{"id": "1549643", "url": "https://cs.wikipedia.org/wiki?curid=1549643", "title": "Valachoc lípa", "text": "Valachoc lípa\n\nValachoc lípa je památný strom v Těchonicích severozápadně od Horažďovic. Lípa srdčitá (\"Tilia cordata Mill.\") roste v nadmořské výšce 500 m , za obcí u křížku vedle cesty z Těchonic do Strážovic. Obvod kmene je 478 cm (měřeno 2009), výška stromu je 14 m, šířka koruny 8 m (měřeno 2005). Lípa patří mezi mladší stromy, byla zasazena v roce 1920 , jako jedna ze dvou lip u křížku. V roce 2009 byla odborně ošetřena, byla zastřešena dutina a strom byl stažen kovovými lany. Lípa je chráněna od 21. srpna 2007 jako krajinná dominanta.\n"}
{"id": "1549647", "url": "https://cs.wikipedia.org/wiki?curid=1549647", "title": "Duchovní minimalismus", "text": "Duchovní minimalismus\n\nDuchovní minimalismus, nebo též \"mystický minimalismus\", \"spirituální minimalismus\", či \"svatý minimalismus\" apod. (anglicky \"Holy minimalism\") je výraz označující hudební směr skupiny skladatelů západní klasické hudby konce 20. století. \n\nSkladby duchovního minimalism se vyznačují minimalistickou kompoziční estetikou a důrazem na zřetelně duchovní nebo mystický námět.\n\nOznačení duchovní minimalismus může být někdy chápán pejorativně. Sami skladatelé většinou odmítali toto označení. Nelze v této souvislosti ani hovořit o samostatné \"hudební škole\" v pravém slova smyslu. Jejich značná odlišnost ať již národnostní, či jejich rozdílné duchovní zázemí a kompoziční inspirace, činí označení velmi problematickým. Je však obecně rozšířen a užíván, byť některými muzikology a hudebními kritiky kriticky, především z důvodu absence lepšího výraz. Určitou alternativy názvu může být označení \"novokontemplativní hudba (Neo-Contemplative Music)\".\n\nS rostoucí popularitou minimalistické hudby v 60. a 70. letech 20. století, která často kontrastovala s obecně uznávanou hudební estetikou serialismu a aleatorické hudby, se někteří skladatelů ve své tvorbě orientovali k minimalistické tvorbě skladatelů Terry Rileyho, Philipa Glasse a Steva Reicha, začali pracovat s tradičnější představou prosté melodie i harmonie v zásadně zjednodušeném systému. Tento přechod byl často chápán jako prvek hudební postmoderny nebo jako projev novoromantismu, vnímaného jako návrat k lyricismu 19. století.\n\nMezi nejvýraznější příklady praktikující tento směr patří skladatelé Arvo Pärt, John Tavener, Henryk Górecki, Alan Hovhaness, Sofia Gubajdulina, Gija Kančeli, Hans Otte, Pēteris Vasks, Vladimír Godár a další.\n\n\n"}
{"id": "1549658", "url": "https://cs.wikipedia.org/wiki?curid=1549658", "title": "František Kobík", "text": "František Kobík\n\nFrantišek Kobík (17. července 1933 – 15. června 2006) byl český kreslíř a významná postava českého komiksu. Vystudoval Vyšší školu uměleckého průmyslu v Praze, kterou dokončil v roce 1953. Pracoval dlouhá léta v leteckém průmyslu. Proslavil se jako výtvarník řady komiksů a vystřihovánek v časopise ABC od poloviny 70. až do konce 80. let.\n"}
{"id": "1549663", "url": "https://cs.wikipedia.org/wiki?curid=1549663", "title": "Luigi Tenco", "text": "Luigi Tenco\n\nLuigi Tenco (21. března 1938 Cassine – 27. ledna 1967 Sanremo) byl italský zpěvák, hudebník a skladatel. Vystupoval také pod pseudonymy Gordon Cliff, Dick Ventuno a Gigi Mai.\n\nStudoval elektrotechniku a pak politologii, studia však nedokončil a věnoval se hudbě. Byl členem skupin \"Jelly Roll Boys Jazz Band\", \"I Diavoli di Rock\" a \"I Cavalieri\", v roce 1961 se vydal na sólovou dráhu. Byl spolu s Ginem Paolim a Fabriziem De Andrém představitelem Janovské školy, která přinesla do italské pop music moderní melodické postupy, spojení osoby autora a interpreta i nová témata textů, která byla blízká nastupující generaci. Tencova tvorba byla ovlivněna protestem vůči politickým poměrům (vstoupil do Italské socialistické strany) i filosofií existencialismu, jeho písně „Cara Maestra“ a „Una Brava Ragazza“ byly pro svůj provokativní obsah vyřazeny vedením Rai z vysílání. Uzavřel pak smlouvu s americkou nahrávací společností Radio Corporation of America. Hrál také hlavní mužskou roli ve filmu Luciana Salceho \"La cuccagna\" (1962).\n\nV roce 1966 se zasnoubil s francouzskou zpěvačkou Dalidou. Na Festivalu v Sanremu v lednu 1967 spolu vystoupili se skladbou „Ciao Amore Ciao“, která u diváků ani u poroty neuspěla. Následujícího dne byl Tenco nalezen mrtev ve svém hotelovém pokoji: podle oficiální zprávy se zastřelil na protest proti nepochopení své tvorby, tento verdikt však byl později zpochybněn a spekulovalo se o cizím zavinění. V roce 2006 bylo proto Tencovo tělo exhumováno, následné vyšetřování ovšem nepřineslo jednoznačné výsledky pro žádnou z verzí. \n\nNa jeho počest je v Sanremu od roku 1974 udělována cena Premio Tenco. V Ricaldone bylo otevřeno muzeum věnované jeho životu a tvorbě. Maurizio Valtieri o něm napsal divadelní hru \"Solitudini - Luigi Tenco e Dalida\".\n\n"}
{"id": "1549665", "url": "https://cs.wikipedia.org/wiki?curid=1549665", "title": "Ekonomie globálního oteplování", "text": "Ekonomie globálního oteplování\n\nEkonomie globálního oteplování se týká ekonomických aspektů globálního oteplování; tyto aspekty je třeba brát v úvahu při hledání opatření, kterými by vlády a politici mohli reagovat. Díky působení řady faktorů je to obtížná úloha, jak z hospodářského, tak i z politického hlediska: jedná dlouhodobý mezigenerační problém; přínosy a náklady jsou rozloženy nerovnoměrně v rámci jednotlivých států i mezi nimi; a je třeba zohlednit vědecká stanoviska i názory veřejnosti. \n\nJedním z nejdůležitějších skleníkových plynů je oxid uhličitý (CO). Přibližně 20 % oxidu uhličitého, který je emitován v důsledku lidské činnosti, může zůstat v atmosféře mnoho tisíc let. Dlouhá časová měřítka a nejistota spojená s globálním oteplováním vedly analytiky k vývoji „scénářů změny klimatu“ – budoucích environmentálních, sociálních a ekonomických změn. Tyto scénáře mohou politikům pomoci pochopit možné důsledky jejich rozhodnutí. \n\nDopady změny klimatu zahrnují ztrátu biologické rozmanitosti, zvýšení hladiny moří, zvýšenou frekvenci a závažnost některých extrémních povětrnostních jevů a okyselování oceánů. Ekonomové se pokusili kvantifikovat tyto dopady v peněžním vyjádření, ale tato hodnocení mohou být kontroverzní. \n\nDvě hlavní politické reakce na globální oteplování spočívají ve snížení emisí skleníkových plynů (zmírňování změny klimatu) a přizpůsobení se dopadům globálního oteplování (např. budováním hrází v reakci na zvyšování hladiny moří). Další politickou reakcí, které se v poslední době věnuje větší pozornost, je geoinženýrství (např. rozprašování aerosolů do atmosféry tak, aby bránily průchodu slunečních paprsků k povrchu Země). \n\nJednou z reakcí na nejistoty globálního oteplování je přijetí strategie postupného rozhodování. Tato strategie uznává, že rozhodnutí o globálním oteplování je třeba přijímat s neúplnými informacemi a že současná rozhodnutí mohou mít potenciálně dlouhodobé dopady. Další možností je použití metody řízení rizik jako součásti politické reakce na globální oteplování. Například přístup založený na riziku lze použít na dopady změn klimatu, které lze z ekonomického hlediska obtížně kvantifikovat, např. dopady globálního oteplování na domorodé obyvatelstvo. \n\nAnalytici hodnotili globální oteplování ve vztahu k udržitelnému rozvoji. Udržitelný rozvoj zvažuje, jak by mohly být budoucí generace ovlivněny aktivitami současných generací. V některých oblastech mohou politiky určené k řešení globálního oteplování pozitivně přispět k dalšímu rozvoji. V jiných oblastech mohou náklady na opatření globálního oteplování odvádět zdroje od jiných sociálně a environmentálně výhodných investic (náklady obětované příležitosti v rámci politiky změny klimatu). \n\nJedním z ekonomických aspektů změny klimatu je vytváření scénářů budoucího ekonomického rozvoje. Budoucí hospodářský vývoj může například ovlivnit, jak zranitelná je společnost vůči budoucím změnám klimatu, jaké by mohly být budoucí dopady změny klimatu, jakož i úroveň budoucích emisí skleníkových plynů. \n\nVe scénářích navržených k promítnutí budoucích emisí skleníkových plynů budou ekonomické prognózy, např. změny budoucích příjmů, často nutně kombinovány s jinými projekcemi, které ovlivňují emise, např. populačním vývojem. Protože tyto budoucí změny jsou vysoce nejisté, vhodným přístupem je analýza scénářů. Při této analýze se vytvářejí scénáře, které jsou založeny na různých předpokladech budoucích vývojových modelů. Příkladem jsou emisní scénáře „SRES“ vytvořené Mezivládním panelem pro změnu klimatu (IPCC). Scénáře SRES předpokládají širokou škálu možných budoucích úrovní emisí. Scénáře SRES jsou „základní“ nebo „neintervenční“ scénáře – nepředpokládají žádná konkrétní politická opatření ke kontrole budoucích emisí skleníkových plynů. Různé scénáře SRES obsahují velmi odlišné předpoklady budoucích sociálních a ekonomických změn. Například emisní scénář SRES „A2“ předpokládá nárůst populace na 15 miliard lidí v roce 2100, zatímco scénář SRES „B1“ předpokládá pouze 7 miliard lidí v témže roce. IPCC neřešila pravděpodobnost budoucího vývoje podle jednotlivých scénářů, ale někteří autoři tvrdí, že některé konkrétní scénáře SRES jsou pravděpodobnější než jiné. \n\nNěkteří analytici vypracovali scénáře, které předpokládají pokračování současných politik do budoucnosti. Tyto scénáře se někdy nazývají scénáře typu „jako obvykle (business-as-usual)“. \n\nOdborníci, kteří pracují na scénářích, mají tendenci preferovat termín „projekce“ před termíny „prognóza“ nebo „předpověď“. Zdůrazňují tím, že pro jednotlivé scénáře nejsou přiřazeny pravděpodobnosti a že budoucí emise závisí na rozhodnutích učiněných nyní i v budoucnu.\n\nDalším přístupem je analýza nejistoty, kde se analytici pokoušejí odhadnout pravděpodobnost budoucích změn úrovní emisí. \n\nScénáře „globální budoucnosti“ lze považovat za příběhy toho, co se stane do budoucna. Umožňují popis faktorů, které je obtížné kvantifikovat, ale jsou důležité při ovlivňování budoucích emisí skleníkových plynů. Třetí hodnotící zpráva IPCC obsahuje hodnocení 124 scénářů globální budoucnosti. Tyto scénáře promítají širokou škálu možných budoucností. Některé z nich jsou pesimistické, například 5 scénářů projektuje budoucí zhroucení lidské společnosti. Jiné jsou optimistické, například v pěti dalších scénářích budoucí pokrok v technologii řeší většinu nebo všechny problémy lidstva. Většina scénářů předpokládá rostoucí poškození přírodního prostředí, ale mnoho scénářů také předpokládá, že se tento trend v dlouhodobém horizontu zvrátí. \n\nV hodnocených scénářích je ekonomický růst slučitelný se zvyšováním nebo snižováním emisí skleníkových plynů. Ve druhém případě je růst emisí zprostředkován zvýšenou energetickou účinností, přechodem na nefosilní zdroje energie a/nebo přechodem na postindustriální ekonomiku (založenou na službách). Většina scénářů předpokládajících růst skleníkových plynů předpokládá nízkou úroveň ekonomických regulací ze strany vlád. Scénáře s klesajícími koncentracemi skleníkových plynů obecně předpokládají silné ekonomické regulace ze strany vlád. \n\nHistoricky byl růst emisí skleníkových plynů způsoben hospodářským rozvojem. Jedním ze způsobů, jak porozumět trendům v emisích skleníkových plynů, je použití identity Kaya. Kaya identita rozděluje růst emisí na účinky změn v lidské populaci, ekonomickém blahobytu a technologiích:\n\nHDP na osobu (nebo “per capita”) je používán jako míra ekonomické blahobytu a změny v technologii jsou popisovány jinými dvěma termíny: (spotřeba energie/HDP) a (emise CO z výroby energií/spotřeba energie). Tyto dva termíny jsou často označovány jako „energetická náročnost HDP“ a „uhlíková náročnost výroby energií“. Zkrácený termín „uhlíková intenzita“ se může také vztahovat na uhlíkovou náročnost HDP, tj. (emise CO z výroby energií/HDP). \n\nSnížení energetické náročnosti HDP a/nebo uhlíkové náročnosti energie povede ke snižování emisí CO z výroby energií. Nárůst počtu obyvatel a/nebo HDP na obyvatele bude mít tendenci zvyšovat emise CO z výroby energií. Pokud by však byla energetická náročnost HDP nebo uhlíková náročnost energie snížena na nulu (tj. úplná dekarbonizace energetického systému), zvýšení populace nebo HDP na obyvatele by nevedlo ke zvýšení emisí CO z výroby energií. \n\nGraf vpravo ukazuje změny v globálních emisí CO z výroby energií mezi lety 1971 a 2009. V grafu jsou rovněž jsou zachyceny změny ve světové populaci, ve světovém HDP na obyvatele, v energetické náročnosti světového HDP a v uhlíkové náročnosti světové spotřeby energie. Během tohoto časového období nebylo snížení energetické náročnosti HDP a uhlíkové náročnosti využívání energie schopné vyrovnat nárůst počtu obyvatel a HDP na obyvatele. Následkem toho se emise CO z výroby energií zvýšily. Od roku 1971 do roku 2009 emise CO z výroby energií vzrostly v průměru o 2,8 % ročně. Obyvatelstvo rostlo v průměru o cca 2,1 % ročně a HDP na obyvatele o 2,6 % ročně. Energetická náročnost HDP v průměru klesla o přibližně 1,1 % ročně a uhlíková náročnost energie klesla o přibližně 0,2 % ročně.\n\nPři zvažování emisí skleníkových plynů existuje řada oblastí, kde je důležitá spravedlnost. Obecně znamená spravedlnost „kvalitu nestrannosti“ nebo „něco co je fér a spravedlivé“. Jedním příkladem relevance spravedlnosti pro emise skleníkových plynů jsou různé způsoby, jakými lze emise měřit. Patří sem celkové roční emise v jedné zemi, kumulativní emise měřené v dlouhých časových obdobích (někdy měřené za více než 100 let), průměrné emise na osobu v zemi (emise na obyvatele), jakož i měření energetické náročnosti HDP, uhlíkové intenzity HDP nebo uhlíkové náročnosti využití energie. Různé ukazatele emisí poskytují různé poznatky týkající se politiky v oblasti změny klimatu a jsou důležitým tématem při mezinárodních jednáních o změně klimatu (např. viz Kjótský protokol). \n\nV rámci procesu hospodářského rozvoje rozvinutých zemí na současnou úroveň prosperity se naakumulovaly velké emise skleníkových plynů; rozvojové země se nyní také pokoušejí zvýšit svou prosperitu, což je jedna z příčin jejich zvyšujících se emisí skleníkových plynů v současnosti. Podle různých autorů je právě spravedlnost velký problém emisních scénářů, a pro rozvojové země, například pro Indii a Čínu, by se často raději měly brát v úvahu emise na obyvatele místo toho, aby se zavázaly k přímému snižování emisí a bylo by potřeba zohlednit historické příspěvky rozvinutých zemí ke změně klimatu, na základě zásady „společné, ale diferencované odpovědnosti“. Například scénáře použité v První hodnotící zprávě Mezivládního panelu pro změnu klimatu (IPCC) z roku 1990 kritizoval ve své práci Parikh, který uvedl, že stabilizační scénáře obsažené ve zprávě „stabilizují životní styl bohatých a nepříznivě ovlivňují rozvoj chudých“. Pozdější scénáře IPCC „SRES“, zveřejněné v roce 2000, výslovně zkoumají scénáře s omezujícím se rozdílem v příjmech (konvergenci) mezi rozvinutými a rozvojovými zeměmi. Projekce konvergence ve scénářích SRES byly kritizovány pro chybějící objektivitu.\n\nZměny budoucích úrovní emisí skleníkových plynů jsou velmi nejisté a bylo vytvořeno velké množství kvantitativních projekcí emisí. V práci Rogner \"a kol.\" (2007) nalezneme vyhodnocení těchto projekcí. Některé z těchto projekcí agregují antropogenní emise do jediného čísla jako „CO ekvivalent“ (COekv.). Do roku 2030 předpokládaly základní scénáře zvýšení emisí skleníkových plynů (F-plyny, oxid dusný, methan a CO, měřeno v COekv.) mezi 25 % a 90 %, vzhledem k úrovni z roku 2000. Pro CO pouze dvě třetiny až tři čtvrtiny nárůstu emisí by měly pocházet z rozvojových zemí, i když průměrná hodnota emisí CO na obyvatele v rozvojových zemích zůstane podstatně nižší než emise v rozvinutých zemí. Do roku 2100 se projekce COekv pohybují od 40 % snížení až po zvýšení emisí o 250 % nad jejich úrovně v roce 2000. \n\nJak již bylo zmíněno, dopady změny klimatu jsou určovány spíše koncentrací skleníkových plynů v atmosféře než ročními emisemi skleníkových plynů. Změny atmosférických koncentrací jednotlivých skleníkových plynů jsou uváděny jsou uváděny jako souhrnná koncentrace skleníkových plynů. \n\nRogner \"a kol.\" (2007) uvedli, že tehdy odhadovaná celková koncentrace atmosférických skleníkových plynů s dlouhou životností byla přibližně 455 (ppm) COekv. (rozmezí: 433 až 477 ppm COekv.). Účinky změn aerosolu a využití půdy (např. odlesňování) snížily jeho fyzikální účinek (radiační působení) na 311 až 435 ppm COekv., se středním odhadem asi 375 ppm COekv. Odhad koncentrací COekv. pro rok 2011 (skleníkové plyny s dlouhou životností, tvořené CO, methanem (CH), oxidem dusným (NO), chlor-fluorovanými uhlovodíky (CFC-12), CFC-11 a patnácti dalšími halogenovými plyny) je 473 ppm COekv.; tento odhad nebere v úvahu celkový chladicí účinek aerosolů (např. síranů). \n\nŠest z emisních scénářů SRES bylo použito k projekci možných budoucích změn v atmosférických koncentracích CO. IPCC předpokládala pro šest ilustrativních scénářů SRES koncentraci CO v roce 2100 v rozmezí mezi 540 až 970 ppm. Nejistoty, jako je například odstranění uhlíku z atmosféry „propady uhlíku“ (např. díky lesům), zvyšují předpokládané rozmezí na 490 až 1 260 ppm. To je ve srovnání s předprůmyslovou koncentrací (vzatou jako rok 1750) 280 ppm a koncentrací 390,5 ppm v roce 2011. \n\nKoncentrace skleníkových plynů v atmosféře mohou souviset se změnami globální průměrné teploty na základě citlivosti klimatu. Projekce budoucího globálního oteplování jsou ovlivněny různými odhady klimatické citlivosti. Pro uvažované zvýšení atmosférické koncentrace skleníkových plynů vysoké odhady citlivosti klimatu naznačují, že dojde k relativně většímu oteplování, zatímco nízké odhady citlivosti klimatické citlivosti naznačují, že dojde k relativně menšímu budoucímu oteplování. Nižší hodnoty by odpovídaly méně závažným dopadům na civilizaci, zatímco vyšší hodnoty by odpovídaly závažnějším dopadům. \n\nVe vědecké literatuře můžeme někdy najít zaměření na „nejlepší odhad“ nebo „pravděpodobné“ hodnoty citlivosti klimatu. Z pohledu řízení rizik (diskutováno níže) jsou však relevantní hodnoty mimo „pravděpodobné“ rozmezí, protože ačkoli jsou tyto hodnoty méně pravděpodobné, mohly by být spojeny s vážnějšími dopady na klima (statistická definice rizika = pravděpodobnost dopadu × velikost dopadu). \n\nAnalytici také zkoumali, jak nejistota ohledně citlivosti klimatu ovlivňuje ekonomické odhady dopadů změny klimatu. Například Hope zjistil, že nejistota ohledně citlivosti klimatu byla nejdůležitějším faktorem při určování sociálních nákladů na uhlík (ekonomické hledisko dopadů změny klimatu). \n\nNa problém změny klimatu lze použít standardní techniku – analýzu nákladů a přínosů (). To vyžaduje \n\n(1) ocenění nákladů a přínosů pomocí ochoty platit () nebo ochoty přijmout kompenzaci () jako měřítko hodnoty a \n\n(2) kritérium pro přijetí nebo zamítnutí návrhů. \n\nPokud jde o (1), v CBA, kde se používá WTP/WTA, se dopady změny klimatu agregují do peněžní hodnoty přičemž dopady na životní prostředí se převedou na ekvivalenty spotřeby a riziko se započítá do použití ekvivalentů jistoty. Hodnoty v průběhu času jsou pak diskontovány, aby se vytvořily ekvivalenty jejich současné hodnoty. \n\nOcenění nákladů a přínosů změny klimatu může být kontroverzní protože některým dopadům změny klimatu je obtížné přiřadit peněžní hodnotu – např. biodiverzitě a lidskému zdraví. Je také nemožné znát preference budoucích generací, které ovlivňují oceňování nákladů a přínosů. Dalším problémem je vyčíslení rizik budoucích změn klimatu. \n\nPro (2) je standardním kritériem zásada kompenzace. Podle zásady kompenzace platí, že pokud ti, kteří mají prospěch z konkrétního projektu, kompenzují ty, kteří jsou daným projektem postiženi a stále zbývá něco, výsledkem je jednoznačný zisk v blahobytu. Pokud neexistují žádné mechanismy umožňující výplatu kompenzace, je nutné určit jednotlivcům váhy. \n\nJeden z mechanismů pro kompenzaci je pro problém klimatické změny nereálný: zmírňování by mohlo prospět budoucím generacím na úkor současných generací, ale neexistuje způsob, jak by budoucí generace mohly kompenzovat náklady současných generací na zmírňování změny klimatu. Na druhou stranu, pokud by budoucí generace nesly většinu nákladů na změnu klimatu, kompenzace by také nebyla možná. Existuje další převod kompenzace mezi regiony a obyvateli. Pokud by například některé státy měly prospěch z budoucích změn klimatu, ale jiné by ztrácely, neexistuje žádná záruka, že tí, kteří mají prospěch budou kompenzovat postižené; podobně, pokud by některé státy měly prospěch z klimatických mitigačních opatřen, ale jiné ztrácely, neexistuje také žádná záruka, že „vítězové“ budou kompenzovat „poražené“.   \n\nV analýze nákladů a přínosů znamená přijatelné riziko, že přínosy opatření v oblasti klimatu převažují nad náklady na tato opatření. Standardní pravidlo používané při přijímání veřejných i soukromých rozhodnutí je, že riziko je přijatelné, pokud je očekávaná čistá současná hodnota kladná. Očekávaná hodnota je stanovena jako průměr rozložení očekávaných výsledků. Jinými slovy, jedná se o průměrný očekávaný výsledek konkrétního rozhodnutí. Toto kritérium bylo odůvodněno na základě toho, že: \n\n\nV první řadě je obtížné vypočítat pravděpodobnost změny klimatu. Ačkoli některé dopady, jako jsou dopady na lidské zdraví a biologickou rozmanitost, je obtížné ocenit, odhaduje se, že 3,5 milionu lidí ročně zemře předčasně na znečištění ovzduší fosilními palivy. Zdravotní přínosy naplnění cílů v oblasti klimatu tak podstatně převyšují náklady. Podle profesora Andyho Hainese na London School of Hygiene & Tropical Medicine jsou zdravotní přínosy postupného vyřazování fosilních paliv měřených v penězích (odhadované ekonomy, kteří používají stanovení hodnoty života pro každou zemi) podstatně vyšší než náklady na dosažení cíle 2° C dle Pařížské dohody. \n\nPokud jde o druhý bod, bylo navrženo, aby bylo možné zakoupit pojištění proti rizikům změny klimatu. V praxi však existují potíže při provádění opatření nezbytných k diverzifikaci rizik spojených se změnou klimatu.\n\nJedním z problémů změny klimatu jsou velké nejistoty ohledně možných dopadů změny klimatu a nákladů a přínosů opatření přijatých v reakci na změnu klimatu, např. při snižování emisí skleníkových plynů. Dva související způsoby uvažování o problému rozhodování o opatřeních proti změně klimatu za přítomnosti nejistoty jsou iterativní řízení rizik a postupné rozhodování. K úvahám založeném na riziku může patřit například potenciál pro nízkou pravděpodobnost, pro nejhorší dopady změny klimatu. \n\nPřístup založený na postupném rozhodování uznává, že v průběhu času mohou být rozhodnutí, týkající se změny klimatu revidována na základě zlepšených informací. To je zvláště důležité s ohledem na dlouhodobou povahu problému. Krátkodobá zajišťovací strategie týkající se snižování budoucích dopadů na klima by mohla upřednostňovat radikální snížení emisí v blízkém časovém horizontu. Jak již bylo uvedeno dříve, oxid uhličitý se hromadí v atmosféře a tím mění atmosférickou koncentraci CO, emise by musely být drasticky sníženy ze své současné úrovně (viz obrázek níže). Radikální snižování emisí v blízkém časovém horizontu umožňuje větší budoucí flexibilitu s ohledem na přísný stabilizační cíl, např. 450 ppm CO. Jinak řečeno, radikální snížení emisí v krátkém časovém horizontu lze považovat za opatření s možností volby umožňující nižší, stabilizační cíle z dlouhodobého hlediska. Tato možnost může být ztracena, pokud jsou snížení emisí v blízkém časovém horizontu méně radikální.\n\nNa druhé straně je možné se domnívat, že časem bude možné použít zlepšené informace. To může naznačovat přístup, kde je časové blízké snižování emisí mírnější. Dalším způsobem, jak si tento problém prohlížet, je podívat se na potenciální nezvratnost budoucích dopadů změny klimatu (např. poškození ekosystémů) proti nevratnosti investic do úsilí o snižování emisí. Celkově lze uvést řadu argumentů ve prospěch politik, kde se emise v blízké době radikálně nebo mírně snižují.\n\nGranger Morgan s kolegy navrhli dvě související strategie řízení rozhodování, které by mohly být zvláště přitažlivé, když čelíme vysoké nejistotě. První je odolná strategie. Ta se snaží identifikovat řadu možných budoucích okolností a poté zvolit přístupy, které fungují přiměřeně dobře v celém rozsahu. Druhou je adaptivní strategie. Záměrem je zvolit strategii, kterou lze zlepšit, jak se budeme učit, jak bude postupovat budoucnost. Místo těchto dvou strategií lze také použít přístup nákladů a přínosů, který usiluje o nalezení optimální strategie. \n\nPříkladem strategie založené na riziku je teorie portfolia. To naznačuje, že rozumnou odpovědí na nejistotu je mít široké portfolio možných reakcí. V případě změny klimatu lze zmírnění považovat za snahu snížit šanci na dopady změny klimatu. Adaptace slouží jako pojištění proti možnosti výskytu nepříznivých dopadů. Riziko spojené s těmito dopady lze také rozšířit. V rámci portfolia politik může výzkum v oblasti klimatu pomoci při budoucích rozhodnutích. Technologický výzkum může pomoci snížit budoucí náklady. \n\nOptimální výsledek rozhodovací analýzy závisí na tom, jak je definován „optimální výsledek“. Viz také oddíl Kompromisy). Analýza rozhodnutí vyžaduje, aby bylo upřesněno výběrové kritérium. V rozhodovací analýze založené na zpeněžené analýze nákladů a přínosů (CBA) je optimální politika hodnocena z ekonomického hlediska. Optimální výsledek zpeněžené CBA maximalizuje čisté přínosy. Dalším typem rozhodovací analýzy je analýza nákladové efektivity. Cílem analýzy nákladové efektivity je minimalizovat čisté náklady. \n\nZpeněžené CBA může být použito k rozhodnutí o politickém cíli, např. o tom, kolik emisí by mělo být povoleno růst v průběhu času. Součástí hodnocení jsou výhody snížení emisí. \n\nNa rozdíl od zpeněžené CBA nenavrhuje analýza nákladové efektivity optimální klimatickou politiku. Například analýza nákladové efektivity může být použita k určení, jak stabilizovat koncentrace skleníkových plynů v atmosféře při nejnižších nákladech. Skutečný výběr stabilizačního cíle (např. 450 nebo 550 ppm ekvivalentu oxidu uhličitého) však není v analýze „rozhodnut“. \n\nVýběr kritéria výběru pro analýzu rozhodnutí je subjektivní. Volba kritéria se provádí mimo analýzu (je exogenní). Jedním z vlivů na tuto volbu je přístup k riziku. Averze k riziku popisuje, jak ochotný nebo neochotný je někdo riskovat. Důkazy ukazují, že většina (ale ne všichni) jednotlivců dává přednost určitým výsledkům před nejistotami. Jednotlivci s averzí k riziku upřednostňují rozhodovací kritéria, která snižují šanci na nejhorší možný výsledek, zatímco jednotlivci hledající rizika upřednostňují rozhodovací kritéria, která maximalizují šanci na nejlepší možný výsledek. Pokud jde o návratnost investic, pokud je společnost jako celek averzní vůči riziku, můžeme být ochotni akceptovat některé investice s negativními očekávanými výnosy, např. zmírnění. Takové investice mohou pomoci snížit možnost budoucích škod změnami klimatu nebo nákladů na přizpůsobení. \n\nJak bylo uvedeno, existuje značná nejistota ohledně rozhodnutí týkajících se změny klimatu a různých postojů ohledně postupu, např. postojů k riziku a oceňování dopadů změny klimatu. Řízení rizik lze použít k vyhodnocení politických rozhodnutí na základě řady kritérií nebo hledisek a není omezeno na výsledky konkrétního typu analýzy, např. zpeněžené CBA. Někteří autoři se zaměřili na \"disagregovanou analýzu\" dopadů změny klimatu. Výraz „disagregovaný“ se týká volby posuzovat dopady v různých ukazatelích nebo jednotkách, např. změny zemědělských výnosů a ztráta biologické rozmanitosti. Naopak zpeněžená CBA převádí všechny dopady na společnou jednotku (peníze), která se používá k posouzení změn společenského blahobytu . \n\nTradiční pojištění převádí riziko na ty, kteří jsou schopni lépe nebo ochotněji nést riziko, a také využívá sdružování rizika. Protože rizika změny klimatu jsou do určité míry korelována, snižuje se účinnost sdružování. Existuje však důvod se domnívat, že různé regiony budou změnou klimatu ovlivněny různě. To naznačuje, že sdružování by mohlo být efektivní. Vzhledem k tomu, že rozvojové země se zdají být potenciálně nejvíce ohroženy dopady změny klimatu, mohly by rozvinuté země poskytnout pojištění proti těmto rizikům. \n\nStudie provedená Davidem R. Easterlingem a kol. identifikovala společenské dopady ve Spojených státech. Ztráty způsobené katastrofami, které odvětví pojišťovnictví definovalo jako přírodní katastrofy způsobující pojistné ztráty přesahující 5 milionů dolarů v roce vzniku, ve Spojených státech neustále rostou – z přibližně 100 milionů USD ročně v 50. letech na 6 miliard USD ročně v 90. letech a roční počet těchto katastrof se zvýšil z 10 v 50. letech na 35 v 90. letech. \n\nAutoři poukázali na několik důvodů, proč komerční pojišťovací trhy nemohou přiměřeně pokrýt rizika spojená se změnou klimatu. Například neexistuje žádný mezinárodní trh, na kterém by se jednotlivci nebo země mohli pojistit proti ztrátám způsobeným změnou klimatu nebo proti opatřením v oblasti změny klimatu. \n\nFinanční trhy pro riziko \n\nExistuje několik možností, jak by se pojištění mohlo použít při řešení škod způsobených změnou klimatu. Jednou z možností by mohlo být uzavření závazných dohod mezi státy. Země, které utrpěly méně než průměrné ztráty související s podnebím, by pomohly zemím, které utrpěly více, než průměrné ztráty. To by byl druh smlouvy o vzájemném pojištění. Dalším přístupem by bylo obchodování s „rizikovými cennými papíry“ mezi státy. Tyto cenné papíry by znamenaly sázky na konkrétní výsledky v oblasti klimatu. \n\nTyto dva přístupy by umožnily účinnější rozložení rizik spojených se změnou klimatu. Umožnili by také různé úvahy o budoucích klimatických výsledcích. Například bylo navrženo, že tyto trhy by mohly poskytnout objektivní test poctivosti přesvědčení konkrétní země o změně klimatu. Země, které upřímně věří, že změna klimatu představuje malé riziko, by byly náchylnější držet cenné papíry proti těmto rizikům. \n\nDopady klimatických změn lze měřit jako ekonomické náklady. To je zvlášť vhodné pro dopady na trh, tedy dopady, které jsou spojeny s tržními transakcemi a přímo ovlivňují HDP. Měnová opatření netržních dopadů, např. dopadů na lidské zdraví a ekosystémy, je obtížnější vypočítat. Další potíže s odhady dopadu jsou: \n\n\nV rešerši literatury došli Smith \"a kol.\" (2001, str.   957–958), se střední důvěrou, k závěru, že: \n\n\nS velkou jistotou se předpoklá, že od střední (2–3° C) po vysokou úroveň oteplování (vyšší než 3° C), by se negativní dopady prohloubily a čisté pozitivní dopady by začaly klesat a nakonec se staly negativními. \n\nPodle nedávné zprávy Světové banky, se očekává, že nedostatek vody v důsledku změny klimatu sníží globální hrubý domácí produkt, vytvoří „závažný zásah“ a povede ke konfliktům a migraci na Středním východě, ve střední Asii a v Africe. \n\nAgregované dopady zvyšují celkový dopad změny klimatu na odvětví a/nebo na regiony. Při počítání agregovaných dopadů existuje řada obtíží, jako je předpovídání schopnosti společností přizpůsobit se změně klimatu a odhad, jak se bude vyvíjet budoucí ekonomický a sociální rozvoj. Je také nutné, aby výzkumný pracovník provedl subjektivní posouzení významu dopadů vyskytujících se v různých hospodářských odvětvích, v různých regionech a v různých časech. \n\nSmith \"a kol.\" posoudili literaturu o souhrnných dopadech změny klimatu. Se střední důvěrou dospěli k závěru, že malý nárůst průměrné globální teploty (do 2 ° C, ve srovnání s úrovni roku 1990), by mělo za následek souhrnný dopad na tržní sektor plus nebo mínus několik procent světového HDP, zatímco pro malý až střední (2-3° C) celosvětový nárůst průměrné teploty, některé studie předpovídaly malé čisté pozitivní dopady na trh. Většina studií, které hodnotili, předpokládala čisté ztráty po zvýšení střední teploty, přičemž další škody byly vyšší při nárůstu teploty nad 3° C. \n\nIPCC porovnal v roce 2001 hodnocení dopadů změny klimatu na tržní sektor s prognózami budoucího zvýšení průměrné globální teploty. Projekce teploty byly založeny na šesti ilustrativních emisních scénářích SRES. Projekce pro rok 2025 se pohybovaly od 0,4 do 1,1° C. Pro rok 2050 se projekce pohybovaly od 0,8 do 2,6 ° C a pro rok 2100, 1,4 až 5,8° C. Tyto teplotní projekce odpovídají koncentracím atmosférického CO ve výši 405–460  ppm pro rok 2025, 445–640 ppm pro rok 2050 a 540–970 ppm pro rok 2100. \n\nIPCC definovala přizpůsobení (změně klimatu) jako „[iniciativy] a opatření ke snížení zranitelnosti přírodních a lidských systémů vůči skutečným nebo očekávaným dopadům změny klimatu“. Zranitelnost (vůči změně klimatu) byla definována jako „míra, do jaké je systém náchylný k nepříznivým účinkům změny klimatu, včetně proměnlivosti klimatu a extrémů, a nedokáže se s nimi vypořádat“. \n\nAutonomní adaptace jsou adaptace, které reagují na klimatické podněty a probíhají samovolně bez zásahu veřejné správy. Plánovaná adaptace může být reaktivní nebo předvídatelná, tj. může být provedena před zjevným dopadem. Některé studie naznačují, že lidské systémy mají značné schopnosti se autonomně přizpůsobit. Jiní poukazují na omezení autonomní adaptace, jako jsou omezené informace a přístup ke zdrojům a dospěli k závěru, že spoléhání se na autonomní přizpůsobení se změně klimatu by mělo za následek značné ekologické, sociální a ekonomické náklady. Podle jejich názoru by se těmto nákladům mohlo do značné míry vyhnout plánovanou adaptací. \n\nUkazuje se, že chybí komplexní, globální odhady nákladů a přínosů pro přizpůsobení. Byly zaznamenány studie, které poskytly odhady nákladů na přizpůsobení na regionální úrovni, např. jako důsledek zvýšení hladiny moře. Bylo zjištěno, že řada adaptačních opatření má vysoké poměry přínosů a nákladů. \n\nAdaptivní kapacita je schopnost systému přizpůsobit se změně klimatu. Bývá popisována následujícími determinanty:\n\n\nSmit \"a kol.\" (2001) dospěli k závěru, že: \n\n\nSmit \"a kol.\" (2001) dospěli k závěru, že zvýšená adaptační kapacita by snížila zranitelnost vůči změnám klimatu. Podle jejich názoru jsou činnosti, které zvyšují adaptační kapacitu, v zásadě rovnocenné činnostem, které podporují udržitelný rozvoj. Tyto činnosti zahrnují: \n\n\nPodpora volného obchodu – např. odstraněním překážek mezinárodního obchodu – by mohla posílit adaptační kapacitu a přispět k hospodářskému růstu. \n\nRozvojové země mají tendenci být zranitelnější ke změnám klimatu ve srovnání s rozvinutými zeměmi. Na základě tehdejších současných vývojových trendů se dá očekávat, že jen málo rozvojových zemí bude mít schopnost se účinně přizpůsobit změně klimatu. \n\n\n\nZmírňování změny klimatu zahrnuje opatření, jejichž cílem je omezit rozsah dlouhodobé změny klimatu. Zmírnění lze dosáhnout snížením emisí skleníkových plynů nebo zlepšením propadů uhlíku, které absorbují skleníkové plyny, např. pomocí lesů. \n\nAtmosféra je mezinárodním veřejným statkem a emise skleníkových plynů jsou mezinárodní externalitou. Změna kvality ovzduší nemá vliv na blaho všech jednotlivců stejně. Jinými slovy, někteří lidé mohou mít prospěch ze změny klimatu, zatímco jiní mohou ztratit. Toto nerovnoměrné rozdělení potenciálních dopadů na změnu klimatu a nerovnoměrné rozdělení emisí po celém světě ztěžuje zajištění celosvětové dohody o snižování emisí. \n\nNa růst emisí mohou mít vliv jak klimatická, tak neklimatická opatření. Jako neklimatická opatření, která mohou ovlivnit emise, bývají uváděny: \n\n\nKe zmírnění změny klimatu lze použít řadu politik, včetně tzv. Zeleného Marshallova plánu, který potřebuje, aby globální centrální banka zajistila financování zelené infrastruktury: Další opatření mohou být: \n\n\n\nMezinárodní energetická agentura odhaduje, že rozvojově země potřebují 197 mld. USD nad rámec investic nezbytných v různých odvětvích bez ohledu na změnu klimatu, což je dvojnásobek částky, kterou rozvinutý svět přislíbil v Rámcové úmluvě OSN o změně klimatu (UNFCCC) v Cancúnu. Proto se vyvíjí nová metoda, která má zajistit, aby byly k dispozici finanční prostředky na zmírňování změny klimatu. Jedná se o finanční páku, díky níž se veřejné financování používá na podporu soukromých investic. \n\nOdhady nákladů na zmírnění kriticky závisí na výchozím stavu (v tomto případě na referenčním scénáři, se kterým je alternativní scénář porovnáván), na způsobu, jakým jsou náklady modelovány, a na předpokladech o budoucí vládní politice. Odhadované makroekonomické náklady v roce 2030 na snižování emisí (emisí oxidu uhličitého a dalších skleníkových plynů, jako je metan) se pohybují od 3% snížení globálního HDP po mírné zvýšení ve srovnání s výchozím stavem. Toto bylo pro emisní cestu konzistentní s atmosférickou stabilizací skleníkových plynů mezi 445 až 710 ppm CO V roce 2050 se odhadované náklady na stabilizaci mezi 710 až 445 ppm CO pohybovaly v rozmezí mezi 1% ziskem a 5,5% poklesem světového HDP, vztaženo k původnímu stavu. Tyto odhady nákladů byly podpořeny omezeným množstvím důkazů a velkou shodou v literatuře. \n\nOdhady makroekonomických nákladů byly většinou založeny na modelech, které předpokládaly transparentní trhy, žádné transakční náklady a dokonalé provádění nákladově efektivních politických opatření ve všech regionech v průběhu 21. století. Zmírnění některých nebo všech těchto předpokladů by vedlo ke značnému zvýšení odhadů nákladů. Na druhou stranu, odhady nákladů by mohly být sníženy technologickým pokrokem nebo možným využitím příjmů z uhlíkové daně/z emisních povolenek k reformě vnitrostátních daňových systémů. \n\n\nRozdělení výhod adaptačních a mitigačních opatření, pokud jde o škody, kterým se má zabránit. Adaptační činnosti prospívají hlavně těm, kdo je provádějí, zatímco zmírňování prospívá ostatním, tedy i těm, kteří neinvestovali do mitigačních opatření. Na zmírnění lze tedy pohlížet jako na globální veřejný statek, zatímco přizpůsobení je buď soukromým statkem v případě autonomního přizpůsobení, nebo národním nebo regionálním veřejným statkem v případě opatření veřejného sektoru. \n\nEkonomové se obecně shodují na následujících dvou principech: \n\n\nNěkteré rané studie naznačovaly, že jednotná daň z uhlíku by byla spravedlivým a účinným způsobem snižování emisí. Uhlíková daň je Pigouvianova daň a zdaňuje paliva na základě jejich obsahu uhlíku v nich. Takový systém má ale podle kritiků některé nedostatky: \n\n\nAlternativní přístup k Pigouově dani je přístup založený na vlastnických právech. Praktickým příkladem by byl systém obchodování s emisemi, což je v podstatě privatizace atmosféry. Myšlenka využití vlastnických práv v reakci na externalitu byla předložena Coaseem (1960). Coaseův model sociálních nákladů předpokládá situaci stejné vyjednávací síly mezi účastníky a stejných nákladů na provedení vyjednávání. Přiřazení vlastnických práv může být účinným řešením. Je to založeno na předpokladu, že s nákupem nebo prodejem těchto vlastnických práv nejsou spojeny žádné náklady na vyjednávání/transakce a že kupující a prodávající mají při rozhodování k dispozici dokonalé informace. \n\nJsou-li tyto předpoklady správné, je dosaženo účinnosti bez ohledu na to, jak jsou vlastnická práva přidělována. V případě obchodování s emisemi to naznačuje, že spravedlnost a účinnost lze řešit samostatně: při přidělování emisních povolenek je spravována spravedlnost a tržní systém podporuje efektivitu. Ve skutečnosti však trhy nenaplňují ideální podmínky, které se předpokládají v Coaseově modelu, což může vést k kompromisům mezi efektivitou a vlastním kapitálem.\n\nNeexistuje vědecký konsenzus o tom, kdo by měl nést náklady na přizpůsobení a zmírňování. Bylo předloženo několik různých argumentů o tom, jak rozložit náklady a přínosy daní nebo systémů založených na obchodování s emisemi. \n\nJeden přístup zvažuje problém z pohledu toho, kdo z veřejného blaha těží nejvíce. Tento přístup je citlivý na skutečnost, že mezi různými třídami příjmů existují různé preference. Na veřejné dobro se pohlíží podobně jako na soukromé dobro, kde za něj musí platit ti, kdo veřejné dobro využívají. Někteří lidé budou mít větší prospěch z veřejného blaha než jiní, a tak budou vznikat nerovnosti v nepřítomnosti daní z dávek. Obtížnost s veřejnými statky určuje, kdo přesně těží z veřejného blaha, přestože byly provedeny některé odhady rozdělení nákladů a přínosů globálního oteplování – viz výše.Tento přístup navíc neposkytuje vodítko, jak by měl být sdílen nadbytek přínosů z klimatických opatření. \n\nByl navržen druhý přístup založený na ekonomice a funkci sociálního zabezpečení. Pro výpočet funkce sociálního blahobytu je třeba agregovat dopady opatření v oblasti změny klimatu a samotné vlivy změny klimatu na všechny postižené jedince. Tento výpočet zahrnuje řadu problémů a kontroverzních otázek vlastního kapitálu. Například zpeněžení určitých dopadů na lidské zdraví. Existuje také diskuse o otázce dávek ovlivňujících jednoho jednotlivce vyrovnávající negativní dopady na jiného. Tyto záležitosti týkající se spravedlnosti a agregace nelze ekonomikou plně vyřešit. \n\nNa utilitárním základě, který se tradičně používá v ekonomice blahobytu, lze argumentovat, že bohatší země přebírají většinu břemene zmírňování. Je však možný jiný výsledek s odlišným modelováním dopadů. Pokud se přijme takový přístup, kde zájmy chudších mají nižší váhu, výsledkem je, že existuje mnohem slabší argument ve prospěch opatření ke zmírnění v bohatých zemích. Ocenění dopadů změny klimatu v chudších zemích méně než domácích dopadů změny klimatu (jak z hlediska politiky, tak dopadů změny klimatu) by bylo v souladu s pozorovanými výdaji v bohatých zemích na zahraniční pomoc. \n\nPokud jde o funkci sociálního blahobytu, různé výsledky závisí na pružnosti mezní užitečnosti. Snižující se mezní užitečnost spotřeby znamená, že u chudé osoby se soudí, že má prospěch ze zvýšení spotřeby ve srovnání s bohatší osobou. Fixní mezní užitečnost spotřeby toto nerozlišuje a vede k tomu, že bohatší země by se měly měly menší zájem na mitigačních opatřeních. \n\nTřetí přístup se zaměřuje na problém z pohledu toho, kdo k problému nejvíce přispěl. Vzhledem k tomu, že industrializované země přispěly více než dvěma třetinami na obsah skleníkových plynů, způsobených člověkem, v atmosféře, tento přístup naznačuje, že by měly nést největší podíl nákladů. Tyto akumulované emise byly popsána jako „environmentální dluh“. Z pohledu účinnosti není tento názor podporován. Je tomu tak proto, že účinnost vyžaduje pobídky, aby byly prozíravé a ne retrospektivní. Otázka historické odpovědnosti je záležitostí etiky. Rozvinuté státy by se mohly touto otázkou zabývat formou vedlejších plateb rozvojovým zemím. \n\nV literatuře se často tvrdí, že existuje kompromis mezi adaptací a zmírňováním v tom, že zdroje přidělené jednomu nejsou k dispozici pro druhé. To je v praxi diskutabilní, protože lidé, kteří nesou náklady nebo přínosy na snižování emisí, se často liší od těch, kteří platí nebo využívají adaptační opatření. \n\nExistuje také kompromis v tom, jak velkým škodám způsobených změnou klimatu by se mělo zabránit. Předpoklad, že je vždy možné dělat kompromis mezi různými výsledky, považuje mnoho lidí za problematický. Může například existovat kompromis mezi hospodářským růstem a škodami, kterým čelí domorodé kultury. \n\nNěkterá literatura poukázala na obtíže takovýchto předpokladů. Například může existovat odpor proti jakýmkoliv výdajům k zabránění ztráty konkrétních druhů. Bylo také navrženo, že extrémní výsledky s nízkou pravděpodobností mají mít při rozhodování vyšší váhu. Souvisí to se změnou klimatu, protože nelze vyloučit možnost budoucích prudkých změn klimatu nebo systému Země. Například, pokud by se měl rozpadnout ledový štít Západního Antarktidy, mohlo by to vést ke zvýšení hladiny moře o 4–6  metrů po několik století. \n\nV analýze nákladů a přínosů jsou kompromisy mezi dopady změny klimatu, přizpůsobením a zmírňováním explicitně stanoveny. Analýzy nákladů a přínosů změny klimatu se vytvářejí pomocí integrovaných modelů hodnocení (), které zahrnují aspekty přírodních, sociálních a ekonomických věd. \n\nV IAM určených pro analýzu nákladů a přínosů jsou náklady a přínosy dopadů, přizpůsobení a zmírnění převedeny na peněžní odhady. Někteří považují monetizaci nákladů a přínosů za kontroverzní. „Optimální“ úrovně zmírnění a přizpůsobení jsou poté vyřešeny porovnáním mezních nákladů na akci s mezními přínosy vyhýbání se škodám způsobeným změnou klimatu. Rozhodnutí o tom, co je „optimální“, závisí na subjektivních hodnotových úsudcích vypracovaných autorem studie. \n\nExistuje mnoho nejistot, které ovlivňují analýzu nákladů a přínosů, například funkce poškození v jednotlivých zemích a zemích. Dalším příkladem jsou adaptace. Možnosti a náklady na adaptace jsou do značné míry neznámé, zejména v rozvojových zemích. \n\nObecným zjištěním analýzy nákladů a přínosů je, že optimální úroveň snižování emisí je v krátkodobém časovém horizontu mírnější a v dlouhodobějším horizontu radikálnější Tento přístup by mohl vést k oteplování o více než 3° C nad předindustriální úroveň. Ve většině modelů převyšují přínosy náklady na stabilizaci skleníkových plynů, což vede k oteplování o 2,5° C. Žádné modely nenaznačují, že optimální politikou je nedělat nic, tj. ponechat emise „jak je obvyklé“. \n\nPo efektivní emisní cestě vypočtené Nordhausem a Boyerem se dlouhodobá celosvětová průměrná teplota po 500 letech zvýší o 6,2° C nad úroveň 1900. Nordhaus a Boyer vyjádřili obavy ohledně potenciálně velkých a nejistých dopadů takové velké změny životního prostředí. Předpokládaná teplota v tomto IAM, stejně jako kterákoli jiná, podléhá vědecké nejistotě (např. vztah mezi koncentracemi skleníkových plynů a globální střední teplotou, která se nazývá citlivost klimatu). Projekce budoucích koncentrací v atmosféře založené na emisních drahách jsou také ovlivněny vědeckými nejistotami, např. tím, jak budou budoucí změny klimatu ovlivněny propady uhlíku, jako jsou lesy. V této oblasti je zatím jen málo kvalitních studií a výsledky analýzy nákladů a přínosů jsou zatím málo důvěryhodné. \n\nHof zkoumal citlivost optimálního cíle v oblasti klimatu na předpoklady ohledně časového horizontu, citlivosti na klima, nákladů na zmírnění, pravděpodobných škod a diskontních sazeb. Optimální cíl byl definován jako koncentrace, která by vedla k nejnižšímu snížení současné hodnoty (tj. diskontované) světové spotřeby. Soubor předpokladů, které zahrnovaly relativně vysokou citlivost na klima (tj. relativně velké zvýšení globální teploty pro dané zvýšení emisí skleníkových plynů), vysoké škody, dlouhý časový horizont, nízké diskontní sazby (tj. budoucí spotřeba se oceňuje relativně vysoko), a nízké náklady na zmírnění, produkoval optimální vrchol v koncentraci CO 540 ppm. Další soubor předpokladů, které předpokládaly nižší citlivost na klima (nižší nárůst globální teploty), nižší škody, kratší časový horizont a vyšší diskontní sazbu (současná spotřeba se oceňuje relativně více), přinesl optimální vrchol na 750 ppm. \n\nPřes různé nejistoty nebo možné kritiky analýzy nákladů a přínosů má několik silných stránek: \n\n\nGeoinženýrství je technologické úsilí o stabilizaci klimatického systému přímým zásahem do energetické bilance systému Země-atmosféra. Záměrem geoinženýrství je snížit množství globálního oteplování (pozorovaný trend zvyšování průměrné globální teploty). Spolehlivé odhady nákladů na možnosti geoinženýrství nebyly ale doposud zveřejněny. Toto zjištění bylo založeno na střední shodě v literatuře a omezených důkazech. \n\n\n\n\n\n"}
{"id": "1549672", "url": "https://cs.wikipedia.org/wiki?curid=1549672", "title": "Medaile 1300 let Bulharska", "text": "Medaile 1300 let Bulharska\n\nMedaile 1300 let Bulharska (: Медал 1300 години България) bylo vyznamenání Bulharské lidové republiky založené roku 1981. Udílen byl za zásluhy o stát.\n\nŘád byl založen výnosem č. 2192 ze dne 16. října 1981 na památku 1300. výročí založení bulharského státu v roce 681. Byl udílen v jediné třídě za zásluhy o stát a to ve dvou verzích, pro občany Bulharska a pro cizí státní příslušníky. Mohl být udělen jak jednotlivcům, tak i institucím a organizacím.\n\nPo pádu komunistického režimu přestala být medaile roku 1991 udílena.\n\nKulatá medaile byla pozlacená o průměru 32 mm. Na přední straně byl v pozadí vyobrazen Madarský jezdec. V popředí byla žena držící v pravé ruce meč. Na zadní straně byl nápis cyrilicí 1300 • години • България. Pod nápisem byly dvě větvičky (vlevo dub, vpravo vavřín) svázané k sobě. V horní části byla mezi větvičkami malá pěticípá hvězda. \n\nStuha byla tvořena třemi stejně širokými pruhy v barvách státní vlajky, tedy pruhem bílé, zelené a červené barvy. \n"}
{"id": "1549673", "url": "https://cs.wikipedia.org/wiki?curid=1549673", "title": "Michail Iljič Romm", "text": "Michail Iljič Romm\n\nMichail Iljič Romm (Михаил Ильич Ромм, 24. ledna 1901 – 1. listopadu 1971) byl sovětský režisér a scenárista. Pocházel z rodiny sociálního demokrata židovského původu, bojoval v ruské občanské válce na straně bolševiků a vystudoval sochařství a architekturu. Od roku 1961 pracoval pro filmové studio Mosfilm, jehož byl pak v letech 1940 až 1943 uměleckým vedoucím. K jeho filmům patří \"Lenin v říjnu\" (1937) a \"Obyčejný fašismus\" (1965). Byl několikanásobným nositelem Stalinovy ceny i Leninova řádu a národním umělcem SSSR.\n"}
{"id": "1549675", "url": "https://cs.wikipedia.org/wiki?curid=1549675", "title": "Aribo Rakouský", "text": "Aribo Rakouský\n\nAribo Rakouský, známý též jako Arbo (850 – po 909), byl od roku 871 až do své smrti panonským markrabětem. Je považován za zakladatele dynastie Aribovců.\n\nV jeho době se Panonská marka, nazývaná také \"Marcha orientalis,\" rozkládala podél řeky Dunaje od kraje Traungau přes Vídeňskou pánev po dnešní Szombathely a řeku Rábu. Ariba jmenoval východofránský král Ludvík Němec nástupcem bratrů Vilémovců Viléma II. a Engilšalka I. poté, co padli v bojích proti moravskému knížeti Slavomírovi.\n\nAribo udržoval mír s velkomoravským knížetem Svatoplukem, což se mu vyplatilo. Když se v roce 882 proti němu vzbouřili synové Engilšalka I. a Viléma II., vedení Engilšalkem II., a dožadovali se svých práv, karolínský císař Karel III. Tlustý potvrdil práva Aribovi; Engilšalk II. se tedy obrátil s žádostí o podporu na Arnulfa Korutanského, Aribova jižního souseda. Spor vyvolal tzv. válku Vilémovců, v niž se na stranu Ariba a císaře přidal i velkomoravský vládce Svatopluk, a výsledkem byla v roce 884 porážka Engilšalka II. a jeho spojenců.\n\nV roce 893 Arnulf Korutanský jmenoval Engilšalka II. v té části Panonské marky, kde získal moc nad Aribem. Aribo se po válce Vilémovců nikdy s Arnulfem neusmířil a kontakty s Moravany i nadále udržoval. Po něm i jeho syn Isanrich získal proti Arnulfovi moravskou podporu. Aribo kolem roku 905 vydal celní kodex, týkající se obchodu podél řeky Dunaje u Raffelstettenu. Přežil katastrofální bitvu s Maďary u Bratislavy, kde byla ztracena většina Panonské marky a zlomena moc Velké Moravy. Naposledy se jeho jméno objevilo v listině z roku 909, kdy on a arcibiskup Pilgrim ze Salcburku byli jmenovaní králem Ludvíkem v souvislosti s opatstvím v Altmünsteru.\n\nAribo údajně zemřel při lovu, smrtelně zraněn zubrem. Jeho potomci pronikli k nejmocnějším bavorským rodům. V 10. století měli v držení Salzburské arcibiskupství a kancelář bavorského falckrabství, nakonec však je moci v Bavorsku zbavili Liutpoldovci.\n"}
{"id": "1549676", "url": "https://cs.wikipedia.org/wiki?curid=1549676", "title": "Engilšalk II. Hornopanonský", "text": "Engilšalk II. Hornopanonský\n\nEngilšalk II. dle jiných zdrojů také Engelšalk II. (860 - 893) byl panonský markrabě v roce 882, který vládl v opozici proti Aribovi.\n\nEngilšalk II. byl synem Engilšalka I. a synovcem Viléma, kteří bojovali o velkomoravský stolec proti Svatoplukovi a během bojů přišli o život. Po jejich smrti si Engilšalk II. a jeho bratři nárokovali dědictví svých otců, ale moc v Panonské marce získal Aribo Rakouský, proto v roce 882 proti němu Engilšalk spolu s bratry vedl povstání. Toto povstání v letech 882-884 přerostlo do tkz. války Vilémovců v němž se Aribo spojil s moravským knížetem Svatoplukem a císařem Karlem III. a Engilšalka s jeho spojenci porazil. Engilšalk následně uprchl k Arnulfovi. Krátce nato byla rozpoutána válka mezi Arnulfem a Svatoplukem do niž Engilšalk nezasahoval. Když se v roce 887 Arnulf stal bavorským vévodou, Engilšalk pravděpodobně očekával, že získá jeho podporu, ale Aribo v té době měl v Panonii již velkou moc, že se Arnulf již neodvážil narušovat rovnováhu v Panonské marce a Engilšalka nepodpořil. Engilšalk si chtěl podporu vynutit a tak někdy před rokem 893 zajal Arnulfovu nelegitimní dceru Ellinrat a pravděpodobně si ji vzal za ženu. Jeho plán však selhal a musel prchnout na Moravu. V Regensburgu se v roce 893 sešla aristokracie Bavorského vévodství, aby jednala s Engilšalkem a zabránila mu v pomoci Moravanům, proti nimž Arnulf v tomto roce plánoval válečnou výpravu. Engilšalk nechtěl ustoupit a aristokracii urazil, ta se proti němu spikla a dala ho zatknout a oslepit bez Arnulfova vědomí. Jeho bratr Vilém II. Hornopanonský se po této události spojil se Svatoplukem. O dalším osudu Engilšalka se nedochovaly žádné informace.\n"}
{"id": "1549678", "url": "https://cs.wikipedia.org/wiki?curid=1549678", "title": "Voigtsdorf", "text": "Voigtsdorf\n\nNázev Voigtsdorf může označovat:\n\nSídlo v Německu\n\n\nNěmecký název českých sídel\n\n\nNěmecký název polských sídel\n\n"}
{"id": "1549680", "url": "https://cs.wikipedia.org/wiki?curid=1549680", "title": "Klotrimazol", "text": "Klotrimazol\n\nKlotrimazol je chemická látka a léčivo proti kvasinkám. Byl objeven v roce 1969. Nejčastěji se s ním lze setkat ve formě mastí pro zevní použití pod názvy jako je Canesten, Desenex nebo Clotrimazol AL. Tyto formy jsou obvykle dostupné bez receptu. Méně časté jsou formy pro perorální použití.\n\nMechanizmus účinku je napadení funkce buněčných membrán plísní a kvasinek. Chemicky se jedná o derivát imidazolu. Za pokojové teploty se jedná o pevnou látku s teplotou tání mezi 147 a 149 °C.\n\nSvětová zdravotnická organizace (WHO) zařadila tuto látku na svůj seznam esenciálních léčivých látek.\n"}
{"id": "1549686", "url": "https://cs.wikipedia.org/wiki?curid=1549686", "title": "Odznak za zranění (Bulharsko)", "text": "Odznak za zranění (Bulharsko)\n\nOdznak za zranění (: Знак за раняване) byl bulharský čestný odznak založený carem Borisem III. roku 1942. Udílen byl za zranění příslušníkům bulharských ozbrojených sil během druhé světové války. Mohl být udělen i posmrtně a předán pozůstalým po oceněném vojákovi. Po druhé světové válce přestalo být vyznamenání udělováno.\n\nOdznak sestával z oválného, uzavřeného, prolamovaného stříbrného věnce, jehož pravá polovina měla podobu dubových listů a levá polovina podobu vavřínových listů. V horní části se části věnce spojovaly v bulharské koruně. Ve spodní části věnce byla stuha s nápisem ЗА БЪЛГАРИЯ \"(za Bulharsko)\". Uprostřed odznaku byl zlatý bulharský lev, jehož levá tlapa spočívala na štítu s číslem, které udávalo počet zranění. Pravá přední tlapa spočívala na ocelové přilbě bulharských ozbrojených sil. Lev byl položen na světle modře smaltovaný kříž. Celý ústřední motiv se nacházel na červeném pozadí.\n\nV případě že byl odznak udělen pozůstalým jejichž syn zemřel v důsledku zranění, byl kříž černě smaltovaný. V takovém případě také nebylo na štítu číslo, ale černý náhrobní kříž.\n\nOdznak byl nošen nalevo na prsou vyznamenaného vojáka nebo na klopě pokud byl nošen pozůstalými.\n"}
{"id": "1549693", "url": "https://cs.wikipedia.org/wiki?curid=1549693", "title": "Su-cung", "text": "Su-cung\n\nSu-cung (; 21. února 711 – 16. května 762) byl čínský císař vládnoucí v letech 756–762 říši Tchang. Byl synem a nástupcem císaře Süan-cunga; po dobytí tchangského hlavního města Čchang-anu armádou povstalců An Lu-šana jeho otec Süan-cung uprchl na jihozápad do S’-čchuanu. Su-cung se stáhl na severozápad do Ling-wu, kde se prohlásil císařem. Süan-cung se svému sesazení neprotivil. Vláda Su-sunga probíhala v bojích s výše zmíněným povstáním, roku 757 se mu podařilo dobýt zpět Čchang-an, na likvidaci povstání však neměl dost sil, boje s rebely trvaly až do roku 763, kdy již vládl Su-cungův syn a nástupce Taj-cung.\n\nSu-cung je chrámové jméno císaře, jeho vlastní jméno bylo Li S’-šeng (), roku 725 změněné na Li Ťün (), roku 736 změněné na Li Jü (), roku 738 změněné na Li Šao () a vzápětí na Li Čcheng ().\n\nSu-cung se narodil roku 711 pod jménem Li S’-šeng za vlády císaře Žuej-cunga (císař 684–690 a 710–712) jako třetí syn následníka trůnu Li Lung-ťiho (později císař Süan-cung) a jedné z jeho manželek, Jang Kuej-pchin († 728), pocházející z císařského rodu říše Suej (581–618). Roku 712 Li Lung-ťi přiměl otce k rezignaci a sám nastoupil na trůn. Su-cung obdržel titul knížete ze Šan, knížecí tituly obdrželi i jeho starší bratři, Li S’-č’ a Li S’-čchien. Roku 715 byl Li S’-čchien povýšen na následníka trůnu. \n\nRoku 725 byl mladý Su-cung přejmenován z Li S’-šenga na Li Ťüna a následující rok byl jeho titul změněn na knížete z Čung. Roku 729 vpadli do tchangské říše Kitani a Tatabové, Su-cunga císař formálně postavil do čela armády vyslané proti nim (fakticky vojsku velel jeho bratranec Li Chuej (), kníže ze Sin-an. Li Chuej nájezdníky porazil a za odměnu Su-cung obdržel vysoký čestný titul \"s’-tchu\". Roku 735 mu bylo opět změněno jméno, a sice na Li Jü.\n\nSüan-cungova oblíbená konkubína paní Wu se snažila prosadit svého syna Li Maoa jako korunního prince. Roku 737 byl, v důsledku jejích intrik, následník trůnu Li S’-čchien (roku 725 přejmenovaný na Li Chunga) a několik dalších princů zbaveno postavení a donuceni k sebevraždě. Paní Wu však téhož roku zemřela. Císař novým následníkem poté v létě 738 jmenoval Li Jüa, přičemž mu jméno změnil na Li Šao. Vzápětí dvořané panovníka upozornili, že Li Šao je jméno korunního prince, který roku 453 svrhl a zabil svého otce a císaře, Süan-cung proto princovo jméno opět změnil, na Li Čcheng.\n\nLi Čcheng se stal následníkem proti přání tehdejšího hlavního ministra Li Lin-fua, který předtím podporoval paní Wu a jejího syna. Li Lin-fu se snažil Li Čchenga zkompromitovat, roku 746 obvinil bratry jeho hlavní manželky a jistého generála ze spiknutí proti císaři, Li Čcheng se ve snaze distancovat se od postižených se svou manželkou rozvedl. Téhož roku se byl nucen rozvést s jednou ze svých konkubín, když byl její otec zapleten do případu čarodějnictví.\n\nKoncem roku 755 se velitel vojsk severovýchodu tchangské říše, generál An Lu-šan, vzbouřil. Povstalci začátkem roku 756 dobyli Luo-jang, An Lu-šan se prohlásil císařem státu Jen a v červenci 756 dobyli i tchangské hlavní město Čchang-an. Süan-cung prchl na jihozápad do S’-čchuanu, Li Čcheng se však od něj oddělil a odešel na severozápad do Ling-wu, kde se v polovině srpna 756 s podporou tamní armády prohlásil císařem. Jeho otec i tchangští regionální vojenští i civilní představitelé Su-cungovu uzurpaci uznali.\n\nPo převzetí moci si za hlavní úkol stanovil znovudobytí Čchang-anu. Útoky jeho vojsk na podzim 756 a na jaře 757 ale jenská armáda odrazila, tchangské oddíly přitom utrpěly velké ztráty. V červenci 756, ve snaze o posílení autority tchangské dynastie, Süan-cung pověřil některé své syny (včetně korunního prince) správou regionů. Zpravidla fakticky funkci nevykonávali, Li Lin, kníže z Jung, se však chopil správy území na středním toku Jang-c’ a začátkem roku 757 se vzbouřil. Pokusil se ovládnout též oblast dolního toku Jang-c’, byl však dostižen tchangskými oddíly a zabit. Jednota nepanovala ani v Ling-wu, kde se císařův třetí syn Li Tchan (který první navrhl nenásledovat Süan-cunga do S’-čchuan, ale odejít do Ling-wu a vynikl během cesty) střetl s císařovou oblíbenou ženou paní Čang a eunuchem Li Fu-kuoem, Li Fu-kuo a paní Čang obvinili Li Tchana ze spiknutí proti staršímu bratru Li Čchuovi (od roku 758 následníkovi, později císař Taj-cung) a císař, který jim uvěřil, přikázal Li Tchanovi spáchat sebevraždu.\n\nNa podzim 757 vyjednal Pchu-ku Chuaj-en, tchangský generál teleského původu, spojenectví s Ujgurským kaganátem. Podle dohody Ujgurové poslali do Číny 4 tisíce jezdců. Ujgury posílená tchangská armáda v čele s Li Čchuem a Kuo C’-im v říjnu 757 vytáhla na Čchang-an, 13. listopadu v bitvě u chrámu Siang-ťi (deset mil jižně od města) porazila rebely, a následující den Čchang-an obsadila. Tchangská ofenzíva pokračovala postupem na východ, vítězstvím v další bitvě (mezi průsmykem Tung a Šen-čou) 30. listopadu a obsazením Luo-jangu 3. prosince 757. An Čching-sü, syn a následník An Lu-šana, se poté stáhl do Siang-čou (dnešní An-jang na severu Che-nanu). Tchangská vláda neměla prostředky na další ofenzivu, zastavila postup svých armád a soustředila se na obnovu hlavních měst. Po osvobození metropole se vzdal všech funkcí Su-cungův nejbližší ministr Li Mi, nejvlivnějšími osobnostmi dvora poté byli paní Čang (od roku 758 císařovna), eunuch Li Fu-kuo velící císařské gardě a korunní princ Li Čchu s titulem vrchního velitele vojsk.\n\nDalší tchangská ofenzíva začala v listopadu 758. Dvěstě tisíc vládních vojáků však bylo rozděleno pod velení devíti \"ťie-tu-š’\", které koordinoval eunuch Jü Čchao-en. Důvodem uspořádání bylo, že dva nejváženější generálové – Kuo C’-i a Li Kuang-pi – odmítli sloužit jeden pod druhým a nedůvěrou vlády ke generálům. Přesto tchangská vojska porazila An Čching-süa v bitvě a oblehla ho v jeho sídle v Siang-čou. Obléhání trvalo celou zimu 758/759, na jaře si však tchangské strana – zřejmě vinou generála Li Kuang-pina – znepřátelila generála Š’ S’-minga z Fan-jangu kontrolujícího sever Che-peje, který začátkem roku 758 přešel na tchangskou stranu, ale nyní přišel na pomoc obleženým. Š’ S’-mingova armáda, která byla údajně více než desetkrát slabší než spojená tchangská armáda, se 7. dubna setkala se spojeným tchangským vojskem, ve zmatku vyvolaném prašnou bouří se však armády rozpadly a po obnovení pořádku se tchangští vojevůdci – nedůvěřující si navzájem a jednotlivě nedostatečně silní proti rebelům – stáhli. Š’ S’-ming poté zavraždil An Čching-süa i s jeho nejvěrnějšími stoupenci a sám se prohlásil císařem jenského státu. Na podzim 759 Š’ S’-ming znovu zabral Luo-jang, s tchangskou armádou v Che-jangu, 40 km severovýchodně od města se však neodvážil postupovat dále na západ. Na nějakou dobu boje utichly, když povstalci neměli dost sil k útoku, ale ani tchangská vláda nebyla schopna shromáždit dostatek prostředků pro ofenzívu.\n\nNezávisle na souboji říší Tchang a Jen vypukla v Číně řada regionálních vzpour a povstání, které vyčerpávaly tchangské síly. K největším z nich patřila vzpoura v údolí řeky Chan a na středním toku Jang-c’-ťiang roku 759 a znovu začátkem roku 760, povstání na dolním toku Jang-c’-ťiang v letech 760 a 762–763 a povstání v S’-čchuanu v letech 761 a 762.\n\nNa jaře 761 Š’ S’-ming zaútočil na tchangskou armádu u Luo-jangu a v dubnu 761 ji rozdrtil. Povstalecká ofenzíva se však zhroutila, když vzápětí Š’ S’-minga zavraždil jeho syn Š’ Čchao-i, který se stal dalším císařem státu Jen. Změna panovníka oslabila povstalce, protože, podobně jako v případě An Čching-süa, ani Š’ Čchao-i neměl autoritu svého otce.\n\nZačátkem května 762 zemřel bývalý císař Süan-cung a o několik dnů později i Su-cung. Trůn po něm převzal jeho nejstarší syn a korunní princ Taj-cung.\n"}
{"id": "1549698", "url": "https://cs.wikipedia.org/wiki?curid=1549698", "title": "Rue Saint-Gilles", "text": "Rue Saint-Gilles\n\nRue Saint-Gilles je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Boulevard Beaumarchais\" a končí na křižovatce s \"Rue de Turenne\", odkud pokračuje \"Rue du Parc-Royal\".\n\nUlice byla otevřena v roce 1640 na severní hranici bývalých zahrad paláce Tournelles pod názvem \"Rue Neuve-Saint-Gilles\". Její jméno je odvozeno od svatého Jiljí, jehož socha se nacházela na její východní straně.\n\n\n"}
{"id": "1549701", "url": "https://cs.wikipedia.org/wiki?curid=1549701", "title": "Hôtel Le Ferron", "text": "Hôtel Le Ferron\n\nHôtel Le Ferron je městský palác ze 18. století, který se nachází v Paříži v historické čtvrti Marais ve 3. obvodu na adrese 20, \"Rue des Quatre-Fils\" a 9, \"Ruelle Sourdis\". Palác je od roku 1961 chráněn jako historická památka.\n\nPalác koupil v roce 1719 Nicolas Le Féron a v letech 1732–1734 jej přestavěl René Berger, hlavní výběrčí plateb města Paříže. V roce 1775 palác koupil notář Garnier-Deschenes a po něm jej vlastnil advokát Romain de Sèze, jeden z obhájců Ludvíka XVI. během jeho procesu, který zde zemřel v roce 1828. Palác byl 15. prosince 1961 zapsán na seznam kulturních památek.\n\n"}
{"id": "1549702", "url": "https://cs.wikipedia.org/wiki?curid=1549702", "title": "Marmaroš (uherská župa)", "text": "Marmaroš (uherská župa)\n\nMaramurešská župa (latinsky: \"comitatus Maramarosiensis vel Marmarosiensis vel Maramarusiensis\", maďarsky: \"Máramaros vármegye\", rumunsky: \"Comitatul Maramureş\", německy: \"Komitat Maramuresch\") je název komitátu, stolice a župy v Uhersku, v současnosti je územím, které leží v severozápadním Rumunsku a na západní Ukrajině (Zakarpatská oblast v její východní polovině). Zahrnoval horní údolí Tisy (Marmarošskou kotlinu) od jejích pramenů k masívu Orzen, v údolích přítoků Tisy – Riki, Terebli, Teresvy (severní přítoky), Izy a Vișeu (jižní). \n\nŽupa vznikla v roce 1303. Hlavním městem bylo město Maramurešská Sihoť (rusínsky: \"Sihota\", maďarsky: \"Máramarossziget\", německy: \"Maramureschsigeth\" anebo \"Siget\"). Ve 20 století se župa dělila na deset okresů a jedno město.\n\nPo dělení Maďarska na začátku 16. století Maramurešská župa včetně Zakarpatí se dostala pod vládu sedmihorských knížat.\n\nPo první světové válce na základě Trianonské dohody byla župa rozdělená mezi Československo (2/3) a Rumunsko (1/3). Jednání, která se uskutečnila po únorové revoluci mezi Československem a Rumunskem, aby Sihoť i s okolím bylo připojené k Podkarpatské Rusi, nevedla ke kladnému výsledku. Část území Marmaroše byla nejvýchodnější částí Československa. Rumunský díl Marmaroše vede po levé straně řeky Tisy. Hranice jeho území sahaly až na sever po Halič, na jihu to byly současné hranice Rumunska. Do jeho území spadá tok řeky Tisy, ale bez rumunských přítoků. \n\nPo okupaci Zakarpatí Maďary v roce 1939 byla Marmorošská župa obnovena s hlavním městem v Chustu. Po okupaci severního Sedmihradska v roce 1940 byla k župě připojena i rumunská část. Po druhé světové válce byly hranice navráceny podle roku 1937. Československá část župy byla připojena k Zakarpatské oblasti Ukrajinské sovětské socialistické republiky, dnes Ukrajina.\n\nObyvatelstvo oblasti je většinou rusínské (oficiálně \"ukrajinské\") národnosti. Ve větších obcích žije více Židů, méně Rumunů a Maďarů. Nejvýchodnější cíp oblasti obývají Huculové.\n"}
{"id": "1549710", "url": "https://cs.wikipedia.org/wiki?curid=1549710", "title": "Pestřice (Horní Planá)", "text": "Pestřice (Horní Planá)\n\nPestřice ( jsou zaniklá vesnice a obec u Horní Plané v okrese Český Krumlov. Stávala na úbočí Pestřického vrchu v místech na levém břehu vodní nádrže Lipno.\n\nNázev vesnice je odvozen ze středněhornoněmeckého slova stege (schody) ve významu schodový les. V historických pramenech se objevuje ve tvarech: Stegenwald (1677), Stögnwalt (1700), Stegenwald (1720), Alt Stegenwald a Neu Stegenwald (1789), Stögenwald (1841, 1854) a Stögenwald Horní a Stögenwald Dolní.\n\nPrvní písemná zmínka o vesnici pochází z roku 1677. V letech 1892–1958 byla v Pestřici železniční zastávka na trati České Budějovice – Černý Kříž.\n\nVesnice stávala v katastrálním území Pestřice o rozloze 11,55 km². Do území zasahují přírodní památky Házlův kříž, Pestřice a Račínská prameniště.\n\nPestřice bývaly v letech 1869–1910 pod německým názvem obcí v okrese Český Krumlov. Při sčítání lidu v letech 1921 a 1930 byla vesnice Dolní Stögenwald osadou obce Stögenwald. Při dalších sčítáních ve dvacátém století už obec ani vesnice neexistovaly a její správní území se stalo součástí Horní Plané. Mezi lety 1869 a 1930 k Pestřicím patřily osady Dolní Borková a Horní Borková.\n\n"}
{"id": "1549712", "url": "https://cs.wikipedia.org/wiki?curid=1549712", "title": "Paštěcká lípa", "text": "Paštěcká lípa\n\nPaštěcká lípa je památný strom v bývalé osadě Přední Paště (\"Vorder Waid\"). Lípa velkolistá (\"Tilia platyphyllos Scop.\") stojí vedle účelové komunikace na místě zvaném Hofmannhof (bývalá usedlost čp. 22). Strom roste v nadmořské výšce 900 m, je 400 let starý, s obvodem kmene 585 cm (měřeno 2010). Nepravidelná koruna naznačuje, že byla v minulosti tvarována. Strom je chráněn od 24. prosince 2010 jako esteticky zajímavý strom, historicky důležitý strom, významný stářím a vzrůstem a jako významný krajinný prvek.\n\n"}
{"id": "1549715", "url": "https://cs.wikipedia.org/wiki?curid=1549715", "title": "Vladimir Ivanovič Kremena", "text": "Vladimir Ivanovič Kremena\n\nVladimir Ivanovič Kremena (rusky Владимир Иванович Кремена; 7. června 1937 Majkop – 5. prosince 2003 Moskva) byl ruský cirkusový umělec a herec.\n\nOtec byl agronom, který zemřel během války. Matka pracovala jako učitelka ve škole, poté pro komunistickou stranu. Během války byla rodina evakuována na Sibiř. Po škole studoval na tělovýchovném gymnáziu, poté nastoupil do divadelní školy Borise Šukina, ale na radu učitele přestoupil na státní cirkusovou a varietní školu. Studoval umění grotesky u Nikolaje Alexandroviče Kissa. Vedl klaunskou skupinu v cirkuse „Veselá aréna“. Od roku 1970 vystupoval s číslem \"Hudební groteska\" a od roku 1972 byl sólistou. Působil ve Státním ruském cirkusu. Také hrál ve filmech. \n\nVyznamenán jako zasloužilý umělec Ruské federace (1994). Je pohřben na Vostrjakovském hřbitově.\n\n"}
{"id": "1549716", "url": "https://cs.wikipedia.org/wiki?curid=1549716", "title": "Vidžajanagaram", "text": "Vidžajanagaram\n\nVidžajanagaram () je město v Ándhrapradéši, jednom z indických svazových států. K roku 2011 měl přes 228 tisíc obyvatel.\n\nVidžajanagaram se nachází v nadmořské výšce 68 m ve vzdálenosti přibližně dvaceti kilometrů severozápadně od břehu Bengálského zálivu. Pětačtyřicet kilometrů jižně od Vidžjanagaramu se nachází přístavní město Višákhapatnam, největší město celého Ándhrapradéše.\n\nPřes město prochází železniční trať Háura – Čennaí.\n\nHistoricky byl Vidžajanagaram součástí Kalingy. Později v letech 1701–1753 spadal pod nizáma z Hajdarábádu. Následně byl krátce součástí francouzské koloniální říše, než jej v roce 1956 získalo britské impérium.\n"}
{"id": "1549718", "url": "https://cs.wikipedia.org/wiki?curid=1549718", "title": "Yaakov Rosner", "text": "Yaakov Rosner\n\nYaakov „Jack“ Rosner (1902 Mnichov – 26. srpna 1950 Tel Aviv) byl izraelský umělec a fotograf.\n\nYaakov Rosner byl průkopníkem izraelské fotografie, který dokumentoval rané události země Izrael. Rosner vyvinul styl, který byl průnikem dokumentární a inscenovanou fotografií. Subjekty na těchto fotografiích byly vždy hezké, silné, šťastné a pracovité. Když realita neodpovídala očekáváním, byla představena pseudo-dokumentárním způsobem.\n\n\n\n"}
{"id": "1549724", "url": "https://cs.wikipedia.org/wiki?curid=1549724", "title": "Humprecht III. Czernin z Chudenic", "text": "Humprecht III. Czernin z Chudenic\n\nHumprecht III. Czernin z Chudenic, zvaný starší, také Humprecht Černín z Chudenic, německy \"Humprecht der Ältere Czernin von Chudenitz\" (duben 1570 – 22. května 1632) byl český šlechtic z nedrahovické větve rodu Černínů. Během stavovského povstání stál proti císaři. Přestože byl dokonce členem direktoria, byl omilostněn a stal se českým místodržícím, purkrabím Hradeckého kraje a posledním karlštejnským purkrabím.\n\nNarodil se jako syn Jana Czernina z Chudenic († 1580), který několikrát zastával úřad hejtmana Vltavského kraje, a Marianny z Říčan. Jeho starší bratr Diviš Czernin z Chudenic (1565–1621) byl v roce 1621 jako jediný katolík popraven na Staroměstském náměstí v Praze. Jeho mladší bratr Heřman Czernin z Chudenic (1576–1651) se proslavil jako císařský vyslanec k tureckému sultánovi. Humprecht je často uváděn jako \"starší\", aby se odlišil od svého vnuka Humprechta Jana (1628–1682).\n\nKariéru začal jako hejtman Vltavského kraje, kterým se stal v roce 1605 spolu s Janem z Talmberka. V roce 1616 se stal místokomorníkem Českého království. V době druhého českého stavovského protihabsburského povstání se za rytířský stav stal členem direktoria. Choval se ovšem opatrně a nakonec se na radu bratra Heřmana přidal k císařské straně. Požádal o pardon. Po bitvě na Bílé hoře se v Praze zasazoval o to, aby se město nebránilo a kapitulovalo. Pokusil si vyjednat lepší pozici u Pavla Michny z Vacínova a Viléma Slavaty z Chlumu a Košumberka. Jako bývalý místokomorník pomáhal při revizi zápisů v zemských deskách. Na rozdíl od bratra Diviše z účasti v povstání vyvázl hladce. Nejdříve byl jen střežen vojáky ve svém domě a za omilostnění (pardon) musel zaplatit 1500 zlatých jako dar pro kostel sv. Jakuba na Starém Městě pražském. V roce 1621 konvertoval na katolickou víru a dále stoupal na společenském žebříčku. Stal se císařským radou, císařským komorníkem a přísedícím zemského soudu. Kariéru ukončil jako purkrabí karlštejnský a purkrabí Hradeckého kraje. Dne 15. března 1623 byl rodu potvrzen stav svobodných pánů a 8. června 1627 byl Humprecht spolu s bratrem Heřmanem povýšen do hraběcího stavu v Čechách. Zemřel 22. května 1632 a pohřben byl v Radeníně.\n\nManželka mu přinesla panství Radenín a Choustník na Táborsku. Před rokem 1605 od své tchyně, tehdy už vdovy po Adamu Voračickém, koupil polovinu městečka Prčice. Od Adamových dědiců koupil i druhou polovinu. Usadil se v renesančním prčickém zámku. Prčici prodal v roce 1612 Janu z Talmberka a jeho ženě Kunce z Říčan. V roce 1624 koupil Kostomlaty, které byly zkonfiskovány Petru\na Oldřichovi z Kostomlat pro účast ve stavovském povstání. V okolí dále přikoupil konfiskované Černčice a později Lhenice a Bukovice.\n\nV dubnu 1594 se oženil s Evou Polyxenou Voračickou z Paběnic (1593 – 2. června 1632), dcerou Adama Voračického z Paběnic a jeho ženy Anny Kaplířové ze Sulevic. Narodil se jim jeden syn:\n\n"}
{"id": "1549725", "url": "https://cs.wikipedia.org/wiki?curid=1549725", "title": "Panometer (Drážďany)", "text": "Panometer (Drážďany)\n\nPanometer je bývalý plynojem v Drážďanech, v městské části Reick, který od roku 2006 slouží jako výstavní hala pro panoramatické obrazy rakouského umělce Yadegara Asisiho.\n\nMezi léty 1907 a 1907 nechala městská rada postavit na pozemku plynárny v městské části Reick plynojem o průměru 62 metrů a výšce 67 metrů. Tento plynojem měl pojmout až 115 tisíc m³. Samotná stavba byla navržena architektem Theodorem Friedrichem na přelomu let 1879/1880. Fungovat začal roku 1923. Do roku 1959 se jednalo dokonce o jedinou zásobárnu plynu v celých Drážďanech. Avšak roku 1959 postavili němečtí inženýři ve spolupráci s českými specialisty plynojem nový, o výšce 85 metrů. Roku 1983 však plynárna zastavila výrobu plynu - plynojemy byly ještě nějaký čas využívány k uchovávání plynu dovezeného ze vzdálenějších plynáren. Následně se začalo s demolicí jak plynárny, tak obou plynojemů. Naštěstí se pro menší z nich našlo využití v podobě výstavních prostor pro Asisiho panoramatické obrazy.\n\n\nPro návštěvníky Panometeru je provozována autobusová linka \"Panometer-Zoo-Shuttle\". Nejbližší autobusovou zastávkou je \"Nätherstraße (Panometer)\", tramvajovou \"Rauensteinstraße\" nebo \"Liebstädter Straße\" a vlakovou \"Dresden-Reick\", ve které zastavují linky S-Bahn.\n\n"}
{"id": "1549726", "url": "https://cs.wikipedia.org/wiki?curid=1549726", "title": "Kurkumovník", "text": "Kurkumovník\n\nKurkumovník (\"Curcuma\"), česky též kurkuma, je rod rostlin z čeledi zázvorníkovité. Jsou to aromatické, vytrvalé byliny s nepravým stronkem tvořeným bázemi listů a dužnatýžmi oddenky. Kvetou buď na vrcholu stonku, nebo květenství vyráží samostatně přímo z oddenku. Plodem tobolka. \nRod zahrnuje asi 124 druhů a je rozšířen v tropické Asii s malým přesahem do Austrálie. Nejvíce druhů roste v Indii a Indočíně.\n\nNejznámějším a hospodářsky nejvýznamnějším druhem je kurkumovník dlouhý, jehož oddenky a produkty z nich jsou známy jako kurkuma. Používají se v lékařství, jako koření a k barvení. Menší význam mají i některé jiné asijské druhy. Z oddenků řady druhů se získává škrob. Některé druhy jsou pěstovány jako okrasné a pokojové rostliny. Na pultech květinářství se objevuje zejména kurkumovník růžový.\n\nKurkumovníky jsou vytrvalé byliny s větvenými, dužnatými, aromatickými oddenky a široce kopinatými, podlouhlými nebo výjimečně úzce čárkovitými listy. Oddenky mohou být na řezu bezbarvé, žluté, oranžové až téměř černé. Na kořenech bývají elipsoidní hlízky.\nKvětenství je klasovité a skládá se z vijanů tvořených 2 až 7 květy a podepřených asi do poloviny vakovitě srostlými listeny. Rozvíjí se buď na vrcholu nepravého stonku tvořeného bázemi listů, nebo na samostatném výhonu vyrůstajícím přímo z oddenku. Výhon se někdy objevuje před olistěním. Listeny v květenství bývají často jasně zbarvené a někdy nápadnější než květy. \nKalich bývá krátce trubkovitý, na jedné straně rozštěpený, na vrcholu se 2 až 3 zuby nebo laloky.\nKoruna je bílá, růžová nebo purpurová, tenká a průsvitná, nálevkovitá, s vejčitými až podlouhlými laloky. U některých druhů je střední lalok delší než ostatní.\nPostranní staminodia jsou petaloidní, bází přirostlá k nitce tyčinky a pysku.\nStřední část pysku je ztlustlá, okrajové laloky jsou tenčí a překrývají se s postranními staminodii.\nTyčinka má krátkou, širokou nitku, na bázi prašníku bývá ostruha.\nSemeník obsahuje 3 komůrky. Plodem je elipsoidní tobolka pukající 3 chlopněmi.\n\nRod kurkumovník zahrnuje asi 124 druhů. Je rozšířen ve velké části tropické Asie od Indie po východní Čínu a přes jihovýchodní Asii po Novou Guineu. Druh \"Curcuma australasica\" zasahuje jako jediný i do severní a severovýchodní Austrálie.\nCentrum druhové diverzity je v oblasti monzunových oblastech tropické Asie, jmenovitě v Indii, Myanmaru a Thajsku. Z Číny je uváděno 12 druhů, z toho 6 endemických.\n\nKvěty kurkumovníků jsou opylovány hmyzem. \nV Indočíně byly jako opylovači některých druhů zjištěny včely rodu \"Amegilla\" z čeledi včelovití a \"Nomia\" z čeledi ploskočelkovití. Některé druhy mohou být opylovány i mravenci, např. \"Curcuma prakasha\".\nKurkumy jsou v tropické Asii živnými rostlinami housenek různých denních motýlů z čeledi soumračníkovití (\"Ancistroides nigrita\", \"Notocrypta curvifascia\", \"Notocrypta feisthamelii\", \"Udaspes folus\") a modráska \"Jamides alecto\". Občas se na nich živí také housenky martináče \"Attacus atlas\". Ve stoncích vrtají housenky můry \"Conogethes punctiferalis\", které patří na indických kurkumových plantážích mezi významné škůdce.\n\nKurkumovníky obsahují širokou paletu biologicky aktivních látek. Lze je rozdělit do 3 hlavních skupin: difenylalkanoidy, deriváty fenylpropenu a terpenoidy. Do skupiny difenylalkanoidů náležejí zejména kurkuminoidy (difenylheptanoidy). Jsou obsaženy ve většině druhů (nikoliv však ve všech) druzích kurkumovníků i v řadě jiných rostlin z čeledi zázvorníkovité. Nejvýznamnější látkou z této skupiny je kurkumin, oranžové barvivo obsažené v oddencích kurkumovníku dlouhého i řady dalších druhů kurkumovníků. Do skupiny monomerických derivátů fenylpropenu náleží celkem 7 zjištěných látek, mezi nimi kyselina kávová, kyselina skořicová a kyselina p-kumarová. Dále byly zjištěny tři typy lignanů, které patří mezi dimerické deriváty fenylpropenu. V silici kurkumovníků jsou hojně obsaženy terpenoidní sloučeniny. Převažují mezi nimi monoterpeny a seskviterpeny. Mimo kurkumovníku dlouhého jich zvláště velké množství obsahuje také kurkumovník žlutokořenný, kurkumovník zedoárový a druhy \"Curcuma aeruginosa\", \"C. amada\", \"C. aromatica\" a \"C. caesia\". Hlavními aromatickými složkami silice kurkumovníku dlouhého jsou turmeron, ar-turmeron a zingiberen.\n\nRod \"Curcuma\" je v rámci čeledi \"Zingiberaceae\" řazen do podčeledi \"Zingiberoideae\" a tribu \"Zingibereae\". Podle výsledků fylogenetických studií tvoří nejblíže příbuzný klad rody \"Camptandra\" (4 druhy na Malajském poloostrově a Borneu) a \"Pyrgophyllum\" (1 druh ve střední Číně).\nTaxonomie rodu \"Curcuma\" je značně komplikovaná. Souvisí to zejména s rozsáhlou polyploidizací v minulosti a hybridizací, což vyústilo ve značnou variabilitu a neostré hranice mezi jednotlivými druhy. Situaci také komplikuje dlouhá historie využívání a pěstování řady druhů člověkem, což vedlo k jejich zavlečení mimo oblasti přirozeného výskytu. \n\n\nHospodářsky a kulturně nejvýznamnějším a také nejznámějším druhem je kurkumovník dlouhý, jehož čerstvé nebo sušené a rozemleté oddenky jsou známy pod názvem kurkuma. Využití kurkumy má v jižní a jihovýchodní Asii tisícíletou tradici. Nejstarší záznamy o jejím použití se dochovaly ve staroindických védách. Rostlina pochází pravděpodobně z jihovýchodní Asie, divoké populace však nejsou známy. Největším světovým producentem je Indie, roční produkce je asi 365 000 tun. Ve velkém se pěstuje i v jiných asijských zemích a v menší míře i na jiných kontinentech.\nJako koření je kurkuma používána zejména v asijské kuchyni. Prášek ze sušeného oddenku tvoří asi 50 % koření kari.\n\nKurkuma je od nepaměti spojena s hinduistickým náboženstvím a jeho rituály. V asijské tradiční a domorodé medicíně je používána při léčení široké palety neduhů, mezi něž náleží horečka, trávicí potíže, alergie, chronický kašel, bolesti hlavy, astma, jaterní choroby a řada dalších. V indické Ájurvédě i v tradiční čínské medicíně je používána jako protizánětlivý prostředek, účinný např. při léčení artritidy. Z kurkumy se extrahuje kurkumin, který je využíván v lékařství a potravinářství (přídatná látka E 100). V asijské domorodé medicíně medicíně je využívána i řada jiných druhů kurkumovníků. \n\nZ oddenků některých druhů kurkumovníků se v Indii připravuje kurkumový škrob (\"arrowroot starch\"), který je využíván jako potravina i v lékařství. Jeho zdrojem je kurkumovník zedoárový, \"Curcuma angustifolia\", \"C. malabarica\", \"C. pseudomontana\", \"C. aeruginosa\" a další. \nDruh \"Curcuma amada\" je v Indii pěstován pro jedlé oddenky, které mají chuť podobnou nezralému mangu a používají se jako zelenina, do čatní, do salátů a různých ochucovadel.\nČerstvé oddenky \"C. aromatica\" mají nažloutlou barvu a silný kafrový pach. Hlavní využití je v parfumerii a přírodní kosmetice. Druh je také ceněný v indické medicíně jako tonikum a karminativum.\nKurkumou se v Asii barví tkaniny na žluto nebo po přidání alkalických látek na červeno, barva je ale málo trvanlivá a na slunci bledne. Větší využití má kurkuma jako barvivo v potravinářství.\n\nKurkumovníky jsou také pěstovány jako okrasné a pokojové rostliny. Na pultech květinářství se v posledních letech objevuje pohledný kurkumovník růžový. Rostlina kvete v létě a na podzim. Na zimu tak jako jiné kurkumovníky zatahuje. V tropech a subtropech se pro okrasu pěstuje řada dalších druhů. Pěstuje se např. kurkumovník zedoárový, kurkumovník pravý, \"Curcuma australasica\", \"C. flaviflora\", \"C. harmandii\", \"C. petiolata\", \"C. rabdota\", \"C. phaeocaulis\", \"C. roscoeana\" a \"C. sumatrana\". S některými z těchto druhů je možno se setkat i ve sklenících českých botanických zahrad.\nKurkumy vyžadují v létě dostatek vláhy a na zimu, kdy zatahují, omezení zálivky. Některé druhy jsou poměrně zimovzdorné, pokud jsou jejich oddenky chráněny před promrznutím. Lze je pěstovat i v zóně odolnosti 8, za příznivých podmínek dokonce v zóně 7. Pěstují se v písčité zemině s přídavkem rašeliny. Na zimu je možno také oddenky vykopat a uskladnit na suchém místě. Poměrně dobře rostou v kontejnerech.\n\n"}
{"id": "1549730", "url": "https://cs.wikipedia.org/wiki?curid=1549730", "title": "Jurij Nikulin", "text": "Jurij Nikulin\n\nJurij Vladimirovič Nikulin (Юрий Владимирович Никулин, 18. prosince 1921 Demidov – 21. srpna 1997 Moskva) byl sovětský komik a filmový herec. Jeho otec byl satirik. Nikulin sloužil v letech 1939–1946 v armádě a účastnil se zimní války i druhé světové války. Tehdy poprvé vystoupil jako komik, když si politruk všiml jeho schopnosti vyprávět vtipy a poručil mu zorganizovat zábavu pro spolubojovníky z divize, což mělo velký úspěch. Po válce se proto zkoušel dostat na hereckou školu, ale pro údajný nedostatek talentu se mu to nedařilo. Až po nějakém čase se uchytil u cirkusu v Moskvě, kde se vyškolil na klauna (cirkusové vzdělání dokončil roku 1950). S cirkusovým prostředím zůstal spojen navždy, potkal zde svou manželku Taťánu a od roku 1982 až do smrti byl ředitelem moskevského cirkusu. \n\nNa filmovém plátně Nikulin debutoval roku 1958 (film \"Dívka s kytarou\") a úspěšně pak vystupoval v celovečerních i krátkých filmech. K jeho trvalé popularitě přispěly zejména krátké filmy režírované Leonidem Gajdajem. Nikulin udržoval dobré vztahy se sovětskými i postsovětskými politiky a byl jmenován národním umělcem Sovětského svazu (1973), hrdinou socialistické práce (1990) a dvakrát získal Leninův řád. \n"}
{"id": "1549737", "url": "https://cs.wikipedia.org/wiki?curid=1549737", "title": "Robert Bourbonsko-Orleánský", "text": "Robert Bourbonsko-Orleánský\n\nRobert Bourbonsko-Orleánský, plným jménem Robert Philippe Louis Eugène Ferdinand d'Orleans de Chartres (9. listopadu 1840 Paříž – 5. prosince 1910 Chateau de Saint Firmin, Provence-Alpes-Côte) by francouzský důstojník a člen bourbonského rodu. Bojoval v americké občanské válce na straně Unie a v prusko-francouzské válce na straně Francie. Roku 1886 byl vypovězen z Francie.\n"}
{"id": "1549740", "url": "https://cs.wikipedia.org/wiki?curid=1549740", "title": "Jurij Vasiljevič Jakovlev", "text": "Jurij Vasiljevič Jakovlev\n\nJurij Vasiljevič Jakovlev (\"Ю́рий Васи́льевич Я́ковлев\", 25. dubna 1928 Moskva – 30. listopadu 2013 Moskva) byl sovětský a ruský herec, působící v divadle, filmu a dabingu. Patřil k nejpopulárnějším ruským hercům své generace a získal řadu ocenění, například tituly Národní umělec SSSR (1976), laureát Státní ceny RSFSR K. S. Stanislavského (1970), nositel Státní ceny SSSR (1979), Státní ceny Ruska (1995) a Ceny prezidenta Ruska (2004). \n\nCelkem hrál více než sto rolí v divadle a kině. Mistr jak komických (\"Husarská balada\", \"Ivan Vasiljevič mění profesi\", \"Ironie osudu aneb Rozhodně správná koupel!\", \"Kin-dza-dza\"), tak dramatických žánrů (\"Idiot\", \"Nebezpečný obrat\", \"Pozemská láska\"). Byl předním umělcem Vachtaganova divadla. \n"}
{"id": "1549741", "url": "https://cs.wikipedia.org/wiki?curid=1549741", "title": "Henri Manuel", "text": "Henri Manuel\n\nHenri Manuel (24. dubna 1874, Paříž – 11. září 1947, Neuilly-sur-Seine) byl pařížský fotograf, který sloužil jako oficiální fotograf francouzské vlády od roku 1914 do roku 1944.\n\nV roce 1900 Manuel otevřel v Paříži portrétní studio se svým bratrem Gastonem, který se specializoval na portrétní fotografii. Manuel se rychle proslavil jako fotograf lidí ze světa politiky, umění a sportu, stejně jako fotograf umění a architektury . Brzy jeho portréty byly používány zpravodajskými agenturami a v roce 1910 Manuelovo studio začalo poskytovat komerční službu zpravodajským agenturám s fotografiemi známými jako „l'Agence universelle de reportage Henri Manuel“. \n\nStudio se stalo největším fotografickým studiem v Paříži a předním střediskem, kam mohli chodit pracovat mladí začínající fotografové, jako byla například Thérèse Bonney. V roce 1925 se bratři přestěhovali na adresu 27 rue du Faubourg Montmartre, kde rozšířili své podnikání o módní fotografii jako Chanel, Patou, Poiret a Lanvin. V roce 1941 studio vytvořilo přes milion obrázků ze žánrů módní fotografie, fotografie zpravodajských agentur, portréty a další obrázky.\n\nBěhem druhé světové války bylo studio zavřeno a většina fotografických desek byla zničena. Asi 500 z nich přežilo a nakonec přešlo do vlastnictví Médiathèque de l'architecture et du patrimoine.\n"}
{"id": "1549743", "url": "https://cs.wikipedia.org/wiki?curid=1549743", "title": "Kullbackova nerovnost", "text": "Kullbackova nerovnost\n\nKullbackova nerovnost je v teorii informace a statistice spodní mez Kullbackovy–Leiblerovy divergence vyjádřená pomocí poměrové funkce teorie velkých odchylek. Pokud \"P\" a \"Q\" jsou rozdělení pravděpodobnosti na reálné ose taková, že \"P\" je absolutně spojitá funkce vzhledem ke \"Q\" (píšeme \"P\"«\"Q\") a jejich první momenty existují, pak\nkde formula_2 je poměrová funkce, tj. konvexní transformace kumulantové vytvořující funkce rozdělení formula_3, a formula_4 je první moment rozdělení formula_5\n\nDůsledkem Kullbackovy nerovnosti je Cramérova–Raova mez.\n\nNechť \"P\" a \"Q\" jsou rozdělení pravděpodobnosti (míry) na reálné ose, jejichž první momenty existují, a \"P\"«\"Q\".\n\nUvažujme přirozenou rodinu exponenciálních rozdělení rozdělení \"Q\" danou vztahem\npro každou měřitelnou množinu \"A\", kde formula_7 je momentová vytvořující funkce rozdělení \"Q\". Přitom \"Q\"=\"Q\". Pak\nGibbsova nerovnost říká, že formula_9, z čehož plyne\nZjednodušením pravé strany dostáváme pro každé reálné θ, pro něž formula_11\nkde formula_4 je první moment neboli střední hodnota rozdělení \"P\", a formula_14 se nazývá kumulantová vytvořující funkce. Použitím suprema uzavřeme proces konvexní transformace a dostaneme vzorec pro poměrovou funkci:\n\nNechť \"X\" je rodina rozdělení pravděpodobnosti na reálné ose indexované reálným parametrem θ vyhovující určitým podmínkám regularity. Pak\n\nkde formula_17 je konvexní transformace kumulantové vytvořující funkce rozdělení formula_18 a formula_19 je prvním momentem formula_20\n\nPostupnými úpravami levé strany dostáváme:\n\ncož je polovina Fisherovy informace parametru θ.\n\nPravou stranu nerovnosti lze upravit takto:\nTohoto suprema je dosaženo pro \"t\"=τ, kde první derivace kumulantové vytvořující funkce je formula_23 přičemž formula_24, takže\nNavíc\nMáme:\ncož lze upravit na\n\n"}
{"id": "1549747", "url": "https://cs.wikipedia.org/wiki?curid=1549747", "title": "Mark Bernes", "text": "Mark Bernes\n\nMark Naumovič Bernes (1911–1969) byl sovětský herec a zpěvák židovského původu (příjmení jeho otce bylo \"Neumann\"). Byl autorem některých z nejznámějších písní na motivy druhé světové války, např. \"Temná noc\" (1943) a \"Jeřábi\" (1969). Jeho styl se blížil francouzským šansoniérům, jako byl Yves Montand. \n"}
{"id": "1549750", "url": "https://cs.wikipedia.org/wiki?curid=1549750", "title": "Hôtel de Canillac", "text": "Hôtel de Canillac\n\nHôtel de Canillac (též nazývaný hôtel de Berruyer, hôtel de Camillac, hôtel de Jassaud nebo hôtel de Lamoignon de Courson) je městský palác ze 17. století, který se nachází v Paříži v historické čtvrti Marais ve 3. obvodu na adrese 4, \"Rue du Parc-Royal\" a 55, \"Rue de Turenne\". Palác je od roku 1962 chráněn jako historická památka.\n\nV roce 1620 klášter Sainte-Croix de la Bretonnerie prodal královskému rádci Jacquesovi Berruyerovi pozemek, na kterém nechal postavit dva paláce (současné domy č. 2 a 4). V roce 1657 palác získal královský sekretář Sébastien Casel. Poté ho získal Guillaume Urbain de Lamoignon de Courson. Pak koupil dům prezident účetní komory v Paříži André Nicolas de Jassaud, po kterém ho roku 1717 zdědila jeho dcera Angélique Marguerite de Jassaud. Ta se provdala za markýze Charlese Michela de Roncherolles († 1728). Palác získala jako věno jejich dcera Thérèse de Roncherolles (1725-1752), když se provdala v roce 1744 za Reného Nicolase de Maupeou, vikomta z Bruyères (1714–1792) a budoucího kancléře Francie. V roce 1778 palác zdědili její synové René Ange de Maupeou (1746-1794), markýz z Bully a Charles Victor de Maupeou (1750-1789). Roku 1779 se majitelem celého paláce stal René Ange. Od jeho dědiců palác koupil dne 29. dubna 1802 obchodník René Alexandre Desclos-Lepeley. Poté ho koupili Antoine Debladis a Giraud Auriacombe, správci železárny v obci Imphy. Antoine Debladis daroval palác svému synovi Achillovi, který zemřel v roce 1885. V roce 1910 zde žila jeho dcera Jean-Marie Gaston Pouzin.\n\nBudova je od 4. ledna 1962 zapsána na seznamu historických památek.\n\nV románu, který se koná v roce 1912, korsické tajemství Orií, autor Frederic Fappani von Lothringen, přináší do života svého hrdinského člena francouzských tajných služeb Augustuse Müllera v suterénech Hotel de Canillac. Paní Jean-Marie Gaston Pouzin by skutečně přijala, že ministerstvo války instaluje pod svým soukromým zámkem obrovský tajný byt, takže tam Augustus Müller pravidelně pracuje.\n\n"}
{"id": "1549758", "url": "https://cs.wikipedia.org/wiki?curid=1549758", "title": "Petr Zavřel", "text": "Petr Zavřel\n\nPetr Zavřel (* 7. června 1954 Mariánské Lázně) je český historik a archeolog.\n\nV letech 1969–1973 vystudoval gymnázium v Mariánských Lázních. Poté v letech 1973–1978 studoval dějiny pravěku a archeologii na Filosofické fakultě Univerzity Karlovy u profesora Jana Filipa. Po ukončení studií pracoval jako archeolog v Jihočeském muzeu v Českých Budějovicích. V roce 1993 se stal vedoucím jeho archeologického oddělení.\n\n\n"}
{"id": "1549763", "url": "https://cs.wikipedia.org/wiki?curid=1549763", "title": "Jana Vagnerová", "text": "Jana Vagnerová\n\nJana Vagnerová (rj. Яна Вагнер, * 8. října 1973 Moskva) je ruská spisovatelka a překladatelka. Mezi její nejznámější díla patří romány \"Pandemie\" a \"Spoluviníci\".\n\nJana Vagnerová se narodila v roce 1973 v Moskvě v dvoujazyčné česko-ruské rodině. Její matka pracovala jako překladatelka do češtiny v Ruském rozhlase, otec byl inženýr a známý moskevský sběratel starých gramofonových desek. Vagnerová je jméno její matky, která se narodila v Kadani, v 60. letech odjela do SSSR studovat ruštinu a ruskou literaturu na pedagogické fakultě v Moskvě. Tam se seznámila se svým budoucím ruským manželem. Za několik let se narodila Jana, její rodiče se vzali a zůstali v Moskvě. Doma mluvili rusky, ale Jana jezdila každé léto na měsíc do Česka za svojí babičkou, dědečkem, sestřenicemi a bratranci, díky čemuž mluví plynule česky.\n\nDo roku 2011 žila v Moskvě. Poté se přestěhovala se svým manželem a synem do vesnice blízko Zvenigoroda, ve které žije jen 11 oficiálně zaregistrovaných obyvatel.\n\nV roce 1994 absolvovala Ruskou státní humanitní univerzitu v Moskvě v oboru management. Po absolvování univerzity pracovala 3 roky jako překladatelka do angličtiny. Poté pracovala 10 let v dopravní logistice, až do roku 2008. Procestovala Afriku, Evropu a Latinskou Ameriku. Vytvořila i české titulky pro několik ruských filmových festivalů v Čechách.\n\nJana se proslavila svým debutním katastrofickým románem \"Pandemie\", který začala psát v roce 2010 ve 37 letech „úplnou náhodou“. Napsala krátký úryvek textu a vložila ho na internet na svůj blog. Díky příznivým ohlasům čtenářů pokračovala dál ve psaní. Během roku měla román dopsaný. Dostala nabídku hned od tří ruských nakladatelství. V roce 2011 vyšel tento román v nakladatelství EKSMO, a v roce 2019 vyšel znovu v nakladatelství AST v redakci Jeleny Šubinové. Proslavila se ním nejen v Rusku, ale i v zahraničí. Několik měsíců po prvním vydání jí nabídli překlad do švédštiny a pak do dalších 11 jazyků. Podle této knihy vychází i ruský seriál s názvem \"Epidemie\", který měl premiéru 14. listopadu 2019.\n\nV roce 2013 vyšlo volné pokračování prvního románu pod názvem \"Živí lidé\". Její zatím poslední (do roku 2019) román \"Spoluviníci\" vydalo nakladatelství AST v roce 2017. Na českém překladu této knížky spolupracovala s Jaroslavou Janečkovou a nakladatelstvím Fenix. Na podzim 2019 přijela do České republiky tento svůj psychologicko-detektivní román představit. Kromě románů napsala i 9 povídek a 1 novelu.\n\n\n\n\n\n\n\n\nDíky svým kořenům má Jana Vagnerová blízko k Česku, a přestože se do České republiky nedostane každý rok, čte alespoň české knihy a sleduje české moderní kino, aby neztratila češtinu. Přečetla všechna díla od Milana Kundery. Mezi její oblíbené knihy patří \"Báječná léta pod psa\" od Michala Viewegha, kterou přečetla i v ruštině. Viděla filmy od Zdeňka Svěráka a Jana Hřebejka. V oblibě má taky Alice Nellis.\n\n"}
{"id": "1549767", "url": "https://cs.wikipedia.org/wiki?curid=1549767", "title": "Rue Saint-Paul", "text": "Rue Saint-Paul\n\nRue Saint-Paul je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Quai des Célestins\" a končí na křižovatce s \" Rue Saint-Antoine\".\n\nUlice je pojmenována podle bývalého kostela Saint-Paul-des-Champs, který se nacházel v prostoru dnešních domů č. 30 a 32. Toto jméno nese přinejmenším od roku 1350. Kdysi se jednalo módní ulici obývanou šlechtou a preláty, kteří si zde stavěli své paláce z důvodu blízkosti královského paláce Saint-Pol.\n\n\n"}
{"id": "1549770", "url": "https://cs.wikipedia.org/wiki?curid=1549770", "title": "Alexandra Kitchin", "text": "Alexandra Kitchin\n\nAlexandra „Xie“ Rhoda Kitchin (29. září 1864 – 6. dubna 1925) byla známá „dětská přítelkyně“ a oblíbená fotomodelka anglického spisovatele a fotografa Lewise Carrolla (Charlese Lutwidge Dodgsona).\n\nByla dcerou reverenda George Williama Kitchina (1827–1912), který byl Dodgsonovým kolegou v Christ Church, Oxford, a později se stal děkanem Winchesteru a děkanem z Durhamu. Její kmotra byla Alexandra Dánská, tehdy princezna z Walesu, která byla přítelkyní její matky z dětství. Xie měla tři mladší bratry: George Herberta, Hugha Bridgese a Brooka Taylora a mladší sestru Dorothu Maud Mary. Všichni se objevili na Dodgsonových fotografiích.\n\nDodgson Alexandru fotografoval přibližně padesátkrát od čtyř let až těsně do šestnáctých narozenin. Díla, která společně vytvořili, často ve formě \"tableau vivant (živých obrazů)\", jsou běžně známé sběratelům, kurátorům a současným umělcům, kteří jsou nimi inspirováni jako obrázky „Xie“ (čteno „Ecksy“ nebo „Iksi“ – mladičká forma Alexandry). Z jeho původního portfolia však zbyla méně než třetina.\n\nObecně se uvádí, že Carrollovi jednou položili otázku „Jak dosáhnete dokonalosti ve fotografii?“ A poté odpověděl: „Dejte Xie před objektiv.“ Ve skutečnosti jí dopisem ze dne 16. června 1880 napsal: „Tady je hádanka -„ Jaký je nejlepší způsob, jak zajistit \"dokonalost\" na fotografii? “ Odpověď: „Nejprve si vezmeš „lence“ (lens = objektiv) a potom před něj položíš „ecce“. Jako slovní hříčku použil „ecce“, latinské slovo pro „ejhle.“\n\nProvdala se za Arthura Cardewa, úředníka a nadaného amatérského muzikanta dne 17. dubna 1890. Měli šest dětí: Penelope (* 1891), Christopher (* 1894), Richard (1898–1918), Michael (1901–1983), Filip (* 1903) a Arthur (* 1906). Rodina zůstávala na adrese 4 North View, Wimbledon Common, Londýn, až do smrti Xie. V Sauntonu měli také venkovský dům. Je pohřbena na hřbitově Putney Vale.\n\nNa rozdíl od Alice Liddell, Isy Bowmanové a dalších Dodgsonových „dětských přátel“, Xie nikdy nezveřejňovala vzpomínky na něho.\n\n"}
{"id": "1549774", "url": "https://cs.wikipedia.org/wiki?curid=1549774", "title": "Ivan Danilovič Čerňachovskij", "text": "Ivan Danilovič Čerňachovskij\n\nIvan Danilovič Čerňachovskij (\"Ива́н Дани́лович Черняхо́вский\", 29. června 1906 – 18. února 1945) byl sovětský vojevůdce, dvojnásobný hrdina Sovětského svazu a nejmladší sovětský generál všech dob. Během německo-sovětského válečného konfliktu velel nejdříve 60. armádě voroněžského frontu, později 3. běloruskému frontu. Dosáhl hodnosti armádního generála (1944). Byl Jedním ze čtyř sovětských frontových velitelů (vedle něho to byli Michail Kirponos, Michail Petrov a Nikolaj Vatutin), kteří padli v druhé světové válce. \n"}
{"id": "1549778", "url": "https://cs.wikipedia.org/wiki?curid=1549778", "title": "Stupeň B1059 Falconu 9", "text": "Stupeň B1059 Falconu 9\n\nStupeň B1059 Falconu 9 je první stupeň rakety Falcon 9 vyráběné společností SpaceX, jedná se o čtrnáctý exemplář verze Block 5. Tento raketový stupeň letěl poprvé v prosinci 2019. Do vesmíru vynesl kosmickou loď Dragon na misi CRS-19, která dopravila zásoby na Mezinárodní vesmírnou stanici (ISS). Po vynesení nákladu se první stupeň vrátil zpět a přistál na autonomní plovoucí přistávací plošině OCISLY, která jej očekávala 345 km od pobřeží Floridy. Kvůli plánovanému experimentálnímu šestihodinovému pobytu druhého stupně na oběžné dráze spotřeboval první stupeň více paliva a nemohl se vrátit na pevninu a přistát na přistávací ploše LZ-1.\n"}
{"id": "1549780", "url": "https://cs.wikipedia.org/wiki?curid=1549780", "title": "Peppe Femling", "text": "Peppe Femling\n\nPeppe Femling (* 23. března 1992 Gävle) je švédský biatlonista, od roku 2014 účastník světového poháru. Jeho největším individuálním úspěchem je deváté místo z vytrvalostního závodu v Canmore. Na Zimních olympijských hrách 2018 v Pchjongčchangu pomohl ke zlaté olympijské medaili ve štafetě mužů.\n"}
{"id": "1549785", "url": "https://cs.wikipedia.org/wiki?curid=1549785", "title": "Kostel svatého Mikuláše (Danilovo)", "text": "Kostel svatého Mikuláše (Danilovo)\n\nKostel svatého Mikuláše (ukrajinsky: \"Миколаївська церква\") také Mikulášská cerkev je řeckokatolický dřevěný kostel v obci Danilovo, v okrese Chust, v Zakarparské Ukrajině. Kostel náleží Rusínské řeckokatolické církvi.\n\nKostel je kulturní památkou Ukrajiny ze dne 24. srpna 1963 pod číslem 214. \n\nKostel patří do skupiny tzv. maramorošské gotiky. Staveb, které se nacházejí na historickém území Marmaroš (Maramoroš), severní části Sedmihradska. A do skupiny \"Zlatého čtyřúhelníka cerkví\", které se nacházejí v obcích na území okresu Chust, kde se zachovaly obdobné dřevěné chrámy postavené v gotizujícím stylu. Kostel svatého Mikuláše v Danilovo patří mezi nejmladší. Byl založen 14. května 1779, jak o tom vypovídá nápis na portále kostela. Ke stavbě kostela bylo použito 5000 kuřecích a husích vajec. V roce 1914 byl níže před vchodem (ve svahu) postaven kamenný kříž. Až do roku 1920 zde sloužil poslední řeckokatolický kněz otec Azarij. V polovině sedmdesátých let byla na kostele vyměněna střecha. V roce 1968 byly provedeny architekty I. Mogitičem a L. Dmitrovičem restaurátorské práce. V období let 2004 a 2005 byly na některých místech odstraněny části střechy. Byl připraven materiál pro opravu, ale restaurátorské práce nebyly provedeny. V roce 2011 byl kostel v havarijním stavu. V tomtéž roce založil Michail Dudaš organizaci, která si kladla za úkol zachránit vzácnou památku. V roce 2011 byl kostel opraven a v následujícím roce 2012 byla opravena zvonice.\n\nKostel je dřevěná trojdílná dvousrubová stavba na kamenné podezdívce, postavená z dubových trámů a zastřešena dvoujúrovňovou střechou, krytou dubovými šindely. Nad lodí a babincem je střecha dvojstupňová. V menším srubu se nachází kněžiště, ve větším srubu je loď a babinec. Před babincem je uzavřená veranda s vyřezávanými okny, nad ní je otevřená galerie. Nad babincem je postavená štenýřová věž vysoká 35 m. Věž má arkádový předsazený ochoz s vyřezávaným podsebitím, který pokračuje vysokou štíhlou jehlanovou střechou se spodním prolomením. V rozích střechy jsou věžičky.\n\nV interiéru odděluje babinec od lodi zdobený obloukový otvor. V roce 1828 provedl výmalbu kostela německý umělec I. Kornamaer. Ikonostas obsahuje devět ikon z 18. století.\n\nU kostela je postavena samostatná dřevěná zvonice, která pochází z 18. století a patří do skupiny hornotiských štenýřových zvonic, nejbližší podobné se nacházejí v Sokyrnycji a Oleksandrivce. Z dubového trámového roštu vyrůstá štenýřový hranol o čtyrech rohových štenýřích. Stupňovitá stavba je ukončena nízkou jehlanovou střechou. Spodní část je bedněná a krytá pultovou střechou. Věž je ukončena zvonovým patrem se třemi zvony. Zvon z roku 1892 byl ulit zvonařem Peterem Hilzerem (1846–1907) z Vídeňského Nového Města.\n"}
{"id": "1549786", "url": "https://cs.wikipedia.org/wiki?curid=1549786", "title": "HR 8799 b", "text": "HR 8799 b\n\nHR 8799 b je exoplaneta v souhvězdí Pegase, která obíhá HR 8799, hvězdu typu lambda Boötis vzdálenou přibližně 129 světelných roků od Země. Její hmotnost činí 4 až 7 hmotností Jupiteru při poloměru o 10–30 % větším, než má tento plynný obr. Planeta obíhá na orbitě ve vzdálenosti 68 AU, respektive 7 AU uvnitř od vnitřní hrany prachového disku hvězdy, s neznámou výstředností a periodicitou 460 roků, jako nejvzdálenější dosud známá planeta systému HR 8799. Objevena byla americko-kanadským kolektivem Christiana Maroise 13. listopadu 2008 spolu s dalšími dvěma planetami tohoto systému z havajských observatoří Kecka a Gemini. K detekci byla využita technika přímého zobrazení.\n\nV roce 2009 bylo zjištěno, že Hubbleův vesmírný dalekohled (HST) přímo nasnímal planetu HR 8799 b již o jedenáct let dříve, roku 1998. Doporučena tak byla analýza archivních fotografií HST v hledání dalších exoplanet. Vyjma původně nezpracovaných snímků došlo při sestavování profilu také k využití reanalyzovaných dat získaných v roce 2002 z teleskopu Subaru a v letech 2005 a 2007 z Keckovy observatoře.\n\nSystém širokopásmové fotometrie HR 8799 b v atmosféře odhalil hustější oblačnost, než jaká byla obvyklá u známých substelárních těles s větší povrchovou gravitací a stejnou efektivní teplotou. Blízká infračervená spektroskopie indikovala prašnou atmosféru bohatou na vodík a nerovnováhu plynů CO / CH.\n\nBlízká infračervená spektroskopie provedená z Palomarské observatoře zjistila přítomnost čpavku a/nebo acetylenu, oxidu uhličitého a také stopy methanu. Data z infračerveného spektra Keckova teleskopu v roce 2015 naznačila možnou existenci vody, oxidu uhelnatého a methanu. Znovu provedená analýza dat z roku 2018 pak potvrdila vodu a oxid uhelnatý, ale přítomnost methanu zpochybnila.\n\n"}
{"id": "1549787", "url": "https://cs.wikipedia.org/wiki?curid=1549787", "title": "David Hájek (lední hokejista)", "text": "David Hájek (lední hokejista)\n\nDavid Hájek (* 13. června 1980 Chomutov) je bývalý český lední hokejista, který působil na postu obránce. Mezi jeho největší úspěchy se řadí zlatá medaile z MS juniorů 2000. Po zlatém MS byl draftován v 8. kole jako 239 celkově týmem Calgary Flames. Do zápasu v NHL však nikdy nezasáhl. Kariéru ukončil roku 2017 ve svých 37 letech, a dal se na trénování mládeže v Drážďanech.\n\n\n\n\n\n\n"}
{"id": "1549790", "url": "https://cs.wikipedia.org/wiki?curid=1549790", "title": "Alexandr (Zajcev)", "text": "Alexandr (Zajcev)\n\nAlexandr (rodným jménem: Alexandr Anatoljevič Zajcev; * 13. května 1969, Volgograd) je kněz ruské pravoslavné církve a biskup plesecký a kargopolský.\n\nNarodil se 13. května 1969 ve Volgogradu.\n\nZákladní a středoškolské vzdělání získal ve Frolovu a v letech 1987–1989 sloužil v řadách ozbrojených sil SSSR. V roce 1991 absolvoval Rostovskou uměleckou školu.\n\nV letech 1992–1996 pracoval v Rostovské eparchiální správě. Vypomáhal v různých službách např. jako čtec, sexton nebo také jako katecheta a roku 1993 se stal hypodiakonem. \n\nRoku 1995 dokončil studium na Rostovské eparchiální duchovní škole a stal se učitelem na eparchiálním gymnáziu. Po pěti letech vstoupil do Uspenského monastýru v Tichvinu a zde byl postřižen na monacha se jménem Alexandr, na počest svatého Alexandra Něvského. Dne 28. srpna 2000 byl rostovským metropolitou Vladimirem vysvěcen na hierodiakona a 4. března 2001 na hieromonacha. Poté započal svá studia teologie a roku 2013 dokončil studium na Petrohradském duchovním semináři a následně na Petrohradské duchovní akademii.\n\nV lednu roku 2017 byl zařazen do eparchie Gatčina a stal se vedoucím administrativního oddělení eparchie.\n\nDne 9. března 2017 byl Svatým synodem zvolen biskupem pleseckým a kargopolským a o tři dny později stejného roku byl povýšen na archimandritu. Dne 8. dubna proběhlo oficiální jmenování a 30. dubna byl patriarchou Kirillem vysvěcen na biskupa.\n\n\n"}
{"id": "1549793", "url": "https://cs.wikipedia.org/wiki?curid=1549793", "title": "Den s historickou technikou", "text": "Den s historickou technikou\n\nDen s technikou nebo též Den s historickou technikou je výstava, která se poprvé uskutečnila v roce 2015 a od té doby je pravidelně pořádána vždy v dubnu ve Velkém Oseku, v roce 2019 se tak konal již pátý ročník. Každý ročník výstavy má určité tematické zaměření, součástí výstavy je také doprovodný program. Pořadatelem výstav je \"Spolek přátel historické techniky\".\n\nPrvní ročník se uskutečnil 25. dubna 2015 se zaměřením na dopravní techniku (záchranářská a vojenská technika, zemědělská technika). První ročník se konal v sokolovně a Dělnickém domě ve Velkém Oseku, velké exponáty byly vystavovány v okolních ulicích.\n\nVšechny další ročníky se konaly v areálu motelu U Jezera, rovněž ve Velkém Oseku. Druhý ročník se uskutečnil 23. dubna 2016 a zaměřil se na historii fotografie. Speciálním tématem třetího ročníku (22. dubna 2017) byly dětské kočárky. Čtvrtý ročník výstavy (28. dubna 2018) se zaměřil na vše kolem mašinek a železnice. Pátý ročník výstavy se konal 20. dubna 2019 a hlavním tématem byl zvuk, hudba a historická audiotechnika (rádia, gramofony, magnetofony ap.). Šestý ročník výstavy je plánován na 18. dubna 2020, hlavní téma tohoto ročníku zatím není na stránkách Spolku přátel historické techniky uvedeno.\n\nSpolek přátel historické techniky vznikl s cílem pomoci uchovat technické dědictví minulých generací generacím příštím. Motem spolku je: „Zachraňme co se dá! Nenechme vše staré sešrotovat! Pomozme zachovat pro naše děti i děti jejich dětí technické vymoženosti minulosti! Ať i oni mohou obdivovat fištrón, zručnost, nápaditost a šikovnost našich předků. Ať si mohou poklady našeho technického dědictví prohlížet i další generace a zažít přitom pocit, že ač věci, přeci jen jsou to věci s ‚duší‘.“\n\nVedle pravidelného pořádání \"Dne s technikou\" spolek realizoval např. ve spolupráci s \"Polabským muzeem Poděbrady\" výstavu \"Svět fotoaparátů\". Na výstavě, která se konala v prostorách Polabského muzea (Palackého 68) od 24. ledna do 31. května 2017, bylo možné vidět historické fotoaparáty, zvětšovací přístroje a další zajímavou fotografickou techniku, vybavení a příslušenství.\n\nSpolek byl zapsán do spolkového rejstříku vedeného u Městského soudu v Praze dne 28. listopadu 2014 (oddíl L, spisová značka L61644). Jako účel spolku bylo v registraci uvedeno: „Účelem spolku je sdružování majitelů a milovníků historické techniky a snaha vyhledat a uchovat pro příští generace techniku v minulosti běžně používanou.“\n\nFotografie z 5. ročníku Dne s historickou technikou (20. dubna 2019)\n"}
{"id": "1549801", "url": "https://cs.wikipedia.org/wiki?curid=1549801", "title": "Agnese del Maino", "text": "Agnese del Maino\n\nAgnese del Maino (asi 1411 – 13. prosince 1465) byla milánskou šlechtičnou a milenkou Filipa Maria Viscontiho, posledního legitimního milánského vévody z dynastie Viscontiů.\n\nAgnese se narodila kolem roku 1411 v Miláně jako dcera Ambrogia del Maino, vévodského \"questora\" nebo šéfa policie. Jméno její matky není známé. Agnese měla dva bratry, Lancillotta a Andreotta del Maino, kteří byli oba dvořany a členy vévodské rady. Agnese se stala milenkou Filipa Maria Viscontiho, posledního milánského vévody z dynastie Viscontiů, jehož bezdětná manželka byla v roce 1418 za cizoložství popravena. Filip byl synem Giana Galeazza Viscontiho a jeho druhé manželky Kateřiny Visconti.\n\nDne 31. března 1425 v Settimo Pavese porodila Agnese Filipovi dceru, která dostala jméno Blanka Marie. Když bylo dítěti šest měsíců, bylo i s matkou posláno na zámek Abbiategrasso, kde byly pro obě zařízeny přepychové komnaty. V roce 1426 porodila Agnese vévodovi druhou dceru, Kateřinu Marii, která však zemřela krátce po narození. Vévoda Filip se z politických důvodů 2. prosince 1427 v zastoupení podruhé oženil a sňatek \"in person\" proběhl 24. srpna 1428. Novou milánskou vévodkyní se stala Marie Savojská, dcera Amadea VIII. Savojského a Marie Burgundské. Druhé vévodovo manželství také zůstalo bezdětné, a tak byla dědičkou vévodství jmenována Blanka Marie.\n\nDne 25. října 1441 proběhla v opatství San Sigismondo v Cremoně velkolepá svatba, Blanka Marie se provdala za Francesca Sforzu, proslulého \"condottiera\" a člena kondotiérské rodiny Sforza. Agnese se dceřiny svatby zúčastnila. Extravagantní slavnosti trvající několik dnů nabídly honosnou hostinu, řady turnajů, \"palio\", malované vozíky představující alegorické scény a dort nadměrné velikosti znázorňující \"Torrazzo\", nejvýznamnější cremonskou věž. Blančino nemalé věno zahrnovalo města Cremona a Pontremoli. Z manželství vzešlo osm dětí, včetně milánských vévodů Galeazzs Maria Sforzy a Lodovica Sforzy, kardinála Ascania Sforzy a kalábrijské vévodkyně Ippolity Marie Sforzové.\n\nMezi množství Agnesiných potomků patřila italská šlechtična Kateřina Sforzová, císařovna Bianca Marie Sforza, vévoda Gian Galeazzo Sforza, princezna Isabela Aragonská a královna Bona Sforza. Královna Marie Medicejská byla také Agnesiným potomkem.\n\nFilip Maria Visconti zemřel 13. srpna 1447. Jeho jediným přímým dědicem byla Blanka Marie, ač nemanželská. Jeho smrt bez legitimních potomků dala nakrátko vzniknout Ambrosiánské republice. Agnese přesvědčila kondotiéra Matteo Da Bologna, který měl v držení město Pavia, aby vrátil město jejímu zeti Francescovi, který ho zdědil po Filipově smrti. Francesco následně získal titul hraběte z Pavie.\n\nV Miláně vypukla 24. února 1450 vzpoura, a to kvůli hladomoru ve městě, který vyústil v nekontrolované hladovění a způsobil obyvatelstvu mnoho utrpení. O měsíc později, 25. března, bylo po setkání šlechticů a předních občanů rozhodnuto ve prospěch vévodství a Francesco Sforza a Blanka Marie učinili svůj triumfální vstup do města jako vévoda a vévodkyně Milána. Ambrosiánská republika skončila a byla nahrazena dynastií Sforza, která v Milánu vládla do roku 1535. Agnese zůstala u vévodského dvora a dohlížela na výchovu vnoučat. Z diplomatických listů vyplývá, že byla až do své smrti 13. prosince 1465 významným členem dvora, který měl i své funkce.\n"}
{"id": "1549810", "url": "https://cs.wikipedia.org/wiki?curid=1549810", "title": "Kamil El-Ahmadieh", "text": "Kamil El-Ahmadieh\n\nKamil El-Ahmadieh (* 19. ledna 1994, Třebíč) je český klavírista.\n\nKamil El-Ahmadieh se narodil v roce 1994 v Třebíči, jeho otec Nabil Ahmadie je lékař původem z Libanonu, matkou je Věra. Na klavír začal hrát v pěti letech. Vzdělával se na základní umělecké škole v Třebíči pod vedením Renaty Kucharské, následně nastoupil na Gymnázium Třebíč a posléze pokračoval na Konzervatoř Brno. V roce 2016 nastoupil na Janáčkovu akademii múzických umění v Brně, kde se věnoval studiu hry na klavír. V roce 2013 soutěžil v Mnichově na mezinárodní klavírní soutěži, v témže roce se účastnil projektu Beethoven na cestách.\n\nV roce 2016 získal dřevěnou medaili kraje Vysočina. V roce 2019 na platformě Hithit úspěšně vybral v kampani částku určenou na vydání hudebního alba.\n\n"}
{"id": "1549820", "url": "https://cs.wikipedia.org/wiki?curid=1549820", "title": "Ola Gjeilo", "text": "Ola Gjeilo\n\nOla Gjeilo (* 5. května 1978) je norský hudební skladatel a klavírista, žijící ve Spojených státech. \n\nPíše sborovou hudbu a psal pro klavír a dechový soubor, publikoval v nakladatelstvích Walton Music, Edition Peters a Boosey and Hawkes. \n\nOla Gjeilo se narodil 5. května 1978 Ingovi a Anne-May Gjeilovým a vyrostl v norském Skui. Začal hrát na klavír a komponovat, když mu bylo pět let, a naučil se číst hudbu, když mu bylo sedm let. Gjeilo studoval klasickou kompozici u Wolfganga Plagge. Bakaláře studoval Gjeilo na Norské hudební akademii (1999–2001), pak přešel na Juilliard School (2001) a studoval na Royal College of Music v Londýně (2002–2004), kde získal bakalářský titul hudební kompozici. Ve vzdělání pokračoval v Juilliardu (2004–2006), kde v roce 2006 získal magisterský titul, také ve skladbě. V letech 2009–2010 byl Gjeilo rezidenčním skladatelem společnosti Phoenix Chorale. \n\nV současné době žije na Manhattanu a pracuje jako skladatel na volné noze. V současné době je rezidenčním skladatelem DCINY a Albany Pro Musica. \n\n\nPoznámka: Ola Gjeilo na všech svých albech hraje na klavír. \n\nSborové: \n\n\nKlavír: \n\n\n"}
{"id": "1549822", "url": "https://cs.wikipedia.org/wiki?curid=1549822", "title": "Schönau", "text": "Schönau\n\nNázev Schönau může označovat\n\nSídlo v Německu\n\n\nSídlo v Rakousku\n\n\nNěmecký název českých sídel \n\n\nNěmecký název polských sídel \n\n\n\nNěmecký název slovenských sídel \n\n\nPříjmení \n\n\nJiné\n\n"}
{"id": "1549835", "url": "https://cs.wikipedia.org/wiki?curid=1549835", "title": "Marie Anna Saská (1728)", "text": "Marie Anna Saská (1728)\n\nMarie Anna Saská (\"Marie Anna Žofie Sabina Angela Františka Xaveria;\" 29. srpna 1728, Drážďany – 17. února 1797, Mnichov) byla dcerou krále Augusta III. Polského a Marie Josefy Habsburské a sňatkem bavorskou kurfiřtkou.\n\nRodiče Marie Anny měli patnáct dětí; mezi nejznámější z nich patřil saský kurfiřt Fridrich Kristián, španělská královna Marie Amálie a francouzská dauphine Marie Josefa, matka krále Ludvíka XVI., Ludvíka XVIII. a Karla X.\n\nMarie Anna byla 9. července 1747 provdána za bavorského kurfiřta Maxmiliána III. Josefa.\n\nProtože neměla vlastní potomky, sjednala po manželově smrti v roce 1777 s pruským králem Fridrichem II. zajištění bavorské nezávislosti na Rakousku a podporu nástupnických práv falcko-zweibrückensko-birkenfeldské větve rodu Wittelsbachů v Bavorsku. To následovalo po pokusu nového bavorského kurfiřta Karla Teodora postoupit Dolní Bavorsko Rakousku. Nakonec byla uzavřena tajná dohoda s císařem Josefem II. Výměnou za Dolní Bavorsko měl Karel Teodor obdržet Rakouské Nizozemí, Falcké kurfiřtství, vévodství Jülich a Berg.\n\nTyto plány však selhaly v roce 1778, když vypukla válka o bavorské dědictví, ve které král Fridrich II. potlačil rakouské pokusy o výměnu Rakouského Nizozemí za Bavorsko. Když se v roce 1784 císař Josef II. znovu o tento systém pokusil, vytvořil Fridrich II. alianci \"Fürstenbund\".\n\nPo manželově smrti strávila Marie Anna zbytek života v paláci Fürstenried a užívala si vděčnosti bavorského lidu a dědiců ze zweibrückensko-birkenfeldské větveː Karla II. Augusta a Maxmiliána I. Josefa, který se stal v roce 1799 nástupcem Karla Teodora a později prvním bavorským králem.\n\n"}
{"id": "1549836", "url": "https://cs.wikipedia.org/wiki?curid=1549836", "title": "Křížová entropie", "text": "Křížová entropie\n\nKřížová entropie mezi dvěma rozděleními pravděpodobnosti formula_1 a formula_2 se stejnou podkladovou množinou událostí míry je v teorii informace průměrný počet bitů potřebných pro identifikaci události vybrané z množiny, jestliže kódovací schéma používané pro množinu je optimalizované pro odhadnuté rozdělení pravděpodobnosti formula_2 místo skutečného rozdělení formula_1.\n\nKřížová entropie rozdělení formula_2 vůči rozdělení formula_1 na dané množině je definovaná takto:\n\nJiná definice používá Kullbackovu–Leiblerovu divergenci formula_8 rozdělení formula_1 z formula_2 (neboli \"relativní entropie\" rozdělení formula_2 vzhledem k formula_1):\n\nkde formula_14 je entropie rozdělení formula_1.\n\nPro diskrétní pravděpodobnostní distribuce formula_1 a formula_2 se stejným nosičem formula_18 to znamená\n\nPro spojité distribuce je situace analogická. Musíme předpokládat, že formula_1 a formula_2 jsou absolutně spojité vzhledem k nějaké referenční míře formula_22 (obvykle je formula_22 Lebesgueova míra na Borelovské σ-algebře). Nechť formula_24 a formula_25 jsou hustoty pravděpodobností rozdělení formula_1 a formula_2 vzhledem k formula_22. Pak\n\na tedy\n\nPoznámka: Notace formula_31 se používá také pro jinou veličinu, sdruženou entropii rozdělení formula_1 a formula_2.\n\nKraftova–McMillanova věta v teorii informace říká, že jakékoli přímo dekódovatelné kódovací schéma pro kódování zprávy identifikující jednu hodnotu formula_34 ze sady možností formula_35 můžeme považovat za reprezentaci implicitního rozdělení pravděpodobnosti formula_36 pro formula_35, kde formula_38 je délka kódu pro formula_34 v bitech. Proto lze křížovou entropii interpretovat jako očekávanou délku zprávy pro zakódování jedné položky, když předpokládáme nějaké rozdělení formula_2, zatímco data mají ve skutečnosti rozdělení formula_1. To znamená, že očekávané hodnoty se berou ze skutečného rozdělení pravděpodobnosti formula_1 místo z formula_2. Očekávaná délka zprávy při skutečném rozdělení formula_1 je\n\nJe mnoho situací, kdy by bylo třeba měřit křížovou entropii, ale rozdělení formula_1 je neznámé. Příkladem je jazykové modelování, kde model je vytvořen na trénovací množině formula_47 a jeho křížová entropie je pak měřena na testovací množině pro zhodnocení, jak je model přesný v predikci testovacích dat. V tomto příkladě je formula_1 skutečné rozdělení slov v nějakém korpusu a formula_2 je rozdělení slov predikované modelem. Protože skutečné rozdělení je neznámé, nelze křížovou entropii přímo spočítat. V takovém případě se odhad křížové entropie počítá pomocí vzorce:\n\nkde formula_51 je velikost testovací množiny a formula_52 je pravděpodobnost události formula_53 odhadnuté z trénovací množiny. Suma se počítá přes formula_51. Toto je pravděpodobnostní (Monte Carlo) odhad skutečné křížové entropie, při kterém testovací množinu považujeme za vzorek z formula_55.\n\nU klasifikačních problémů chceme odhadnout pravděpodobnost jednotlivých výsledků. Pokud odhadnutá pravděpodobnost výsledku formula_56 je formula_57, zatímco frekvence (empirická pravděpodobnost) výsledku formula_56 v trénovací množině je formula_59 a v trénovací množině je N vzorků, pak věrohodnost trénovací množiny je\n\na logaritmická věrohodnost vydělená formula_51 je\n\ntakže maximalizace věrohodnosti je totéž jako minimalizace křížové entropie.\n\nMinimalizace křížové entropie se často používá při optimalizaci a odhadu pravděpodobnosti řídkých událostí; viz metoda křížové entropie.\n\nPři porovnávání rozdělení formula_2 s pevným referenčním rozdělením formula_1 jsou křížová entropie a KL divergence identické až na aditivní konstantu (protože formula_1 je pevné): obě nabývají pro formula_66 své minimální hodnoty, která je formula_67 pro KL divergenci a formula_68 pro křížovou entropii. V inženýrské literatuře se postup minimalizace KL divergence (Kullbackův \"Princip minimální diskriminace informace\") často nazývá Princip minimální křížové entropie (MCE, z anglického ) nebo Minxent.\n\nJak je však diskutováno v článku \"Kullbackova–Leiblerova divergence\", někdy je rozdělení formula_2 fixováno před referenčním rozdělením a rozdělení formula_1 je optimalizováno, aby bylo co nejbližší k formula_2, při platnosti určitých omezení. V takovém případě obě minimalizace \"nejsou\" ekvivalentní. To vedlo k určité nejednoznačnosti v literatuře, protože někteří autoři usilovali vyřešit nekonzistenci tím, že termínem křížová entropie označují formula_8 místo formula_73.\n\nKřížovou entropii lze použít pro definování nákladové funkce při strojovém učení a optimalizaci. Skutečná pravděpodobnost formula_59 je skutečný popisek a dané rozdělení formula_57 je predikovanou hodnotou současného modelu.\n\nKonkrétněji uvažujme logistickou regresi, kterou lze (mimo jiné) použít pro klasifikaci pozorování do dvou možných tříd (často značených formula_67 a formula_77). Výstup modelu pro určité pozorování dané vektorem vstupních vlastností formula_78 lze interpretovat jako pravděpodobnost, což slouží jako základ pro klasifikaci pozorování. Pravděpodobnost je znázorněna pomocí logistické funkce formula_79 kde formula_80 je nějaká funkce vstupního vektoru formula_53, obvykle pouze lineární funkce. Pravděpodobnost výstupu formula_82 je\nkde vektor vah formula_84 je optimalizován pomocí nějakého vhodného algoritmu, jako například metodou gradientního spádu. Podobně komplementární pravděpodobnost hledání výstup formula_85 je\n\nPři použití notace formula_87 a formula_88 můžeme používat křížovou entropii pro získání míry odlišnosti mezi formula_1 a formula_2:\n\nTypická nákladová funkce, kterou používáme v logistické regresi, se počítá jako průměr všech křížových entropií ve vzorku. Pokud například máme formula_51 vzorků indexovaných formula_93, bude nákladová funkce\n\nkde formula_95 a formula_96 je logistická funkce stejně jako výše.\n\nLogistická ztráta se někdy nazývá ztráta křížové entropie nebo logaritmická ztráta (V tomto případě se třídy zpravidla označují hodnotami {-1,+1}).\n\n\n"}
{"id": "1549858", "url": "https://cs.wikipedia.org/wiki?curid=1549858", "title": "HR 8799 c", "text": "HR 8799 c\n\nHR 8799 c je exoplaneta v souhvězdí Pegase, která obíhá HR 8799, hvězdu typu lambda Boötis vzdálenou přibližně 129 světelných roků od Země. Její hmotnost činí 5 až 10 hmotností Jupiteru při poloměru o 20–30 % větším, než má tento plynný obr. Obíhá ve vzdálenosti 38 AU s neznámou výstředností a periodicitou 190 roků, jako v pořadí druhá objevená planeta systému HR 8799. Jejími objeviteli se 13. listopadu 2008 stali členové americko-kanadského týmu Christiana Maroise, kteří s ní odhalili další dvě planety tohoto systému z havajských observatoří Kecka a Gemini. K detekci byla využita technika přímého zobrazení.\n\nV lednu 2010 se HR 8799 c stala třetí exoplanetou, u níž byla získána část spektra přímým pozorováním, čímž se potvrdila možnost výzkumu těchto těles přímou spektografií. Navázala tak na obdobně vytvořená spektra exoplanet 2M1207b a 1RXS J1609b.\n\nBlízká infračervená spektroskopie v pásmu 995 až 1 769 nanometrů provedená z Palomarské observatoře potvrdila přítomnost čpavku, možné stopy acetylenu a nenalezla žádný oxid uhličitý ani methan v pevné fázi. \n\nSpektroskopie s vysokým rozlišením, za použití spektrografu OSIRIS na Keckově observatoři, ukázala v pásmu K řadu dobře rozlišených absorbčních čar molekul v planetární atmosféře. Ačkoli chyběl methan, atmosféra obsahovala vodu a oxid uhelnatý; poměr uhlíku a kyslíku HR 8799 c byl vyšší než u domovské hvězdy, což naznačilo zformování planety v procesu jádrové akrece z plyno-prachového mračna. V listopadu 2018 vědci potvrdili přítomnost atmosférické vody a absenci methanu, když použili spektroskopii s vysokým rozlišením a přístroj pro adaptivní optiku NIRSPAO na Keckově dalekohledu.\n"}
{"id": "1549864", "url": "https://cs.wikipedia.org/wiki?curid=1549864", "title": "HR 8799 d", "text": "HR 8799 d\n\nHR 8799 d je exoplaneta v souhvězdí Pegase obíhající HR 8799, hvězdu typu lambda Boötis vzdálenou přibližně 129 světelných roků od Země. Její hmotnost činí 5 až 10 hmotností Jupiteru při poloměru o 20–30 % větším, než má tento plynný obr. Obíhá ve vzdálenosti 24 AU s excentricitou vyšší než 0,04 a periodicitou 100 roků, jako v pořadí třetí objevená planeta systému HR 8799. Jejími objeviteli se 13. listopadu 2008 stali členové americko-kanadského týmu Christiana Maroise z havajských observatoří Kecka a Gemini, kteří s ní odhalili další dvě planety tohoto systému. K detekci byla využita technika přímého zobrazení.\n\nZ původní trojice objevených planet „b“, „c“ a „d“ představovala tu, která byla k mateřské hvězdě nejblíž. Odhalení čtvrté planety soustavy – „e“ – ji o tento vzdálenostní primát připravilo. \n\nBlízká infračervená spektroskopie v pásmu 995 až 1 769 nanometrů provedená z Palomarské observatoře potvrdila přítomnost acetylenu, oxidu uhličitého a methanu. Naopak čpavek detekován nebyl.\n"}
{"id": "1549865", "url": "https://cs.wikipedia.org/wiki?curid=1549865", "title": "Libuň (nádraží)", "text": "Libuň (nádraží)\n\nLibuň je železniční stanice v jižní části stejnojmenné obce v okrese Jičín v Královéhradeckém kraji poblíž řeky Libuňky. Leží na neelektrizovaných jednokolejných tratích 041 a 064. V obci se dále nachází železniční zastávka \"Libuň zastávka\". Součástí stanice je i vlečka firmy Sklopísek Střeleč, která je provozovaná společností ČD Cargo.\n\nStanice byla otevřena 19. října 1903 společností Místní dráha Turnov - Rovensko - Jičín, která sem zprovoznila svou trať z Jičína přes Libuň do Turnova. 26. listopadu 1905 byla otevřena trať společnosti \"Místní dráha Sudoměř - Skalsko - Stará Paka\" v úseku ze Sudoměře a Skalska přes Mladou Boleslav až do Sobotky. Libuňskou stanici dráha protínala až od 24. září 1906, kdy byla trať dovedena ze Sobotky až do Staré Paky. \n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde čtyři nekrytá jednostranná úrovňová vnitřní nástupiště, k příchodu na nástupiště slouží přechod přes koleje. \n\n"}
{"id": "1549867", "url": "https://cs.wikipedia.org/wiki?curid=1549867", "title": "HR 8799 e", "text": "HR 8799 e\n\nHR 8799 e je exoplaneta v souhvězdí Pegase obíhající HR 8799, hvězdu typu lambda Boötis vzdálenou přibližně 129 světelných roků od Země. Její hmotnost činí 5 až 10 hmotností Jupiteru.\n\nHR 8799 e byla v pořadí čtvrtou objevenou planetou extrasolárního systému HR 8799. Představuje mladého, horkého a objemného plynného obra v relativně blízké vzdálenosti od mateřské hvězdy HR 8799, která by ve sluneční soustavě odpovídala dráze mezi Saturnem a Uranem. Ve viditelném spektru planeta stále září červeně.\n\nV dosud známém čtyřčlenném systému planet „b“, „c“, „d“ a „e“ obíhá na nejbližší orbitě k mateřské hvězdě, ve vzdálenosti 14,5 AU, odhadnuté na základě poměru úhlové vzdálenosti změřené přímým pozorováním ku vzdálenosti hvězdy od Země. Přibližná doba jednoho oběhu činí 50 roků.\n\nAmericko-kanadský tým pod vedením Christiana Maroise z Národní vědecké rady Herzbergova institutu astrofyziky dovodil existenci planety na základě analýzy dat pořízených v letech 2009 a 2010 Keckovou observatoří v mikrovlnných pásmech K a L. Objev byl oficiálně zveřejněn 22. listopadu 2010. \n\nSamostatná práce informující o detekci HR 8799 e, od týmu vedeného Thaynem Curriem za použití Velmi velkého dalekohledu, byla publikována o šest týdnů později. Následná pozorování Velkým binokulárním dalekohledem ukázala, že spektrum i teplota planety jsou podobné dalším dvěma členům systému HR 8799 c a HR 8799 d.\n\nBlízká infračervená spektroskopie v pásmu 995 až 1 769 nanometrů provedená z Palomarské observatoře potvrdila přítomnost methanu a acetylenu. Naopak čpavek ani oxid uhličitý detekovány nebyly. Vědci však nenalezli vysvětlení, proč spektrum obsahovalo vysokou absorpci methanu na rozdíl od tří zbývajících planet, když všechna čtyři planetární tělesa disponovala podobnými teplotními podmínkami atmosféry.\n\nEvropská jižní observatoř 27. března 2019 oznámila výsledek z interferometru Velmi velkého dalekohledu (VLTI) snímajícího HR 8799 e prostřednictvím zařízení GRAVITY pro pokročilé vyhledávání obrázků. Jednalo se o vůbec první přímé pozorování exoplanety za použití optické interferometrie. Desetkrát detailnější spektrum, než při předchozích sledováních, odhalilo exoplanetární systém atmosféry s mračny železitého a křemičitého prachu vířenými celoplanetární bouří. Vedoucí týmu Sylvestre Lacour k tomu uvedl: \n\n"}
{"id": "1549868", "url": "https://cs.wikipedia.org/wiki?curid=1549868", "title": "Rovensko pod Troskami (nádraží)", "text": "Rovensko pod Troskami (nádraží)\n\nRovensko pod Troskami je železniční stanice v jihovýchodní části města Rovensko pod Troskami v okrese Semily v Libereckém kraji poblíž řeky Veselky. Leží na neelektrizované jednokolejné trati 041.\n\nStanice byla otevřena 19. října 1903 společností Místní dráha Turnov - Rovensko - Jičín, která sem zprovoznila svou trať z Jičína přes Libuň do Turnova, nádražní budova vznikla dle typizovaného stavebního vzoru. \n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá jednostranná vnitřní nástupiště, k příchodu na nástupiště slouží přechod přes koleje. \n\n"}
{"id": "1549870", "url": "https://cs.wikipedia.org/wiki?curid=1549870", "title": "Brandýs nad Orlicí (nádraží)", "text": "Brandýs nad Orlicí (nádraží)\n\nBrandýs nad Orlicí je železniční stanice ve stejnojmenném městě v okrese Ústí nad Orlicí v Pardubickém kraji. Leží na železniční trati 010.\n\nPrvní staniční budova byla vystavěna jakožto trojkolejná stanice V. třídy, součást železnice z Olomouce do Prahy. Slavnostní vlak tudy projel 20. srpna 1845 za osobního řízení inženýra Jana Pernera, projektanta trati. Návrh původně empírové budovy je připisován, stejně jako u všech stanic na této trase, architektu Antonu Jünglingovi. Okolo roku 1910 byla dle návrhu karlínského architekta Václava Nekvasila vystavěna nová nádražní budova v secesním slohu. Stejný projekt byl použit při stavbě nové staniční budovy v Roztokách u Prahy, vztyčené v roce 1911.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po vzniku samostatného Československa přešla stanice pod Československé státní dráhy. Vzhledem k geografické a hospodářské proměně státního celku nabyla trať z Prahy přes Českou Třebovou do Olomouce a dále do Slezska a na Slovensko zcela zásadní úlohy. Roku 1957 byla do stanice dovedena elektrická trakční soustava 3 kV stejnosměrného proudu, zejména pro potřeby nákladní dopravy v době socialistického Československa byly dále rozšiřovány stanice i kolejiště.\n\nStanicí prochází První železniční koridor, leží na trase 4. Panevropského železničního koridoru. Na rok 2020 byla ohlášena rekonstrukce stanice a úpravy parametrů nádraží na koridorovou stanici s krytými nástupišti s podchody, elektronickým informačním systémem pro cestující a oprava nádražní budovy. Provoz je řízen místně pomocí reléového zabezpečovacího zařízení.\n\n"}
{"id": "1549871", "url": "https://cs.wikipedia.org/wiki?curid=1549871", "title": "Zásmuky (nádraží)", "text": "Zásmuky (nádraží)\n\nZásmuky je dopravna D3 (někdejší železniční stanice) v severní části města Zásmuky v okrese Kolín ve Středočeském kraji nedaleko říčky Špandavy. Leží na jednokolejné trati 012. Od roku 2006 zde nejezdí pravidelné osobná vlaky, pouze jízdy turistických vlaků.\n\nStanice vystavěná dle typizovaného stavebního vzoru byla otevřena 25. října 1881 společností Rakouské společnosti místních drah (\"ÖLEG\") v úseku z Peček, kudy od roku 1845 vedla železnice společnosti Severní státní dráha z Olomouce do Prahy, jakožto koncová stanice. Ve stejném datu byla ze stanice Bošice vyvedena dráha do Kouřimi. Od roku 1887 vedla ze Zásmuk nákladní vlečka do Bečvár, ležících na trati mezi Kolínem a Ratajemi nad Sázavou, roku 1901 byla zprovozněna i pro osobní přepravu.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá hranová nástupiště, k příchodu na nástupiště slouží přechody přes koleje.\n\n"}
{"id": "1549877", "url": "https://cs.wikipedia.org/wiki?curid=1549877", "title": "GMM Grammy", "text": "GMM Grammy\n\nGMM Grammy je thajská nezávislé hudební vydavatelství a umělecká komunita založená Paiboon Damrongchaitham v roce 1983. Bývalí umělci jsou Loso, Micro, Bird Thongchai McIntyre, Silly Folls, Bodyslam, Jintara Poonlarp, Palmy.\n"}
{"id": "1549879", "url": "https://cs.wikipedia.org/wiki?curid=1549879", "title": "Durex", "text": "Durex\n\nDurex je britská značka prezervativů. Původně ji vlastnila společnost London Rubber Company, později SSL International, od roku 2010 patří do portfolia drogistické, britsko-nizozemské korporace Reckitt Benckiser. Durex ovládá více než čtvrtinu světového trhu s prezervativy. Výrobek vznikl již roku 1915, název Durex se používá od roku 1929. Ačkoli značku od jejího počátku až dosud vlastní britská společnost, v Británii se nevyrábí od roku 2007. Většina výroby je v Číně, Indii a Thajsku. V současnosti jsou prezervativy Durex na bázi latexu. Od olympijských her v Sydney roku 2000 jsou kondomy Durex zdarma pro všechny účastníky her.\n"}
{"id": "1549880", "url": "https://cs.wikipedia.org/wiki?curid=1549880", "title": "Give It Away", "text": "Give It Away\n\nGive It Away je píseň rockové skupiny Red Hot Chili Peppers z alba Blood Sugar Sex Magik. Píseň byla vydána jako singl v září 1991, videoklip k písni vznikl v roce 1992. Píseň sice nedosáhla tak komerčního úspěchu jako třeba Under the Bridge, nicméně zůstala jednou z nejznámějších písní skupiny Red Hot Chili Peppers. Kapela ji hraje pravidelně na svých koncertech, píseň zazněla i při předávání cen Grammy v roce 1993.\n\nRed Hot Chili Peppers\n\n\nPomocní studioví muzikanti\n\n\n"}
{"id": "1549881", "url": "https://cs.wikipedia.org/wiki?curid=1549881", "title": "Hôtel d'Almeyras", "text": "Hôtel d'Almeyras\n\nHôtel d'Almeyras je městský palác ze 17. století, který se nachází v Paříži v historické čtvrti Marais ve 3. obvodu na adrese 30, \"Rue des Francs-Bourgeois\". Palác je od roku 1978 chráněn jako historická památka.\n\nPalác postavil v roce 1611 architekt Louis Métezeau (1560–1615) pro Pierra d'Alméras, poradce a tajemníka krále Jindřicha IV. V roce 1625 koupil Pierre d'Alméras pás země, na kterém nechal zřídit nádvoří; nechal prodloužit fasádu k zahradě s druhým pavilonem. Kolem roku 1655, kdy palác koupil Louis Bertauld, prezident účetní komory, vzniklo velké schodiště. V roce 1723 nechal nový majitel Robert Langlois de la Fortelle zhotovit mříž v bráně. V letech 1814–1815 bydlel v paláci politik Paul de Barras.\n\nV 19. století byl palác d'Almeyras, stejně jako mnoho jiných paláců v Marais, obsazen řemeslníky. Byla zde zřízena koželužna a poté výrobna lustrů.\n\nByl klasifikován jako historická památka vyhláškou z 18. července 1978. V roce 1983 byl restaurován. Palác je soukromým majetkem.\n\n"}
{"id": "1549887", "url": "https://cs.wikipedia.org/wiki?curid=1549887", "title": "Rue Simon-le-Franc", "text": "Rue Simon-le-Franc\n\nRue Simon-le-Franc je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue du Temple\" a končí na křižovatce s \"Rue du Renard\" a Rue Beaubourg.\n\nUlice nejspíše nese jméno po pařížském měšťanu Simonu Franqueovi, obyvateli této ulice, který zemřel před rokem 1211. Podle kopiáře převorství Saint-Éloi v Paříži z roku 1237 již tehdy nesla tento název. V díle \"Le Dit des rues de Paris\" je zmíněna pod tvarem \"Rue Symon-le-Franc\". V roce 1350 se nazývala \"Rue Simon-le-Franc\".\n\nMinistr Jean-Antoine Chaptal vydal 5. října 1801 vyhlášku, ve které stanovil minimální šířku ulice na 8 metrů, ta byla později zvětšena na 10 metrů. V 19. století měřila 147 metrů, začínala u \"Rue Sainte-Avoie\" a končila na křižovatce s \"Rue du Poirier\" a \"Rue Beaubourg\". V roce 1890 k ní byla připojena \"Rue Maubuée\", takže vedla až k \"Rue Saint-Martin\". Asanací v roce 1936 zmizela polovina staré ulice mezi \"Rue Brisemiche\" a \"Rue Beaubourg\". Nic zde postaveno nebylo a pozemek sloužil jako parkoviště. V letech 1972–1977 bylo na tomto místě vybudováno Centre Georges Pompidou a \"Place Georges-Pompidou\".\n\n\n"}
{"id": "1549891", "url": "https://cs.wikipedia.org/wiki?curid=1549891", "title": "Mariusz Forecki", "text": "Mariusz Forecki\n\nMariusz Forecki (* 1962 Poznaň) je polský umělec, fotograf a dokumentarista, člen Svazu polských uměleckých fotografů a zakladatel fotografické agentury \"TamTam\".\n\nMariusz Forecki je absolventem Institutu tvůrčí fotografie při Slezské univerzitě v Opavě. Je autorem mnoha projektů zaznamenávajících změny probíhající v Polsku po roce 1989. Intenzivně fotografoval také v bývalém SSSR (Arménie, Bělorusko, Čečensko, Litva, Rusko, Ukrajina). Získal mnoho ocenění v soutěžích novinářské fotografie. Je laureátem \"Medaile mladé umění\" (1993) a \"Umělecké ceny města Poznaň\" (2010). V roce 2004 byl Asociací polských uměleckých fotografů oceněn za úspěchy v dokumentární fotografii. V roce 2010 se stal držitelem stipendia Ministerstva kultury a národního dědictví. V roce 2016 za knihu \"Muž v tmavých brýlích\", kterou navrhl Andrzej Dobosz, byl vyznamenán v kategorii \"současné fotografie\" během Měsíce fotografie v Bratislavě.\n\nMariusz Forecki je spoluzakladatelem \"Nadace PiX.HOUSE\". Přednáší na Vratislavské škole fotografie. Účastní se jako porotce na fotografických soutěžích. Do roku 1991 pracoval v týdeníku \"Wprost\", poté v týdeníku \"Poznaniak\", v redakci ptiskové agentury Polska Agencja Prasowa a \"Gazeta Wyborcza\". Je členem Asociace polských uměleckých fotografů.\n\nMariusz Forecki je autorem několika výstav na téma sociální fotografie. Své fotografie vystavoval na mnoha festivalech - včetně na nizozemském \"Noorderlicht Festivalu\", \"Bienále fotografie v Praze\", \"Měsíce fotografie v Bratislavě\", \"Bienále fotografie v Poznani\", \"KAUNASPHOTO\" festivalu v Kaunasu, na \"Rybnickim Festiwalu Fotografii\" nebo na \"Bienále Usimages\". V roce 2011 byl jedním z autorů \"sbírky Wrzesińska\". Byl spoluautorem (společně s Grzegorzem Dembinskim a Andrzejem Marczukem) dokumentárního online časopisu \"5klatek\", publikovaného v letech 2006–2009. Je autorem knih: \"I Love Poland\" (ZPAF OW, Poznań 2009), \"Poznań - Kultura pro všechny hodiny\" (Město vydavatelství, Poznań 2011), \"Wrzesińska Collection 2011\" (září 2012), \"V práci\" (ZPAF OW, Poznań 2012), \"Muž v tmavých brýlích\" (ZPAF OW, \"PiX.HOUSE\", Poznań 2016), \"Mechanismus\" (\"PiX.HOUSE\", Poznaň 2019)..\n"}
{"id": "1549894", "url": "https://cs.wikipedia.org/wiki?curid=1549894", "title": "Burbidgea", "text": "Burbidgea\n\nBurbidgea (\"Burbidgea\") je rod rostlin z čeledi zázvorníkovité. Jsou to nevelké, vytrvalé, pozemní nebo i epifytické byliny s olistěnými nepravými stonky a nápadnými oranžovými květy ve vrcholových květenstvích. Plodem je tobolka.\nRod zahrnuje 5 druhů a je rozšířen výhradně na Borneu, kde roste v podrostu tropických deštných lesů.\n\nBurbidgey jsou nevelké vytrvalé byliny s olistěnými nepravými stonky tvořenými bázemi listů, a s dužnatými oddenky. Rostou buď na zemi nebo jako epifyty. Květenství vyrůstá na vrcholu nepravého stonku. Květy jsou jednolitě oranžové, bez kresby. Kalich je trubkovitý, na vrcholu dvoulaločný. Koruna s dlouhou trubkou, vyčnívající z kalicha, a dobře vyvinutými laloky. Pysk je redukovaný, úzký, kratší než korunní laloky a vzpřímený proti tyčince. Plodem je úzká tobolka připomínající šešuli.\n\nRod zahrnuje 5 druhů, které jsou všechny endemity Bornea. Druh \"Burbidgea nitida\" roste na zastíněných stanovištích v podrostu tropického deštného lesa na severozápadě ostrova. Podle původního popisu zde nejlépe prospívá na vlhkých skalách, pokrytých rostlinným opadem.\n\nRod \"Burbidgea\" je v rámci čeledi \"Zingiberaceae\" řazen do podčeledi \"Alpinioideae\" a tribu \"Riedelieae\". Jedná se o malý tribus, který zahrnuje ještě rody \"Pleuranthodium\", \"Riedelia\" a \"Siamanthus\".\n\n\nBurbidgey mají potenciál jako okrasné pokojové rostliny. Lze je pěstovat v květináčích v teplém prostředí. Vyžadují rovnoměrnou závlahu a dobře odvodněnou, humózní a minerálně bohatou půdu. Je třeba jim zajistit polostinné až stinné stanoviště s rozptýleným světlem, nesnášejí přímý sluneční svit.\nLze se s nimi vzácně setkat i ve sklenících botanických zahrad. Několik taxonů je uváděno ze sbírek Pražské botanické zahrady v Tróji.\n\n"}
{"id": "1549913", "url": "https://cs.wikipedia.org/wiki?curid=1549913", "title": "Hôtel Thiroux de Lailly", "text": "Hôtel Thiroux de Lailly\n\nHôtel Thiroux de Lailly (též nazývaný hôtel de Montmorency) je městský palác v Paříži v historické čtvrti Marais ve 3. obvodu na adrese 5, \"Rue de Montmorency\". Palác je od roku 1925 chráněn jako historická památka. Palác je ve vlastnictví státu a sídlí v něm různá oddělení veřejných financí.\n\nPůvodní palác nechala postavit rodina de Montmorency a patřil jí do roku 1632. V letech 1651–1658 zde žili Nicolas Fouquet a jeho druhá žena Marie-Madeleine de Castille. Bydlel zde i spisovatel Théophile de Viau (1590–1626).\n\nPalác koupil v roce 1727 Jean-Louis Thiroux de Lailly a pověřil v letech 1739–1741 architekta Michela Tannevota (asi 1685–1762) jeho přestavbou. \n\nVnitřní dřevěná výzdoba, kterou zhotovil řezbář Nicolas Pineau (1684–1754), byla přenesena do Waddesdon Manor v Anglii, který si nechali postavit Rothschildové. V zahradě se nachází klasicistní fontána. Od 17. března 1925 je nádvoří budovy, její fasáda a schodiště zaneseny na seznam historických památky.\n\nV roce 1951 palác koupil stát a zřídil v něm vysokou finanční školu (École nationale des impôts), která zde sídlila do roku 2001.\n\n"}
{"id": "1549945", "url": "https://cs.wikipedia.org/wiki?curid=1549945", "title": "Dioda (elektronka)", "text": "Dioda (elektronka)\n\nDioda je elektronka, skládající se ze dvou elektrod, elektrony emitující katody a elektrony přijímající anody. Elektrický proud tak může diodou protékat pouze v jednom směru. \n\nKatody zde popisovaných elektronek využívají tepelné emise; jsou tedy tvořeny emitujícím vláknem, vyhřívaným žhavicím proudem na potřebnou provozní teplotu – tedy přímé žhavení, nebo emitující trubičkou, vyhřívanou na potřebnou provozní teplotu vloženým, elektricky isolovaným žhavicím vláknem – tedy nepřímé žhavení. Blíže viz článek ZDE.\n\nAnoda diody pak částečně či zcela, v patřičné vzdálenosti, obepíná katodu. \n\nCelkové konstrukční provedení závisí na účelu, ke kterému má být dioda použita. \nU diod pro detekční účely (např. demodulátory rozhlasových a televizních přijímačů), kde se předpokládají velmi malá proudová i napěťová zatížení, je prioritou nízká vzájemná kapacita elektrod. Katoda i anoda je v tomto případě tak malých rozměrů, jak jen to technické možnosti dovolují. \n\nSamosttatná dvojitá dioda byla používána v rozhlasových přijímačích jako demodulátor a zároveň zdroj regulačního napětí pro obvody automatického vyrovnávání citlivosti. Později byly k tomuto účelu využívány diodové systémy sdružených elektronek. Samostatné dvojité diody se později vrátily coby demodulátory FM signálu (diskriminátory, poměrové detektory). \n\nI v televizních přijímačích byly dvojité diody používány pro demodulaci signálu z mezifrekvenčního zesilovače. Pro tato zapojení byla charakteristická stejnosměrná vazba na další stupeň (obrazový zesilovač). Účelem bylo zachování stejnosměrné složky signálu, která by jinak musela být obnovována diodovým klíčovacím obvodem. \nDiody usměrňovací jsou typické svou robustní konstrukcí. Katoda musí mít natolik velký povrch, aby zvládla dávat dostatečný emisní proud, což ovšem zvyšuje nároky na potřebný výkon žhavicí. Anoda musí být schopna vyzářit ztrátový výkon vzniklý dopadem elektronů na její povrch. Vzdálenost mezi katodou a anodou musí být taková, aby v závěrném směru bezpečně vydržela napětí zdroje, a to včetně možných napěťových špiček, přitom však tato vzdálenost nesmí nadměrně zvyšovat odpor diody ve směru propustném. Soupeří zde proto několik protichůdných požadavků, takže výsledná konstrukce diody je jen jejich optimálním kompromisem.\n\nJednocestné usměrnění bylo používáno v tzv \"universálních přijímačích\" bez síťového transformátoru, kdy žhavení elektronek bylo v sériovém zapojení a usměrňovací elektronka byla nepřímo žhavená. Typicky je to UY11 tzv harmonické série Telefunken, či pozdější UY1N, používaná i v ČS. přijímačích TESLA.\n\nPro dvoucestné usměrnění byly určeny dvojité diody. Nejběžnějším provedením, zejména v rozhlasových přijímačích, byla přímo žhavená \"dvoucestná usměrňovačka\", kupříkladu AZ1 či obdobná AZ11. Přímo žhavené usměrňovačky vyžadují oddělené žhavicí vinutí či jeho jiný isolovaný zdroj.\n\nPro přístrojovou techniku a pro měniče prvých elektronkových autorádií byly určeny dvojcestné nepřímo žhavené usměrňovačky, typicky EZ2 či kovové elektronky EZ11. \n\nNovější přístroje používaly dvoucestné nepřímo žhavené usměrňovačky celoskleněné; ČS. heptalové 6Z31, nebo novalové EZ81. \n\nV televizní technice byly dlouho, až do sedmdesátých let dvacátého století, používány vysokonapěťové usměrňovací elektronky pro získávání potřebného vysokého napětí pro obrazovky. Zpočátku to byly elektronky přímo žhavené , kupříkladu ČS. 1Y32T, později nepřímo žhavené, typicky DY87. \n\nDalší, typicky televizní elektronkou, byly účinostní (damper, booster, flyback diode ) diody v obvodech elektronkového řádkového vychylování (horizontální rozklad). Byly to elektronky nepřímo žhavené, s mohutnými katodami a extrémně pevnou isolací mezi katodou a žhavicím vláknem, přizpůsobené impulsnímu provozu. Typickým představitelem je zde elektronka PY88.\nDiody bývají často součástí sdružených elektronek. Nejčastější kombinací byla dvojice diod (duodioda), buď se společnou katodou, nebo to jsou dva plně oddělené diodové systémy v jedné baňce. Další typickou kombinací bývá sdružení jedné či dvou diod s vysokofrekvenční pentodou či nízkofrekvenční triodou, častá byla i kombinace dvou diod s koncovou (výkonovou) pentodou. Vesměs se zde jednalo o diody určené k demodulačním účelům, či k získávání regulačního napětí pro obvody automatického vyrovnávání citlivosti (AVC).\n\nDioda je v elektrických obvodech nelineárním prvkem. Je jí tedy možno použít jako směšovač pro kmitočtovou konversi, čehož bylo v počátcích vývoje přístrojů pro decimetrové vlny hojně využíváno. Příkladem zde budiž německá vojenská duodioda LG1, využívaná zejména v letecké technice (radar).\n\nDvojic duodiod 6H6 bylo použito i v konstrukci prvých kruhových směšovačů pro získání SSB (single side band) signálu.\n\nVšechny zatím popsané diody mají oxidovou katodu a pracují v oblasti prostorového náboje. Trvalý provoz v oblasti nasycení tu už většinou přesahuje maximální přípustné hodnoty zatížení. V oblasti nasyceného proudu však mohou pracovat diody s wolframovou katodou. V oblasti nasyceného proudu dává takováto dioda šumový výkon téměř o dva řády vyšší než šumový výkon odporu, kterým je zatížena. Generátoru je možné použít od kmitočtu cca 10MHz až do stovek MHz (1NA31, K81A, 2Д2С), v extrémních případech až do několika GHz. \nPříkladem šumové diody, pracující až v gigahertzové oblasti, může být ruská šumová dioda 2Д7С.\n\nZdrojem šumu v šumovém generátoru je šumová dioda, která pracuje v oblasti nasycení. Kromě šumové diody obsahuje diodový šumový generátor ještě zdroj žhavícího napětí, zdroj anodového napětí, oddělovací tlumivku a oddělovací kondenzátor, měřicí přístroj na měření stejnosměrného anodového proudu, výstupní odpor/rezistor zajišťující požadovanou výstupní impedanci a regulační odporník neboli reostat, kterým se reguluje žhavení katody šumové diody. \nBlíže viz článek Šumový generátor.\n\nDiodu s wolframovou katodou, pracující v oblasti nasyceného proudu, lze využít i pro potřeby stabilizace střídavého napětí. Hodnota nasyceného proudu wolframové katody totiž výrazně závisí na její teplotě. Teplota katody pak přímo závisí na žhavicím příkonu, tedy na efektivních hodnotách žhavicího proudu nebo napětí. Proto dioda s wolframovou katodou může být použita coby referenční zdroj pro stabilizátory síťového napětí. Příkladem zde může být dioda TESLA RA0007A, používaná v řadě již historických výrobků firmy Křižík. Zde wolframová dioda, pracující v režimu nasyceného proudu, žhavená z nestabilizovaného napětí vstupního, dodávala regulační napětí elektronkovému zesilovači, ovládajícího sycení jádra \"přesytky\". Ta byla výkonným prvkem celého stabilizátoru, regulujícím jeho výstupní napětí.\n"}
{"id": "1549954", "url": "https://cs.wikipedia.org/wiki?curid=1549954", "title": "Henschel Hs 121", "text": "Henschel Hs 121\n\nHenschel Hs 121 byl německý jednomístný jednomotorový hornoplošník s pevným podvozkem ostruhového typu určený ke stíhání a pokračovacímu výcviku.\n\nŠest měsíců po založení (30. 3. 1933) společnosti Henschel vznikl projekt její první vlastní konstrukce pod označením Hs 121. Letoun se měl zúčastnit soutěže vyhlášené technickým odborem Leteckého komisařství, ze které měl vzejít lehký stíhač kategorie Heimatschutzjäger. Podmínky soutěže byly zaslány také firmám Arado, Focke-Wulf a Heinkel.\n\nPrvní prototyp Hs 121a zalétal 4. ledna 1934 profesor Schübel. Stroj se projevil jako velmi nestabilní a celkové letové vlastnosti byly neuspokojivé. Bylo zřejmé, že bez zásadní změny koncepce nebude možno splnit podmínky Leteckého komisařství. V důsledku toho vznikl nový typ Henschel Hs 125 a další práce na Hs 121 byly zastaveny.\n\nHenschelův konstruktér dip. ing. Nicolaus se při konstrukci nosné plochy Hs 121 inspiroval charakteristicky zalomeným křídlem ing. Zygmunta Puławskiho z varšavské továrny PZL. Základem takto koncipovaného eliptického křídla, jehož přední část byla potažena plechem a zbytek plátnem, byly dva kovové nosníky. Kovovou konstrukci trupu oválného průřezu kryl až k otevřené pilotní kabině plech a na ostatních plochách plátno. Plátnem byly potaženy rovněž všechny pohyblivé části křídla a ocasních ploch. Pevný podvozek s hydraulickými tlumiči byl opatřen aerodynamickými kryty. Stejně jako ostatní letouny přihlášené do soutěže byl Hs 121 poháněn osmiválcovým řadovým vzduchem chlazeným motorem Argus As 10 C o vzletovém výkonu 176 kW, který roztáčel dvoulistou vrtuli. Plánovanou výzbroj měl tvořit jeden pevný kulomet MG 17 ráže 7,92 mm s 250 náboji instalovaný v přední části trupu.\n\nÚdaje dle\n\n\n"}
{"id": "1549961", "url": "https://cs.wikipedia.org/wiki?curid=1549961", "title": "Kawagabro", "text": "Kawagabro\n\nKawagabro (tibetsky: \"Kha ba dkar po\") je nejvyšší hora čínské provincie Jün--nan. Je jednou z tzv. \"Osmi velkých posvátných hor\" Tibetu. Leží v západní části okresu Deqin v Tibetské autonomní prefektuře Deqin v severozápadní části čínské provincie Jün-nan. Hora má nadmořskou výšku 6740 metrů. \n\nJe nejvyšším vrcholem \"Meili xue shan\" (Mej-li süe šan) (čínsky 梅里 雪山 či Meili Snow Mountains), které patří k Východotibetským pohořím na jihovýchodě tibetské vysočiny. \n\nKaždý rok přicházejí tibetští poutníci do horských oblastí z oblastí Chamdo, Kardze a dalších míst. Britská horolezecká expedice v roce 1902 nevystoupila na horu. Dne 3. ledna 1991 přišlo o život 17 účastníků japonské expedice. Z kulturních a náboženských důvodů přijala místní vláda v roce 2001 zákon, aby zabránila budoucím pokusům vylézt na horu. Vrchol ještě nebyl slezen. \n\n"}
{"id": "1549980", "url": "https://cs.wikipedia.org/wiki?curid=1549980", "title": "Auguste Hippolyte Collard", "text": "Auguste Hippolyte Collard\n\nAuguste Hippolyte Collard (1. únor 1812 – asi 15. ledna 1893 Saint-Mandé) byl francouzský průkopník fotografie. Během druhého císařství pracoval pro ministerstvo zemědělství, obchodu a veřejných prací, dokumentoval stavební projekty v Paříži a Francii a spolupracoval s Édouardem Baldusem, a zaznamenával expanzi francouzských železnic.\n\n\n\n"}
{"id": "1550004", "url": "https://cs.wikipedia.org/wiki?curid=1550004", "title": "Lidský sexuální reakční cyklus", "text": "Lidský sexuální reakční cyklus\n\nLidský sexuální reakční cyklus je čtyřfázový model sestávající z fyzických reakcí na sexuální stimulaci, které jsou řazeny podle toho, kdy se projevují. Patří k nim vzrušení, fáze plató, orgasmus a fáze výsledku, tedy po orgasmu. Tento fyziologický model poprvé zformulovali William H. Masters a Virginia E. Johnsonová v jejich knize \"Lidská sexuální odezva\" (1966). Od té doby bylo o sexuálním reakčním cyklu formulováno více modelů.\n\nFáze vzrušení je první část sexuálního reakčního cyklu, která se projevuje jako výsledek fyzikální nebo psychické erotické stimulace, jako líbání, osahávání nebo prohlížení erotických fotek, která vede k sexuálnímu vzrušení. Při této fázi se lidské tělo připravuje na pohlavní styk a iniciativně vede k fázi plató. Fyzická a emoční interakce a stimulace erotogenních zón během předehry vetšinou vede alespoň k nějakému vzrušení.\n\nU obou pohlaví vede tato fáze ke zvýšení krevního tlaku a srdečního tepu. \n\nU mužů se začátek této fáze projeví úplnou nebo částečnou erekcí penisu, často po pouhých pár vteřinách erotické stimulace. Penis může částečně ochabnout a znovu docílit erekce během delšího trvání této fáze. Obě varlata se stáhnou nahoru ke hrázi. Šourek se během erekce natáhne a ztloustne. \n\nU žen může tato fáze trvat od několika minut až po několik hodin. Zvýšení krevního tlaku vyústí v nabytí klitorisu a stěny vagíny začínají vylučovat poševní sekret. Během tohoto procesu se maličko zvětší prsa a bradavky se opticky zmenší a ztvrdnou.\n\nFáze plató je doba mezi sexuálním vzrušením a orgasmem. Tato fáze je význačná zvýšenou cirkulací a srdečním tepem u obou pohlaví, zvýšená sexuální rozkoš se zvýšenou stimulací a mnohem větším svalovým napětím. Také dýchání pokračuje na zvýšené úrovni. Prodlužování fáze plató bez postupu k orgasmu může vést k k sexuální frustraci.\n\nMuži mohou začít vylučovat preejakulát a varlata se přitáhnou blíže k tělu.\n\nStupeň plató u žen je jednoduše pokračování stejných změn, které se objevily v první fázi. Klitoris je velmi citlivý a Bartholiniho žláza\nzačne vylučovat více poševního sekretu, který slouží k lubrikaci. \n\nOrgasmus je výsledkem fáze plató a mohou ho prožít jak muži, tak ženy. Je doprovázen rychlým cyklem kontrakcí svalů v pánevní oblasti, které obklopují řitní otvor a primární sexuální orgány. Ženy také prožívají děložní a vaginální kontrakce. Orgasmus je často spojován s ostatními neúmyslnými činnostmi, například zvukové projevy, svalové křeče v různých částech těla a obecně euforie. Srdeční tep se ještě zvýší.\n\nU mužů je orgasmus většinou spojován s ejakulací. Každá ejakulace je doprovázena nepřetržitými pulzy sexuální rozkoše, zvláště v penisu a oblasti beder. Ostatní prožitky z orgasmu se mohou silně objevit kolem spodní části páteře a zad. \n\nU každé ženy se orgasmus může lišit. Celkově je pocit z orgasmu podobný tomu u mužů. Je běžně asociován s ještě větší vaginální lubrikací, zúžením vaginálních stěn a celkovou slastí.\n\nKoncová fáze nastává po orgasmu. Uvolní se svaly a sníží krevní tlak a celé tělo se uvolní ze stavu vzrušení. V době po orgasmu, kdy nejsou svaly schopny reagovat na další stimulaci, muži nejsou schopni prožít další orgasmus. Toto u žen neplatí vždy.\n\nMasters a Johnson popsali ochabnutí penisu do dvou fází: v první fázi se penis ze stavu erekce zmenší a je následně o 50 procent vetší než v ochablém stavu. Ve druhé fázi se penis ještě zmenší a úplně ochabne. \n\nPodle Masters a Johnsona jsou ženy schopné prožít orgasmus víckrát za sebou, dokud mají efektivní stimulaci. Pro některé ženy je klitoris po vyvrcholení velmi citlivý a jeho další stimulace je pak bolestivá. Po prvotním orgasmu mohou být následující orgasmy pro ženy silnější a s nashromážděnou stimulací i mnohem příjemnější.\n"}
{"id": "1550013", "url": "https://cs.wikipedia.org/wiki?curid=1550013", "title": "Ani stín podezření", "text": "Ani stín podezření\n\nAni stín podezření (v anglickém originále \"Shadow of a Doubt\") je americký černobílý film z roku 1943. Natočil jej režisér Alfred Hitchcock podle scénáře Thorntona Wildera, Sally Bensonové a Almy Revillové, který vycházel z původního příběhu od Gordona McDonella. Pojednává o údajném vrahovi Charliem Oakleym (Joseph Cotten), který se ukrývá v domě rodiny své starší sestry Emmy (Patricia Collinge) v Kalifornii. Další hlavní role ve filmu ztvárnili Teresa Wrightová (Charlieho neteř Charlotte), Henry Travers (jeho švagr) a Macdonald Carey a Wallace Ford (detektivové). Režisér Hitchcock ve filmu, stejně jako ve většině svých dalších filmů, vystupuje v cameo roli (hraje karty při Charlieho cestě vlakem do Kalifornie). Hudbu k filmu složil Dimitri Tiomkin. Hitchcock při více příležitostech uvedl, že jde o jeho oblíbený film. Snímek se v roce 1958 dočkal remaku pod názvem \"Step Down to Terror\". Další adaptace vyšla v roce 1991 pod názvem \"Vražedné pochybnosti\".\n\n"}
{"id": "1550026", "url": "https://cs.wikipedia.org/wiki?curid=1550026", "title": "Mikoly", "text": "Mikoly\n\nMikoly (též Mikuly nebo Nikoly, ) je zaniklá ves v katastrálním území Mladoňov, součást obce Dolní Dvořiště v okrese Český Krumlov. Ves ležela vpravo od silnice II/158 mezi Rychnovem nad Malší a Bukovskem. Býval zde mlýn .\n\nPrvní písemná zmínka o vesnici je z roku 1325. Po několik století zde žil rod Bláhů.\n\nV 16. století zde žili svobodníci Havel z Mikolů, po něm Matěj Slavík z Mikolů, naposledy Martin z Mikolů. Roku 1579 dán z nařízení císaře Rudolfa II. v poddanství Vilémovi z Rožmberka svobodník  Martin Slavík v Nykolech. V roce 1843 Mikoly patřily do panství Rožmberk. Od roku 1850 to byla osada obce Mladoňov. V letech 1869–1910 ves byla vedena pod názvem Mikuly jako osada obce Lhotka, v letech 1921–1930 ves byla osadou obce Mladoňov, v roce 1950 to byla osada obce Všeměřice, v dalších letech jako osada zanikla.\n"}
{"id": "1550029", "url": "https://cs.wikipedia.org/wiki?curid=1550029", "title": "Mikulov (Dolní Dvořiště)", "text": "Mikulov (Dolní Dvořiště)\n\nMikulov ( je zaniklá ves a katastrální území (388,4656 ha), součást obce Dolní Dvořiště v okrese Český Krumlov.\n\nPrvní písemná zmínka je z roku 1325, kdy Petr z Rožmberka dal Cetviny a Mikulov do zástavy Bohunkovi z Harrachu. Ves patřila pod rychtářství Cetviny.\n\nV roce 1843 Mikulov patřil do panství Rožmberk a stálo zde 34 domů a žilo 313 obyvatel.\n\nV roce 1869 byl Mikulov veden pod názvem jako osada obce Dolní Přibrání, v letech 1880–1910 pod názvem Böhmdorf jako obec v okrese Kaplice, v letech 1921–1930 jako obec v okrese Kaplice, v dalších letech to byla součást obce Dolní Dvořiště.\n"}
{"id": "1550031", "url": "https://cs.wikipedia.org/wiki?curid=1550031", "title": "Louis Held", "text": "Louis Held\n\nCarl Heinrich Louis Held (1. prosince 1851 Berlín – 17. dubna 1927 Výmar) byl německý fotograf a průkopník fotožurnalistiky. \n\nPo smrti jeho rodičů v roce 1860 jej vychovávali příbuzní. Nejprve se učil ve společnosti vyrábějící hedvábné látky a poté začal studovat fotografii. \n\nV roce 1876 otevřel své první studio v Lehnici, o tři roky později se přestěhoval do Berlína a o tři roky později do Výmaru. Tam se stal v roce 1888 mentorem Ference Liszta. Ve stejném roce získal Held občanská práva města Weimar. Kromě toho mu velkovévodské saské státní ministerstvo udělilo titul „Velkovévodský dvorní fotograf“, který nosil až do roku 1905. Počátkem roku 1905 Held vyfotografoval velkokněžnu Carolinu na jejím smrtelném loži a předal snímek berlínskému tisku. Velkovévoda Wilhelm Ernst byl touto nerozvážností tak pobouřen, že si nechal Helda povolat k sobě, udeřil ho do obličeje a bil ho bičem. Held o svůj titul dvorního fotografa samozřejmě přišel a jeho nástupcem se stal Franz Vältl.\n\nOd roku 1890 Held cestoval po Německu a fotografoval pro ilustrované časopisy.\n\nV roce 1912 otevřel ve Weimaru kino. V roce 1923 experimentoval s barevnou fotografií.\n\n"}
{"id": "1550034", "url": "https://cs.wikipedia.org/wiki?curid=1550034", "title": "Pamětní kříž vyhlášení nezávislosti Bulharska 1908", "text": "Pamětní kříž vyhlášení nezávislosti Bulharska 1908\n\nPamětní kříž vyhlášení nezávislosti Bulharska 1908 (: Кръст за независимостта на България 1908) bylo vyznamenání Bulharského carství. Bylo založeno roku 1909 bulharským carem Ferdinandem I.\n\nVyznamenání založil roku 1909 bulharský car Ferdinand I. na památku vyhlášení nezávislosti. Mohl být udělen všem důstojníkům a poddůstojníkům bulharské armády v aktivní službě v den vyhlášení nezávislosti 22. září 1908 (které odpovídá datu 5. října 1908 podle gregoriánského kalendáře), stejně jako veteránům, starostům a dalším státním úředníkům.\n\nVyznamenání mělo tvar bronzového kříže s leštěnými okraji a s rozšířením na konci ramen. Na rozšířené části ramen byly vyobrazeny koruny. Uprostřed kříže byl kulatý medailon s vyraženým stylizovaným monogramem zakladatele medaile Ferdinanda I. kolem kterého byl nápis v cyrilici Търново 22 Септември 1908 \"(Tarnovo 22. září 1908)\". Na zadní straně byl vyražen bulharský lev ve vzpřímené pozici hledící doprava. Okolo byl nápis българско Царство \"(Bulharské carství)\".\n\nStuha byla červená s bílým středním pruhem kterým procházel úzký pruh zelené barvy. Medaile byla v případě pánů nošena zavěšena na stuze složené do tvaru trojúhelníku nalevo na hrudi. V případě dam byla stuha složena do tvaru mašle.\n\n"}
{"id": "1550035", "url": "https://cs.wikipedia.org/wiki?curid=1550035", "title": "Mladoňov (Dolní Dvořiště)", "text": "Mladoňov (Dolní Dvořiště)\n\nMladoňov (též Mladoně, je zaniklá obec a katastrální území o rozloze 10,1 km², součást obce Dolní Dvořiště v okrese Český Krumlov.\n\nPrvní písemná zmínka o vesnici (\"villa Mladonow\") je v rožmberském urbáři z roku 1379. Po roce 1850 měla ve svém obvodu osady Budákov, Mikoly a Obst.\n\nV roce 1843 Mladoňov pod názvem \"Mladoně\" patřil do panství Rožmberk a stálo zde 20 domů a žilo 112 obyvatel.\n\nV letech 1869–1910 byla ves vedena pod názvem Lhotka, v letech 1921–1930 to byla samostatná obec, v roce 1950 to byla osada obce Všeměřice, v dalších letech ves zanikla.\n"}
{"id": "1550036", "url": "https://cs.wikipedia.org/wiki?curid=1550036", "title": "Club Necaxa", "text": "Club Necaxa\n\nImpulsora del Deportivo Necaxa S.A. de C.V., zkráceně Club Necaxa, je mexický fotbalový klub sídlící nyní ve městě Aguascalientes, ve státě Aguascalientes. Dlouho ale sídlil v hlavním městě Mexika. Hraje na stadionu Estadio Victoria. Tým byl 3× mistrem Mexika a 1× vyhrál Ligu mistrů CONCACAF. Má bílo-červené dresy.\n\nKlub byl založen roku 1923 anglickým majitelem elektrotechnického podniku ve státě Puebla. Klub byl pojmenován podle řeky Necaxa, která protékala poblíž podniku. Tým hrál v červeno-bílých dresech.\n\nPozději se klub přestěhoval do Mexika.\n\nV letech 1971 až 1982 byla franšíza prodána španělským podnikatelům, kteří klub pojmenovali Atlético Español a změnili dresy na černo-bílé. Tento klub odkazoval na Real Club España.\n\nV roce 1999 vyhrála Necaxa Ligu mistrů CONCACAF a roku 2000 skončila 3. na prvním Mistrovství světa klubů, když ve skupině vyřadila Manchester United (vzájemný zápas skončil 1:1) a v utkání o 3. místo vyhrála na penalty nad Realem Madrid.\n\nV roce 2003 se klub přestěhoval z Mexika do Aguascalientes.\n\n\n\n\n\n\n\n\n\n"}
{"id": "1550038", "url": "https://cs.wikipedia.org/wiki?curid=1550038", "title": "Mirožský klášter", "text": "Mirožský klášter\n\nMirožský klášter () je mužský pravoslavný klášter v ruském Pskově. Nachází se u ústí říčky Mirožky (odtud název) do řeky Velikaja.\n\nSpaso-preobraženský chrám nacházející se v jeho areálu byl roku 2019 zapsán v rámci chrámů pskovské architektonické školy na seznam světového dědictví UNESCO.\n\nPřesné datum založení monastýru není známo. Badatelé se ovšem shodují na tom, že byl nejspíše založen novgorodským biskupem Nifontem někdy v 1. polovině 12. století.\n\nKlášter byl jedním z důležitých kulturních center města - vedly se zde Pskovské letopisy (14. - 17. stol.), nacházela se zde knihovna, skriptorium a ikonopisná dílna. Až do sekularizačních reforem v 18. století byl klášter velmi bohatý a patřila k němu rozsáhlá panství.\n\nVzhledem k tomu, že se nacházel před hradbami Pskova, často se stával cílem útoku nepřátel, přicházejících ze západu. Takto jej například roku 1299 vypálili spolu se Snětogorským klášterem livonští rytíři, přičemž zabili představené obou klášterů. V roce 1581 využil klášterní zvonici Štěpán Báthory, který na ni dal při ostřelování Pskova umístit děla.\n\nPo bolševické revoluci byl klášter zrušen a byla zde zřízena škola pro turistické průvodce. Klášterní život byl obnoven až v roce 1994, kdy pravoslavná církev dostala do pronájmu chrám svatého Štěpána, bratrské cely a dům představeného (od roku 2010 bezplatně). Mniši zde zřídili ikonopisnou školu. Spaso-preobraženský chrám a tzv. Malé cely ovšem zůstaly ve správě Pskovského muzea.\n\n"}
{"id": "1550039", "url": "https://cs.wikipedia.org/wiki?curid=1550039", "title": "Spaso-preobraženský chrám (Pskov)", "text": "Spaso-preobraženský chrám (Pskov)\n\nSpaso-preobraženský chrám () je pravoslavný chrám, nejstarší objekt Mirožského kláštera v ruském Pskově. Ceněn je zejména pro fresky z 12. století. V rámci chrámů pskovské architektonické školy byl roku 2019 zapsán na seznam světového dědictví UNESCO.\n\nPrvní písemná zmínka o chrámu pochází z Novgorodského prvního letopisu z roku 1156, tentýž pramen také přisuzuje založení chrámu novgorodskému biskupu Nifontovi. Někdy na konci 1. poloviny 12. století potom také pravděpodobně vznikla z rukou řeckých mistrů vnitřní fresková výzdoba. Ty byla v 17. století během přestavby chrámu zabílena, díky čemuž se dodnes dochovalo asi 80 % původní výmalby. Ta byla ovšem poškozena v letech 1900-1901, kdy byla asi polovina fresek neodborně obnovena. Další práce na obnově probíhaly od 20. let 20. století.\n\nV současnosti slouží chrám jako muzeum, bohoslužby se zde konají jen výjimečně.\n\nTvar chrámu je pro staroruskou architekturu netypický - hlavní objem stavby tvoří rovnoramenný kříž, na východě prodloužený o apsidu. Místa mezi rameny kříže zaplňují výrazně nižší čtvercové přístavby, do nichž se vchází zevnitř pouze úzkými průchody. Ačkoliv tak má budova obdélníkový půdorys, dominantní hmota ve tvaru kříže je dobře patrná zevnitř i z vně.\n\nTato forma posloužila jako vzor při stavbě Chrámu Narození přesvaté Bohorodice v Snětogorském klášteře.\n\nChrám byl původně uvnitř vyzdoben freskami od úrovně podlah až po kupoli. Výmalbu provedli neznámí řečtí mistři ve 30. a 40. letech 12. století. Jejich mimořádnost spočívá ve vysoké umělecké úrovni, promyšlené ikonografické koncepci a také v tom, že se dochoval téměř celý soubor maleb. V Rusku neexistují žádné jiné podobné fresky, srovnatelné jsou pouze s některými sicilskými díly taktéž původem z 12. století.\n\nÚstředním tématem je sjednocení lidské a božské podstaty v božím synu a Kristova oběť, kterou vykoupil lidstvo. V konše je vyobrazen deisis a poslední večeře, v kupoli nanebevstoupení Páně.\n"}
{"id": "1550047", "url": "https://cs.wikipedia.org/wiki?curid=1550047", "title": "Klub železničních modelářů České Budějovice", "text": "Klub železničních modelářů České Budějovice\n\nKlub železničních modelářů (KŽMČB) je spolek se sídlem v Českých Budějovicích–Rožnově, jenž sdružuje zájemce o stavbu společného modelového kolejiště.\n\nOrganizace byla založena v 80. letech 20. století. Je sekcí Českobudějovického automotoklubu v ÚAMK se sídlem Lidická 1123, klubovna modelářů se nachází tamtéž. \n\nV klubovně je v provozu několik kolejišť o celkové délce několika stovek metrů. Kolejiště Kamenička TT s lokomotivním depem obsahuje dvoukolejnou trať s možností plynulého obousměrného provozu, H0 Konrádův Hradec včetně úzkorozchodné dráhy využívá digitální řízení jízdy vlaků, přičemž každou stanici lze obsluhovat samostatně. \n\nKlub několikrát ročně pořádá výstavy pro veřejnost, za tradiční se již dají považovat výstavy v době kolem Vánoc. Kromě modelů železnice a vozů jsou ve prostorách klubovny vystaveny historické předměty včetně návěstidel, lamp a výstražníků nebo funkčních odjezdových, podchodových a nástupištních tabulí včetně původní informační cedule z nádraží Praha Holešovice. Unikátním exponátem je stoletá hračka, model parní lokomotivy, která údajně pochází z roku 1916 a je skutečně poháněna párou. \n\nKŽMČB provozuje pravidelně se scházející kroužek modelářů pro děti od věku 9–10 let, ve kterém se mohou naučit základní modelářské techniky i stavět vlastní modely včetně modelů železničních vozidel a mohou se účastnit práce na klubovém kolejišti.\n"}
{"id": "1550050", "url": "https://cs.wikipedia.org/wiki?curid=1550050", "title": "BRP Gabriela Silang (OPV-8301)", "text": "BRP Gabriela Silang (OPV-8301)\n\nBRP Gabriela Silang (OPV-8301) je oceánská hlídková loď pobřežní stráže Filipín. Jedná se o plavidlo typové řady OPV 270 francouzské loděnice OCEA. Mezi jeho hlavní úkoly patří hlídkování ve výlučné ekonomické zóně, potírání pašeráctví, pirátství, monitorování životního prostředí nebo mise SAR. Dle vyjádření výrobce se jedná o největší oceánskou hlídkovou loď postavenou ze slitin hliníku. Navíc je to největší plavidlo postavené loděnicí OCEA. Bude to první oceánská hlídková loď a zároveň největší plavidlo filipínské pobřežní stráže.\n\nVývoj a stavba oceánské hlídkové lodě byla Filipínami objednána 8. ledna 2018 u francouzské loděnice OCEA v Les Sables-d'Olonne. Součástí kontraktu bylo rovněž dodání čtyř hlídkových člunů třídy FPB 72 Mk.II (ve službě od roku 2018). Na vodu bylo plavidlo spuštěno 17. července 2019. V říjnu 2019 dokončilo první sérii zkoušek.\n\nFilipínská pobřežní stráž jej převzala 18. prosince 2019 během ceremoniálu v Saint-Nazaire. Ceremoniálu vztyčení filipínské vlajky se zúčastnila velvyslankyně Theresa Lazaro.\n\nPlavidlo je postaveno ze slitin hliníku. Posádku tvoří 40 osob, ale palubní ubikace jsou dimenzovány pro dalších 26 členů posádky (potápěčů, příslušníků speciálních sil apod.) a až 35 zachráněných civilistů. Je vybaveno bojovým řídícím systémem Nexeya’s LYNCEA, navigačními radary Kelvin Hughes a dvěma 9,2metrovými čluny RHIB značky Sillinger. Na zádi se nachází přistávací plocha pro provoz až pětitunového vrtulníku H145. Pohonný systém je diesel-elektrický. Tvoří jej dva diesely MTU 16V 4000 M73. Nejvyšší rychlost dosahuje 20 uzlů. Dosah je 8000 námořních mil při rychlosti 12 uzlů. Autonomie provozu dosahuje pěti týdnů.\n"}
{"id": "1550067", "url": "https://cs.wikipedia.org/wiki?curid=1550067", "title": "Marie Kristýna Saská (1735)", "text": "Marie Kristýna Saská (1735)\n\nMarie Kristýna Saská (\"Marie Kristýna Anna Tereza Salomena Eulálie Františka Xaveria;\" 12. února 1735 Varšava, Polsko – 19. listopadu 1782 Brumath, Francie) byla saskou princeznou a později abatyší z Remiremontu.\n\nMarie Kristýna se narodila jako dcera saského kurfiřta, polského krále a litevského velkovévody Augusta III. Polského a Marie Josefy Habsburské, sestřenice Marie Terezie.\n\nNarodila se v paláci Wilanów v Polsku do uzavřené rodiny dbající na vzdělání. Učila se latinu, francouzštinu, polštinu, filosofii, geografii, náboženství, kresbu, hudbu a tanec.\n\nJejí starší sestra Marie Josefa se v roce 1747 provdala za francouzského dauphina Ludvíka.\n\nV roce 1764 byla Marie Kristýna poslána do Francie, aby se stala coadjutorem (spolupracovníkem) v opatství Remiremont v severní Francii. Svou pozici získala díky osobního zásahu samotného francouzského krále Ludvíka XV.\n\nV době jejího příjezdu bylo opatství pod kontrolou princezny Anny Šarloty Lotrinské, sestry císaře Svaté říše římské a tety Marie Antoinette.\n\nVe Francie byla Marie Kristýna známá jako \"Marie Christine de Saxe\". Po smrti Anny Šarloty v roce 1773 byla Marie Kristýna jmenována abatyší.\n\nČasto navštěvovala Paříž a měla ráda divadlo a městský společenský život. Utrácela spoustu peněz, které jí poskytoval Stanislav I. Leszczyński a poté král Ludvík XV. Dochovala se její korespondence s jejím bratrem, saským regentem Františkem Xaverem.\n\nObdržela řád hvězdového kříže.\n\nMarie Kristýna v roce 1775 koupila ve městě Brumath ve francouzském regionu Alsasko zámek Brumath. Na zámku žila bohatý životní styl, který zdaleka převyšoval její příjmy.\n\nKdyž 19. listopadu 1782 zemřela, její synovec, král Ludvík XVI., byl povinen zaplatit její dluhy ve výši 136,876 livrů.\n\nDne 15. prosince 1782 byla pohřbena v opatství Remiremont. Byla oceňována za svou inteligenci, konverzování a kultivovanost. Zámek Brumath zůstal opuštěn a za francouzské revoluce vydrancován.\n\n"}
{"id": "1550068", "url": "https://cs.wikipedia.org/wiki?curid=1550068", "title": "Řád za zásluhy (Bulharsko)", "text": "Řád za zásluhy (Bulharsko)\n\nŘád za zásluhy neboli Záslužný řád (: Орден «За заслуга») bylo státní vyznamenání Bulharského knížectví a později Bulharského carství. Řád byl založen roku 1881 Alexandrem I. Bulharským. Udílen byl za zásluhy důstojníkům bulharské armády.\n\nŘád byl založen dne 12. prosince 1881 bulharským carem Alexandrem I. Bulharským. Udílen byl důstojníkům za službu v armádě v dobách války i v dobách míru. Po pádu bulharské monarchie roku 1946 přestal být udílen.\n\nŘádový odznak byl stříbrný nebo pozlacený a měl tvar kulatého medailonu orámovaného vavřínovým věncem. Průměr medaile byl 34 mm. Na přední straně byl vyobrazen portrét vládnoucího panovníka. Na zadní straně byl korunovaný bulharský lev umístěný na německém gotickém štítu. Štít byl lemován vavřínovými větvičkami a nápisem v cyrilici За заслуга \"(za zásluhy)\". Celý medailon byl umístěn na zkřížených mečích. Vzhled odznaku se v jednotlivých emisích mírně lišil například tloušťkou písma, šířkou věnce či tvarem štítu.\n\nNa první verzi medaile používané v letech 1883–1886 byl portrét Alexandra I. Bulharského, na druhé verzi používané v letech 1887–1908 byl vyobrazen Ferdinand I. Bulharský, na třetí verzi udílené v letech 1908–1918 byl vyobrazen Ferdinand I. jakožto bulharský car a na čtvrté verzi udílené v letech 1918–1946 byl vyobrazen car Boris III.\n\nV případě udělení řádu důstojníkům za službu v armádě byl řádový odznak udílen na stuze Řádu za chrabrost modré barvy se stříbrnými pruhy po obou stranách. V případě udělení řádu v době míru byl odznak udílen na stuze červené barvy odpovídají stuze Řádu svatého Alexandra.\n\nŘádový odznak byl nošen na stuze složené do tvaru trojúhelníku nalevo na hrudi.\n"}
{"id": "1550070", "url": "https://cs.wikipedia.org/wiki?curid=1550070", "title": "Alexandr (Mogiljov)", "text": "Alexandr (Mogiljov)\n\nAlexandr (vlastním jménem: Alexandr Gennadievič Mogiljov; * 18. května 1957, Kirov) je kněz ruské pravoslavné církve, arcibiskup a metropolita Astany a Kazachstánu.\n\nNarodil se 18. května 1957 ve městě Kirov. Byl pokřtěn jménem Alexandr na počest svatého Alexandra Něvského.\n\nRoku 1977 začal studovat Leningradský duchovní seminář, který dokončil o dva roky později. Po studiu byl sekretářem kirovského biskupa Chrisanfa (Čepila). Mezitím studoval na Moskevské duchovní akademii, na níž ukončil studium roku 1990 s titulem kandidáta bohosloví. Jeho disertační práce měla název; \"Svjačenomučenik Nikodim, arcibiskup kostromský a haličský (1868-1938)\".\n\nDne 1. srpna 1983 byl biskupem Chrisanfem vysvěcen na diakona a o den později na jereje. Stejného roku v prosince se stal klíčníkem Serafimského sobora v Kirově. Od dva roky později byl povýšen na protojereje a v listopadu roku 1987 se stal představeným Serafimského sobora. V letech 1986-1989 byl také sekretářem Kirovského eparchiálního úřadu.\n\nDne 13. září 1989 byl Svatým synodem zvolen biskupem kostromským a galičský a 21. září byl postřižen na monacha se jménem Alexandr na počest svatého Alexandra Svirského. O tři dny později byl povýšen na archimandritu. Biskupské svěcení přijal 27. září z rukou metropolity rostovského a novočerkasského Vladimira (Sabodana). Od roku 1990 byl členem Kostromského oblastního sdružení a 11. listopadu 1994 začal pracovat ve sdružení pravoslavné mládeže. \n\nDne 25. února 1994 byl povýšen na arcibiskupa. \n\nDne 5. března 2010 byl propuštěn ze správy kostromské eparchie a stal se eparchiálním biskupem v Astaně. Dne 28. července 2010 byl patriarchou Kirillem povýšen na metropolitu. \n\nV současné době dále působí v práci s mládeží a lidských právech. Je autorem několika knih a publikací o světcích a teologii.\n\nCírkevní\n\nSvětské\n\n"}
{"id": "1550092", "url": "https://cs.wikipedia.org/wiki?curid=1550092", "title": "Karel Foud", "text": "Karel Foud\n\nKarel Foud (* 1966, Plzeň) je český etnograf, památkář, historik a autor odborné a historické literatury.\n\nJe pracovníkem Národního památkového ústavu v Plzni, mezi jeho odborné zájmy patří dokumentace památníků druhé světové války. Je autorem knih o regionální historii v období druhé světové války a jejího osvobozování spojeneckými jednotkami. Řada jeho knih se věnuje Plzeňskému kraji a architektuře jednotlivých sídel.\n\n"}
{"id": "1550118", "url": "https://cs.wikipedia.org/wiki?curid=1550118", "title": "Breede", "text": "Breede\n\nBreede nebo také Breë je řeka v Jihoafrické republice, dlouhá 337 km. Protéká územím provincie Západní Kapsko. Pramení v pohoří Boland u města Ceres a teče jihovýchodním směrem, vlévá se do Indického oceánu nedaleko města Witsand. Ústí tvoří estuár. Povodí Breede má rozlohu 12 600 km². Název pochází z afrikánského výrazu \"Breërivier\" (široká řeka).\n\nÚdolí řeky patří k nejvýznamnějším ovocnářským a vinařským oblastem JAR. Na přítocích Breede bylo vybudováno množství přehrad využívaných k zavlažování. Nejvýznamnějším městem v povodí řeky je Swellendam.\n\nŘeka je vyhledávána turisty, především raftaři. Tvoří jižní hranici národního parku Bontebok, kde žije buvolec pestrý. Typickou místní rybou je parmička Burchellova, kterou však vytlačuje introdukovaný okounek černý. Na dolním toku řeky se vyskytuje žralok bělavý, který sem proniká z moře.\n"}
{"id": "1550125", "url": "https://cs.wikipedia.org/wiki?curid=1550125", "title": "Austin Motor Company", "text": "Austin Motor Company\n\nThe Austin Motor Company Limited byl anglický výrobce automobilů, který měl sídlo v Longbridge v Birminghamu. Roku 1905 firmu založil Herbert Austin. Roku 1952 firma zfúzovala s firmou Morris Motors a vznikla nová společnost British Motor Corporation. Vozy se značkou Austin vyráběla do roku 1987. Majitelem značky Austin je v současnosti čínská státní společnost SAIC Motor. Austin vyráběl řadu vozů, které sehrály velkou roli v britské kultuře, například Mini, Austin FX4, který sloužil jako londýnské taxi v letech 1958-1997, nebo Austin-Healey Sprite. \n"}
{"id": "1550128", "url": "https://cs.wikipedia.org/wiki?curid=1550128", "title": "Bimbo (Středoafrická republika)", "text": "Bimbo (Středoafrická republika)\n\nBimbo je druhé největší město Středoafrické republiky. Je vzdáleno cca. 8 kilometrů od centra hlavního a největšího města Středoafrické republiky: Bangui, urbanisticky je s ním ale srostlé. Je to hlavní město prefektury Ombella-Mpoko. V roce 2013 zde žilo 267 859 obyvatel.\n\nBimbo leží na pravém břehu řeky Ubangi, která zde tvoří hranici Středoafrické republiky a Demokratické republiky Kongo. V Bimbo se také nachází soutok řek Ubangi a La M'Poko. Hranice Středoafrické republika a Konga (Brazzaville) je vzdálena cca. 80 kilometrů.\n\nPočet obyvatel roste:\n"}
{"id": "1550130", "url": "https://cs.wikipedia.org/wiki?curid=1550130", "title": "The Revolution (hudební skupina)", "text": "The Revolution (hudební skupina)\n\nThe Revolution je americká rocková skupina založená v roce 1979 v Minneapolis zpěvákem Princem. Ačkoli je skupina většinou řazena mezi rockové, užívá ve své hudbě i prvky rhythm and blues, popu, funku a psychedelické hudby. Před svým oficiálním rozpadem vydala The Revolution dvě studiová alba, dva soundtracky a dvě videa. The Revolution dosáhla mezinárodního ohlasu v polovině osmdesátých let s hitem \"Purple Rain\" (1984), který se umístil na \"Billboard\" 200. Do \"Billboard\" 200 se kapela dostala také s albem \"Around The World In A Day\" (1985). Po Princově smrti v roce 2016 skupina ohlásila comeback.\n"}
{"id": "1550131", "url": "https://cs.wikipedia.org/wiki?curid=1550131", "title": "Süe Su-su", "text": "Süe Su-su\n\nSüe Su-su (; kolem 1564 – kolem 1650) byla čínská kurtizána, počítaná mezi „osm velkých mingských kurtizán“ pozdněmingského období, za vlády císařů Wan-liho a Čchung-čena. Vynikala v malířství, zejména figurální malbě, a básnictví, byla obdivována pro svou dovednost v jízdě a střelbě. Žila na východě Číny, v Če-ťiangu a Ťiang-su. Po kariéře slavné kurtizány se několikrát vdala, manželství však nikdy nevydržela dlouho. V závěru svého dlouhého života se obrátila k buddhismu.\n\nSüe Su-su se narodila v Su-čou nebo Ťia-singu, už soudobé zdroje se v tom rozcházejí. Podle historika Čchien Čchien-iho část dětství strávila v Pekingu. Jako kurtizána žila v 80. letech 16. století v obvodu Čchin-chuaj v Nankingu, kde v prostředí kurtizán a literátů a úředníků je navštěvujících získala postavení slavné celebrity.Z pozice slavné kurtizány si mohla dovolit vybíravost, jejím nárokům na partnera vyhověli pouze vzdělaní a učení literáti, nedávala svou přízeň za pouhé peníze, takže její obdivovatelé mohli utratit tisíce \"liangů\" (desítky kg) stříbra aniž by z toho měli nějaký užitek.\n\nV 90. letech 16. století se vrátila do Pekingu, kde její večírky a literární setkání, stejně jako lukostřelecké soutěže, ještě zvýšily její slávu. Sama o sobě mluvila jako o „potulném rytíři“ (\"jou-sia\"), říkala si podle slavné válečnice minulosti; a vybrala si přezdívku Wu-lang (, doslova „pátý družiník“). „Potulná rytíř(ka)“ ji říkali i bibliofil Chu Jing-lin a Fan Jü-lin, tajemník na ministerstvu vojenství. Zjevně měla ráda vojenství a využívala svého postavení k ovlivňování vojenských záležitostí, například při jedné příležitosti opustila svého milence Jüan Pao-teho, když odmítl financovat výpravu proti Japoncům v Koreji.\n\nNěkdy po roce 1605 ukončila svou kariéru kurtizány a vdala se za spisovatele a úředníka Šen Te-fua. Byla vdaná několikrát, přičemž manželství se uzavírala z její iniciativy, ale žádný svazek nevydržel delší dobu. Kromě Šen Te-fua se vdala také za generála Li Chua-lunga, uměleckého kritika Li Ž’-chua a později jistého obchodníka ze Su-čou. Přestože chtěla děti, nikdy žádné neměla.\n\nKe konci života konvertovala k buddhismu a žila v ústraní. Dokonce i ve svých osmdesátinách, již po zániku mingského státu, však byla stále literárně aktivní, ve svém domě u Západního jezera bavila umělkyně jako Chuang Jüan-ťie a I Lin. Se svou buddhistickou přítelkyní Jang Ťiang-c’ (sestrou její kolegyně-kurtizány Liou Žu-š’) se vydala na poutě na posvátné hory, jako Lu-šan a E-mej-šan. Datum její smrti je nejisté, některé zdroje naznačují, že mohla žít ještě v 50. letech 17. století, zatímco jiné kladou její smrt do konce 30. nebo začátku 40. let. Čchien Čchien-i o ní jako o již mrtvé mluví v práci vydané roku 1652, takže musela zemřít někdy před tímto datem.\n\nUznávaná malířka už v mládí, se proslavila svým uměleckým talentem. Její práce byly srovnávány s díly Čchen Čchuna. jedna z jejích maleb byla považována za „nejuznávanější dílo svého druhu v celém mingském období“, a soudobí kritici oceňovali její „mistrovskou techniku“. Chu Jing-lin ji měl za vynikající malířku, které se stěží někdo vyrovná a prohlašoval, že „v malbě bambusu a orchidejí překonává kohokoliv“. Obdivoval ji i slavný malíř a kritik Tung Čchi-čchang; který soudil, že „žádná [z jejích maleb] nepostrádá úmysl a ducha, blížícího se k božskému“. Ačkoliv malovala obvyklé žánry, krajiny, amus, květy (zvláště orchideje), je známá především svými figurálními obrazy, což byl – ve srovnání s tvorbou jiných kurtizán – neobvyklé. její práce vlastní řada muzeí v Číně, ale i Honolulu Museum of Art a San Francisco Asian Art Museum.\n\nSüe pravidelně doplňovala své malby vlastními básněmi a publikovala dva svazky prózy a poezie, z nichž se jeden zachoval. \"Chua suo š’\" () je sbírka krátkých esejů a anekdot o různých květinách, zatímco ztracená \"Nan jou cchao\" () zřejmě obsahovala výběr jejích básní týkajících se jejího života kurtizány. Řadu z nich převzaly různé pozděmingské a raněčchingské antologie. Podle Chu Jing-lina „její poezie, třebaže postrádající volnost, ukazuje talent vzácný mezi ženami“. Süe si často vyměňovala básně a obrazy se svými klienty, za jejich umělecká díla.\n\nPřestože vynikala v poezii, malbě a vyšívání, dovedností, kterou se odlišila od ostatních kurtizán a vytvořila kolem ní kult celebrity, byl její talent pro lukostřelbu. Její zvládnutí tradičně mužského umění jí dělalo zvláště přitažlivou pro tehdejší literáty. Provozovala ji v Pekingu jako dítě, a rozvíjela své dovednosti během pobytu ve společnosti důstojníků v odlehlých regionech Číny. Jezdci místních kmenů tam byli ohromeni její střelbou, čímž se stala místní celebritou. Později veřejně předváděla své dovednosti v Chang-čou, za velkého zájmu publika.\n"}
{"id": "1550136", "url": "https://cs.wikipedia.org/wiki?curid=1550136", "title": "Šarlota Hesensko-Darmstadtská", "text": "Šarlota Hesensko-Darmstadtská\n\nŠarlota Hesensko-Darmstadtská (\"Šarlota Vilemína Kristiana Marie;\" 5. listopadu 1755, Darmstadt – 12. prosince 1785, Hannover) byla sňatkem meklenbursko-střelická vévodkyně.\n\nŠarlota se narodila jako dcera prince Jiřího Hesensko-Darmstadtského a jeho manželky Marie Luisy Albertiny Leiningensko-Falkenbursko-Dagsburské, dcery Kristiána Karla Reinharda Leiningensko-Dagsbursko-Falkenburského.\n\nPrincezna byla nejdříve zasnoubená s Petrem Fridrichem Viléme Oldenburským, ke sňatku však kvůli Petrově duševní chorobě nedošlo.\n\nŠarlota se 28. září 1784 v Darmstadtu provdala za pozdějšího vévodu Karla Meklenbursko-Střelického. Byl to vdovec po její starší sestře Frederice, která zemřela při porodu. Stala se tak nevlastní matkou jejích pěti přeživších dětí - svých synovců a neteří.\n\nPár žil v Hannoveru, kde Karel sloužil jako generální guvernér za svého švagra, krále Jiřího. Šarlota zemřela rok po svatbě po porodu svého jediného dítěte. Karel rezignoval na svůj post v Hannoveru a odstěhoval se k Šarlotině matce do Darmstadtu. Tchyně Marie Luisa převzala péči nad jeho dětmi jak s Frederikou, tak se Šarlotou.\n\nŠarlota měla se svým manželem Karlem jediné dítěː\n\n"}
{"id": "1550140", "url": "https://cs.wikipedia.org/wiki?curid=1550140", "title": "Hôtel Fieubet", "text": "Hôtel Fieubet\n\nHôtel Fieubet (též hôtel Combourg nebo hôtel Lavalette) je městský palác v Paříži v historické čtvrti Marais ve 4. obvodu. Nachází se na adrese 2 a 2 bis, \"Quai des Célestins\". Palác je od roku 1928 chráněn jako historická památka.\n\nPalác byl postaven na místě hlavního vstupu do bývalého královského paláce Saint-Pol, který v roce 1519 prodal král František I. V roce 1587 nechal Raymond Phélypeaux d'Herbault (1560–1629), ministr Ludvíka XIII., postavit vlastní palác. V roce 1676 jej získal Gaspard Fieubet, kancléř královny Marie Terezie, dcery španělského krále Filipa V. Nový majitel nechal palác přestavět podle plánů Julese Hardouin-Mansarta. V roce 1816 byl palác přeměněn na cukrovar. Roku 1857 jej koupil hrabě Adrien de Lavalette (1813–1886), který jej nechal přestavět Julesem Grosem do novobarokního stylu. Přestavba však musela být v roce 1865 z finančních důvodů zastavena, upraveny byly proto zůstaly zejména fasády na ulici a na nádvoří. Od roku 1877 zde sídlí soukromá katolická škola École Massillon.\n\nFasády na nádvoří a na ulici jsou od 24. března 1928 zapsány na seznamu historických památek.\n\n"}
{"id": "1550141", "url": "https://cs.wikipedia.org/wiki?curid=1550141", "title": "Karel Čermák (plavec)", "text": "Karel Čermák (plavec)\n\nKarel Čermák (25. ledna 1951 – 23. dubna 2013) byl český plavec a zakladatel TJ PS Kroměříž. \n\nByl dvacetinásobný mistr České republiky v plavání. \n\nJeho pamětní deska je umístěna před plaveckým bazénem v Kroměříži. Působil také jako dlouholetý trenér, vedoucí a ředitel PS Kroměříž.\n"}
{"id": "1550142", "url": "https://cs.wikipedia.org/wiki?curid=1550142", "title": "Mirjana Karanovićová", "text": "Mirjana Karanovićová\n\nMirjana Karanovićová ( Мирјана Карановић, * 28. ledna 1957 Bělehrad) je srbská herečka.\n\nDebutovala v roce 1980 titulní rolí v historickém filmu \"Petřin osud\", který natočil Srđan Karanović podle románu Dragoslava Mihailoviće. Je absolventkou Fakulty dramatických umění Umělecké univerzity v Bělehradě, kde později působila jako profesorka a děkanka. V letech 1988 až 2001 byla členkou souboru Jugoslávského dramatického divadla v Bělehradě. \nHrála ve filmech Emira Kusturici (\"Otec na služební cestě\", \"Underground\", \"Život je zázrak\"), Lordana Zafranoviće (\"Pád Itálie\"), Gorana Paskaljeviće (\"Sud prachu\"), Živojina Pavloviće (\"Cesta do Katangy\") a Jasmily Žbanićové (\"Grbavica\"). Získala cenu pro nejlepší herečku na filmovém festivalu v Pule v letech 1980 (za \"Petřin osud\") a 1985 (za film \"Otec na služební cestě\"). V roce 2019 jí byla za celoživotní dílo udělena cena Dobričin prsten.\n\nV roce 2016 debutovala jako scenáristka a režisérka psychologickým dramatem o rodině poznamenané válečnými traumaty \"Dobrá manželka\", v němž hrála hlavní roli. Film byl oceněn na festivalech v Clevelandu a Motovunu. \n\nAngažuje se v hnutí za lidská práva, podpořila bělehradský pochod Gay Pride. V roce 2017 podepsala deklaraci prominentních intelektuálů požadující používání společného srbochorvatského jazyka jako prevence nacionalismu na území bývalé Jugoslávie.\n\n\n"}
{"id": "1550143", "url": "https://cs.wikipedia.org/wiki?curid=1550143", "title": "Mojsejovci", "text": "Mojsejovci\n\nMojsejovci byla slovenská reality show vysílaná v roce 2005 na TV Markíza. Byla označována za kopii reality show \"Big Brother\", což ale TV Markíza popírala. Účastníci žili tři měsíce v luxusní vile manželů Nory a Braňa Mojsejů. Vítěz získal dva miliony Sk.\n\nSoutěž od počátku vyvolávala velké kontroverze. Do castingů se přihlásilo více než 16 000 lidí. Chování některých z nich vyvolalo pobouření. Jedna soutěžící se na výzvu Braňa Mojseje svlékla do naha, další se pořezal a sypal si do ran sůl, jiný na výzvu nadával Mojsejovým. Rada pro vysílání a retransmisi proto uložila Markíze pokuty v celkové výši dvou milionů Sk.\n\nDo finále postoupilo dvanáct lidí, kteří se nastěhovali do luxusní vily Mojsejů v košické části Pereš. Účastníci měli zakázáno vycházet z domu, telefonovat, sledovat televizi či poslouchat rozhlas. Vše bylo snímáno kamerami. Ve vile ale bydlel pouze \"žolík\", každý týden zvolený hlasováním diváků, ostatní soutěžící žili v garáži. \"Žolík\" také rozhodoval, kdo bude vyřazen. Každou středu vybíral ze třech lidí. Prvního určila Nora Mojsejová, druhého její manžel, třetím byl účastník s nejmenším počtem hlasů od diváků. Vyřazování probíhalo v přímém přenosu ve studiu v Bratislavě.\n\nPo odhalení manipulace s výsledky diváckého hlasování byl vyměněn realizační tým a Mojsejovi nabídli všem dvanácti finalistům možnost nového startu. Pravidla byla změněna, o vypadávajícím rozhodovali přímo Mojsejovi, \"žolík\" nemohl být vyloučen. Ve hře pokračovalo devět soutěžících, čtyři z nich sami odstoupili.\n\nDo posledního kola postoupili sedmačtyřicetiletý automechanik Milan Schmidt (přezdívaný \"Jožo Ráš\" pro svou podobu s Jožem Rážem) a třiadvacetiletý student Pavol Petrík (přezdívaný \"Model\"). Vítězem, který získal dva miliony Sk, se stal Petrík.\n\nDušan Jarjabek, člen mediálního výboru Národní rady SR, se vyjádřil, že \"Mojsejovce\" považuje za „absolutní mravní úpadek, za nejhorší od roku 1989 v této republice, jaký mohla média přinésť“. Na 25. ročníku festivalu Kremnické gagy získali \"Mojsejovci\" cenu \"Trafená hus\" za „největší trapnost (kýč) roku“.\n\n"}
{"id": "1550149", "url": "https://cs.wikipedia.org/wiki?curid=1550149", "title": "Hornice (tvrz)", "text": "Hornice (tvrz)\n\nTvrz v Hornicích stála na tzv. \"Zlaté cestě\" z Jemnice do Znojma v Hornicích. \n\nTvrz měla mít jádro o průměru 21 metrů, obklopeno bylo 4 metry hlubokým příkopem o šířce 7-11 metrů. Samotná tvrz měla být v podobě kamenné budovy o několika patrech, měla mít rozměry 8 x 6,5 metrů, vyšší patra mohla být dřevěná. Budova pravděpodobně byla omítnuta hlínou. Stála na okraji vesnice nad potokem a rybníkem.\n\nPrvní zmínka o Hornicích pochází z roku 1348, tvrz v tu dobu nebyla připomínána. Roku 1358 tvrz i vesnice patřila Jindřichovi z Hornic a jeho manželce. V roce 1407 byla tvrz prodána Heřmanovi z Lipnice a v roce 1464 Štěpánovi ze Slavíkovic. V roce 1515 pak koupil tvrz Adam z Bačkovic. V roce 1528 už byla tvrz opuštěna, na konci 15. století pravděpodobně shořela. V roce 1981 proběhl archeologický průzkum. Na možné umístění tvrze umístil učeň učiliště M. Bobů, ti pod vedením archeologů provedli výkop, kdy odhalili předměty a především roh budovy.\n"}
{"id": "1550159", "url": "https://cs.wikipedia.org/wiki?curid=1550159", "title": "Pamětní medaile 100. výročí narození Georgiho Dimitrova", "text": "Pamětní medaile 100. výročí narození Georgiho Dimitrova\n\nPamětní medaile 100. výročí narození Georgiho Dimitrova (: Медал 100 Години От Рождението На Георги Димитров) bylo vyznamenání Bulharské lidové republiky založené roku 1982. Udíleno bylo příslušníkům komunistické strany i lidem bez stranické příslušnosti za budování socialismu.\n\nMedaile byla založena výnosem Národního shromáždění č. 1280 ze dne 25. května 1982. Byla udílena jako pamětní medaile vybraným členům komunistické strany i bezpartijním osobnostem za budování socialismu v Bulharsku.\n\nŘádová medaile měla kulatý tvar. Na přední straně byl portrét Georgiho Dimitrova. Na zadní straně byly uvedeny dva letopočty 1882 • 1982, kolem kterých byl nápis v cyrilici Георги Димитров \"(Georgi Dimitrov)\". Ve spodní části medaile pod letopočty byla větvička, kterou na obou koncích od nápisu oddělovala malá pěticípá hvězda.\n\nStuha řádu byla červená při pravém okraji se třemi pruhy v barvách státní vlajky, tedy s pruhy v bílé, zelené a červené barvě. Stuha pokrývala kovovou destičku ve tvaru pětiúhelníku. Medaile se nosila nalevo na hrudi.\n"}
{"id": "1550162", "url": "https://cs.wikipedia.org/wiki?curid=1550162", "title": "Volary (nádraží)", "text": "Volary (nádraží)\n\nVolary je železniční stanice v jihozápadní části města Volary v okrese Prachatice v Jihočeském kraji nedaleko Volarského potoka. Leží na neelektrizovaných jednokolejných tratích 197 a 198. \n\nDne 15. října 1893 otevřela společnost \"Pošumavské místní dráhy\" železniční spojení své trati z Číčenic, odkud od roku 1868 procházela železnice v majetku společnosti Dráhy císaře Františka Josefa (\"KFJB\"), spojující Vídeň, České Budějovice a Plzeň, do Prachatic. Železniční spojení bylo do Volar prodlouženo 16. října 1899. Nově postavené nádraží zde vzniklo dle typizovaného stavebního vzoru. \n\n9. července 1900 pak projekt téže společnosti propojil trať z Vimperka do Volar, 15. října 1893 dovedenou do Vimperka ze Strakonic. 12. června 1910 byla Pošumavskými místními drahami zprovozněna trať vedoucí přes Nové Údolí přes hranici do Německa.\n\nPo roce 1918 správu přebraly Československé státní dráhy. \n\nNacházejí se zde čtyři nekrytá jednostranná nástupiště, k příchodu k vlakům slouží přechody přes koleje.\n\n"}
{"id": "1550167", "url": "https://cs.wikipedia.org/wiki?curid=1550167", "title": "Vimperk (nádraží)", "text": "Vimperk (nádraží)\n\nVimperk je železniční stanice ve východní části města Vimperk v okrese Prachatice v Jihočeském kraji nedaleko řeky Volyňky. Leží na neelektrizované jednokolejné trati 198. Ve městě se dále nachází železniční zastávka \"Vimperk zastávka\".\n\nDne 15. října 1893 otevřela společnost \"Pošumavské místní dráhy\" železniční spojení své trati z Strakonic, odkud od roku 1868 procházela železnice v majetku společnosti Dráhy císaře Františka Josefa (\"KFJB\"), spojující Vídeň, České Budějovice a Plzeň, do Vimperka. Nově postavené nádraží zde vzniklo dle typizovaného stavebního vzoru. Železniční spojení bylo do Volar prodlouženo 9. července 1900, tam vedla od roku 1899 dráha téže společnosti ve směru z Číčenic přes Prachatice.\n\n12. června 1910 byla Pošumavskými místními drahami zprovozněna trať vedoucí přes Nové Údolí přes hranici do Německa. Po roce 1918 správu přebraly Československé státní dráhy. \n\nNacházejí se zde dvě nekrytá jednostranná nástupiště, k příchodu k vlakům slouží přechod přes koleje.\n\n"}
{"id": "1550170", "url": "https://cs.wikipedia.org/wiki?curid=1550170", "title": "Vůz Bdmtee267 ČD", "text": "Vůz Bdmtee267 ČD\n\nVůz řady Bdmtee, číslované v intervalu 50 54 20-82, je prototyp velkoprostorového osobního vozu druhé třídy z vozového parku Českých drah. Vůz vznikl přestavbou z vozu Bdmtee které byly vyrobené vagónkou VEB Waggonbau Bautzen v letech 1989–1990. Poprvé byl představen 11. června 2019 byl na veletrhu Czech Raildays. Rekonstrukci provedla společnost DPOV, dceřiná společnost Českých drah. \n\nJsou to neklimatizované vozy se samonosnou karosérií typu UIC-X, o celkové délce 26 400 mm, s výškou podlahy 1 250 mm nad temenem kolejnice a s nejvyšší povolenou rychlostí 160 km/h, jsou vybaveny centrálním zdrojem energie (CZE) a potrubní zrychlovač brzdy.\n\nOproti svým předchůdcům má jen 80 míst k sezení, sedadla v uspořádání 2+2 mají mezi sebou stolky, sedadla v uspořádání za sebou mají také stolek na předchozím sedadle (podobně jako v letadle nebo autobusu), také větší prostor pro jízdní kola, vakuové WC, 18žilový kabel UIC558, elektronický audiovizuální informační systém, zásuvky 230V i USB 5V a Wi-Fi připojení k internetu.\n"}
{"id": "1550177", "url": "https://cs.wikipedia.org/wiki?curid=1550177", "title": "Kouřim (nádraží)", "text": "Kouřim (nádraží)\n\nKouřim je dopravna D3 (někdejší železniční stanice) ve východní části města Kouřim v okrese Kolín ve Středočeském kraji nedaleko říčky Výrovky. Leží na jednokolejné trati 012.\n\nStanice vystavěná jakožto koncová stanice dle typizovaného stavebního vzoru byla otevřena 25. října 1881 společností Rakouské společnosti místních drah (\"ÖLEG\") na odbočné trati (uzlová stanice Bošice) z úseku železnice z Peček, kudy od roku 1845 vedla dráha společnosti Severní státní dráha z Olomouce do Prahy, do Zásmuk. Ve stejném datu byla vyvedena dráha ze stanice do Kouřimi. Od roku 1887 vedla ze Zásmuk nákladní vlečka do Bečvár, ležících na trati mezi Kolínem a Ratajemi nad Sázavou, roku 1901 byla zprovozněna i pro osobní přepravu.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno jednostranné úrovňové nástupiště, k příchodu na nástupiště slouží přechody přes kolej.\n\n"}
{"id": "1550182", "url": "https://cs.wikipedia.org/wiki?curid=1550182", "title": "Boris Vladimircov", "text": "Boris Vladimircov\n\nBoris Jakovlevič Vladimircov (, 20. července 1884 Kaluga – 17. srpna 1931 u Leningradu) byl ruský mongolista, jazykovědec a etnolog.\n\nV roce 1909 absolvoval Fakultu orientalistiky Petrohradské státní univerzity (v sino-mandžuské sekci) a na univerzitě zůstal. V roce 1918 jmenován profesorem. Pořádal mongolsko-ojratské rukopisy v Asijském muzeu (od 1930 Ústav orientálních rukopisů Ruské akademie věd), od roku 1929 jmenován akademikem AV SSSR.\n\nSpolupracoval na transliteraci mongolského písma (transliterace VPMC: Vladimircov-Poppe-Mostaert-Cleaves), nejznámější dílo je kniha o mongolském vůdci Čingischánovi (anglicky \"The Life of Chingis-Khan\", 1930), mezi jeho studenty patřil Nikolaus Poppe.\n\n"}
{"id": "1550187", "url": "https://cs.wikipedia.org/wiki?curid=1550187", "title": "Seznam opčin v Chorvatsku", "text": "Seznam opčin v Chorvatsku\n\nToto je seznam opčin v Chorvatsku. Počty obyvatel jsou aktuální k roku 2011.\n\nZde je abecední seznam chorvatských opčin:\n\n"}
{"id": "1550190", "url": "https://cs.wikipedia.org/wiki?curid=1550190", "title": "Jack Grealish", "text": "Jack Grealish\n\nJack Grealish (* 10. září 1995) je anglický fotbalista hrající za Aston Villu.\n\nHrál za Aston Villa FC a Notts County FC.\n\nV mládežnických kategoriích reprezentoval Irsko i Anglii.\n\n"}
{"id": "1550191", "url": "https://cs.wikipedia.org/wiki?curid=1550191", "title": "Jalovec červenoplodý", "text": "Jalovec červenoplodý\n\nJalovec červenoplodý (\"Juniperus oxycedrus\") je jehličnatý keř nebo menší strom z čeledi cypřišovitých, vyskytující se v oblastech okolo Středozemního a Černého moře. V rámci rodu jalovec patří do podrodu, resp. sekce \"Juniperus\" vyznačující se pouze jehlicovitými listy; je tedy blízce příbuzný s mimo jiné i v Česku rostoucím jalovcem obecným. Dále se dělí na 3–4 poddruhy.\n\nJe to dvoudomý, obvykle vzpřímeně rostoucí keř nebo malý strom, dorůstající maximálních výšek 10–15 metrů. Je obvykle bohatě větvený, často vícekmenný, v mládí s kuželovitou, později s nepravidelně tvarovanou korunou. Kůra je červenohnědá, na vyzrálých větvích se odlupuje v dlouhých vláknitých pruzích. Olistění je pouze jehlicovité. Jehlice vyrůstají ve střídavých přeslenech po třech, jsou 1–2,5 cm dlouhé, na vrcholu špičaté až osinkaté a mají dva výrazné bílé průduchové proužky na svrchní straně a zřetelný kýl na spodní.\n\nSamčí šištice jsou žluté, jednotlivě vyrůstající a pouze 2–3 mm dlouhé; samičí se skládají z 3–6 zdužnatělých šupin, které srůstem vytvářejí kulovitou, svraskalé neojíněné bobuli podobnou jalovčinku neboli galbulus o průměru 7–12 mm, tmavočervené, purpurové nebo sytě hnědé barvy. Opylení se děje pomocí větru, semena jsou 3.\n\nJalovec červenoplodý vyrůstá především v oblastech se středomořským klimatem. Areál jeho výskytu se táhne od severozápadní Afriky (Maroko), většiny Španělska a Portugalska přes celé Středomoří a jižní Balkán až po Malou Asii, pobřeží Libanonu a Sýrie, poddruh \"J. oxycedrus\" subsp. \"macrocarpa\" obývá černomořské pobřeží Krymu a Kavkaz. Roste na suchých, mělkých půdách na nejrůznějším podloží od silně alkalického po kyselé, často též na písečných dunách, ve výškovém rozmezí od mořské hladiny po více než 1400 m. Typicky se objevuje ve vegetačních formacích typu makchie a garrigue, v pobřežních křovinách, jako podrost v řídkých tvrdolistých lesích s dubem cesmínovitým a lentiškem, ve světlých hájích středomořských borovic (borovice přímořská, halepská, pinie), ve vyšších polohách také v horských lesích s cedry, borovicí černou a dalšími jalovci (ztepilým, páchnoucím aj.).\n\nTvrdé a odolné dřevo jalovce červenoplodého je ceněno v truhlářství a řezbářství, například k výrobě nábytku a dřevěných dekorací. Z větévek a jehlic se destiluje aromatický esenciální olej zvaný \"Cade\", který má tmavožlutou barvu a silnou kouřovou vůni. Využívá se v medicíně pro jeho antiseptické, antibakteriální a antiparazitické účinky a pro péči o pokožku, přidává se též do kosmetických přípravků jako jsou mýdla, čisticí prostředky, pleťová mléka a vody a nebo parfémy. Dříve se pálil jako kadidlo.\n\nV jižní Evropě je jalovec červenoplodý pěstován také jako okrasný keř, vysazovaný v řadě vyšlechtěných kultivarů v zahradách a parcích.\n"}
{"id": "1550194", "url": "https://cs.wikipedia.org/wiki?curid=1550194", "title": "Lennart af Petersens", "text": "Lennart af Petersens\n\nLennart af Petersens (6. října 1913 Kristianstad – 2004 Stockholm) byl švédský fotograf. Pracoval hlavně jako dokumentarista Stockholmu pro Stockholmské městské muzeum. V roce 2003 založil ocenění Lennart af Petersens pris. \n\nLennart af Petersens získal vzdělání v Kodani od roku 1935 do roku 1936 u fotografa Hermana Bentheho. \n\nKrátce nato přišel do Stockholmu a získal pozici u známého fotografa Arne Wahlberga, kde se v podstatě naučil, jak zvládnout šedou stupnici černobílé fotografie. V roce 1938 dostal svůj první úkol od Švédské turistické asociace (STF). „Vezměte si kolo, sbalte si kufr a fotografujte Gotland“, tak znělo první pracovní pozvání redaktorky a fotografky Gösty Lundquistové a STF pak dávala Petersenovi fotografický úkol každé léto. \n\nBěhem druhé světové války pracoval Petersens jako vědecký fotograf v Severském muzeu a v roce 1942 se stal zaměstnancem Městského muzea ve Stockholmu, kde pracoval 35 let a dokumentoval mimo jiné proměnu města podle norrmalmských předpisů, vůči nimž byl stejně jako mnozí během své doby kritický. Další rozsáhlou dokumentaci zhotovil v Římě s dánským architektonickým historikem Christianem Ellingem.\n\nOd roku 2003 město Stockholm každé dva roky vyhlašuje vítěze fotografického ocenění ve jménu Lennarta af Petersena a nejlepší z nich dostane 100 000 SEK. \n\n\n"}
{"id": "1550196", "url": "https://cs.wikipedia.org/wiki?curid=1550196", "title": "Ma Šou-čen", "text": "Ma Šou-čen\n\nMa Šou-čen (; kolem 1548 – 1604) byla čínská kurtizána, počítaná mezi „osm velkých mingských kurtizán“ pozdněmingského období, která působila v Nankingu za vlády císaře Wan-liho. Vynikala v malířství a básnictví. \n\nMa Šou-čen používala zdvořilostní jména Siang-lan (, doslova „Orchidej z [řeky] Siang“), Süan-er () a Jüe-ťiao (). \n\nMa Šou-čen se narodila v Nankingu kolem roku 1548, žila v tamní zábavní čtvrti podél řeky Čchin-chuaj. Jako jedna z vůdčích postav mezi kurtizánami podporovala jejich vzdělávání a porozumění umění. Aby si udržela pověst elitní kurtizány, přijímala ve svém rezidenci pouze literáty a vzdělance.\n\nV patnácti letech formálně dokončila svou přípravu a stala se kurtizánou. jako vážená kurtizána se stýkala s mnoha básníky a intelektuály, například Pcheng Nienem (1505–1566), Čou Tchien-čchiouem (1514–1595), Sü Wejem (1521–1593), Süe Ming-im (konec 6. století) a Wang Č’-tengem (1535–1612). Básníci píšící básně o ní a pro ní ji popisovali jako krásnou a přívětivou. Během jejich návštěv se k nim přidávala při tvorbě obrazů, básní a hrách. Organizovala umělecké večírky nejen ve svém domě, ale i na své několikapatrové lodi.\n\nJako malířka je Ma Šou-čen uznávána pro své krajiny, orchideje a bambusy kombinované s kaligrafií. Její práce se štětcem je jemná, obrazy jsou buď lehce kolorované, nebo malované tuší. Mezi její oblíbené formáty patří malované vějíře, svitky a závěsné svitky. Kromě malbou byla Ma Šou-čen dovedná i ve skládání poezie a komponování dramat, avšak její dramata se postupem času ztratila.\n"}
{"id": "1550197", "url": "https://cs.wikipedia.org/wiki?curid=1550197", "title": "Mšeno (nádraží)", "text": "Mšeno (nádraží)\n\nMšeno je dopravna D3 ve východní části města Mšeno v okrese Mělník v Středočeském kraji, poblíž Košáteckého potoka. Leží na neelektrizované trati 064.\n\nDne 22. června 1897 otevřela společnost \"Místní dráha Mělník-Mšeno\" železniční spojení své trati z Mělníku, odkud od roku 1874 procházela železnice v majetku společnosti Rakouské severozápadní dráhy (\"ÖNWB\") spojující Vídeň a Berlín (úsek z Lysé do stanice Ústí nad Labem-Střekov), do Mšena. Nově postavené nádraží zde vzniklo dle typizovaného stavebního vzoru.\n\nDne 4. prosince 1897 byl pak společností zprovozněn úsek z Mšena do Dolního Cetna, který byl dne 26. listopadu 1905 prodloužen společností \"Místní dráha Sudoměř - Skalsko - Stará Paka\" do Mladé Boleslavi. Po zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá jednostranná nástupiště, k příchodu k vlakům slouží přechod přes koleje.\n\n"}
{"id": "1550202", "url": "https://cs.wikipedia.org/wiki?curid=1550202", "title": "Jan Myšák", "text": "Jan Myšák\n\nJan Myšák (* 24. června 2002 Litvínov) je český lední hokejista, který na začátku sezóny 2019/2020 nastupoval v české nejvyšší hokejové lize za tým HC Verva Litvínov, ale v půlce sezóny přestoupil do Hamilton Bulldogs. V sezóně 2018/2019 odehrál za HC Verva Litvínov v Extralize 31 zápasů a měl 3 góly a 4 asistence. V roce 2020 reprezentoval český národní tým do 20 let na MSJ v Ostravě a Třinci.\n"}
{"id": "1550203", "url": "https://cs.wikipedia.org/wiki?curid=1550203", "title": "Povlja", "text": "Povlja\n\nPovlja () je vesnice a přímořské letovisko v Chorvatsku ve Splitsko-dalmatské župě, nacházející se na severovýchodě ostrova Brač, spadající pod opčinu Selca. V roce 2011 zde žilo celkem 332 obyvatel. V roce 1991 většinu obyvatelstva (97,45 %) tvořili Chorvati.\n\nJedinou sousední vesnicí je Novo Selo.\n"}
{"id": "1550209", "url": "https://cs.wikipedia.org/wiki?curid=1550209", "title": "Dolní tvrz (Jinošov)", "text": "Dolní tvrz (Jinošov)\n\nDolní tvrz v Jinošově byla jedna ze dvou tvrzí v Jinošově, byla umístěna na zahradě nynějšího domu čp. 27. Druhou tvrzí je Horní tvrz, která byla upravena na zámeček a později na faru kostela v Jinošově.\n\nDolní tvrz stála v severovýchodní části vsi, ležela na malém návrší. Velikost tvrze není známa, ale tvrziště dle údajů by mělo mít rozměry asi 11 × 11 metrů, příkop by měl být široký asi 12 metrů.\n\nDolní tvrz existovala nejpozději v roce 1368, kdy vesnice byla rozdělena mezi rody Otradických a Kralických, kdy dolní tvrz byla zbudována Otradickými. V roce 1398 pak Otradičtí získaly i druhou část vesnice a přestěhovali se do Horní tvrze. Dolní tvrz tak již nesloužila jako panské sídlo a v roce 1418 při prodeji vsi Archlebovi z Říčan pak byla Dolní tvrz uvedena jako pustá. V roce 1446 byly prodány majetky i s oběma tvrzemi, kdy dolní již nemusela existovat.\n"}
{"id": "1550212", "url": "https://cs.wikipedia.org/wiki?curid=1550212", "title": "Třída Saud", "text": "Třída Saud\n\nTřída Saud je perspektivní třída korvet saúdského královského námořnictva. Jedná se o derivát americké třídy \"Freedom\" stavěný konsorciem vedeným korporací Lockheed Martin. Jejich saúdské označení je \"Multi Mission Surface Combatant\" (MMSC). Celkem byly objednány čtyři jednotky této třídy. Jejich stavba byla zahájena roku 2019.\n\nKongres Spojených států amerických prodej čtyř korvet vycházejících z americké třídy \"Freedom\" schválil 20. října 2015. Stavba této třídy probíhá v rámci amerického programu mezinárodní spolupráce \"Foreign Military Sales\" (FMS). Zároveň je součástí saúdskoarabského námořního modernizačního programu SNEP II (\"Saudi Naval Expansion Program II\"). Realizaci programu zajišťuje konsorcium vedené korporací Lockheed Martin, samotná stavba probíhá v loděnici Fincantieri Marinette Marine ve městě Marinette ve Wisconsinu (americká pobočka koncernu Fincantieri). Zapojeno je dalších více než 800 dodavatelů. Model připravovaného plavidla společnost Lockheed Martin představila v lednu 2018. V roce 2018 společnost Lockheed Martin získala několik kontraktů na projektové práce a přípravu stavby korvet MMSC. Slavnostní první řezání oceli na stavbu prototypu \"Saud\" proběhlo 29. října 2019. Finální kontrakt v hodnotě 1,3 miliardy dolarů na stavbu čtveřice plavidel byl uzavřen v prosinci 2019.\n\nJednotky třídy \"Saud\":\nKorvety převezmou trup a pohonný systém třídy \"Freedom\". Ponesou bojový řídící systém COMBATSS-21, radar Hensoldt TRS-4D kategorie AESA, sonar s měnitelnou hloubkou ponoru, dva systémy řízení palby Saab CEROS 200, systém elektronického boje Argon ST WBR-2000. Obranu vylepší protitorpédový systém SLQ-25 Nixie. Plánovanou výzbroj tvoří jeden 57mm kanón Mk.110 v dělové věži na přídi, dva 20mm kanóny ve zbraňových stanicích Nexter Narwhal, osminásobné vertikální silo Mk.41 pro celkem 32 protiletadlových řízených střel RIM-162 ESSM, osm protilodních střel Harpoon a systém blízké obrany SeaRAM. Na zádi bude přistávací plocha a hangár pro protiponorkový vrtulník MH-60R Romeo. Pohonný systém je koncepce CODAG. Nejvyšší rychlost dosáhne 30 uzlů. Plánovaný dosah je 5000 námořnich mil.\n"}
{"id": "1550213", "url": "https://cs.wikipedia.org/wiki?curid=1550213", "title": "Krahulov (tvrz)", "text": "Krahulov (tvrz)\n\nTvrz v Krahulově byla tvrz v Krahulově, byla umístěna okraji vesnice jihozápadně od kostela. Na bývalém tvrzišti jsou postaveny rodinné domy, jádro tvrze je přeměněno na taneční parket. Tvrz je evidována jako kulturní památka České republiky.\n\nTvrz měla mít průměr okolo 28 metrů, umístěna byla na kopci nad ostrým svahem nad údolím. Kolem tvrziště byl vykopán 4 metry hluboký příkop o šířce kolem 11-14 metrů. Na přístupové cestě od kostela byl umístěn vysoký val.\n\nTvrz byla postavena asi kolem poloviny 13. století. Poprvé byla písemně zmíněna v roce 1365, jako majetek rodu Pernštejnů. Kolem roku 1499 byla opuštěna, protože Krahulov přešel pod majetek pánu z Jakubova a tvrz tak nemusela sloužit jako sídlo rodu. V šedesátých letech 20. století bylo tvrziště upraveno jako taneční parket.\n"}
{"id": "1550216", "url": "https://cs.wikipedia.org/wiki?curid=1550216", "title": "Ljubov Orlovová", "text": "Ljubov Orlovová\n\nLjubov Petrovna Orlovová (11. února 1902 Zvenigorod – 26. ledna 1975 Moskva) byla první uznávaná hvězda sovětské kinematografie, slavná i jako divadelní herečka a nadaná zpěvačka. \n\nNarodila se v rodině ruských šlechticů v Zvenigorodu u Moskvy a vyrostla v Jaroslavli. \nKdyž jí bylo sedm, Fjodor Šaljapin jí předpověděl budoucnost slavné herečky. Studovala na moskevské konzervatoři, ale neabsolvovala, protože musela pracovat, aby uživila své rodiče. Její první manžel, sovětský ekonom Andrej Berzin, byl v roce 1930 zatčen. To však její kariéru nepoškodilo. \n\nV roce 1933 se Orlovová seznámila se začínajícím režisérem Grigorijem Alexandrovem, který hledal herce pro svůj film \"Veselé děti\" (1934), a vdala se za něj. Její výkon v této komedii, velmi populární v SSSR, vyneslo mladé hvězdě Stalinovy sympatie a titul zasloužilý herec RSFSR. \n\nV příštích několika letech hrála ve čtyřech populárních filmech, které se také staly okamžitě sovětskou klasikou: \"Cirkus\" (1936), \"Volha-Volha\" (1938), \"Táňa\" (1940) a \"Jaro\" (1947). V roce 1941 získala Stalinovu cenu. V roce 1950 jako první žena získala titul národního umělce SSSR výhradně za svou filmovou práci. Poté přešla na hraní v divadle ve skupině Jurije Zavadského. \n\nJe po ní pojmenována planetka 3108 Lyubov, objevená sovětskou astronomkou Ljudmilou Žuravljovou v roce 1972. V roce 1976 byla po ní pojmenována výletní loď postavená Sovětským svazem v Jugoslávii pro výpravy do Antarktidy a za polární kruh. \n\nV roce 2019 vznikl k 117. výročí jejího narození Google Doodle. \n\n"}
{"id": "1550218", "url": "https://cs.wikipedia.org/wiki?curid=1550218", "title": "Heinkel He 119", "text": "Heinkel He 119\n\nHeinkel He 119 byl německý střední bombardovací a dálkový průzkumný letoun. Za vývojem tohoto letounu stáli konstruktéři bratři Siegfried a Walter Günterové. Jejich záměrem bylo vytvořit stroj, který by dosahoval vysoké maximální rychlosti, dlouhého doletu a velké nosnosti díky ideálnímu aerodynamickému tvaru a vysoce výkonnému motoru. Konstrukce byla tak radikální, že se Heinkel rozhodl celý projekt držet v tajnosti a práce tak probíhaly v přísně střeženém hangáru.\n\nKonstrukčně se jednalo o celokovový dolnoplošník. Křídlo bylo jednonosníkové eliptického tvaru, které je hmotnostně nejvýhodnější, a lomené do tvaru písmene W. Trup byl velmi štíhlý se zapuštěnou prosklenou kabinou, zakončenou čtyřlistou vrtulí. Ta byla poháněna motorem Daimler Benz DB 606 o výkonu 2200 k, tvořeným dvěma řadovými motory DB 601. Tyto motory byly umístěny za kabinou, kterou procházela hnací hřídel k vrtuli. Pilot a navigátor seděli vedle sebe po obou stranách hřídele opatřené pouzdrem, na němž se nacházela většina přístrojů. Motor byl povrchově chlazen kapalinou vedenou uzavřenou soustavou trubiček umístěných v centroplánu a poháněnou vlastním čerpadlem. Za motorem byla pumovnice, kam mohly být umístěny až tři 250kg pumy. Za křídlem, v zadní části trupu, bylo místo pro radistu. Nacházelo se zde rádiové vybavení a mohly zde být naistalovány fotokamery.\n\nPrvní prototyp byl dokončen v létě roku 1937. Při zkouškách letadla, jehož pilotem byl Gerhard Nitschke, bylo zjištěno nedostatečné chlazení povrchovým chladičem, zejména při startu a stoupání a tak musel být přidán tunelový chladič pod trup letadla. I s tímto chladičem dosáhl letoun, při dalších zkouškách, maximální rychlosti 565 km v 6000 metrech. Heinkel letoun předvedl představitelům RLM, kteří mu přidělili označení \"He 119 V1\", ovšem trvali na vyzbrojení letounu. Na základě jejich připomínek Siegfried Günter zkonstruoval dvě výsuvná střeliště, jedno na hřbetě trupu a druhé pod trupem, vybavené pohyblivými kulomety MG 15 ráže 7,92 mm. Díky aerodynamickému odporu se však rychlost letounu snížila o 85 km/h. \n\nDruhý prototyp \"He 119 V2\" (imatrikulace D-ASKR) byl dvoumístný neozbrojený bombardér s pumovnicí a s nižším výsuvným chladičem pod motorem. Dosahoval rychlosti 584 km/h ve výšce 4500 m. První vzlet byl proveden v září 1937.\n\nV říjnu 1937 byl dokončen prototyp \"He 119 V4\" (D-AUTE) s menším rozpětím křídla. Dne 22. listopadu 1937 překonal tento stroj, s posádkou Hans Dieterle a Gerhard Nitschke, světový rekord na uzavřené trati 1000 km s nákladem 1000 kg. Jejich rychlost při nepříznivém počasí byla 504,95 km/h. Oficiálně byl letoun uveden jako He 111U, vylepšená verze bombardéru He 111, ovšem pro FAI byl zapsán jako He 606 bez přiložené fotografie. Letoun byl zničen při druhém pokusu o překonání rekordu v prosinci 1937, kdy dosáhl rychlosti 593 km/h avšak havaroval. \n\n\"He 119 V3\" (D-ADPQ) byl dokončen na jaře 1938 a určen k námořnímu průzkumu. Opatřen byl dvěma plováky a pohyblivým kulometem MG 15 ráže 7,92 mm na hřbetě trupu. Nové křídlo mělo o 10 cm menší rozpětí, směrovka byla větší a ze spodu byla opatřena stabilizátorem.\n\nNa jaře a v létě 1938 byly dostavěny zbývající prototypy. \"He 119 V5\" a \"He 119 V6\" jako průzkumná verze a \"He 119 V7\" a \"He 119 V8\" jako bombardovací verze s pumovnicí na tři 500kg nebo jednu 1000kg a dvě 500kg bomby. Všechny prototypy byly třímístné s kulometem MG 15 na hřbetě trupu. Zkoušky letadel proběhli ve zkušebním středisku v Rechlinu. V létě byly prototypy předvedeny na letišti v Marienehe delegaci japonského námořnictva a po prozkoumání skupinou techniků 1. Námořního leteckého arzenálu bylo doporučeno zakoupení licence. Prototypy He 119 V7 a He 119 V8 byly v květnu 1940 převezeny do Japonska. Jeden prototyp byl zničen při havárii, druhý pak uskutečnil řadu zkušebních letů, ale k jejich výrobě nedošlo. Zbývající letouny sloužily do roku 1941 pro zkoušky motorů DB 606 a DB 610.\n\nÚdaje dle\n\n"}
{"id": "1550222", "url": "https://cs.wikipedia.org/wiki?curid=1550222", "title": "Prčice (zámek)", "text": "Prčice (zámek)\n\nZámek Prčice je barokní zámecká budova s klasicistními prvky postavená v místě původní tvrze. Nachází se v zámeckém parku ve městě Sedlec-Prčice, poblíž středu bývalého městyse Prčice. Objekt je chráněn jako kulturní památka.\n\nV místě dnešního zámku, respektive hospodářských budov, původně stávala tvrz v držení Vítka I. z Prčice, doložená roku 1179. Ta byla zřejmě dřevěná (\"prčená\") a tento přívlastek údajně dal jméno celé obci. Již kamenná tvrz byla několikrát přestavěna a v polovině 16. století byla za držení Adama Voračického přestavěna na zámek v renesančním slohu.\n\nV letech 1740–1750 nechal Jan Vít Malovec z Malovic zámek přestavět do barokní podoby podle návrhu architekta Františka Ignáce Préeho. V 19. století byl objekt ještě několikrát upraven v klasicistním stylu, zejména za držení Karla Burky. \n\nV roce 1924 objekt odkoupil poslední soukromý vlastník inženýr Jaroslav Hásek, předseda představenstva plzeňské Škody. Po druhé světové válce, respektive po komunistickém puči v únoru 1948, byl zámek znárodněn a došlo k postupné devastaci celého areálu. \n\nPo roce 1989 byl v restituci navrácen potomkům Jaroslava Háska, kteří zámek postupně rekonstruují.\n\n"}
{"id": "1550223", "url": "https://cs.wikipedia.org/wiki?curid=1550223", "title": "Yuri (zpěvačka)", "text": "Yuri (zpěvačka)\n\nYuri (* 6. ledna 1964, Veracruz), vlastním jménem Yuridia Valenzuela Canseco, je mexická zpěvačka.\n\nYuri se narodila 6. ledna 1964 v Mexiku ve městě Veracruz. Postupem času se stala jednou z největších hvězd nejen mexické, ale celé latinskoamerické hudby. Patří mezi první mexické zpěvačky, které dosáhly výrazného mezinárodního úspěchu mimo španělsky mluvící země. Její hlasová kvalita Yuri umožnila proniknout do různých stylů: latinpop, ranchera a tzv. tropické hudby. Pro svou všestrannost a popularitu byla označena jako „Královna latinskoamerického popu“ („Reina del Pop Latino“).\n\nYuri se narodila 6. ledna 1964 ve městě Veracruz, rodičům Carlos Humberto Valenzuela Priego a Dulce Canseco. Yuri se již od dětství intenzivně zajímala o umění. Věnovala se zpěvu, ale také studovala tanec. Bylo ji uděleno stipendium na studium v Rusku. Výuka měla probíhat v rámci programu Baletu Velkého divadla (Государственный академический Большой театр) v Moskvě. Stipendium ale bylo rodinou odmítnuto na přání otce. Jako náhradu ji začala matka podporovat v kariéře zpěvačky.\n\nYuri začala svou kariéru v roce 1978 v tomto roce se podílela na založení skupiny La Manzana Eléctrica, která se později přejmenovala na Yuri y La Manzana Eléctrica.\n\nV roce 1978 vydala Yuri své první album Ilumina Tu Vida.\n\nV roce 1980 se dostavil její první výrazný mezinárodní úspěch spojený s vydáním alba Esperanzas. Album dostalo v Mexiku zlatou desku za milion prodaných nosičů.\n\n"}
{"id": "1550224", "url": "https://cs.wikipedia.org/wiki?curid=1550224", "title": "Mezinárodní cena bratrů Cyrila a Metoděje", "text": "Mezinárodní cena bratrů Cyrila a Metoděje\n\nMezinárodní cena bratří Cyrila a Metoděje (: наградата „Кирил и Методий”) byl čestný titul Bulharské lidové republiky udílený občanům Bulharska i cizím státním příslušníkům za významný přínos k výzkumu bulharských a slovanských jazyků.\n\nCena byla založena výnosem Národního shromáždění č. 648 ze dne 29. dubna 1979. Byla udílena každý druhý rok za významný přínos pro výzkum bulharských a slovanských jazyků. Mohla být udělena jak občanům Bulharska tak cizím státním příslušníkům. Pojmenována byla po bratrech Cyrilu a Metodějovi, dvou byzantských misionářích, kteří společně vypracovali první slovanské písmo, hlaholici. Oceněným kromě medaile náležel také titul \"Laureát Mezinárodní ceny bratří Cyrila a Metoděje\", který se v hierarchii bulharských čestných titulů řadil na sedmé místo z devíti.\n\nPo pádu komunistického režimu přestala být cena udílena. Do té doby byla udělena 9 lidem.\n\nMedaile byla pozlacená kulatého tvaru. Na přední straně byli vyobrazeni Cyril s Metodějem. Cyril v rukou držel pero a list s prvními dvěma písmeny abecedy v cyrilici. Metoděj v rukou držel knihu. Na zadní straně byly nápisy v cyrilici. Uprostřed byla uvedena první dvě písmena A a B. V půlkruhu nad písmeny byl uveden oficiální název ceny. Pod písmeny byl uveden název státu \"Bulharská lidová republika\".\n\nStuha byla tvořena třemi stejně širokými pruhy v barvách bulharské státní vlajky, tedy pruhem bílé, zelené a červené barvy.\n"}
{"id": "1550228", "url": "https://cs.wikipedia.org/wiki?curid=1550228", "title": "Markian Popov", "text": "Markian Popov\n\nMarkian Michajlovič Popov (15. listopadu 1902 – 22. dubna 1969) byl sovětský vojenský velitel, armádní generál (26. srpna 1943) a Hrdina Sovětského svazu (1965). \n\nJeho otec byl státní úředník, národností Rus. Popov vstoupil do Rudé armády v roce 1920 a do bolševické strany v roce 1921. Během války proti nacistickému Německu postupně velel několika armádám a frontům. V červnu 1941 byl velitelem Leningradského vojenského okruhu, poté Severního frontu (24. června – 5. září). Němci postupovali úžasnou rychlostí, ale pak byli zastaveni těsně před Leningradem. Popovův Severní front byl 26. srpna rozdělen na fronty dva, Karelský a Leningradský, Popov převzal druhý. Později se Popov podílel na Žukovově protiofenzivě před Moskvou. Žukov, který moskevském sektoru koordinoval několik frontů, se v této oblasti pokusil shromáždit schopné velitele. Například 16. armádu vedl generál Rokossovskij, velitelem 4. úderné armády byl generál Jeremenko, páté armádě velel generál Govorov. 18. prosince byl Popov jmenován velitelem 61. armády (Brjanský front) a během protiofenzivy bojoval dobře. \n\nTuto pozici udržel do 28. června 1942. Poté byl přesunut do Stalingradské oblasti. Byl zástupcem velitele Stalingradského frontu (Jeremenka, 13. října – 26. prosince), přičemž krátce (8. – 28. prosince) velel 5. úderné armádě. 26. prosince byla tato armáda převelena na Jihozápadní front vedený Vatutinem a Popov do ledna 1943 vykonával funkci jeho zástupce. Od ledna 1943 Popov nejprve velel mechanizované skupině frontu, která téměř dosáhla Dněpru, ale v únoru utrpěla těžkou porážku. \n\nPoté byl (v dubnu 1943) jmenován velitelem Rezervního frontu, resp. Stepního vojenského okruhu. Začátkem června si vyměnil místo s generálem Rejterem velícím Brjanskému frontu, v čele frontu Popov stál od 5. června od 10. října 1943, účastnil se s ním bitvy v Kurském oblouku. Jeho front zde byl velmi úspěšný a dokázal v srpnu dobýt Orel a Brjansk. Popov byl povýšen na armádního generála (26. srpna 1943). Po bitvě u Kursku byl poslán na sever, aby velel 2. pobaltskému frontu (20. října 1943 – 23. dubna 1944). Pak byl degradován na generálplukovníka (20. dubna 1944) kvůli neúspěšným akcím v pobaltské oblasti. Do konce války byl náčelníkem štábu Leningradského frontu. \n\nPo válce velel vojenským okruhům, byl znovu povýšen na armádního generála (3. srpna 1953), roku 1955 přešel do Moskvy na Hlavní správu bojové přípravy ministerstva obrany (zástupce náčelníka a náčelník). V letech 1956–62 byl náčelníkem generálního štábu sovětských pozemních sil . \n\nZemřel 22. dubna 1969 při náhodném požáru.\n\n"}
{"id": "1550232", "url": "https://cs.wikipedia.org/wiki?curid=1550232", "title": "Atentát v Rue des Rosiers", "text": "Atentát v Rue des Rosiers\n\nAtentát v Rue des Rosiers byl teroristický útok, který se odehrál 9. srpna 1982 v restauraci v ulici \"Rue des Rosiers\" v Paříži. Při útoku bylo zabito šest osob, 22 jich bylo zraněno. Atentátníci nebyli nikdy dopadeni a důvody útoku nejsou zcela jasné.\n\nV pondělí 9. srpna 1982 v 13:15 hodin skupina maskovaných dvou až pěti osob (dle protichůdných svědectví) vyzbrojená samopaly vystoupila z auta a zaútočila na židovskou restauraci na rohu \"Rue des Rosiers\" a \"Rue Ferdinand-Duval\". V podniku se nacházelo asi padesát hostů. Nejprve dovnitř vhodili granát, poté stříleli na zákazníky a zaměstnance. Poté komando odpálilo druhý granát a uteklo pěšky z restaurace a přitom střílelo do davu. Na místě zasáhl policista v civilním oblečení, který držel zbraň v ruce. V panice syn restauratéra Marco Goldenberg vystřelil z pušky na tohoto policistu, neboť se domníval, že se jedná o teroristu, který se vrátil na místo útoku. Za necelé tři minuty bylo šest mrtvých a 22 zraněných.\n\nVyšetřování vedl do roku 2007 soudce Jean-Louis Bruguière. Podezření padlo na Organizaci Abú Nidala z OOP. Nalezené nábojnice odpovídaly použití samopalu PM wz 63 polské výroby, které skupina používala. Dne 13. srpna 1982 našli chodci v Bois de Boulogne plastový pytel obsahující samopal WZ 5,56, tři zásobníky a 29 nábojů o 9 mm.\n\nV roce 2008 se objevila stopa, že akci provedli neonacisté Odfried Hepp a Walter Kexel, kteří aktivně pracovali pro Stasi. Tuto stopu v roce 2011 opustil vyšetřovací soudce Marc Trévidic.\n\nV roce 2015 byl vydán mezinárodní zatykač na tři údajné členy Organizace Abú Nidala. Mouhamad Souhair Al-Abassi, vedoucí operací v Evropě, údajně zahájil operaci, vybral cíl, shromáždil peníze a dodal zbraně zabijákům v poslední chvíli. Druhým byl Mahmoud Khader Abed Adra, instruktor střelby v syrských výcvikových táborech Abu Nidal, zodpovědný za vyzbrojování pro Evropu a Asii. Údajně se setkal měsíc před útokem s Al-Abassim, dodal zbraně z tajné skrýše, ukázal cíl ostatním, řekl jim, jak uniknout, kde a jak se zbavit zbraní. Třetím byl Walid Abdulrahman Abou Zayed, jeden ze zkušených zabijáků skupiny Abou Nidal. V roce 1991 emigroval se svou ženou a dětmi do Norska.\n\nV roce 2015 uplynulo 32 let od zločinu, avšak promlčecí lhůta běží od posledního vyšetřovacího aktu. 1. června byl předpokládaný mozek těchto útoků Mouhamad Souhair Al-Abassi ve věku 62 let zatčen v Jordánsku, ale byl propuštěn na kauci se zákazem opustit jordánské území do rozhodnutí o jeho vydání. 29. října jordánská justice odmítla jeho vydání (stejně jako vydání jiného podezřelého, Nizara Tawfiq Mussa Hamadu) z důvodu překročení promlčecí doby. Generální prokurátor Jordánu se proti tomuto rozhodnutí odvolal, ale jeho odvolání jordánský kasační soud zamítl v květnu 2019.\n\nStřelba byla viditelná ve výloze až do roku 2010, kdy byla restaurace nahrazena obchodem s oděvy. V roce 2011 nechala pařížská radnice umístit novou pamětní desku připomínající útok.\n\n"}
{"id": "1550234", "url": "https://cs.wikipedia.org/wiki?curid=1550234", "title": "Petr Štěpánek (1958)", "text": "Petr Štěpánek (1958)\n\nPetr Štěpánek (* 7. června 1958 Hradec Králové) je český hudebník, spisovatel a politik.\n\nJe absolventem Pedagogické fakulty Univerzity Hradec Králové. Od 80. let se věnoval hudbě profesionálně jako hráč na klávesové nástroje, zpěvák, skladatel a textař. V 80. letech byl členem skinheadské skupiny Orlík. Hrál také se skupinami Spektrum, Fragment, Natural, Odyssea a Unisono. S posledně jmenovanou skupinou vydal deset alb, natočil rovněž čtyři sólová CD. Skládá i pro jiné interprety a je autorem asi 200 písní. \n\nPo roce 1989 se začal věnovat novinářské činnosti. Je jedním ze zakladatelů soukromého regionálního televizního vysílání (1992), poté působil jako redaktor České televize (1993).\nJe autorem stovek článků a komentářů v denících a časopisech (Mladá fronta Dnes, Lidové noviny, Právo, Český deník, Telegraf, Východočeský večerník, Revue Proglas, Reflex) a na internetových serverech (Neviditelný pes, Virtually, Britské listy, Radio TV, Fragmenty).\nJe autorem několika knih.\nByl spoluzakladatelem OF v Hradci Králové, v roce 1991 stál u zrodu ODS, kde působil jeden rok jako její manažer. V roce 1994 byl tiskovým tajemníkem předsedy vlády Václava Klause. V letech 1994 – 2006 byl místopředsedou Rady pro rozhlasové a televizní vysílání (v dubnu 2003 byla rada odvolána, v květnu 2007 soud odvolání zrušil jako nezákonné). V letech 2006–2011 byl členem Rady ČTÚ.\n\n\n\n\n\n"}
{"id": "1550236", "url": "https://cs.wikipedia.org/wiki?curid=1550236", "title": "Pumenengo", "text": "Pumenengo\n\nPumenengo je italská obec v provincii Bergamo v regionu Lombardie. Žije zde obyvatel.\n\nObec leží na jihu provincie Bergamo u jejích hranic s provincií Brescia.\n\nZdroj:\n\n"}
{"id": "1550239", "url": "https://cs.wikipedia.org/wiki?curid=1550239", "title": "Booleova nerovnost", "text": "Booleova nerovnost\n\nBooleova nerovnost je ozačení pro tvrzení z oboru teorie pravděpodobnosti pojmenované po Georgeovi Booleovi, které říká, že pro každou spočetnou množinu náhodných jevů je pravděpodobnost, že alespoň jeden z nich nastane, nejvýše rovna součtu pravděpodobností jednotlivých jevů. \n\nZ hlediska teorie míry je tvrzení důsledkem skutečnosti, že jakákoliv míra včetně pravděpodobnostní míry je spočetně subaditivní.\n\nPro spočetnou množinu náhodných jevů formula_1 platí \n\nPřípad formula_3, zjevně platí, neboť\n\nPředpokládejme, že tvrzení platí pro formula_5, tedy \n\nProtože platí formula_7 a operace sjednocení je asociativní, platí\n\nDále protože\n\npak podle prvního Kolmogorovova axiomu pravděpodobnosti máme \n\na tedy v kombinaci s indukčním předpokladem\n"}
{"id": "1550240", "url": "https://cs.wikipedia.org/wiki?curid=1550240", "title": "Alexandr Věrtinskij", "text": "Alexandr Věrtinskij\n\nAlexandr Nikolajevič Věrtinskij (, 21. března 1889 Kyjev – 21. května 1957 Leningrad) byl ruský zpěvák, hudební skladatel, básník a herec. \n\nVertinskij byl autorem romantických písní, díky kterým se stal nejslavnějším ruským zpěvákem meziválečného období, přestože byl již nějaký čas v emigraci. Do SSSR se vrátil v roce 1943. Během války pořádal také koncerty pro vojáky Rudé armády. Je pohřben na Novoděvičím hřbitově v Moskvě. \n\n"}
{"id": "1550242", "url": "https://cs.wikipedia.org/wiki?curid=1550242", "title": "Nákappattinam", "text": "Nákappattinam\n\nNákappattinam () je město v Tamilnádu, jednom z indických svazových států. K roku 2011 měl přes 102 tisíc obyvatel.\n\nLeží v na Koromandelském pobřeží Bengálského zálivu v jižní části delty Kávérí. Od Čennaí je vzdálen přibližně 250 kilometrů jižně.\n\nNákappattinam zmínil poprvé již Klaudios Ptolemaios v 2. století. V 13. století jej zmiňuje Rašíd al-Dín Hamadání.\n\nV šestnáctém století se stalo součástí portugalské koloniální říše, následně jej v roce 1660 získala nizozemská koloniální říše a pak v roce 1781 britská koloniální říše.\n\nPřevažujícím náboženstvím je hinduismus (71 %), dalšími významně zastoupenými jsou islám (25 %) a křesťanství (4 %). Pro 99 % obyvatelstva je rodnou řečí tamilština.\n"}
{"id": "1550244", "url": "https://cs.wikipedia.org/wiki?curid=1550244", "title": "Bannoncourt", "text": "Bannoncourt\n\nBannoncourt je francouzská obec v departementu Meuse v regionu Grand Est. Žije zde obyvatel.\n\nPřes území obce protéká řeka Máza (Meuse).\n\n"}
{"id": "1550245", "url": "https://cs.wikipedia.org/wiki?curid=1550245", "title": "Dolní Příbraní", "text": "Dolní Příbraní\n\nDolní Příbraní (též \"Dolní Příbrání,\" ) je zaniklá vesnice u Pohorské Vsi v okrese Český Krumlov. Stávala poblíž státní hranice s Rakouskem asi pět kilometrů jihozápadně od Pohorské Vsi. V katastrálním území Dolní Příbrani stojí také Janova Ves a stávaly zaniklé osady Horní Příbraní a Leopoldov.\n\nVesnice se původně nazývala německým jménem (Črňatova či Černětova paseka). České jméno bylo uměle vytvořeno v devatenáctém století ze spojení „při bráně“ do Rakouska. V historických pramenech se název objevuje ve tvarech: v Sienetschlagu (1541), Sinetslag (1553), Sinatšlag (1613), Zinetschlag (1720), Unter Zinetschlag (1789, 1841) a Příbraní Dolní (1870 a 1895).\n\nPrvní písemná zmínka o vesnici pochází z roku 1541.\n\nVesnice stávala v katastrálním území Dolní Příbraní s rozlohou 25,7965 km². Do území zasahují přírodní památky Horní Malše a Myslivna.\n\nDolní Příbraní bývalo při sčítání lidu v letech 1869–1910 pod názvem Dolní samostatnou obcí v okrese Kaplice. Při sčítání v letech 1921–1930 se používal název Dolní Příbraní. V padesátých letech dvacátého století vesnice zanikla.\n\n"}
{"id": "1550247", "url": "https://cs.wikipedia.org/wiki?curid=1550247", "title": "Spenglerův pohár 2014", "text": "Spenglerův pohár 2014\n\nSpenglerův pohár 2014 byl 88. ročníkem turnaje hokejových klubů, který probíhal od 26. do 31. prosince 2014 ve švýcarském Davosu. Účastnilo se ho šest celků (pět evropských klubů a výběr Kanady složený z hokejistů hrajících v evropských ligách), které byly rozděleny do dvou skupin po třech. Jedna byla pojmenovaná po Richardu Torrianim, druhá po Hansi Cattinim. Ve skupinách se celky utkaly systémem každý s každým. Druhý z první skupiny se následně utkal ve čtvrtfinále se třetím ze druhé skupiny a naopak. Vítězové těchto dvou soubojů postoupili do semifinále, v němž narazili na vítěze základních skupin. Vítězové semifinále se utkaly ve finále.\n\n"}
{"id": "1550249", "url": "https://cs.wikipedia.org/wiki?curid=1550249", "title": "Faina Georgijevna Raněvská", "text": "Faina Georgijevna Raněvská\n\nFaina Georgijevna Raněvská (, narozena jako \"Faina Girševna Feldman\"; 27. srpna 1896 Taganrog – 19. července 1984 Moskva) byla sovětská herečka, která úspěšně hrála v tragédiích i komediích, na jevišti i ve filmu. Byla známa také pro své aforismy, například „Stáří je namáhavé, ale je to jediný způsob, jak žít dlouho.“ \n\nPocházela z židovské rodiny. Hrála ve hrách Antona Pavloviče Čechova, Alexandra Ostrovského, Maxima Gorkého, Ivana Krylova, Fjodora Dostojevského, Lva Tolstého a dalších. K dispozici jsou většinou jen fotografie jejích divadelních vystoupení, protože pouze poslední tři představení byla nafilmována. Faina Raněvská je v Rusku známá širokému publiku jako filmová herečka pro své role ve filmech jako \"Kulička (Pyška)\", \"Člověk ve futrálu\", \"Sen\", \"Jaro\", \"Popelka\" a mnoho dalších. \n\n"}
{"id": "1550251", "url": "https://cs.wikipedia.org/wiki?curid=1550251", "title": "Mangas Coloradas", "text": "Mangas Coloradas\n\nMangas Coloradas (ze šp. Rudé rukávy; v čirikavské apačtině Dasoda-hae \"„Zde poseděl“\", 1792 – 18. ledna 1863) byl náčelník Apačů a člen mimbrenské větve středních Apačů (podle řeky Mimbres – šp. vrby, pramenící na jihu Black Range), jejichž domovina se rozkládala západně od Rio Grande na většině území dnešního Nového Mexika. Je považován za jednoho z největších bojovníků kmene Apačů (spolu s Victoriem, Cochisem a Geronimem) a domorodých Američanů vůbec.\n\nNarozený pravděpodobně jako \"Bedonkohe\" („ten, který stojí před nepřáteli“) později přijal přezdívku \"Kan-da-zis Tlishishen\" („rudá košile“), z níž vzniklo v evropské kultuře (včetně anglosaské) všeobecně užívané španělské jméno Mangas Coloradas – Rudé rukávy. Stal se postupně náčelníkem jedné ze dvou skupin Apačů Mimbreño (kopáčů mědi), později ve spojení s druhou skupinou (horké prameny) vedenou náčelníkem Černým nožem (šp. Cuchillo Negro, apačsky Baišan – „nůž“) se stal vrchním náčelníkem Mimbrenů a ještě později většiny apačských podkmenů.\n\nVe 20. a 30. letech 19. století byli hlavními nepřáteli Apačů Mexičané, kteří v roce 1821 získali nezávislost. Kolem roku 1835 vyhlásilo Mexiko odměnu za každý skalp Indiána bez ohledu na okolnosti (100 dolarů za mužský skalp, 50 za ženský a 25 za dětský). V roce 1837 byl takto v masakru v Santa Ritě del Cobre (dnes město duchů) zabit i náčleník Apačů-Mimbrenů-kopáčů mědi Juan José Compa, Mangasův otec. Trapper John Johnson nalákal náčelníka a stovky Apačů na slib ohnivé vody, zbraní a pinolu (praženou mletou kukuřici) a poté se svými spojenci většinu Apačů postřílel, aby získal odměnu za více než 400 skalpů. Nástupcem Juana José se stal jeho syn Mangas Coloradas, který se spojil s náčelníkem sousední skupiny Černým nožem a společně pomstili nespravedlivé vraždění Apačů stejně krvavým protiúderem, nejdříve na trappery, kteří se účastnili Johnsonova masakru, a poté na samotné město Santa Rita, kde povraždili velké množství Mexičanů.\n\nKdyž v roce 1846 začala mexicko-amerciká válka, povolil Mangas americkým vojákům volný průchod územím Apačů. Když byl stát Nové Mexiko prohlášen za americké území, Mangas podepsal mír, v němž v rámci pomsty Mexičanům uznal svrchovanost Spojených států. Klid zbraní vydržel do doby, kdy po objevení zlata v pohoří Pinos Altos v roce 1860 začali do oblasti proudit zlatokopové z celé země. Po konfliktu, během něhož bylo v prosinci 1860 zabito několik Indiánů, rozhořela se otevřená válka mezi místními Apači a bílými obchodníky. Jiné prameny mluví o tom, že sám Mangas byl zlatokopy spoután u stromu a zbičován lasem do bezvědomí. K odporu proti bělochům se brzy přidal i Mangasův zeť Cochise, který do té doby udržoval s americkými osadníky mír. Byl totiž s celou rodinou úskočně zajat během vyjednávání o uneseném synu jednoho rančera a poté, co se mu povedlo utéct. V dalších dnech přepadl několik dostavníků a stanici pošty, a zajaté bělochy chtěl vyměnit za členy své rodiny. Poručík George Bascom, který americkou akci vedl, odmítl. Na obou stranách došlo k povraždění rukojmí a Cochise vykopal válečnou sekeru proti všem Američanům a spojil se s Mangasem Coloradasem. K nim se brzy připojili i další apačtí náčelníci – Delgadito, Nana, Victorio, Juh a Geronimo – a na začátku americké občanské války začala i tzv. apačská válka, v níž bylo cílem Apačů zbavit svoji zemi všech vetřelců. Ačkoli se to nikdy zcela nepodařilo, bylo k tomu zejména v době, kdy běloši válčili proto sobě kvůli černým otrokům, velmi blízko.\n\nMangas Coloradas měl pověst obřího muže, vysokého téměř 200cm s nadměrnou silou. Za manželku si vzal bělošku z Mexika (podle tradice jako první z Apačů), kterou si musel vybojovat v několika soubojích s příbuznými svých dvou dalších manželek z vlastního kmene. Bílá manželka porodila tři dcery, z nichž se Dos-Teh-Seh stala manželkou Cochise, budoucího vrchního náčelníka Apačů.\n\nV létě 1862 poté, co se zotavil ze zranění (byl postřelen do hrudníku), setkal se Mangas Coloradas s americkým vyjednavačem, aby probrali možnosti míru. V roce 1863 se měl setkat s americkými veliteli ve Fort McLane. Přestože se mělo jednat o mírových podmínkách, byl Mangas Coloradas zatčen generálem Josephem Rodmanem Westem a následující ráno byl mučen a zastřelen „na útěku“.\n\nVojáci odřízli z jeho obřího těla hlavu, uvařili ji a poslali frenologovi Orsonu Squire Fowlerovi do New Yorku, v jehož knize se zachovaly dva nákresy náčelníkovy lebky. Další osudy jeho ostatků nejsou známy. Zohavení jeho mrtvoly ještě prohloubilo konflikt Apačů s americkými osadníky, válka trvala dalších 25 let.\n\nJohn C. Cremony: Život mezi Apači (1868)\n\nManuel Payno: Banditi od Rio Frio (1889)\n\nWill Levington Comfort: Apač (1931)\n\nRalph Moody: \"Wolf of the Warpath\" (1958)\n\nDee Brown: Mé srdce pohřběte u Wounded Knee (1970)\n\nGeorge MacDonald Fraser: \"Flashman and the Redskins\" (1982)\n\nCormac McCarthy: Krvavý poledník (1985)\n\nA.A. Randazzo: \"Firestar by Coyote\" (2011)\n\nEthan Hawke: \"Indeh\" (2016)\nOsamělá hvězda (\"Lone Star\"), 1952, Vincent Sherman (roli Mangase hrál náčelník Yowlachie)\n\nVálečné bubny (\"War Drums\"), 1957, Reginald Le Borg (hlavní roli Mangase hrál Lex Barker)\n\n\"Avenged\", 2013, Michael Ojeda (duch Mangase v ženském těle)\n"}
{"id": "1550254", "url": "https://cs.wikipedia.org/wiki?curid=1550254", "title": "Cínovecký hřbet", "text": "Cínovecký hřbet\n\nCínovecký hřbet je přírodní památka v Krušných horách v okrese Teplice. Nachází se u státní hranice s Německem dva kilometry východně od Cínovce. Předmětem ochrany jsou přechodová rašeliniště, rašelinné a podmáčené smrčiny a horské louky s výskytem vzácných rostlin a živočichů, mezi které patří například rosnatka okrouhlolistá nebo tetřívek obecný.\n\nÚzemí bylo využíváno v patnáctém století v souvislosti se zpracováním cínové rudy v Altenbergu. Už v té době zde docházelo k opakovanému odlesňování a byl vybudován vodní kanál (též Hraniční potok), který odváděl vodu do města a jehož porušené koryto je v terénu stále patrné. Část chráněného území s rašeliništi u státní hranice se využívala jako orná půda, která byla teprve ve dvacátém století převedena na louky, a ty ve druhé polovině století zalesněny smrkem ztepilým. V důsledku imisní kalamity zde však došlo k rozsáhlému úhynu vzrostlých smrků a holiny byly po odtěžení dřeva zalesňovány nepůvodním smrkem pichlavým.\n\nChráněné území vyhlásil krajský úřad Ústeckého kraje dne 16. března 2019. Přírodní památka je v Ústředním seznamu ochrany přírody evidována pod číslem 6178.\n\nChráněné území měří 29,703 hektaru, nachází se v nadmořské výšce 785–837 metrů v katastrálním území Cínovec a je součástí rozsáhlé evropsky významné lokality Východní Krušnohoří a ptačí oblasti Východní Krušné hory. Přírodní památka leží na území přírodního parku Východní Krušné hory.\n\nPřírodní památka leží na mírném severním svahu Cínoveckého hřbetu. V geomorfologickém členění Česka patří do celku Krušné hory, podcelku Loučenská hornatina a okrsku Cínovecká hornatina. Geologické podloží tvoří devonské až karbonské vulkanické horiny, konkrétně ryolitický až trachytický ignimbrit. Ve východní části se vyskytuje také neoproterozoický granitový až syenitový porfyr. Podloží překrývají třetihorní sedimenty a čtvrtohorní rašeliny. Převažujícím půdním typem je kambizem dystrická, která se střídá s malými ložisky rašeliny.\n\nÚzemí leží v chráněné oblasti přirozené akumulace vod Krušné hory. Zdrojem vody pro celé území jsou srážky, prameniště pod vrcholem Cínoveckého hřbetu a místní prameny. Hladinu podzemní vody snižují starší meliorace v podobě napřímení a zahloubení drobných vodních toků, ale revitalizační zásahy odtok vody zpomalily. Osu území ve směru východ–západ tvoří bývalý vodní kanál , který je jednou ze zdrojnic říčky Mohelnice, a patří tedy k povodí Labe. Část vody odvádí příkop vyhloubený podél silnice do Dlouhého rybníku na okraji Cínovce.\n\nV rámci Quittovy klasifikace podnebí Cínovecký hřbet leží v chladné oblasti CH6, pro kterou jsou typické průměrné teploty −4 až −5 °C v lednu a 14–15 °C v červenci. Roční úhrn srážek dosahuje 1000–1200 milimetrů, sníh zde leží 120–140 dní v roce. Mrazových dnů bývá 140–160, zatímco letních dnů jen 10–30. Průměrná roční teplota se pohybuje v rozmezí 5–6 °C.\n\nVe fytogeografickém členění se lokalita nachází v oblasti oreofytika, konkrétně v okresu Krušné hory. V biogeografickém členění leží v Krušnohorském bioregionu. V druhově chudém území se vyskytuje jen 154 druhů cévnatých rostlin, přičemž přechodová rašeliniště a rašelinné smrčiny jsou druhově ještě chudší. Největší ohrožení pro ně představuje acidifikace a degradace půd, nežádoucí vysoký podíl smrku pichlavého a sukcesní změny, které vedou k omezování prostoru pro světlomilné a méně konkurenceschopné druhy rostlin.\n\nV přírodní památce se vyskytují čtyři ekosystémy, které jsou předmětem ochrany. Největší plochu zabírají přechodová rašeliniště (27 %), rašelinné smrčiny (10 %), podmáčené smrčiny (10 %) a horské trojštětové louky (1 %). Člověkem vytvořené biotopy tvoří téměř polovinu území a většinou se jedná o porosty smrku pichlavého a smrku ztepilého s příměsí břízy bělokoré a jeřábu ptačího \n\nNejcennějším rostlinným druhem na lokalitě je kriticky ohrožený vítod douškolistý který zde roste na dvou místech v celkovém počtu stovek exemplářů. K dalším druhům rostlin chráněných podle vyhlášky č. 395/1992 Sb. a zapsaných na Červený seznam IUCN patří prstnatec plamatý pravý rosnatka okrouhlolistá klikva bahenní rašeliník střecholistý a na jediném místě byla nalezena populace asi 125 jedinců silně ohroženého všivce lesního \n\nZ chráněných druhů živočichů byla v roce 2014 nalezena lesklice horská a v letech 2005–2008 byl zaznamenán výskyt tetřívka obecného \n\nPřírodní památka leží dva kilometry východně od Cínovce u státní hranice s Německem. Přímo chráněným územím vede silnice z Cínovce do Fojtovic, po které je červeně značena turistická trasa z Cínovce na Komáří hůrku a naučná stezka Přední Cínovec.\n\n"}
{"id": "1550257", "url": "https://cs.wikipedia.org/wiki?curid=1550257", "title": "Železité lázně (Poděbrady)", "text": "Železité lázně (Poděbrady)\n\nŽelezité lázně byly první lázně v Poděbradech. Vznikly na počátku 18. století v blízkosti lokálního poutního místa spojeného s železitým pramenem a Havířským kostelíkem na Zálabí. Rozvoj lázní nastal v průběhu 19. století. Po objevu pramenů minerálky Poděbradka roku 1905 a následném založení uhličitých lázní však význam železitých lázní rychle upadal. Roku 1935 ukončily provoz a roku 1937 proběhla jejich demolice.\n\nDle vyprávění Jana Amose Komenského vytryskl roku 1624 v blízkosti pražské cesty v Poděbradech pramen tzv. krvavé vody. Studánce byly přisuzovány léčebné účinky a stala se lokálním poutním místem. K tomu přispělo i to, že se studánka nacházela v blízkosti místa, kde byly roku 1496 popraveni hutnohorští havíři, stál zde památný Poděbradský dub a od 16. století rovněž Havířský kostelík.\n\nDle Jana Hellicha obec kolem roku 1722 na místě vybudovala malé železité lázně. Nejprve šlo o dřevěnou boudu s vanou a mědeným kotlem na ohřev vody. Stavba však byla pravidelně zaplavována při povodních, a proto byla roku 1832 postavena do výšky na cihlovou podezdívku a rozšířena na čtyři komory, přičemž ve třech byly vany a ve čtvrté kotel.\n\nOd roku 1843 město lázně samo neprovozovalo, ale (včetně ovocné zahrady) je pronajímalo soukromníkům. Nájem byl věnován záduší Havířského kostelíka. Zpočátku byl pronájem na tři roky, později na jeden rok a od roku 1867 dokonce jen na sezónů od dubna do listopadu. Tento přístup města, ve spojení v rostoucím nájmem a snahou města přenést veškeré provozní náklady na pronajímatele, ve výsledku pronajímatele odrazoval od jakýchkoliv investic.\n\nPostupem let lázně výrazně zchátraly. V letech 1879–1880 proběhla jejich celková rekonstrukce spojená se stavbou nové budovy. Provoz byl obnoven roku 1881. Nová budova byla zděná a obsahovala šest van, bazén, parní lázeň a byt správce. Od rekontrukce byly lázně vedeny jako součást obecního majetku (předtím byly součástí záduší havířského kostelíka.). Nová budova však měla dlouhodobé problémy s novým kotlem, který musel být přestavován a dostal i nový komín. Neustále opravy zatěžovaly hodpodaření lázní. Kvůli problémům s kotlem byla dokonce omezena sezóna v roce 1887 a v roce 1888 lázně ani neotevřely.\n\nPravděpodobně od nevydařené sezóny roku 1888 provoz převzalo opět město, které je dostalo znovu do zisku. Ten si udržely do roku 1900, pak už zůstaly ve schodku. Přinejmenším od konce 19. století byly lázně propagovány prostřednictvím plakátů a novinové inzerce. Z této doby existují i podrobnější údaje o provozu lázní. Lázně fungovaly přibližně od dubna/května do září/října, vždy dle vývoje počasí. Otevřeny byly po celý týden. Denní počet koupelí se pohyboval od 1 do 58, ale obvykle to bylo méně než 30.\n\nV roce 1903 byl pro lázně koupen nový kotel od firmy Bratři Prášilové a spol. v Praze-Libni. V roce 1909 bylo v celém domě instalováno parní topení. Navzdory určitým vylepšením a opravám lázně nečekala dlouhá budoucnost.\n\nZásadní okolností pro další existenci železitých lázní byl objev uhličité minerálky Poděbradka v roce 1905 a otevření moderních uhličitých poděbradských lázní, které roku 1910 získalo město. Ztrátové a zchátralé železité lázně se dostaly na okraj zájmu. Provoz dále zkomplikovala první světová válka a v letech 1917–1918 byly železité lázně zavřené.\n\nOd roku 1919 železité lázně provozovala nově vzniklá lázeňská akciová společnost, která navíc usilovala o zakoupení, či dlouhodobý pronájem železitých lázní. Lázně byly v této době každoročně otevřeny od 10. května do 10. září. Po počátečním vzestupu návštěvnosti nastal v polovině 20. let její pokles, počet koupelí už nepřekročil předválečnou hranici a provoz železitých lázní zůstával ztrátový. Lázeňská akciová společnost navíc upozorňovala město, že budova potřebuje rozsáhlé opravy. Výměnou za příslib oprav společnost dostala získala snížený desetiletý pronájem, po jeho vypršení ale oznámila městu, že o železité lázně již nemá zájem. Jiného provozovatele město nenašlo. Městem objednané posudky byly navíc skeptické ohledně léčebného účinku železité vody. V březnu 1937 proto městská rada odsouhlasila odstranění lázní. Demolice budovy proběhla od dubna do května 1937.\n\n"}
{"id": "1550260", "url": "https://cs.wikipedia.org/wiki?curid=1550260", "title": "Elektronová paramagnetická rezonance", "text": "Elektronová paramagnetická rezonance\n\nElektronová paramagnetická resonance (také \"EPR, elektronová spinová resonance, ESR\", \"elektronová paramagnetická spektroskopie\") je fyzikálně-chemická metoda sloužící pro zkoumání látek s nepárovými elektrony. Zkoumá rozdělení energií spinu nepárového elektronu v magnetickém poli a přechody mezi jednotlivými spinovými stavy vyvolané působením mikrovlnného záření. Elektronová paramagnetická rezonance se hlavně využívá při výzkumu radikálů a metaloproteinů. První elektronová paramagnetická resonance byla provedena v roce 1944.\n\n"}
{"id": "1550267", "url": "https://cs.wikipedia.org/wiki?curid=1550267", "title": "Emanuel Senft", "text": "Emanuel Senft\n\nEmanuel Senft (* 3. července 1870 Chotěboř – 22. července 1922 Praha) byl rakouský a český lékárník. Zabýval se léčivými rostlinami v oblasti Rakousko-Uherska. \n\nEmanuel Senft byl synem lékárníka. V mládí navštěvoval střední školy v Havlíčkově Brodě a Čáslavi. Od roku 1886 pracoval v otcově lékárně. V letech 1889–1891 studoval farmacii na Karlově univerzitě v Praze a studium úspěšně zakončil coby magistr farmacie. Kromě toho čtyři semestry studoval filozofii na univerzitě ve Vídni. V roce 1909 nastoupil jako soukromý asistent do vídeňské chemické laboratoře k Florianu Kratschmerovi von Forstburg. Během této doby pracoval jako přednášející na vojenské lékařské fakultě. Od roku 1911 přednášel na Univerzitě Karlově a byl jmenován do Výboru pro státní podporu pěstování léčivých rostlin v Rakousku. V roce 1913 se stal hlavním inspektorem zemědělského a chemického výzkumného ústavu ve Vídni. Po založení Československa přešel do československého ministerstva zdravotnictví jako vládní rada, odkud ze zdravotních důvodů v roce 1920 odešel. Za svého života sepsal více než 100 publikací. \n\n"}
{"id": "1550276", "url": "https://cs.wikipedia.org/wiki?curid=1550276", "title": "Hilzerové", "text": "Hilzerové\n\nHilzerové \n\n– byl rakouský rod zvonařů, kteří působili v letech 1838–1907 ve Vídeňském Novém Městě, v Rakousku. \n\n– byl zvonař v Jihlavě. \n\nZakladatelem zvonařství ve Vídeňském Novém Městě byl Ignaz Hilzer (24. června 1810 St. Bernard u Hornu –25. března 1880 Vídeňské Nové Město), který v roce 1838 převzal malou dílnu Josefa Schweigera (zemřel 1802), kterou vedla jeho vdova. Podle zdroje \"Sloupnický PELMEL\" koupil zvonařskou dílnu v roce 1841 od Jakoba Korrentsche. Z malé slévárny vybudoval jednu z nejdůležitějších zvonařských dílen v k .k . Monarchie a stal se \"k.k. Hofglockengießer (k. k. Vrchní dvorní zvonařství).\" \n\nV roce 1871 do firmy vstoupil Peter Ignaz Hilzer (19. června 1846 Vídeňské Nové Město – 29. listopad 1907 Vídeňské Nové Město) syn Ignaze Hilzera, který se po smrti otce stal jediným vlastníkem zvonařství. Po smrti Hilzerova syna převzal zvonařství v roce 1931 Max Samassa z Lublaně. \n\nSlévárna do roku 1906 vyrobila 6600 zvonů o celkové hmotnosti 1800 tun. Zvony byly dodávány mimo jiné i do Turecka, Číny a Japonska. V roce 1891 byl vyroben zvon \"Kaiser Franz\" pro baziliku Mariazell o průměru 2,13 m. V roce 1942 byl zabaven pro válečnou výrobu. \n\n\n\n1901 zvon Gabriel, (rekvírován 19. dubna 1942).\n\n\n– zvonařem v Jihlavě byl Josef Hilzer, kde působil v letech 1823 až 1872.\n\n"}
{"id": "1550278", "url": "https://cs.wikipedia.org/wiki?curid=1550278", "title": "Sebeș", "text": "Sebeș\n\nSebeș je rumunské město v župě Alba. Žije zde obyvatel. Administrativně k městu náleží i tři okolní vesnice.\n\n\n"}
{"id": "1550282", "url": "https://cs.wikipedia.org/wiki?curid=1550282", "title": "Philippe Tassier", "text": "Philippe Tassier\n\nPhilippe Tassier (2. července 1873 Montluel, Ain – 11. října 1947 Paříž) byl francouzský malíř, kreslíř, ilustrátor, kolorista a fotograf, někdy prezentován jako člen Barbizonské školy.\n\nPhilippe Tassier se narodil jako syn vedoucího dílny v továrně v Montluelu, a v roce 1888 začal studovat na École des Beaux-Arts v Lyonu. Produkoval mnoho obrazů z oblasti Crémieu (Isle Crémieu) a Optevoz, kde zůstaly dvě nástěnné malby (datované 1895), v hostinci Candy na hlavním náměstí, kde se umělci setkávali (Auguste Ravier, Paul Flandrin, Hector Allemand, ale také Camille Corot, Charles-François Daubigny nebo Gustave Courbet). Jeden monochromatický obraz představuje rybník Gillieu a druhý údolí Amby . \n\nV roce 1891 vystavoval v salonu Société des Beaux-Arts akvarel s názvem \"Říjnové ráno poblíž Optevozu\", který zůstal jedním z jeho oblíbených regionů. Na konci svého života prohlásil: \"\"Systematicky odmítám, bez ohledu na nabízenou cenu, prodat všechno, co jsem dělal v Crémieu nebo Optevozu\"\", a to navzdory těžké životní situaci ztěžované válkou a věkem.\n\nOd roku 1908 do roku 1912 absolvoval několik pobytů v Bretani, kde vytvořil četné fotografie krajiny a venkovských vesnic, přístavů a každodenního života.\n\nJeho fotografická práce z Bretaně byla předmětem výstavy v Rennes v roce 2008.\n\n\n"}
{"id": "1550283", "url": "https://cs.wikipedia.org/wiki?curid=1550283", "title": "Nikolaj Alexejevič Vozněsenskij", "text": "Nikolaj Alexejevič Vozněsenskij\n\nNikolaj Alexejevič Vozněsenskij (Никола́й Алексе́евич Вознесе́нский, 1. prosince 1903 Ťoploje – 1. října 1950 Leningrad) byl sovětský ekonom a politik. Zastával vysoké funkce ve vládním aparátu, po smrti jeho ochránce Ždanova však ho v rámci tzv. leningradské aféry Ždanovovi nepřátelé zlikvidovali pomocí vykonstruovaného soudního procesu. \n\nVozněsenskij byl synem písaře v lesnické kanceláři. Jeho starší bratr Alexander Vozněsenskij byl sovětský ekonom. Nikolaj Vozněsenskij byl v Komsomolu od roku 1919/20 a členem strany se stal v roce 1921. Roku 1924 navštěvoval ve Sverdlovsku stranickou vysokou školu. Poté byl funkcionářem strany v Donbasu. V roce 1925 se stal šéfredaktorem regionálních novin v Tule. Jeho kariéra pak nabrala rychlé obrátky. V roce 1930 promoval na \"Institutu rudé profesury\", stal se v roce 1931 profesorem a v roce 1934 ve věku 31 let ředitelem tohoto ústavu. V roce 1935 byl na návrh prvního tajemníka leningradské strany Andreje Ždanova jmenován předsedou plánovací komise pro tuto oblast. V roce 1935 také získal doktorát politických věd. \n\nŽdanov, od konce 30. let druhý muž strany po Josefu Stalinovi, pokračoval v podpoře Vozněsenského. V roce 1938 byl Vozněsenskij jmenován předsedou Státní plánovací komise SSSR – nazývala se také Gosplan. Stal se tak vysoce postaveným členem vlády Sovětského svazu. V roce 1941, ve věku pouhých 38 let, obdržel od Stalina nově vytvořenou funkci místopředsedy Rady lidových komisařů (místopředsedy vlády) pro oblast ekonomických záležitostí v Radě ministrů SSSR. V roce 1942 byl jmenován do Státního výboru obrany SSSR – to byl vnitřní superkabinet s pouhými osmi členy, kterému předsedal Stalin. \n\nOd roku 1941 do roku 1947 byl kandidátem politbyra. Od 28. února 1947 do 1. března 1949 byl řádným členem politbyra Komunistické strany Sovětského svazu, nejvyššího politického orgánu SSSR. \n\nKrátce po smrti svého ochránce Ždanova v roce 1948 Vozněsenskij náhle a bez jakéhokoli vysvětlení zmizel z veřejného života. Počátkem roku 1949 podlehl intrikám Ždanovových nepřátel Lavrentije Beriji a Georgije Malenkova a stal se obětí zkonstruované tzv. Leningradské aféry. Nikita Chruščov to ve své řeči na XX. sjezdu strany popsal slovy: „Stalinovy neuvěřitelné podezíravosti rafinovaně využíval odporný provokatér a podlý nepřítel Berija, který vyhladil tisíce komunistů a poctivých sovětských lidí. Povýšení Vozněsenského a Kuzněcova nahánělo Berijovi strach. Jak bylo nyní zjištěno, právě Berija \"podstrkoval\" Stalinovi materiály v podobě oznámení, anonymních dopisů, v podobě různých zvěstí a řeči, které spolu se svými pomahači vykonstruoval.“ Vozněsenskij byl 1. března 1949 vyloučen z politbyra. V září 1950 proběhlo soudní řízení proti němu a dalším úředníkům strany obviněným z boje proti straně a jejím ústřednímu výboru. On a tajemník Ústředního výboru pro záležitosti státní bezpečnosti Alexej Kuzněcov, předseda Rady ministrů ruské RSFSR Michail Rodionov, první tajemník leningradské strany Pjotr Popkov (1903–1950) a mnoho dalších vysokých stranických činitelů přišlo o život. Byly uváděny následující důvody, proč Stalin zlikvidoval vynikajícího, ale také elitářského Vozněsenského: Nesrovnalosti v ekonomických statistikách Gosplanu (tvrzení Beriji a Malenkova) a Berijova zpráva Stalinovi, podle které Vozněsenskij v roce 1941 – když Stalin byl v krizi – povzbuzoval Molotova, aby Stalina nahradil. \n\nOkolnosti Vozněsenského smrti jsou nejasné. Předpokládá se, že byl zastřelen krátce po vynesení rozsudku. Podle Dmitrije Volkogonova však S. I. Semin informoval, že Vozněsenskij byl ve vězení ještě tři měsíce poté, co byl odsouzen k smrti zastřelením. Teprve v prosinci prý byl transportován nákladním autem do Moskvy v lehkém oblečení a pravděpodobně při tom umrzl. \n\nVozněsenskij byl od roku 1928 ženat s Marií Andrejevnou Litvinovovou (1909–2000) a měl dvě dcery. \n\nNa počátku destalinizace byl Vozněsenskij v dubnu 1954 rehabilitován. \n\n\n"}
{"id": "1550286", "url": "https://cs.wikipedia.org/wiki?curid=1550286", "title": "Girardinie", "text": "Girardinie\n\nGirardinie (\"Girardinia\") je rod rostlin z čeledi kopřivovité. Jsou to vysoké byliny se silně žahavými chlupy a střídavými laločnatými listy. Květy jsou velmi drobné, v klasovitých květenstvích. Plodem je nažka. Rod zahrnuje pouze 2 druhy a je rozšířen v Africe, Madagaskaru a Asii. \nDruh \"Girardinia diversifolia\" je zdrojem kvalitního vlákna s různým využitím, poskytuje zeleninu a slouží v domorodé medicíně.\n\nGirardinie jsou jednoleté až krátce vytrvalé, jednodomé nebo dvoudomé byliny, dorůstající výšky až 2,5 metru. Vegetativní části jsou pokryté silně žahavými chlupy. Stonek je často pětihranný. Listy střídavé, řapíkaté, s opadavými intrapetiolárními palisty. Čepel je trojžilná, na okraji zubatá až do rozličné míry laločnatá či členěná (často variabilně v rámci jedné rostliny).\nKvěty jsou uspořádané v jednopohlavných, úžlabních, klasovitých a více či méně větvených květenstvích. Samčí květenství jsou úzká a nesou husté svazečky květů. Samčí květy mají čtyř nebo pětičetné okvětí a obsahují stejný počet tyčinek a zřetelný zbytek zakrnělého semeníku. \nSamičí květenství jsou prodloužená nebo někdy stěsnaná, složená z velmi hustých vrcholíků.\nSamičí květy mají dvou, tří nebo čtyřčetné okvětí srostlé do trubičky, které má na vrcholu 2 až 3 zuby a na jedné straně je až k bázi rozštěpené. Semeník je vejcovitý, ze stran zploštělý, s nitkovitou bliznou. Staminodia chybějí.\nPlodem je zploštělá, široce vejcovitá až téměř srdcovitá nažka s pravidelnou skulpturou.\n\nRod zahrnuje jen dva druhy. Druh \"Girardinia diversifolia\" je silně variabilní a má velký areál rozšíření, sahající od tropické Afriky a Madagaskaru přes jižní Arábii a Indický subkontinent po Čínu, Koreu a Ruský Dálný východ (Přímořský kraj) a přes Indočínu po ostrovy jihovýchodní Asie. Druhý druh, \"Girardinia bullosa\", roste v tropické střední a východní Africe.\n\n\"Girardinia diversifolia\" je v Asii živnou rostlinou některých babočkovitých motýlů, jmenovitě babočky bodlákové, pohledného druhu \"Kallima inachus\" a několika druhů rodu \"Symbrenthia\".\n\nRod \"Girardinia\" je v rámci čeledi \"Urticaceae\" řazen do tribu \"Urticeae\". Nejblíže příbuznou skupinou je dle výsledků fylogenetických studií klad tvořený rody\n\"Dendrocnide\" (42 druhů v tropické Asii, Papuasii a Austrálii) a \"Discocnide\" (1 druh v Mexiku).\n\nZe stonků \"Girardinia diversifolia\" je získáváno kvalitní, dlouhé, hladké a lesklé vlákno, které je srovnatelné s vláknem z ramie. Tradičně se z něj zhotovuje příze, lana, sítě a řídká tkanina, která je používána k výrobě batohů, pytlů, popruhů a předložek. V Nepálu slouží k výrobě triček, šátků a dalšího tovaru pro turisty a na vývoz. Stonky lze také využít k výrobě papíru. Z rostliny je získáváno modré barvivo. Semena obsahují 10 až 12 % technického oleje, který je možno využít např. k výrobě mýdla. Listy a květy se vaří a konzumují jako zelenina. Jedlá jsou i pražená semena. Kořeny, nať a listy mají využití v domorodé medicíně např. proti střevním parazitům.\n\n"}
{"id": "1550289", "url": "https://cs.wikipedia.org/wiki?curid=1550289", "title": "HR 8799", "text": "HR 8799\n\nHR 8799 je přibližně 30 milionů let stará hvězda hlavní posloupnosti v souhvězdí Pegase, vzdálená 129 světelných roků (39,6 parseků) od Země. Její hmotnost činí zhruba 1,5násobek Slunce a má 4,9krát vyšší zářivý výkon. Součástí soustavy jsou prstenec prašných částic a nejméně čtyři velké planety, které s Fomalhautem b představovaly vůbec první exoplanety, jejichž pohyb na oběžných drahách byl potvrzen technikou přímého zobrazení. \n\nHvězda se řadí mezi proměnné se změnami jasnosti v důsledku neradiální pulzace povrchu. Klasifikována je do typu hvězd lambda Bootis, jejichž povrchové vrstvy jsou chudé na prvky v oblasti železného vrcholu. Představuje jediného známého zástupce typu lambda Bootis, jenž odpovídá proměnné hvězdě Gamma Doradus a zároveň je podobný Veze, charakterizované přebytkem infračerveného záření v důsledku prstence okolo hvězdy. \n\nHR 8799 je hvězda s magnitudou 5,96, ležící při západním okraji souhvězdí Pegasa, mezi hvězdami Scheat a Markab. Označení \"HR 8799\" je identifikátorem hvězdy v katalogu Bright Star, která může být slabě viditelná pouhým okem pouze v oblastech bez světelného znečištění oblohy, nebo ji lze pozorovat triedrem či malým dalekohledem. \n\nHvězda HR 8799 patří do třídy lambda Boötis (λ Boo), skupiny pekuliárních hvězd s neobvyklým nedostatkem kovů, prvků těžších než vodík a helium, v horních vrstvách atmosféry. V důsledku toho má velmi komplexní spektrální typologii. Profil svítivosti Balmerových čar ve hvězdném spektru, rovněž jako efektivní teplota hvězdy, nejlépe odpovídá typickým vlastnostem hvězd spektrální třídy F0 V hlavní posloupnosti. Přítomnost silných absorpčních čar vápníku II K a dalších kovů by hvězdu přesto řadilo spíše do spektrální třídy A5 V hlavní posloupnosti. Hvězda proto byla zapsána ve tvaru . \n\nUrčení stáří hvězdy se lišilo na základě použité metodiky. Předpokládaný věk z naměřených hodnot svítivosti, dle statistických dat odpovídajících hvězd s prstencem, byl udán v rozmezí 20–150 milionů let. Z porovnání s podobně pohybujícími se hvězdami vesmírem mělo stáří činit 30–160 milionů let. Vzhledem k poloze hvězdy na Hertzsprungově–Russellově diagramu jasu a teploty se odhadovaný věk pohyboval na škále 30–1 128 milionů let. Podobné hvězdy typu lambda Boötis patří mezi mladá tělesa, s průměrným věkem dožití jedné miliardy let. Asteroseismologie také předpokládá střední životnost okolo jedné miliardy roků. Aby takový přístup odpovídal teoriím chladnutí vztahujícím se ke změnám v atmosféře, činil by z planet hnědé trpaslíky, které by však v systému nebyly stabilní. Nejpřijatelnějším odhadem věku hvězdy 8799 HR se tak stala hranice 30 milionů let.\n\nPodrobná analýza hvězdného spektra ve srovnání se Sluncem odhalila mírný přebytek uhlíku a kyslíku, přibližně o 30 %, respektive 10 %. Zatímco u některých hvězd lambda Boötis je množství síry srovnatelné se Sluncem, tak HR 8799 vykázala pouze 35% hodnotu sluneční úrovně. Hvězda má rovněž nedostatek prvků těžších než sodík; například zásoby železa činily pouze 28 % hladiny sluneční úrovně. \n\nAnalýza spektroskopických dat z pohledu hvězdné seismologie ukázala, že sklon rotační osy k ose oběžné dráhy hvězdy je větší nebo se blíží k hranici 40°. To kontrastuje s inklinací čtyř planet, u nichž byla hodnota úhlu vypočítána zhruba na úrovni . Pozorování hvězdy rentgenovou observatoří Chandra detekovalo nízkou magnetickou aktivitu. Naopak míra radioaktivity byla výrazně vyšší než u hvězd spektrální třídy A typu Altair. To vedlo k předpokladu, že se vnitřní uspořádání daleko více podobá hvězdám spektrální třídy F0. Teplota koróny činí přibližně 3 milióny K.\n\nAmericko-kanadský tým pod vedením Christiana Maroise z Národní vědecké rady Herzbergova institutu astrofyziky oznámil 13. listopadu 2008 přímé pozorování tří exoplanet z havajských observatoří Kecka a Gemini, za použití adaptivní optiky pro sledování v oboru infračerveného záření. Po vývoji a použití nové technologie zpracování infračervených snímků bylo v roce 2009 odhaleno, že exoplanety již přímo nasnímal Hubbleův vesmírný dalekohled v roce 1998 prostřednictvím zařízení NICMOS. Další pozorování v letech 2009–2010 odhalila čtvrtou obří planetu obíhající na dráze nejblíže k mateřské hvězdě, ve vzdálenosti menší než 15 AU, jejíž existence byla následně potvrzena dalšími týmy.\n\nNejvzdálenější planeta se pohybuje na orbitě, která je součástí prachového disku připomínajícího Kuiperův pás. Jedná se o jeden z nejmohutnějších známých prstenců hvězdy v oblasti vesmíru do 300 světelných roků od Země, který byl nasnímán v lednu 2009 Spitzerovým vesmírným dalekohledem. Ve vnitřním systému soustavy je prostor pro terestrické planety. Nejvnitřnější planeta disponuje vlastním prachovým prstencem.\n\nPlanety systému e, d, c a b vyzařují dvakrát až třikrát více energie, než plynní obři Jupiter, Saturn, Uran, respektive Neptun. Vzhledem k poklesu inenzity záření s druhou mocninou vzdálenosti od zdroje, jsou intenzity záření srovnatelné ve vzdálenosti formula_1 = 2,2krát větší od HR 8799 než od Slunce, což znamená, že planety sluneční soustavy a systému HR 8799 nacházející se ve vzdálenosti tohoto násobku, přijímají od mateřské hvězdy podobné množství záření.\n\nHmotnost pozorovaných objektů systému HR 8799 se dle měření blíží hornímu limitu, který definuje tělesa jako planety. Pokud by překročily hranici 13krát vyšší hmotnosti Jupiteru, mohly by zažehnout jadernou fúzi deuteria a podle kritérií Pracovní skupiny exoplanet Mezinárodní astronomické unie být klasifikovány za hnědé trpaslíky. V případě korektního měření hmotností se soustava HR 8799 stala prvním extrasolárním systémem obsahujícím více planet, který byl objeven přímým zobrazením. Planety hvězdu obíhají proti směru hodinových ručiček. \n\nŠirokopásmová fotometrie planet b, c a d odhalila v jejich atmosférách značnou oblačnost, zatímco blízká infračervená spektroskopie u planet b a c indikovala nerovnováhu plynů CO / CH. „Projekt 1640“ blízké infračervené spektroskopie na Palomarské observatoři zjistil mezi planetami výraznou různorodost chemického složení, což bylo překvapivé vzhledem k předpokladu stejného procesu vzniku z prachového disku a podobným jasnostem.\n"}
{"id": "1550296", "url": "https://cs.wikipedia.org/wiki?curid=1550296", "title": "Tiefenbach (okres Pasov)", "text": "Tiefenbach (okres Pasov)\n\nTiefenbach je obec v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\n"}
{"id": "1550311", "url": "https://cs.wikipedia.org/wiki?curid=1550311", "title": "Sa raison d'être", "text": "Sa raison d'être\n\nSa raison d'être je francouzský dvoudílný televizní film z roku 2008, který režíroval Renaud Bertrand. Film zachycuje vývoj francouzské rodiny v letech 1980–1998.\n\nIsabelle, která studuje v Paříži, přijíždí na Vánoce roku 1980 k rodičům, aby jim představila svého přítele Bruna. Isabelle je těhotná s jiným mužem, který ji opustil. Do Bruna se tajně zamiluje Isabellin bratr Nicolas. Bruno i před nesouhlas Isabelliny matky žije s ní a vychovávají spolu syna Jérémyho. Isabelle přesto nechce Bruna uznat za otce a za poručníka určí svého bratra. V roce 1981 se francouzským prezidentem stává François Mitterrand a Nicolas začne pracovat jako poradce v komunální politice.\n\nBěhem útoku v Rue des Rosiers Isabelle umírá a Bruno je vážně zraněn. Nicolas vychovává Jérémyho a když se Bruno uzdraví, sestěhují se společně do jednoho bytu, aby jej mohli vychovávat společně. O něco později se Bruno dozví od zdravotní sestry Nadie, že krev, která mu byla v nemocnici po útoku podána transfúzí, byla infikována virem HIV. Nicolas se seznámí s poslancem Pierrem Bressonem, kterému začne dělat asistenta a začnou spolu utajený vztah. V roce 1998 umírá Bruno. Podaří se ho převézt z nemocnice domů, aby mohl sledovat mistrovství světa ve fotbale, ve kterém Francie vyhrála. Když začne Národní shromáždění projednávat občanský pakt solidarity, Pierre je proti návrhu, což způsobí rozchod s Nicolasem.\n\n"}
{"id": "1550317", "url": "https://cs.wikipedia.org/wiki?curid=1550317", "title": "Litava (okres Krupina)", "text": "Litava (okres Krupina)\n\nLitava je obec v okrese Krupina v Banskobystrickém kraji na Slovensku. Žije zde  obyvatel.\n\nObec se nachází v centrální části Krupinské planiny, v údolí Litavy. Leží 10 km na jihovýchod od okresního města a asi 16 km na severozápad od Veľkého Krtíše.\n\nPrvní písemná zmínka o obci pochází z roku 1135. V obci stojí jednolodní gotický římskokatolický kostel svaté Markéty z 14. století, který byl v roce 1739 barokně přestavěn.\n\n"}
{"id": "1550318", "url": "https://cs.wikipedia.org/wiki?curid=1550318", "title": "Hôtel de Bonneval", "text": "Hôtel de Bonneval\n\nHôtel de Bonneval je městský palác z 18. století, který se nachází v Paříži v historické čtvrti Marais ve 3. obvodu na adrese 14–16, \"Rue du Parc-Royal\".\n\nPalác byl postaven v 18. století pro pana de Bonneval. Od 3. července 1961 je chráněn jako historická památka. V roce 1975 byl renovován.\n\n"}
{"id": "1550320", "url": "https://cs.wikipedia.org/wiki?curid=1550320", "title": "Josef Kolář (spisovatel)", "text": "Josef Kolář (spisovatel)\n\nJosef Kolář (21. dubna 1905, Louny – 3. března 1983, Praha) byl český spisovatel, novinář a pracovník Československého rozhlasu. Proslavil se především knihou pro děti \"Z deníku kocoura Modroočka\".\n\nNarodil se v Lounech, kde v roce 1924 maturoval na místní reálce. Poté studoval na Přírodovědecké fakultě Univerzity Karlovy v Praze. Po studiích odešel na Ostravsko, kde učil na střední škole a zároveň začal spolupracovat s ostravskou pobočkou Československého rozhlasu. Po druhé světové válce, od roku 1945, se stal rozhlasovým redaktorem na plný úvazek, pracoval především v redakci vysílání pro děti a mládež (pořady \"Pionýrská beseda\", \"Sovětští pionýři naším příkladem\" ad.). V rychlém vzestupu mu pak pomohla silná komunistická orientace, které se držel do konce života. V letech 1963–1965 byl uměleckým ředitelem Československého rozhlasu.\n\nNapsal několik knih – \"Němé tváře\" (1944), \"Podivuhodná setkání\" (1955), ale žádná se nevyrovnala v popularitě dětské knížce \"Z deníku kocoura Modroočka\", která prvně vyšla roku 1965. Pojednává o kocourkovi, který si píše tajně deník, který drápe do starého koberce a humorně v něm líčí svůj pohled na svého pána a vůbec svět lidí. I tato knížka má kořeny v rozhlase, základem se stalo několik dílů pohádkového cyklu Hajaja, které Josef Kolář připravil. K popularitě knihy přispěly i ilustrace Heleny Zmatlíkové, které byly již v prvním vydání, a které s knihou zůstaly spjaty ve většině vydání příštích. Kniha byla převedena i do podoby stejnojmenného televizního animovaného seriálu. \n\nV roce 2009 se v anketě České televize \"Kniha mého srdce\", která hledala nejoblíbenější knižní dílo českých čtenářů, umístila kniha \"Z deníku kocoura Modroočka\" na 55. místě.\n\n"}
{"id": "1550326", "url": "https://cs.wikipedia.org/wiki?curid=1550326", "title": "Anna Wetlinská", "text": "Anna Wetlinská\n\nAnna Wetlinská (* 14. června 1953) je česká televizní moderátorka a herečka. Po opavském gymnáziu vystudovala Lomonosovovu univerzitu v Moskvě. Ve filmu debutovala roku 1978 (\"Čistá řeka\"), dále hrála například v pohádce \"Princové jsou na draka\" (1980) a v seriálu Návštěvníci (1983). Od roku 1981 uváděla pořady v Československé televizi, později zde byla i hlasatelkou. Provdala se za Švýcara a žije ve Švýcarsku.\n\n"}
{"id": "1550333", "url": "https://cs.wikipedia.org/wiki?curid=1550333", "title": "Annemarie Selinko", "text": "Annemarie Selinko\n\nAnnemarie Selinko (1. září 1914, Vídeň – 28. července 1986, Kodaň) byla rakouská spisovatelka, autorka řady knih, které se v německojazyčném prostoru staly bestsellery. Narodila se ve Vídni, ale poté dlouho žila v Německu. V roce 1939 uprchla před nacisty do Dánska, spolu se svým dánským manželem, ale v roce 1943 museli oba uprchnout znovu a usadili se pak ve Švédsku. Později žila v Paříži, Londýně, aby se nakonec vrátila do Kodaně, kde dožila. Její sestru Liselotte nacisté zavraždili, Annemarie jí pak dedikovala svůj poslední román \"Désirée\" (1951), který se stal jejím zdaleka nejslavnějším. Pojednává o skutečné události – lásce a krátkodobém zasnoubení Désirée Clary (budoucí švédské a norské královny) a francouzského císaře Napoleona Bonaparta. Kniha byla přeložena do 25 jazyků a prodalo se jí přes milion výtisků. V roce 1954 podle ní byl natočen stejnojmenný hollywoodský film s Marlonem Brandem a Jean Simmonsovou v hlavních rolích. V anketě České televize \"Kniha mého srdce\", která v roce 2009 hledala nejoblíbenější knižní dílo českých čtenářů, se román Desirée umístil na 85. místě.\n"}
{"id": "1550338", "url": "https://cs.wikipedia.org/wiki?curid=1550338", "title": "Leningradská aféra", "text": "Leningradská aféra\n\nJako leningradská aféra () se označuje řada údajných kriminálních případů, které vyústily v čistku komunistické strany a státní správy SSSR v Leningradu a Leningradské oblasti v letech 1948–1950. Související politické procesy skončily mnoha tresty smrti a dlouhými tresty odnětí svobody. \n\n31. srpna 1948 zemřel Andrej Ždanov, v letech 1934–1945 jeden z nejbližších spolupracovníků Stalina a jeden z nejvlivnějších lidí v SSSR, který byl tajemníkem oblastního výboru komunistické strany v Leningradu. Předtím, v roce 1946, Ždanov a jeho přívrženci (Nikolaj Vozněsenskij, Alexej Kuzněcov a Michail Rodionov) odvolali tajemníka Ústředního výboru Komunistické strany Ukrajiny Georgije Malenkova a snížili jeho roli v mocenském aparátu. Malenkov proto plánoval pomstu vůči lidem, kteří napomohli k jeho ponížení; Lavrientij Berija byl také soupeřem Ždanova a jeho nejbližších spolupracovníků. \n\nPo smrti Ždanova zahájili Malenkov a Berija intriku zaměřenou na diskreditaci jeho spolupracovníků. Přesvědčili Stalina o údajně separatistických snahách leningradské stranické organizace a údajné neloajálnosti lidí zastávajících vedoucí pozice v Leningradu a Leningradské oblasti. V důsledku těchto intrik byli v březnu 1949 Vozněsenskij a Kuzněcov propuštěni ze svých funkcí. Kuzněcov byl ihned zatčen spolu s prvním tajemníkem oblastního výboru strany Pjotrem Popkovem a premiérem ruské vlády Michailem Rodionovem. Vozněsenskij byl zatčen v říjnu 1949. \n\nZatčení byli mimo jiné Vozněsenského bratra Alexandr (ministr školství RSFSR, bývalý rektor Leningradské univerzity), Michail Basov (místopředseda vlády RSFSR), Michail Safonov (předseda výkonného výboru Leningradské regionální rady), Ilja Charitonov a Nikolaj Solovjov (bývalý předsedové výkonného výboru Leningradské oblastní rady), Pjotr Ťurkin (místopředseda výkonného výboru Leningradské regionální rady), Georgij Badajev (2. tajemník oblastního výboru strany v Leningradu), Josif Turko (bývalý 2. tajemník oblastního výboru strany v Leningradu), Vsevolod Ivanov (bývalý tajemník regionálního výboru Komsomolu v Leningradu), Andrej Burilin (místopředseda výkonného výboru leningradské oblastní rady), Pjotr Lazutin (předseda výkonného výboru městské rady Leningradu), Jakov Kapustin (2. tajemník městského výboru strany v Leningradu), Pjotr Kubatkin (bývalý náčelník NKVD v Leningradské oblasti) a mnoha dalších lidí zastávajících vedoucí pozice v Leningradě a Leningradské oblasti ve 40. letech 20. století – ve stranickém, správním, ekonomickém, komsomolském i vojenském aparátu. Zatčení byli podrobeni brutálním výslechům a byli nuceni podepsat falešná doznání. Při vyšetřování sehrál velkou roli ministr státní bezpečnosti SSSR Viktor Abakumov.\n\nVe dnech 29. – 30. září 1950 se v Leningradu konalo přelíčení Vojenského tribunálu Nejvyššího soudu SSSR, které na základě obvinění z „vlastizrady a škodlivé a kontrarevoluční činnosti“ odsoudilo k trestu smrti Nikolaje Vozněsenského, Kuzněcova, Rodionova, Popkova, Lazutina a Kapustina (popraveni následující den v Leningradu) a na 15 let vězení Turka. Ve dnech 27.–28. října 1950 v Moskvě stejný tribunál odsoudil k trestu smrti za účast na kontrarevoluční organizaci Badajeva, Basova, Burilina, Alexandra Vozněsenského, Ivanova, Kubatkina, Safonova, Solovjeva, Charitonova a 11 dalších. Celkem bylo v souvislosti s „leningradskou aférou“ odsouzeno k dlouhodobému trestu odnětí svobody více než 200 osob a propuštěno z funkcí bylo přes 2000 lidí. \n\nV dubnu a květnu 1954 byly oběti posmrtně rehabilitovány. V prosinci 1954 byl Viktor Abakumov odsouzen k trestu smrti a popraven mimo jiné za účast v této záležitosti. \n\nV červnu 1957 byl Georgij Malenkov jako hlavní organizátor čistky odvolán z funkce místopředsedy vlády SSSR. \n\n"}
{"id": "1550346", "url": "https://cs.wikipedia.org/wiki?curid=1550346", "title": "Okružná", "text": "Okružná\n\nOkružná či Okružnaja může být:\n"}
{"id": "1550355", "url": "https://cs.wikipedia.org/wiki?curid=1550355", "title": "Grigorij Alexandrov", "text": "Grigorij Alexandrov\n\nGrigorij Vasiljevič Alexandrov (Григо́рий Васи́льевич Алекса́ндров, původní příjmení Мормоне́нко (Mormoněnko); 23. ledna 1903 Jekatěrinburg – 16. prosince 1983 Moskva) byl prominentní sovětský filmový režisér, který byl jmenován národním umělcem SSSR v roce 1947 a hrdinou socialistické práce v roce 1973. Získal Stalinovy ceny za roky 1941 a 1950.\n\nZpočátku pracoval pod Sergejem Ejzenštejnem jako spolurežisér, scenárista a herec. Významným režisérem se sám stal ve 30. letech, kdy natočil \"Veselé děti\" a řadu dalších hudebních komedií, v nichž hrála jeho žena Ljubov Orlovova. \n\nAčkoli Alexandrov zůstal aktivní až do své smrti, jeho muzikály, patřící mezi první vyrobené v Sovětském svazu, zůstávají jeho nejoblíbenějšími filmy. Soupeří s filmy Ivana Pyrjeva jako nejúčinnější a nejveselejší podívané, které kdy vznikly ve stalinistickém Sovětském svazu. \n"}
{"id": "1550356", "url": "https://cs.wikipedia.org/wiki?curid=1550356", "title": "Letecký souboj nad Boskovštejnem", "text": "Letecký souboj nad Boskovštejnem\n\nDne 28. srpna 1944 došlo mezi 11. a 12. hodinou v prostoru nad obcí Boskovštejn, okolními vesnicemi a přilehlým lesem (zhruba 20 km severozápadně od Znojma) ke vzdušnému souboji mezi německým a americkým strojem, doprovázejícím bombardovací svaz. Během souboje s německým FW-190A8 byl sestřelen americký P-51B Mustang, který se zřítil u lesa 1,5 km východně od obce Boskovštejn. Stroj pilotoval poručík (\"second lieutenant\") USAAF Ralph J. Jones, který zahynul. Sestřel si nárokoval poručík (\"Leutnant\") Klaus Neumann z JG 3 (Stíhací peruť 3), letecké eso Luftwaffe. O dalších ztrátách na obou stranách, pokud k nějakým došlo, zdroje mlčí.\n\nDne 28. srpna 1944 provedlo 5. bombardovací křídlo americké 15. letecké armády nálet na ropnou rafinérii a přilehlé chemické závody v rakouském Moosbierbaum. 5. bombardovací křídlo bylo vybaveno bombardovacími letouny B-17 a startovalo ze základen v Itálii. Náletu se účastnilo 168 bombardérů. Doprovod zajišťovaly stíhací letouny, mimo jiné také z 308. perutě 31. stíhací skupiny, ke které náležel i poručík Ralph J. Jones se svým P-51B, který nesl přezdívku „\"Birmingham Boomerang\"“. Jones byl číslo 2 v „\"Modré letce\"“, která čítala celkem 4 P-51B pod vedením poručíka Goehausena. Byl to jeho první bojový let. Stroje 308. perutě odstartovaly kolem 9. hodiny ranní ze základny v italském San Severo. Kolem 10:45 dorazily americké bombardéry nad cílovou oblast a svrhly svůj náklad.\n\nCelkem 70 až 80 letounů Luftwaffe postupně zaútočilo na americké uskupení. V 11:20 se s třemi německými Focke Wulf FW-190 střetly P-51 z Modré letky. Mezi nimi i poručík Ralph J. Jones. Němci se rozdělili a zahájili klesavý let. Poručík Goehausen se za nimi vrhl a poručík Jones ho následoval. To bylo naposledy, kdy byl svými spolubojovníky spatřen. Podle hlášení amerických letců začal Jones pronásledovat Němce kousek nad Vídní, zhruba 97 km od místa havárie u Boskovštejna. Letouny během soubojů často urazily velké vzdálenosti a pokryly rozlehlou oblast. Svědci souboje z řad občanů Jevišovic však uvedli, že souboj začal, když se americký bombardovací svaz vracel obloukem směrem od Jihlavy zpátky na Vídeň. V tu chvíli se mělo ke svazu přiblížit německé letadlo, na které se měl Jones vrhnout. Oba scénaře jsou možné, avšak svědectví civilistů se od oficiálních armádních záznamů a hlášení v tomto případě liší ve více věcech. Liší se částečně i mezi sebou. Oficiální záznamy jsou tudíž důvěryhodnější.\n\nNěmecký FW-190A8, se kterým se poručík Jones utkal, pilotoval poručík (v té době hodnosti \"Feldwebel\"-rotmistr) Klaus Neumann. Tento příslušník Luftwaffe provedl svůj první bojový let již v květnu roku 1943 na východní frontě, kde létal u 2. letky JG 51. Předtím, než byla jeho letka v červenci roku 1944 přesunuta do Německa, dosáhnul 12 vítězství. V Německu byla jeho letka připojena k JG 3. Před 28. srpnem pak sestřelil dalších 10 strojů. Oproti Jonesovi byl tedy v době jejich střetu již zkušeným leteckým esem. 25. listopadu 1944 byl vyznamenán Rytířským křížem. V lednu následujícího roku nastoupil do štábní pozice u JG 7. Následně se připojil k JV 44, u které létal na proudových Me 262. Válku přežil a dosáhl celkem 37 vítězství.\n\nJonesův P-51 měl mezi 11. a 12. hodinou po zásazích, které utržil od německého stroje, na nebi nad Boskovštejnem explodovat. Odtrhlo se mu křídlo a letoun, zanechávajíc za sebou černý kouř, spadl ve spirále k zemi. Dopadl na loučku mezi lesem a potokem Stanůvka, vedle cesty vedoucí do Boskovštejna.\n\nNa místo havárie brzy dorazili civilisté z okolních obcí. Plameny a explodující munice jim bránily v přiblížení. V kokpitu se nacházel trup těla bez hlavy, nohou a jedné paže. Části těla a letounu byly roztroušeny po rozlehlé oblasti. O události byly informovány úřady včetně Gestapa. Byla přijata příslušná opatření, včetně ostrahy místa havárie. Civilistům bylo nařízeno pátrat po odděleném křídle, které obsahovalo kulomety a munici. Měli také odevzdat vše, co na místě havárie najdou nebo si již odnesli. Během několika dnů byl vrak z místa odstraněn.\n\nOstatky amerického letce byly pohřbeny 30. srpna 1944 na Jevišovickém hřbitově. V roce 1946 byl asi 100 metrů od místa dopadu letounu vybudován pomník, avšak bez pilotova jména. To bylo na pomník doplněno na počátku 90. let. 18. září 1946 bylo tělo pilota exhumováno a převezeno na americký vojenský hřbitov ve Francii poblíž Saint-Avold.\n"}
{"id": "1550362", "url": "https://cs.wikipedia.org/wiki?curid=1550362", "title": "Pyskatec lesklý", "text": "Pyskatec lesklý\n\nPyskatec lesklý (\"Prasium majus\"), česky též nykolinka větší, je rostlina z čeledi hluchavkovitých, rozšířená ve Středomoří, jediný zástupce monotypického rodu pyskatec (\"Prasium\").\n\nJe to menší, obvykle hustě větvený opadavý keřík, dorůstající výšek 30–100(–150) cm. Větévky jsou hranaté, se žlutošedou, po vyzrání podélně popraskanou kůrou; na nich vyrůstají vstřícné řapíkaté listy vejčitého až vejčitě kopinatého tvaru, po okrajích pilovité či zubaté, lesklé, lysé či jenom řídce chlupaté. Květy jsou oboupohlavné, uspořádané v řídkých, listeny podepřených lichopřeslenech po 2–3; kalich je široce zvonkovitý, s pěti zuby, koruna výrazně dvoupyská, přičemž horní pysk je jednoduchý, spodní dělený do tří laloků. Délka korunní trubky je asi 10 mm. Barva květu je bílá, případně světle narůžovělá. Tyčinky jsou čtyři, z květu nevyčnívají. Plodem jsou tvrdky. Druh je opylován hmyzem, kvete od ledna do června.\n\nDruh je rozšířen v oblasti celého Středomoří kromě Francie, sporná je jeho původnost na Kanárských ostrovech a v Makaronézii. Roste na suchých kamenitých a skalnatých stráních, na skalních útesech, na sedimentech okolo pobřeží, v makchiích a garrigues či jako podrost světlých tvrdolistých lesů, převážně v blízkosti moře. Zasahuje do maximální nadmořské výšky 150–600 m. Je vápnomilnou rostlinou, preferuje tedy vápencové podloží.\n\nVe Středomoří jej lze pěstovat jako nenáročnou okrasnou rostlinu s půvabnými květy, která dobře snáší sucho a plné slunce a nevyžaduje zvláštní péči. Listy se využívají v kuchyni pro vysoký obsah vitamínu E a antioxidační působení. Pyskatec je též dobrá medonosná rostlina.\n\nV rámci hluchavkovitých patří rod pyskatec do podčeledi \"Lamioideae\" a tribu \"Stachydeae\". Linné ve svých \"Species Plantarum\" z roku 1753 popsal na základě morfologie dva druhy, které byly posléze sjednoceny a rod \"Prasium\" je tak považován za monotypický – obsahuje pouze jediného zástupce.\n\n \n"}
{"id": "1550379", "url": "https://cs.wikipedia.org/wiki?curid=1550379", "title": "Wanda Wasilewska", "text": "Wanda Wasilewska\n\nWanda Wasilewska, známé také pod ruským jménem Vanda Lvovna Vasilevskaja (Ва́нда Льво́вна Василе́вская, 21. ledna 1905 Krakov – 29. července 1964 Kyjev), byla polská a ukrajinská sovětská romanopiskyně a novinářka a levicová politický aktivistka, která se stala oddanou komunistkou. Uprchla z Polska po německé invazi v září 1939 a usadila se v Sověty okupovaném Lvově a nakonec v Sovětském svazu. Byla zde zakladatelkou Svazu polských vlastenců a hrála důležitou roli při formaci polské 1. pěší divize Tadeusze Kościuszka. Divize byla zárodkem pozdější Polské lidové armády a během druhé světové války bojovala na východní frontě. Wasilewska rádkyní Josifa Stalina a její vliv byl důležitý pro zřízení Polského výboru národního osvobození v červenci 1944, a tedy pro vznik Polské lidové republiky. \n"}
{"id": "1550390", "url": "https://cs.wikipedia.org/wiki?curid=1550390", "title": "Matěj Blümel", "text": "Matěj Blümel\n\nMatěj Blümel (* 31. května 2000 Tábor) je český lední hokejista, který v sezóně 2019/2020 nastupuje v české nejvyšší hokejové lize za tým HC Dynamo Pardubice na pozici útočníka. Rodák z Tábora prošel systémem Dynama Pardubic. Ve vstupním draftu NHL v roce 2019 byl ve čtvrtém kole jako celkem 100. hráč vybrán týmem Edmonton Oilers. V roce 2019 reprezentoval Česko na mistrovství světa juniorů ve Victorii a Vancouveru, o rok později na mistrovství světa juniorů v Ostravě a Třinci.\n"}
{"id": "1550393", "url": "https://cs.wikipedia.org/wiki?curid=1550393", "title": "Alexandr (Agrikov)", "text": "Alexandr (Agrikov)\n\nAlexandr (rodným jménem; Vasilij Alexandrovič Agrikov; * 13. května 1953, Trudfront) je kněz ruské pravoslavné církve, arcibiskup a metropolita brjanský a sevský.\n\nNarodil se 13. května 1953 v Trudfrontu. Když mu bylo šest let zemřela mu matka a odstěhoval se do Bělgorodské oblasti, kde působil jeho otec jako kněz. Po základní škole nastoupil na zdravotnickou školu v Moskvě. Poté studoval na Moskevském duchovním semináři a Moskevské duchovní akademii.\n\nDne 2. června 1974 byl jaroslavským a rostovským metropolitou Ioannem (Vendlandem) vysvěcen na diakona a o tři dny později na presbytera a stal se představeným chrámu Narození Krista v Masalskoje. Stejný rok začal sloužit v řadách sovětských ozbrojených sil a to až do roku 1976.\n\nV únoru 1977 byl přijat do moskevské eparchie a stal se knězem v Nikolském chrámu v Puškino. O rok později byl jmenován představeným Nikolského chrámu v Losino-Petrovskij. Poté působil jako kněz Uspenského chrámu v Šubině, chrámu Narození Přesvaté Bohorodičky Obrazcově a Vladimírského chrámu v Mytišči. Dne 6. prosince 1980 byl metropolitou krutickým a kolomenským Juvenalijem (Pojarkovem) postřižen na monacha se jménem Alexandr na počest svatého Alexandra Něvského. Na Velikonoce roku 1982 byl vyznamenán zlatým náprsním křížem. Dne 9. března 1987 byl povýšen na igumena a 12. května 1999 mu byl udělen zlatý náprsní kříž s ozdobami. \n\nDne 21. června 2001 byl povýšen na archimandritu.\n\nDne 17. července 2001 byl Svatým synodem zvolen biskupem dmitrovským a vikářem moskevské eparchie. Oznámení proběhlo 1. září 2001 a biskupské svěcení přijal o den později z rukou patriarchy Alexije II. Jako vikář působil také jako představený chrámu proroka Eliáše v Čerkizově.\n\nDne 28. prosince 2011 byl Svatým synodem jmenován biskupem brjanským a 26. července 2012 archimandritou Horno-Nikolského mužského monastýru v Brjansku.\n\nDne 29. května 2013 byl zvolen hlavou brjanské metropolie a 13. června byl patriarchou Kirillem povýšen na metropolitu.\n\nDne 23. října 2014 byl propuštěn z funkce archimandrity monastýru. \n\nOd roku 2008 je sekretářem Nejvyššího církevního soudu.\n\nCírkevní\n\n"}
{"id": "1550406", "url": "https://cs.wikipedia.org/wiki?curid=1550406", "title": "Lucie Silvas", "text": "Lucie Silvas\n\nLucie Silvas (* 4. září 1977 Kingston upon Thames jako Lucie Joanne Silverman) je anglická zpěvačka a skladatelka. \n\nJejí otec pochází z Nového Zélandu a matka ze Skotska. Po otci je židovského původu. Má dvě sestry. Jejím manželem je hudebník John Osborne.\n\nHudbě se věnuje od pěti let. Začínala jako doprovodná zpěvačka Judie Tzuke, s níž spolupracovala na debutovém albu \"Breathe In\". Zaměřila se na žánry country a adult contemporary, její pěvecký projev ovlivnil také jazz, soul a gospel. Její duet s Marcem Borsatem „Every Time I Think of You“ byl v roce 2006 na čele nizozemské hitparády.\n\n"}
{"id": "1550407", "url": "https://cs.wikipedia.org/wiki?curid=1550407", "title": "Židovský hřbitov v Luži", "text": "Židovský hřbitov v Luži\n\nŽidovský hřbitov se nalézá asi jeden kilometr východně od města Luže v okrese Chrudim v Pardubickém kraji. \n\nHřbitov, kde se pohřby konaly až do druhé světové války, byl pravděpodobně založen v první polovině 17. století. Nejstarší náhrobky z celkově dochovaných 600 pocházejí z tohoto období. Kromě východočeských asymetrických stél, takzvaných „beraních rohů“, jsou zvláště cenné barokní a secesní náhrobky. Nápisy na náhrobcích jsou psány v hebrejštině a kombinacích hebrejštiny a češtiny, hebrejštiny a němčiny a také češtiny a němčiny. \n\nZ márnice se dochovaly pouze zbytky obvodových zdí. Po roce 1992 začala rekonstrukce areálu, která pokračovala do roku 1995. Od té doby je areál průběžně udržován a je přístupný veřejnosti. \n\nNedaleko náměstí stála synagoga, která byla k bohoslužbám využívána do roku 1940. \n\n"}
{"id": "1550408", "url": "https://cs.wikipedia.org/wiki?curid=1550408", "title": "Sejfy (Dolní Dvořiště)", "text": "Sejfy (Dolní Dvořiště)\n\nSejfy () zaniklá zaniklá ves v katastrálním území Jenín, dnes součást obce Dolní Dvořiště v okrese Český Krumlov.\n\nPrvní písemná zmínka je z roku 1379 \"(Villa Zeiffenn).\" Název vsi má souvislost s rýžováním zlata apod., při kterém vznikaly sejfy nebo též sejpy.\n\nV roce 1843 byly Sejfy uváděny pod názvem patřily do panství Rožmberk a do farnosti Horní Dvořiště. Stálo zde 15 domů a žilo 112 obyvatel.\n\nV letech 1869–1910 byly Sejfy uváděny pod názvem jako osada obce Jenín (tehdy v letech 1921–1930 jako osada obce Jenín, v roce 1950 jako osada obce Rybník. V dalších letech Sejfy jako osada zanikly a staly se součástí obce Dolní Dvořiště.\n"}
{"id": "1550410", "url": "https://cs.wikipedia.org/wiki?curid=1550410", "title": "Číselná stanice", "text": "Číselná stanice\n\nČíselná stanice je termín označující krátkovlnný radiový vysílač, který na určené frekvenci opakovaně vysílá sekvence čísel, a to buď v Morseově abecedě, čtené obsluhou, nebo za použití syntezátoru řeči. Tento fenomén byl nejčastěji zaznamenáván za studené války, kdy tímto způsobem byly údajně oběma stranami přes železnou oponu předávány instrukce pro zvědy. Rozsah těchto aktivit byl mapován radioamatéry, kteří pro číselné stanice vytvořili systém klasifikace, a pro ty nejzajímavější se ujala pojmenování. Ve 21. století většina stanic utichla, ale některé – například v ruštině – pokračují ve vysílání. \n\nJednou z nejznámějších stanic byl anglicky vysílající E03 „The Lincolnshire Poacher“ připisovaný britské rozvědce, který uváděl číselnou sekvenci melodií stejnojmenné lidové písničky. Byl vysílán pravděpodobně z Kypru a ukončil svou činnost v roce 2008.\nZ Československa respektive v českém jazyce vysílal několik let například S10 (S označuje slovanský jazyk) „Czech Lady“. Stále aktivní je ruská stanice UVB-76 přezdívaná „The Buzzer“ (česky \"Bzučák\") vysílaná na frekvenci 4625 kHz jednou či dvakrát týdně.\n\n"}
{"id": "1550415", "url": "https://cs.wikipedia.org/wiki?curid=1550415", "title": "Jemeljan Jaroslavskij", "text": "Jemeljan Jaroslavskij\n\nJemeljan Michajlovič Jaroslavskij (Емелья́н Миха́йлович Яросла́вский, narozený Minej Izrailjevič Gubelman, Мине́й Изра́илевич Губельма́н; 3. března 1878 Čita – 4. prosince 1943 Moskva) byl ruský bolševický revolucionář židovského původu, novinář a historik. Byl horlivým podporovatelem Stalina a patřil k hlavním původcům pronásledování věřících v předválečném Sovětském svazu. \n\nJaroslavskij byl redaktorem ateistického satirického žurnálu \"Bezbožnik\" a vedl Ligu militantních bezbožníků. Byl také v čele protináboženské komise ústředního výboru strany. \n\nMinej Izrailjevič Gubelman, pozdější Jemeljan Jaroslavskij, se narodil 3. března 1878 v židovské rodině v Čitě, tehdy hlavním městě ruské zabajkalské oblasti, kde jeho rodiče byli politickými exulanty. Jeho první zaměstnání bylo knihvazačství. \n\nGubelman v roce 1898 vstoupil do Ruské sociálně demokratické dělnické strany a organizoval stranické buňky na Zabajkalské železnici. V roce 1901 byl korespondentem revolučních novin Iskra a následující rok se stal členem stranického výboru v Čitě. V roce 1903 byl zatčen a podroben policejnímu dohledu, ale uprchl do Petrohradu. Stal se členem tamního výboru strany a vůdcem jeho vojenského oddělení. Během rozštěpení strany se přidal k bolševické frakci sociálních demokratů. V dubnu 1904 byl zatčen a strávil osm měsíců ve vězení, ale byl propuštěn po vypuknutí revoluce roku 1905. Během toho roku byl agitátorem v Petrohradě, Oděse, Tule a Jaroslavi. V Oděse byl zatčen a strávil čtyři měsíce ve vězení. V Jaroslavli uspořádal stávku dělníků textilu – odtud jeho pseudonym Jaroslavskij. \n\nV roce 1903 se Gubelman oženil s Olgou Michajlovnou Genkinou, 21letou studentkou ženského zdravotnického ústavu v Petrohradě, ze kterého byla vyloučena poté, co u ní byla v únoru 1904 nalezena revoluční literatura. V roce 1905 ji strana poslala do Nižného Novgorodu, aby organizovala textilní dělníky. Byla zatčena, ale propuštěna, když dav zaútočil na vězení. Strana ji pak v listopadu 1905 poslala do Ivanova, ale tehdy 24letou ženu na nádraží dopadli černosotněnci a zabili ji. \n\nJaroslavskij byl delegátem stranických konferencí v Tammerforsu v prosinci 1905, ve Stockholmu v dubnu 1906 a v Londýně v červnu 1907. Po návratu z Londýna byl zatčen, držen ve vazbě po dobu 18 měsíců, poté odsouzen na pět let tvrdé práce v oblasti Něrčinsku. Když v roce 1912 dokončil trest, byl vyhoštěn na východní Sibiř. \n\nPo únorové revoluci v roce 1917 se vrátil do Moskvy, kde řídil bolševické noviny. V měsících po říjnové revoluci v roce 1917 byl Jaroslavskij spojen s levicovou komunistickou frakcí, která byla proti dohodnutému příměří s Německem. Začátkem ruské občanské války byl politickým komisařem Rudé armády v Moskvě. Podporoval „vojenskou opozici“, která byla proti strategii lidového komisaře pro válku Lva Trockého, který se spoléhal na profesionální důstojníky armády a obvyklé bitvy, nikoli na partyzánskou taktiku. Opozice nejspíš byla nepřímo podporována Trockého soupeřem Josifem Stalinem. Později byl Jaroslavskij přemístěn do stranické organizace v Permu a Omsku. V roce 1919 byl jmenován kandidátem ústředního výboru bolševické strany. \n\nJaroslavského vliv dosáhl vrcholu v březnu 1921, kdy podpořil Lenina proti Trockému ve sporu o roli odborů. Byl jmenován jedním ze tří tajemníků Ústředního výboru Komunistické strany Sovětského svazu (bolševiků) a byl povýšen na plné členství v tomto orgánu. Prvním tajemníkem byl Vjačeslav Molotov. O mnoho let později si Molotov stěžoval: „V jednu chvíli si Jaroslavskij vyžádal kalhoty pro jednu osobu, jindy by to byly boty pro někoho jiného. Maličkosti. Pravda, časy byly takové, že lidé potřebovali všechno. Pozornost však musela být zaměřena na hlavní problémy.“ \n\nMolotov si stěžoval Leninovi, který Jaroslavského přestěhoval na Sibiř. 15. září 1921 byl Jaroslavskij prokurátorem v novonikolajevském, nyní novosibirském, procesu proti kontrarevolučnímu generálporučíkovi Romanu Ungernovi von Sternbergovi. V prosinci 1921 se však vrátil do Moskvy na stranickou konferenci, na které – Trockému trvale na zlost – zařídil, aby Grigorij Zinovjev byl zařazen jako druhý v senioritě po Leninovi, s Trockým jako třetím. Titul tajemníka ústředního výboru Jaroslavskij držel až do dubna 1922, kdy byl jmenován generálním tajemníkem Josif Stalin, jehož zástupcem byl Molotov. Jaroslavskij si členství v Ústředním výboru udržel až do roku 1923, nikdy však již nezastával tak důležitou pozici. \n\nKoncem roku 1922 si Jaroslavskij pro sebe vytvořil novou roli hlavního protináboženského propagandisty Sovětského svazu. Tuto funkci vykonával téměř dvě desetiletí, až do německé invaze do SSSR, kdy se Stalin obrátil k ruské pravoslavné církvi o pomoc ve válečném úsilí. \n\nNa podzim roku 1922 zřídil Ústřední výbor Ruské komunistické strany nový stálý výbor, „Výbor pro provádění dekretu oddělujícího církev a stát“ (neoficiálně známý jako „Protináboženská komise“). Protináboženská komise získala plnou moc v obecné strategii a politice týkající se náboženství a církve a vytváření stranických směrnic týkajících se protináboženské propagandy. Ačkoli se jednalo o orgán s omezenou pravomocí, vznik protináboženské komise znamenal první krok oficiální bolševické politiky systematického vyhlazení náboženství a protináboženské propagandy. \n\nTrocký tvrdil, že Jaroslavskij byl pověřen touto rolí v době, kdy Lenin byl pro nemoc nepřítomen, a že když se Lenin vrátil, pokáral Molotova za toto rozhodnutí a řekl: „Nevíte, kdo je Jaroslavskij? Jemu by se i kuře vysmálo. Nikdy nebude schopen tuto práci zvládnout.“ \n\nJaroslavský předsedal Lize militantních bezbožníků a řídil její základní časopis \"Bezbožnik\" až do roku 1941. V různých dobách také editoval jiná protináboženská periodika. Ve své knize \"Jak se bohové a bohyně\" \"rodí, žijí\" \"a umírají\" (1923), Jaroslavskij tvrdil, že náboženství se narodilo pod člověkem, žilo pod člověkem a odumře za komunismu. \n\nV dubnu 1923 byl Jaroslavskij jmenován tajemníkem Ústřední kontrolní komise, výboru pověřeného prosazovat stranickou kázeň, a členem řídícího výboru Inspektorátu dělníků a rolníků (Rabkrin), úzce související monitorovací agentury, která konala dozor mimo stranu v ekonomické sféře. V průběhu své kariéry funkcionáře komunistické strany seděl Jaroslavskij v redakčních radách několika předních sovětských časopisů včetně deníku komunistické strany \"Pravda\" a stranického teoretického časopisu \"Bolševik.\" \n\nJaroslavskij podporoval Stalina ve všech frakčních bojích uvnitř komunistické strany, které následovaly po Leninově neschopnosti a smrti. Nejspíš byl prvním prominentním komunistou, který osobně zaútočil na Trockého během schůze moskevské stranické organizace, za což na něho část účastníků schůze křičela. Když Trockij naposledy oslovil ústřední výbor v říjnu 1927, před svým vyhoštěním, zatímco jiní na Trockého pokřikovali a uráželi ho, Jaroslavskij mu hodil na hlavu těžkou knihu. \n\nV prosinci 1925, po roztržce mezi Stalinem a Zinovjevem, byl Jaroslavskij součástí týmu vyslaného do Leningradu, aby provedl čistku Zinovjevových stoupenců v místní stranické organizaci. Pronesl tak provokativní projev, že ho členové leningradské strany vypískali. \n\nV projevu z 8. března 1931 před komunistickou akademií , konaném po menševickém procesu v roce 1931, Jaroslavskij atakoval Davida Rjazanova, vědeckého vedoucího Institutu Marxe a Engelse a bývalého člena menševické strany, za údajně nedostatečný počet členů komunistické strany zaměstnaných v tomto archivním a výzkumném středisku. Později téhož roku Akademie oficiálně odsoudila Rjazanova jako „agenta kontrarevolučního menševismu“, což vedlo k jeho zatčení a vyhnanství mimo Moskvu. \n\nV únoru 1937, když byli dva bývalí vůdci strany Nikolaj Bucharin a Alexej Rykov souzeni před ústředním výborem, než byli zatčeni, postaveni před soud a popraveni, Jaroslavskij je označil za zrádce a tvrdil, že obvinění proti nim byla „zcela prokázána“. (V roce 1988 bylo oficiálně přiznáno, že byli oběťmi vykonstruovaných obvinění.) \n\nJaroslavskij byl jedním z prvních životopisců bolševického vůdce Lenina ve své první biografii \"Velký vůdce dělnické revoluce\", která vyšla v roce 1918 po neúspěšném pokusu o atentát na Lenina. Jaroslavskij byl pak jmenován členem řídícího výboru Leninova institutu, archivního a výzkumného centra zřízeného v roce 1923 za účelem shromažďování a publikování různých Leninových dopisů, rukopisů a spisů. Druhá a šíře distribuovaná Leninova biografie od Jaroslavského, \"Život a dílo V. I. Lenina\", byla spěšně připravena do tisku v roce 1924 po Leninově smrti. \n\nJaroslavskij také často psal o historii bolševické strany a byl redaktorem jednoho z hlavních sovětských historických časopisů 20. let, \"Istorik-marxist\" (\"Marxistický historik\"). Změny politických poměrů ho však nutily jeho opusy permanentně přepisovat. V únoru 1923 tak Jaroslavskij napsal dlouhý článek o Trockého rané kariéře, pokrývající období 1900–1902, ve kterém prohlásil, že \"vynikající práce soudruha Trockého jako spisovatele a publicisty mu vynesla přízvisko Kníže publicistů. Máme před sebou člověka hluboce oddaného revoluci, vyzrálého v roli tribuna, s jazykem ostrým a pružným jako ocel.\" Téhož roku začala pomlouvačná kampaň proti Trockému. V 30. letech 20. století Trockij prohlašoval, že „Jaroslavskij se pozvedl do své současné pozice jedině tím, že mě pomlouval. Jako oficiální překrucovatel historie strany předkládá minulost jako nepřerušený boj Trockého proti Leninovi.“ \n\nJaroslavskij se náhle dostal pod útok v roce 1931, když Stalin zveřejnil článek o údajných chybách historiků, kde prohlásil, že „ani soudruh Jaroslavskij není, bohužel, výjimkou; jeho knihy o historii VKS(b), navzdory všem jejich zásluhám obsahují řadu chyb ve věcech zásad a historie.“ Stalin neřekl, co jsou ony „chyby“, ale jiní se přidali a obvinili Jaroslavského z toho, že je trockista, menševik atd. Jaroslavskij napsal Stalinovi několik uplakaných dopisů, ale nedostal žádnou odpověď, takže napsal dopis přiznávající, že pochybil. Poté sepsal nový životopis Stalina, který zvětšil Stalinovu roli v rané bolševické historii. \n\nPo vzestupu nacistického Německa a japonského expanzionismu došlo k náhlé změně požadavků na historiky. Ve dvacátých letech 20. století byl nejvýznamnějším historikem Sovětského svazu Michail Pokrovskij, který vykreslil Rusko pod carem jako agresora, který utlačoval menší národy, jako jsou Židé a Poláci, a který měl podíl na vině za vypuknutí války proti Francii v roce 1812, Japonsku v roce 1905 a Německu v roce 1914. S obnovenou hrozbou války Stalin zavelel apelovat na ruský nacionalismus a příběhy o vojenské slávě. V 1939 Jaroslavskij odsoudil Pokrovského jako trockistu slovy: \"Pokrovskij ignoroval nevyvratitelný fakt, že Napoleonova armáda byla rozdrcena v důsledku hrdinského lidového boje proti intervenci... Pokrovskij neukázal lupičské záměry japonského imperialismu... Pokrovskij měl za to, že ruští statkáři měli hlavní vinu na válce 1914. Taková verze zcela podporuje německé imperialisty.\"\n\nJaroslavskij byl předsedou Společnosti starých bolševiků od roku 1931, dokud Stalin nařídil zrušení spolku v roce 1935. Byl také hlavou Společnosti bývalých politických vězňů a trestních vyhnanců, dobročinného bratrstva, které pomáhalo starým bolševikům a jiným politickým vězňům carské éry. V letech 1934–39 byl členem Stranické kontrolní komise. Od roku 1939 byl členem Ústředního výboru. \n\nS vypuknutím německo-sovětské války v létě 1941 sovětský stát omezil své protináboženské aktivity ve snaze využít ruskou pravoslavnou církev jako instituci povzbuzující obyvatelstvo k obraně národa. Časopisy \"Bezbožnik\" a \"Antireligioznik\" přestaly vycházet a Liga militantních bezbožníků upadla do bezvýznamnosti. \n\nStárnoucí Jaroslavskij, stále vážený seniorní historik bolševické strany, poslušně propagoval novou vládní nacionalistickou politickou linii, napsal článek pro \"Pravdu s\" názvem „Bolševici – pokračovatelé nejlepší vlastenecké tradice ruského lidu“, kde prohlásil bolševiky za „zákonné dědici velké a čestné minulosti ruského lidu“ a uznal místo velké ruské národnosti „v čele ostatních národů SSSR“. Jaroslavského článek byl spolu s podobně vlasteneckým a nacionalistickým článkem vedoucího Agitpropu G. F. Alexandrova pochopen jako oficiální signál historikům, aby v imperiální ruské minulosti hledali příklady hrdinské jednoty a národní obrany. Ty mohla využít propaganda, aby pomohly Sovětskému svazu odrazit nacistické německé útočníky. \n\nJaroslavskij zemřel 4. prosince 1943 v Moskvě na rakovinu žaludku. Jeho ostatky byly zpopelněny a urna s popelem byla pohřbena na levé straně Senátní věže v kremelské nekropoli za Leninovým mauzoleem. \n"}
{"id": "1550420", "url": "https://cs.wikipedia.org/wiki?curid=1550420", "title": "Atentát v Rue Marbeuf", "text": "Atentát v Rue Marbeuf\n\nAtentát v Rue Marbeuf byl teroristický útok, který se odehrál 22. dubna 1982 v ulici \"Rue Marbeuf\" v Paříži před budovou, kde ve třetím patře sídlila redakce libanonských novin \"Al-Watan al-Arabi\". Při bombovém útoku zemřela jedna osoba a 63 jich bylo zraněno. Atentát je připisován Ilichi Ramírezovi Sánchezovi řečenému Carlos.\n\nBomba nastražená v autě způsobila jednu smrt a 63 zranění. Exilové noviny známé svým pro-iráckým postojem během probíhající íránsko-iráckého konfliktu a opozicí proti syrskému režimu, byly cílem útoku již koncem roku 1981. Zpočátku byly v podezření syrské tajné služby. Tři jiné útoky spáchané ve Francii, ve vlaku v březnu 1982 a v prosinci 1983 proti TGV v Tain-l'Hermitage a v Marseille podporovaly teorii Carlosovy stopy.\n\nV roce 2011 byl Carlos za tyto činy odsouzen. Mělo se jednat o prostředek nátlaku na propuštění jeho německé partnerky Magdaleny Koppové a Švýcara Bruna Brégueta, oba členy jeho skupiny, kteří byli v únoru 1982 v Paříži zatčeni se zbraněmi a výbušninami.\n\n"}
{"id": "1550421", "url": "https://cs.wikipedia.org/wiki?curid=1550421", "title": "Menat (nástroj)", "text": "Menat (nástroj)\n\nMenat (v egyptštině \"mnj.t\") je v egyptském náboženství jméno bohyně Hathor také předmět s ní úzce spojený, podobně jako bylo sistrum.\n\nKněžky bohyně Hathor tento předmět držely v ruce a používaly jej jako chrastítko . Často se také nosil jako ochranný amulet.\n\nČástí menatu byl štítek zvaný aigis s navázanými šňůrkami korálků. Tento náhrdelník měl zajišťovat štěstí a chránit před zlými duchy. Ženy, které jej nosily, měly být plodné a dobrého zdraví, zatímco u mužů znamenalo jeho nošení mužnost.\n\n\n"}
{"id": "1550422", "url": "https://cs.wikipedia.org/wiki?curid=1550422", "title": "Maximiliano Caufriez", "text": "Maximiliano Caufriez\n\nMaximiliano Caufriez (* 16. února 1997) je belgický fotbalový obránce hrající za Waasland-Beveren, kde plní roli kapitána.\n\nCaufriez přestoupil do juniorky Beverenu v červenci 2015 z Anderlechtu. V Jupiler Pro League, belgické první lize, debutoval 4. dubna 2016 proti Mouscronu. První gól vstřelil o dva týdny později Kortrijku. Od sezony 2019/20 je v týmu kapitánem. V prosinci 2019 o Caufrieze údajně projevila zájem pražská Sparta.\n"}
{"id": "1550425", "url": "https://cs.wikipedia.org/wiki?curid=1550425", "title": "Židovský hřbitov v Přistoupimi", "text": "Židovský hřbitov v Přistoupimi\n\nŽidovský hřbitov se nachází asi 200 metrů severně od centra Přistoupimi v okrese Kolín ve Středočeském kraji. Byl postaven kolem roku 1785 a od roku 1988 je chráněnou kulturní památkou.\n\nŽidovský hřbitov, kde se pohřby konaly až do druhé světové války, byl pravděpodobně založen v roce 1713, což je doloženo smlouvou o koupi pozemku pro hřbitov ze 13. listopadu téhož roku. Podstatněji byl rozšířen v roce 1847. Hřbitov sloužil i dalším židovským komunitám z okolí, například Židům Českého Brodu. \n\nPosledními zde pohřbenými byly vězeňkyně, které zahynuly během transportu z Osvětimi 25. ledna 1945. Památku zdejších Židů, kteří byli v roce 1942 deportováni do Osvětimi, připomíná pamětní deska, jež se nachází na budově obecního úřadu, který byl vybudován jako synagoga. Tam si lze vypůjčit klíče k prohlídce areálu hřbitova.\n\nHřbitov v 70. letech 20. století prošel rekonstrukcí. Dodnes se dochovalo kolem 600 náhrobků barokního a klasicistního typu. \n\n\n"}
{"id": "1550433", "url": "https://cs.wikipedia.org/wiki?curid=1550433", "title": "Alexij (Antipov)", "text": "Alexij (Antipov)\n\nAlexij (rodným jménem: Leonid Petrovič Antipov; * 13. srpna 1956, Staroboriskino) je kněz ruské pravoslavné církve a biskup buzulukský a soročinský.\n\nNarodil se 13. srpna 1956 v Staroboriskinu. Oba jeho rodiče později přijali mnišství, čtyři bratři kněžství a sestra se provdala za kněze. \n\nRoku 1973 dokončil střední školu a nastoupil na průmyslovou pedagogickou vysokou školu v Bugulmě. Roku 1974 začal sloužit v sovětských ozbrojených silách a dva roky později se stal učitelem.\n\nRoku 1981 začal studovat Moskevský duchovní seminář a poté Moskevské duchovní akademii. Roku 1983 se oženil. Dne 4. prosince 1983 byl dmitrovským biskupem Alexandrem (Timofejevem) vysvěcen na diakona a 25. února 1984 na jereje. Dne 30. května stejného roku získal právo nosit nábederník. Po vysvěcení začal sloužil jako kněz v Nikolském soboru v Orenburgu a v dubnu roku 1986 získal právo nosit kamilávku. Poté působil v chrámu Pokrov přesvaté Bohorodice v Kuvandyku a v Trojickém chrámu v Staroboriskinu. V březnu 1991 získal právo nosit zlatý náprsní kříž.\n\nDne 23. června 1998 byl povýšen na protojereje.\n\nV letech 1991–1992 byl děkanem buzulského okruhu orenburské eparchie. Dále působil jako představený chrámu Všech svatých v Buzuluku a znovu jako děkan buzulského okruhu, sekretář orenburské eparchie, děkan oreburského a sol-ileckého okruhu, představený chrámu sv. Jana Bohoslova v Orenburgu a chrámu Pokrov přesvaté Bohorodice v Orenburgu.\n\nV dubnu 2000 získal právo nosit epigonation a v květnu 2003 získal právo nosit zlatý náprsní kříž s ozdobami.\n\nOd prosince roku 2006 byl předsedou úřadu náboženské výchovy a katecheze eparchie Orenburg a od května 2009 rektorem Orenburské duchovního semináře.\n\nV květnu roku 2011 získal právo nosit mitru.\n\nDne 10. března 2012 přijal po dohodě se svou manželkou (mnišským jménem Sofia) mnišství se jménem Alexij na počest sv. Alexije Moskevského. Postřih provedl metropolita orenburský a saraktašský Valentin (Miščuk).\n\nDne 16. března 2012 byl Svatým synodem zvolen biskupem buzulukským a soročinským. Od dva dny později byl povýšen na archimandritu. Jmenování proběhlo 23. března a biskupské svěcení přijal 25. března z rukou patriarchy Kirilla.\n\nDne 26. prosince 2012 byl uvolněn z funkce rektora semináře.\n\nDne 4. května 2017 byl jmenován archimandritou Spaso-preobraženského monastýru v Buzuluku.\n\nCírkevní\n\n"}
{"id": "1550434", "url": "https://cs.wikipedia.org/wiki?curid=1550434", "title": "Medovarce", "text": "Medovarce\n\nMedovarce jsou obec v okrese Krupina v Banskobystrickém kraji na Slovensku. Žije zde  obyvatel.\n\nObec leží v jižní části Krupinské planiny, v údolí řeky Krupinica. Je vzdálena asi 12 km severovýchodně od Dudinců.\n\nPrvní písemná zmínka o obci pochází z roku 1156. V obci se nachází jednolodní evangelický kostel s věží z roku 1836.\n\n"}
{"id": "1550437", "url": "https://cs.wikipedia.org/wiki?curid=1550437", "title": "Arthur Middleton (politik)", "text": "Arthur Middleton (politik)\n\nArthur Middleton (26. června 1742, Jižní Karolína – 1. ledna 1787, Jižní Karolína) byl americký politik z Charlestonu v Jižní Karolíně a signatář Deklarace nezávislosti Spojených států.\n\nJeho rodiči byli Henry Middleton a Mary Baker Williamsová, oba anglického původu. Studoval na Harrow School, Westminster School a Trinity Hall v Cambridge. Vystudoval právo na Middle Temple a hodně cestoval po Evropě, kde se rozvíjel a zdokonaloval svůj vkus v literatuře, hudbě a umění. V roce 1764 se Arthur a jeho žena Mary Izard usadili v Dorchesteru v Jižní Karolíně na plantáži Middleton Place. Plantáž byla budována v několika fázích během 18. a 19. století a byla primárním sídlem několika generací rodiny Middletonů. Middleton se zajímal o politiku, ovšem byl radikálnější než jeho otec Henry Middleton. Byl vůdcem strany American Party v Jižní Karolíně a jedním z nejodvážnějších členů rady pro bezpečnost, Council of Safety. V roce 1776 byl Arthur zvolen delegátem do kontinentálního kongresu, kam následoval svého otce. Podepsal Deklaraci nezávislosti. V roce 1776 spolu s Williamem Henry Draytonem navrhl Great Seal, pečeť Jižní Karolíny. Přes dlouhý čas, který Midddleton strávil v Anglii, byl jeho postoj vůči Loyalistům považován za nemilosrdný.\n\nBěhem americké revoluční války sloužil Middleton v obraně Charlestonu. Po okupaci města Brity v roce 1780 byl poslán jako válečný zajatec na Floridu do města St. Augustine spolu s Edwardem Rutledgeem a Thomasem Heywardem Jr. V zajetí byl až do výměny zajatců v červenci následujícího roku.\n\nMiddleton zemřel 1. ledna 1787 ve věku 44 let a byl pohřben v rodinné hrobce na Middleton Place. Oznámení o úmrtí ze \"State Gazette of South-Carolina\" (4. ledna 1787) ho popisovalo jako „něžného manžela a rodiče, humanistu, neústupného vlastence, gentlemana a učence“.\n\nPlantáž byla předána Henrymu, jeho nejstaršímu synovi, pozdějšímu guvernérovi Jižní Karolíny. Henry byl také jednu dobu americkým diplomatem v Rusku. Arthur Middleton byl také předchůdcem herce Charlese B. Middletona, který hrál Ming the Merciless ve filmech Flash Gordon v letech 1930. Zetěm Arthura Middletona byl kongresman Daniel Elliott Huger, který byl tchánem Arthura Middletona Manigaulta. \n\nSestra Arthura Middletona Susannah Middletonová byla prababičkou Baldura von Schirach, bývalého vůdce Hitlerovy mládeže a později \"Gauleitera\" či \"Reichsstatthaltera\" ve Vídni. Byl souzen za „zločiny proti lidskosti“ u norimberských soudů. \n\nLoď amerického námořnictva USS Arthur Middleton (AP-55 / APA-25) nese jeho jméno.\n\n\n"}
{"id": "1550438", "url": "https://cs.wikipedia.org/wiki?curid=1550438", "title": "NGC 613", "text": "NGC 613\n\nNGC 613 je spirální galaxie s příčkou s aktivním galaktickým jádrem v souhvězdí Sochaře. Její zdánlivá jasnost je 9,9 a úhlová velikost 5,5′ × 4,2′. Od Země je vzdálená 86 milionů světelných let. Galaxii objevil William Herschel 9. prosince 1798. Její první fotografie byla pořízena v roce 1912 a byla na ní rozpoznána spirální ramena.\n\nV galaxii byla pozorována supernova SN 2016gkg, kterou 20. září 2016 na počátku exploze fotograficky zachytil argentinský amatérský astronom Victor Buso. Supernova byla typu IIb a ve viditelném světle zjasňovala rychlostí 40 magnitud za den. Díky včasnému zachycení výbuchu mohla být supernova podrobně zkoumána v různých oblastech elektromagnetického spektra.\n\n"}
{"id": "1550439", "url": "https://cs.wikipedia.org/wiki?curid=1550439", "title": "Abdulla Gazimagomedovič Daganov", "text": "Abdulla Gazimagomedovič Daganov\n\nAbdulla Gazimagomedovič Daganov (rusky Абдулла Газимагомедович Даганов; 23. listopadu 1940 Gočob – 28. ledna 2012 Machačkala) byl dagestánský básník, spisovatel a novinář.\n\nStudoval na pedagogické škole a poté na fakultě žurnalistiky Moskevské státní univerzity a ve vyšších literárních kurzech Literárního ústavu Maxima Gorkého v Moskvě. Působil jako učitel a redaktor.\n\nV roce 1967 byla v Dagestánském knižním nakladatelství vydána jeho první sbírka poezie v rodném jazyce – avarštině – \"Vyrostl jsem v horách\". V následujících letech byly vydávány jeho sbírky \"Рассвет\", \"Пора цветения роз\", \"Голубая долина\" a román \"Рыжие камни\".\n\nV roce 1974 vydalo v Moskvě nakladatelství Sovětský spisovatel sbírku básní v ruštině \"Огни на вершинах\".\n\nPřeložil do avarštiny básně Alexandra Sergejeviče Puškina, Michaila Jurjeviče Lermontova, Sergeje Alexandroviče Jesenina, Vladimira Vladimiroviče Majakovského, Gevorga Emina a dalších sovětských básníků.\n\nV roce 1997 byl jmenován národním básníkem republiky Dagestán.\n"}
{"id": "1550440", "url": "https://cs.wikipedia.org/wiki?curid=1550440", "title": "Masakr v Tulse", "text": "Masakr v Tulse\n\nMasakr v Tulse (nazývaný také jako rasové nepokoje v Tulse, masakr v Greenwoodu nebo masakr na černošské Wall Street) se odehrál na přelomu května a června 1921 ve čtvrti Greenwood ve městě Tulse v Oklahomě. Masakr v Tulse bývá označován za nejhorší rasově motivovaný čin v dějinách USA. Během útoku bělošského obyvatelstva na černošskou čtvrť Greenwood bylo zavražděno 36 až 300 osob. Přesné počty nebyly potvrzeny, protože spolehlivé vyšetřování probíhalo až v letech 1996–2001. V roce 2019 se podle názoru archeologů podařilo najít dva z masových hrobů obětí masakru. Jelikož byl Greenwood jednou z nejbohatších dobových čtvrtí Afroameričanů, přezdívalo se mu černošská Wall Street. Během masakru ozbrojený dav bělochů celou čtvrť zapálil; v důsledku požáru shořelo 35 bloků budov se škodou kolem 32 milionů dolarů (v přepočtu k roku 2018). Útok, během kterého byla použita i soukromá letadla, ze kterých útočníci stříleli a házeli improvizované výbušniny, si vedle zabitých vyžádal 800 zraněných osob a 6 000 zadržených Afroameričanů. Požár čtvrti připravil 10 000 Afroameričanů o domov, kteří následně žili ve stanovém městě za pomoci Červeného kříže.\n\nOklahoma roku 1921 zaživala dusivé rasové napětí vyvolané návratem emancipovaných afroamerických veteránů z první světové války. Oklahoma přitom byla mladý stát, který získal svůj status teprve v roce 1907. Politici okamžitě poté do státní legislativy zahrnuli diskriminační segregační zákony (tzv. zákony Jima Crowa). Jejich součástí byla také praxe, která uměle vytvářela uzavřené černošské čtvrtě. Obyvatelům Oklahomy ale nebylo cizí ani lynčování. Od roku 1907 do roku 1921 je doloženo nejméně 26 lynčů Afroameričanů. Poválečná emancipace Afroameričanů, kteří za boj ve válce požadovali svá občanská práva, vyvrcholila v tzv. krvavé léto 1919, během kterého se po většině území USA rozhořely rasové útoky a lynče. Měnící se doba také nahrála znovuoživení rasistických paramilitantních skupin, jako byl Ku Klux Klan. V roce 1920 měla Tulsa kolem 72 000 obyvatel, přičemž, dle odhadů, bylo 3 000 z nich členy Ku Klux Klanu.\n\nČtvrť Greenwood byla založena v roce 1906 po návštěvě Bookera T. Washingtona, který tamní Afroameričany vybídl k ekonomické spolupráci a vytvoření vlastní obchodní čtvrtě. Čtvrť byla, stejně jako celá Tulsa, zasažena ekonomickým boomem spojeným s těžbou ropy. Rychle začala prosperovat, a to až do takových rozměrů, že se jí začalo přezdíval černošská Wall Street.\n\nDne 30. května 1921 vstoupil devatenáctiletý Afroameričan Dick Rowland, který se živil jako čistič bot v podniku na hlavní ulici Tulsy, do výtahu budovy Drexel Building, aby využil umývárnu umístěnou v horním patře. Ve výtahu se střetl se Sarah Pageovou, sedmnáctiletou běloškou, která výtah obsluhovala. Oba se pravděpodobně znali, alespoň od vidění, jelikož se jednalo o jedinou budovu s umývárnou, do které měl Rowland povoleno vstoupit. Prodavač v obchodě s oblečením umístěném v přízemí budovy náhle zaslechl neobvyklý zvuk, který identifikvoal jako výkřik ženy, současně si všiml vybíhajícího černošského muže. Ve výtahu nalezl Pageovou v rozrušeném stavu a jelikož se domníval, že byla napadena, zavolal policii. Vyšetřovací zpráva z roku 2001 vysvětluje incident tím, že Rowland pravděpodobně při nástupu do výtahu zakopl a aby zabránil svému pádu, tak se chytil Pageové, která při tom vykřikla, následně zpanikařil a utekl. \n\nAčkoliv byla Pageová policií vyslechnuta, nebyl z výslechu pořízen žádný protokol. Z toho se ve zprávě usuzuje, že se policie nedomnívala, že by šlo o napadení. Sama Pageová rovněž nepodala žalobu.\n\nDick Rowland byl přesto 31. května 1921 zadržen a převezen na policejní stanici. Odpoledne policie obdržela anonymní telefonát, ve kterém kdosi vyhrožoval, že Rowlanda zabije. Policie ho proto nechala převézt do lépe zabezpečené věznice u tulského soudu. Odpoledne toho dne vyšly noviny \"Tulsa Tribune\". V nich senzacechtiví novináři z incidentu vytvořili zprávu o napadení a pravděpodobně pokusu o znásilnění bělošské dívky a obvykle se má za to, že de facto vyzvali občany k lynči Rowlanda. Článek se bohužel nedochoval, jelikož byla v důsledku masakru nařízena likvidace všech kopií včetně snímku z archivního mikrofilmu. Do večera se kolem věznice objevil dav několika stovek bělochů, kteří si žádali vydání Rowlanda. Nový starosta Willard M. McCulloug ovšem nechtěl opakovat chybu svého předchůdce, který v roce 1920 vydal davu osmnáctiletého Roye Belton, kterého tehdy tulský dav zlynčoval. Policii proto rozkázal Rowlanda chránit a davu vzkázal, že jim ho nevydá.\n\nNěkolik bloků od věznice, na Greenwood Avenue, se začali shromažďovat Afroameričané. Kvůli nedávnému lynči Beltona se obávali, že je Rowland v ohrožení života. Mladí veteráni z první světové války se proto rozhodli ozbrojit a jít sami před věznici chránit Rowlanda. Kolem půl desáté večer dorazila před vězení skupina 50 až 60 ozbrojených Afroameričanů, kteří nabídli šerifovi pomoc, ten ji ale odmítl. Při jejich příchodu činil bělošský dav již kolem 1 000 osob. Někteří z nich se v reakci na jejich příchod vydali pro vlastní pušky a další zbraně. Vydali se také do místní zbrojnice, která už mezitím vyhlásila poplach a povolala místní členy národní gardy. Do zbrojnice se jim tak nepodařilo dostat. Ovšem vlastních zbraní měli dost. Dav se následně rozrostl na 2 000 osob. postupně začali přicházet také další ozbrojení Afroameričané, což si někteří běloši vyložili jako povstání černochů. Kolem desáté bylo u věznice přibližně 75 ozbrojených Afroameričanů, kteří opět šerifovi nabídli pomoc, ten ji ale znovu odmítl.\n\nNěkdy krátce po desáté večer padl první výstřel, který spustil lavinu střelby. Během přestřelky vypukla ve městě panika. Do konfliktu se také nešťastně připletli návštěvníci kina, ve kterém právě skončilo promítání. V jedenáct večer se před zbrojnicí shromáždili členové národní gardy a začali plánovat řešení situace. Následně byli provizorně rozmístěni do bělošských čtvrtí sousedících s Greenwoodem, kde zatýkali Afroameričany, kteří do nich vstoupili. Relativně ojedinělá střelba pokračovala až do rána.\n\nK ránu se nepokoje začaly více a více přibližovat ke Greenwoodu. Kolem jedné hodiny ranní byl oznámen první požár, který byl založen v obchodním domě na jihu čtvrti Greenwood. Povolaným hasičům ozbrojený dav zabránil v hašení. Do čtvrté hodiny ranní vzplanuly požáry v dalším tuctu černošských podniků a ty se poté nekontrolovatelně šířily. \n\nPo východu slunce, 1. června 1921, se ozbrojený dav vydal do Greenwoodu. Útok vyvolal masivní útěk rezidentů ze čtvrti směrem na sever. Při tomto panickém útěku jich byly desítky zastřeleny bělochy. Dle očitých svědků byla během útoku na Greenwood použita také osobní letadla, ze kterých běloši stříleli a házeli improvizované výbušniny.\n\nHněv bělošského davu se obrátil také na bělochy, kteří zaměstnávali Afroameričany například v kuchyni apod. Požadovali po nich, aby je okamžitě z míst propustili. V případě, že tak odmítli učinit, byli napadeni nebo rabováni.\n\nV devět ráno dorazilo z Oklahoma City 109 členů Národní gardy, kteří byli povoláni guvernérem státu Oklahoma. Toho času své domovy ve městě opustilo kolem 4 000 Afroameričanů, kteří hledali jakékoli bezpečné úkryty. V 11:49 bylo ve městě vyhlášeno stanné právo. Kolem poledne se vojákům podařilo potlačit i zbytek nepokojů. Stanné právo bylo odvoláno až 4. června.\n\nO nepokojích psala většina celostátních novin, ovšem počet obětí se velmi lišil. V \"Tulsa Tribune\" hned 1. června napsali, že během nepokojů zemřelo 9 bělochů a 68 Afroameričanů. V následujících dnech ovšem počet upravili na 176 obětí a nakonec na 9 bělochů a 21 Afroameričanů. \"New York Times\" napsali, že zemřelo 77 osob, z toho 68 Afroameričanů. Nakonec ale odhad také snížili na 33 mrtvých. Podle \"Richmond Times Dispatch\" zemřelo 85 osob; a tak dále. Podle vyšetřovací zprávy z roku 2001 se ale počet obětí pohyboval od 75 do 300. Obdobný rozsah uvádí ve své zprávě z června 1921 také Červený kříž. Do nemocnic navíc dorazilo kolem 800 zraněných osob. Červený kříž také zaznamenal, že požár čtvrti zanechal 10 000 lidí bez domova. Při požáru shořelo 1 256 domů, 191 obchodů, základní škola, několik kostelů a nemocnice. Dalších 215 budov bylo vyrabováno. Škody dosáhly výše 32 milionů dolarů (v přepočtu k roku 2018).\n\nKrátce po nepokojích se sdružilo kolem tisíce obchodníků s cílem vybrat prostředky na znovuvybudování čtvrtě Greenwood. I přes politické sliby podpory rychlé výstavby však většina Afroameričanů postižených požáry žila ve stanovém městě ještě celý rok 1922. \n\nPo nepokojích nebyl nikdo obviněn. Jediným vyšetřováním bylo interní vyšetřování místního policejního náčelníka Johna A. Gustafsona. Celá věc se měla rychle uzavřít a nevyvolávat další napětí.\n\nŘádného vyšetření se celý masakr dočkal až v roce 1996, kdy byla sestavena speciální oklahomská komise. Ta svou závěrečnou zprávu vydala v roce 2001. V závěru zprávy jsou doporučení, mezi nimiž bylo vyplacení odškodnění přeživším a pozůstalým, vypsání stipendia pro oběti a postavení památníku. V červnu 2001 byla přijata státní legislativa, která vypsala pouze 300 stipendií pro potomky obětí masakru, postavení památníku, který byl dokončen v roce 2010, a podporu ekonomickému růstu Greenwoodu. \nBěhem vyšetřování oklahomské komise se také začali hledat masové hroby obětí masakru. Podle jednoho očitého svědka se měly nacházet na hřbitově Oaklawn. V roce 2019 se starosta G. T. Bynum, při přípravách na 100. výročí masakru, zasadil o nové vyšetřování a hledání masových hrobů za pomoci radarů. V prosinci 2019 tým forenzních archeologů označil dvě místa za pravděpodobné masové hroby na hřbitově Oaklawn. Ovšem k odkrytí by mělo dojít až během roku 2020.\n\n\n \n"}
{"id": "1550441", "url": "https://cs.wikipedia.org/wiki?curid=1550441", "title": "Augusta Žofie Hannoverská", "text": "Augusta Žofie Hannoverská\n\nAugusta Žofie Hannoverská (8. listopadu 1768, Londýn – 22. září 1840, Londýn) byla šestým potomkem britského krále Jiřího III. a královny Šarloty.\n\nPrincezna Augusta Žofie se narodila v Buckingham House v Londýně jako šesté dítě a druhá dcera britského krále Jiřího III. a jeho manželky královny Šarloty. Její otec si tolik přál, aby bylo nové dítě dívka, že si lékař dovolil pronést, že \"kdokoli vidí ty krásné prince nad schody, musí být rád, že má další“. Krále tento názor rozhněval a odpověděl, že \"kdokoli vidí nad schody roztomilou Princess Royal, nemůže si přát mít k sobě chlapce.\" K radosti krále a úlevě královny se narodilo děvče.\n\nMalá princezna byla 6. prosince 1768 canterburským arcibiskupem v St James's Palace pokřtěna. Jejími kmotry byli Karel Meklenburský (její strýc, který navštívil Anglii), dánská královna (její teta, kterou zastoupila vévodkyně z Ancasteru) a dědičná vévodkyně brunšvicko-lüneburská (teta, zastoupená vévodkyní z Northumberlandu). Lady Mary Coke o měsíční Augustě prohlásila, že \"je to to nejkrásnější dítě, jaké kdy viděla\".\n\nPrincezna Augusta byla prostřední z tria princezen, které se skládalo z ní, její starší sestry Šarloty (narozená v roce 1766) a mladší sestry Alžběty (narozená v roce 1770). V roce 1771 začaly dvě starší princezny cestovat do Kew, aby se učily pod dohledem lady Charlotte Finchové a slečny Frederiky Plantové. Princezny, které si byly dříve velmi blízké se svými bratry, se s nimi nyní vídaly jen málo, s výjimkou každodenních procházek. V roce 1774 se vedoucí jejich vzdělání stala Martha Goldsworthová, neboli \"Gouly\". Princezny se učily dobrému vystupování, hudbě, tanci a umění, jejich matka ale také zajistila, aby se učily angličtině, francouzštině, němčině a geografii.\n\nMladá Augusta byla velmi oblíbená u slečny Plantové, která ji nazývala „nejmoudřejší ze všech princezen“, i když ve srovnání se svou starší sestrou byla „dětinská“. Princezna však byla velmi plachá a před lidmi, které neznala, koktala. Od útlého věku se Augusta soustředila na to, že je dobrá, a často se zlobila, když v něčem neuspěla. Její chování se pohybovalo mezi nepříjemným a zdvořilým. Někdy dostávala záchvaty vzteku, při nichž bila guvernantky, a často byla naopak velmi klidná a rodinná. Silně nenáviděla politická napětí, která se v roce 1780 objevila mezi jejími starším bratry a rodiči, a raději se zabývala sbírkou mincí. Stejně jako všechny její sestry byla Augusta chráněna před vnějším světem natolik, že její jediné kamarádky byly její služebné, se kterými udržovala častou korespondenci.\n\nV roce 1782 měla Augusta při oslavě králových narozenin debut ve společnosti. Jelikož měla stále strach z davů lidí, řekla jí matka o jejím debutu až dva dny před ním. V srpnu toho roku zemřel princeznin nejmladší bratr Alfréd, v květnu následujícího roku bratr Octavius. Když šly princezny v létě 1783 navštívit výstavu v Royal Academy of Arts, byly natolik rozrušeny portréty svých nejmladších bratrů, že se zhroutily a přede všemi se rozplakaly. V létě 1783 přišel na svět poslední Augustin sourozenec, sestra Amálie. Její kmotrou se stala Augusta, sestra Šarlota a bratr Jiří. Ačkoli narození její sestry nevymazalo bolest, kterou pociťovala při ztrátě svých bratrů, Augusta se nezabývala jejich smrtí tolik jako její otec.\n\nNež dospěly, trávily tři nejstarší princezny hodně času se svými rodiči. Doprovázely je do divadla, na operu, ke dvoru a začaly se věnovat především hudbě a umění. Viděly slavné herečky, jako byla Sarah Siddonsová, a spolu se Šarlotou a rodiči se Augusta setkala s Johnem Adamsem, když byl představen královně. Všechny tři dívky byly vždy oblečeny stejně, jediný rozdíl byl v barvě šatů. Přestože se často objevovala ve společnosti, byla Augusta stále nejšťastnější doma, kde zbožňovala své mladší bratry Arnošta, Augusta a Adolfa. Byla si velmi blízká se svou sestrou Alžbětou, protože Šarlota se často chovala povýšeně, byla si příliš vědoma svého postavení jako Princess Royal.\n\nProtože se sestry blížily věku na vdávání, dostaly v červenci 1783 první dvorní dámu. Augusta si často psala se starším bratrem Vilémem, který byl na vojenském výcviku v Hannoveru. V korespondenci mu vyprávěla o rodinném životě a podporovala ho, aby jí psal o životě svém vlastním. Radovala se z jeho pozornosti i malých dárků, které jí posílal, přestože se ho královna snažila od toho odradit. Přestože jejich vzdělání už skončilo, jejich matka nechtěla, aby dcery ztrácely čas a ujistila se, aby se dále věnovaly hodinám hudby nebo umění.\n\nPrincezny se až do večeře \"neoblékaly\", téměř celý den nosily ranní šaty. I když byla královská rodina \"oblečená\", často měla jen obyčejné šaty, které se lišily od nádherných rób jiných dvorů. Protože bylo v rodině šest princezen, snažila se královna držet náklady za jejich oblečení na co nejnižší úrovni. Přechod do nové fáze života, dospělosti, znamenal, že se výdaje za šaty tří nejstarších dcer, značně zvýšily. Princezny neustále potřebovaly nové šaty, čepice, ozdoby, vějíře a další předměty.Čtvrtletní náklady na jejich oblečení se odhadovaly na 2000 liber a k tomu se přidaly výdaje všech jejich služebníků a učitelů. Všechno se to ale jedním způsobem vyplatiloː princezny se staly veřejnosti dobře známé. Když byl lidem zveřejněn jejich skupinový portrét, byla obdivována jejich porcelánová krása. Byli oblečeny stejně a pouze jejich doplňky naznačovaly velmi odlišné osobnosti, které se skrývaly pod maskami.\n\nV roce 1785 dosáhla Šarlota s Augustou věku, kdy se mohly stát potenciálními nevěstami zahraničních princů. Toho roku naznačil dánský korunní princ (budoucí král Frederik VI.) králi Jiřímu III., že by se oženil s jednou z jeho dcer. Před starší princeznou Šarlotou upřednostňoval Augustu. Král však prohlásil, že potom, jak jeho otec Kristián VII. zacházel s jeho mladší sestrou, nikdy nepošle žádnou ze svých dcer na dánský dvůr. Když se jejich přítelkyně a dámy ode dvora začaly vdávat, přemýšlely princezny, kdy přijde řada na ně. V roce 1797 dostala Augusta nabídku s sňatku od prince Frederika Adolfa Švédského, a to bez schválení švédské královské rodiny. Britská princezna, zejména z tak plodné matky, byla považována za dobrou partii, ale král Jiří III. stále nechtěl dcerám dovolit, aby se vdaly.\n\nVětšina dcer Jiřího III. si z velké části odepřela přístup k osobním vztahům s muži z jejich vlastního postavení a pustila se do vztahů s muži ode dvora. Princezna Augusta se se sirem Brentem Spencerem, důstojníkem britské armády, poprvé setkala kolem roku 1800. V roce 1812 požádala svého bratra Viléma, který vládl jako regent, o povolení k sňatku.\n\nI když neexistuje žádný záznam o jejich sňatku, u hesensko-homburského dvora bylo v době sňatku její sestry Alžběty v roce 1818 zjištěno, že Augusta byla „soukromě vdaná“. Byl to Spencer, kdo Augustu informoval o matčině smrti.\n\nPrincezna Augusta byla zřejmě blešího cirkusu L. Bertolotta.\n\nV roce 1828 byla Augusta slyšena, jak říká svému příteliː \"Styděla jsem se, když jsem slyšela, že se jmenuji princezna Augusta, a nikdy jsem se nemohla přesvědčit o tom, že jsem taková, dokud byl kdokoli z rodiny Stuartů naživu; ale po smrti kardinála Yorka (v roce 1807) jsem se cítila jako princezna Augusta\".\n\nPrincezna Augusta zemřela 22. září 1840 v Clarence House a 2. října byla pohřbena v kapli svatého Jiřího na Windsoru.\n\n"}
{"id": "1550444", "url": "https://cs.wikipedia.org/wiki?curid=1550444", "title": "Chaj Žuej", "text": "Chaj Žuej\n\nChaj Žuej (; 23. ledna 1514 – 13. listopadu 1587) byl čínský učenec a úředník působící v pozdněmingském období, za vlády císařů Ťia-ťinga a Wan-liho. V následujících staletích se stal vzorem čestného a přímého úředníka. V 60. letech 20. století mělo drama založené na epizodě z jeho života, \"Chaj Žuej sesazen z úřadu\", významnou roli v politické diskuzi v počátcích čínské kulturní revoluce.\n\nChaj Žuej používal zdvořilostní jména Žu-sien () a Kuo-kchaj () a pseudonym Kang-feng ().\n\nChaj Žuej pocházel z Čchiung-šanu na jihočínském ostrově Chaj-nan, narodil se 23. ledna 1513. Vychovávala ho matka, protože jeho otec zemřel, když mu byly tři roky. Jeho předkové v mužské linii pocházeli z muslimské rodiny z Kantonu, matka byla z chuejské rodiny původně přišlé z Indie. Chaj Žuej nicméně byl pravověrným konfuciánem a ve svých dílech nikdy islám nezmiňoval.\n\nV úřednických zkouškách dosáhl jen umírněného úspěchu, když složil provinční zkoušky, nikoliv však metropolitní. Jeho úřednická kariéra proto mohla začít až roku roku 1553, kdy obdržel skromnou pozici vedoucího konfuciánské školy v Nan-pchingu v provincii Fu-ťien. Rychle si získal pověst člověka přímého, striktně dodržujícího zásady konfuciánské morálky, čestného a střídméno, což mu získalo nemalý obdiv, ale i nepřátele. Časem povýšil, sloužil v provincii Če-ťiang jako okresní přednosta v Čchun-anu a pak jako zástupce prefekta Ťia-singu. Odtud byl přeložen na nižší místo prefekturního soudce v Sing-kuo v provincii Ťiang-si a pak přeložen do Pekingu na místo tajemníka na ministerstvu daní. Roku 1565 podal císaři Ťia-ťingovi memorandum, v němž ostře kritizoval jeho chování a politiku, vytkl mu, že selhal jako císař i jako otec, což dle Chaj Žueje přineslo neštěstí celé říši. Ťia-ťing roku 1566 reagoval rozsudkem smrti, než však mohl být Chaj Žuej popraven, císař zemřel a Chaj Žuej byl omilostněn (stejně jako všichni úředníci postižení za vlády Ťia-ťinga).\n\nZa vlády nového panovníka, Lung-čchinga, se vrátil do úřadu, a vystřídal několik funkcí (tajemník na ministerstvu daní, pak působil na ministerstvu vojenství, úřadu pečetí, velkém soudním dvoře, nankingském a pekingském úřadu pro hlášení), až byl roku 1569 jmenován koordinátorem sün-fu v jižní metropolitní oblasti, ve svěřeném regionu organizoval budování vodních staveb, prosazoval reformu jediného prutu, ale roku 1570 byl po půlroce ve funkci donucen k rezignaci poté, co byly vzneseny stížnosti na jeho radikální přístup k řešení problému koncentrace půdy v rukách velkostatkářů, požadoval totiž konfiskaci části velkostatkářské půdy (včetně půdy tak vlivných a mocných osob, jako byl bývalý první velký sekretář Sü Ťie) a její rozdělení chudým. Následujících patnáct let žil doma na Chaj-nanu, až roku 1585 byl císařem Wan-lim povolán zpět do služby na místo vedoucího kontrolního úřadu v Nankingu, ale už následujícího roku zemřel.\n\nRoku 1959 se spisovatel a historik Wu Chan začal zajímat o Chaj Žueje a napsal několik článků o něm a jeho nebojácné kritice císaře; o Chaj Žuejovi napsal též divadelní hru „Chaj Žuej sesazen z úřadu“ dokončenou roku 1961. Wuovu hru však šanghajský novinář Jao Wen-jüan v listopadu 1965 interpretoval jako alegorii soudobého politického dění, když měl zkorumpovaný císař Ťia-ťing zosobňovat předsedu Komunistické strany Číny Mao Ce-tunga a Chaj Žuej maršála a člena politbyra Pcheng Te-chuaje, sesazeného roku 1959 kvůli jeho kritice Mao Ce-tungovy politiky Velkého skoku. Článek byl začátkem kampaně zaměřené proti Wuovi, záhy však rozšířené na pravé křídlo komunistických politiků a stal se tak počátkem takzvané „kulturní revoluce“. Během kulturní revoluce byla mimo jiné i zničena hrobka Chaj Žueje. Jaova kampaň vedla k perzekuci a následně smrti Wu Chana i dalších autorů připomínajících ve svých dílech Chaj Žueje, jako Čou Sin-fanga za jeho operu \"Chaj Žuej podává memorandum\" ().\n"}
{"id": "1550445", "url": "https://cs.wikipedia.org/wiki?curid=1550445", "title": "Litoměřice město", "text": "Litoměřice město\n\nLitoměřice město je železniční zastávka, jeden z dopravních uzlů v Litoměřicích. Nachází se v jihovýchodní části města a leží na trati 072. Zastávka má boční nástupiště. Leží v traťovém úseku Litoměřice dolní nádraží – Velké Žernoseky, konkrétně v těsné blízkosti dolního nádraží (nástupiště končí cca 30 metrů od vjezdových návěstidel).\n\nV lednu 1874 byl spuštěn provoz na Rakouské severozápadní dráze (ÖNWB) skrz tunel, který byl proražen pod historickým centrem Litoměřic a stal se tak nejnáročnější stavbou na celé trati. Při spuštění provozu bylo jediným místem, kde mohli cestující nastupovat, dolní nádraží, které se nachází přes 1 kilometr vzdušnou čarou od současné zastávky. To se pochopitelně místním obyvatelům nelíbilo a proto v roce 1884 byla uvedena v provoz zastávka Litoměřice město u západního portálu litoměřického tunelu.\n\nV roce 1958 došlo k elektrifikaci tratě, díky čemuž se trať obrysově nevešla do stávající stopy (tunel nebyl schopen pojmout dvoukolejnou elektrifikovanou trať), došlo tedy k jejímu opuštění. Přeložka si našla cestu po břehu řeky Labe, stará zastávka byla vyřazena z provozu a byla vybudována nová v ulici Marie Pomocné (kde stojí dodnes).\nNa zastávce zastavují osobní vlaky linky U32 (Lysá nad Labem/Štětí – Ústí nad Labem západ) a rychlíky Střekov (Kolín – Ústí nad Labem, linka R23).\n\nV nedávné minulosti (před rokem 2011) prošla stanice rekonstrukcí a dočkala se nové fasády.\n\nV roce 1884 byly společností ÖNWB vykoupeny pozemky asi sto metrů od západního ústí Litoměřického tunelu a zřízená provizorní zastávka s dřevěnými přístavbami, která byla otevřena 20. května 1884. S prudkým rozvojem přepravy bylo provizorium nahrazeno trojkřídlou budovou ve stylu klasicismu. V roce 2013 budovu zakoupili manželé Plíhalovi. Výpravna byla adaptována na prvorepublikovou kavárnu (design Monika White a Michael White), podkrovní byty a obchod. Kavárna (\"Kavárna s párou\") byla otevřená v roce 2014.\n\nPo přeložení tratě v roce 1958 byla postavena nová výpravní budova ve stylu novoklasicimu s prvky bruselského stylu.\n"}
{"id": "1550452", "url": "https://cs.wikipedia.org/wiki?curid=1550452", "title": "Pierre Pincemaille", "text": "Pierre Pincemaille\n\nPierre Pincemaille (8. prosinec 1956 Paříž – 12. ledna 2018 Suresnes) byl francouzský varhaník, improvizátor a pedagog.\n\nV letech 1971 až 1979 studoval na pařížské konzervatoři, kde získal první ceny v oborech: harmonie (profesor Henri Challan), dějiny hudby a kontrapunkt (prof. Jean-Claude Raynaud), a fuga (prof. Marcel Bitsch), a varhany (Rolande Falcinelli). \n\nV roce 2005 byl jmenován profesorem hry na kontrapunkt na Pařížské konzervatoři. V roce 1987 Pincemaille vystřídal Henri Heurtel ve funkci titulárního varhaníka Bazilika Saint-Denis, kde působil až do své smrti. Uskutečnil více než 1000 varhanních koncertů v Evropě, Spojených státech i Kanadě. Pincemaille se proslavil svými improvizacemi, v kostelech i na koncertech. Jako pedagog vychoval jedna generace znamenitých varhaníků. Mezi jeho žáky byli např. David Cassan, Thomas Lacôte, Samuel Liégon, Thomas Ospital, Martin Grégorius a Stephane Mottoul.\n\nZemřel 12. ledna 2018 v Suresnes nedaleko Paříže.\n\n\n\n\n"}
{"id": "1550453", "url": "https://cs.wikipedia.org/wiki?curid=1550453", "title": "Třída Krečet", "text": "Třída Krečet\n\nTřída Krečet (jinak též třída Pylkij) byla třída torpédoborců ruského carského námořnictva. Čtyřkomínové torpédoborce konstrukčně navazovaly na prototyp \"Sokol\". Celkem bylo postaveno 26 jednotek této třídy. Byly to prvné sériově stavěné ruské torpédoborce. Zařazeny byly do Tichooceánského, Baltského a Černomořského loďstva. Nasazeny byly za Rusko-japonské války, první světové války a Ruské občanské války. Pět jich ukořistilo Finsko a dva Japonsko.\n\nCelkem bylo v letech 1896–1903 postaveno 26 jednotek této třídy. Do stavby se zapojily loděnice Crichton, Ižora a Něvskij v Petrohradu. Roku 1902 byly torpédoborce přejmenovány. Celkem 11 torpédoborců bylo po železnici po sekcích přepraveno na Dálný východ, kde byly sestaveny v Port Arthuru.\n\nJednotky třídy \"Krečet\":\nMezi rozměry a výkony jednotlivých plavidel existovaly odlišnosti. Výzbroj představoval jeden 75mm kanón, tři 47mm kanóny a dva 381mm torpédomety. Pohonný systém tvořily čtyři kotle Yarrow a dva parní stroje o výkonu 3800 hp, pohánějící dva lodní šrouby. Sedm torpédoborců neslo osm menších kotlů. Nejvyšší rychlost dosahovala 27,5 uzlu. Dosah byl 450–660 námořních mil při rychlosti 13 uzlů.\n\nPřed první světovou válkou bylo složení výzbroje upraveno na dva 75mm kanóny a dva 381mm torpédomety. Část plavidel byla vybavena pro nesení 10–12 min.\n"}
{"id": "1550455", "url": "https://cs.wikipedia.org/wiki?curid=1550455", "title": "Lavička Václava Havla v Karlových Varech", "text": "Lavička Václava Havla v Karlových Varech\n\nLavička Václava Havla v Karlových Varech vznikla roku 2015 z výtěžku veřejné sbírky a finančního příspěvku města. Je umístěna v sadech Karla IV. u Labitzkého lávky vedoucí k hotelu Pupp.\n\nLavička Václava Havla je projekt vytváření pamětních míst věnovaných Václavu Havlovi. Ta v Karlových Varech byla slavnostně odhalena dne 5. července 2015 při oslavách jubilejního 50. ročníku karlovarského filmového festivalu. Stala se tak devátým městem v České republice, kde vzniklo Havlovo místo. Odhalení se zúčastnila i Dagmar Havlová a společně tehdy s bývalým primátorem města Petrem Kulhánkem jako první usedli na novou lavičku.\n\nPřípravné práce na tento okamžik trvaly dva roky. Do financování akce se aktivně zapojili i karlovarští občané, kteří ve sbírce vybrali téměř 20 tisíc korun. 260 tisíc korun doplatilo ze své pokladny město.\n\nUdálosti se zúčastnila i tehdejší ředitelka Knihovny Václava Havla Marta Smolíková. Uvedla jeden z důvodů, proč se Havlova lavička objevila v Karlových Varech:Smolíková dále uvedla: „První český prezident na festival rád jezdil. A to ještě také v dobách, kdy se věnoval spíš psaní než úřadu. Jezdil už na první ročníky festivalu, kdy bydlíval ještě tehdy ve stanu. A pak samozřejmě už sem jezdil jako prezident, v 90. letech a později.“\nLavička je umístěna v parku před Císařskými lázněmi nedaleko sochy Karla IV. Autorem byl architekt Bořivoj Šípek, který přišel s jednoduchým a přitom kreativním designem symbolizujícím demokratickou otevřenost k dialogu – místo tvoří dvě kovodřevěná křesla, která mají na opěrkách skleněná srdíčka a kapky v červené a zelené barvě. Každé křeslo má jen jednu područku, aby řečníky dělil pouze stůl. Je kulatý a jeho středem prorůstá lípa, národní strom České republiky. Autor sám instalaci nazval „Hovoří demokracie“.\n\nProjekt Strom Olgy Havlové založil Výbor dobré vůle – Nadace Olgy Havlové. V roce 2018 by se Olga Havlová byla dožila 85 let. K této příležitosti se po celé České republice vysadilo 85 stromů dobré vůle. \n\nPamětní deska u 48. stromu Olgy Havlové byla slavnostně odhalena v Karlových Varech dne 11. července 2018, tedy právě v den jejích nedožitých 85. narozenin. Strom – třešeň připomínající zakladatelku nadace a bývalou první dámu Československé a České republiky – byl zasazen v sadech Karla IV. v blízkosti lavičky Václava Havla. Slavnosti se zúčastnil tehdejší primátor města Petr Kulhánek, náměstci primátora Čestmír Bruštík, Michal Riško a Jiří Klsák. Za Nadaci Olgy Havlové byly přítomné ředitelka Monika Granja a manažerky Libuše Bautzová a Hana Füleová.\n\n"}
{"id": "1550456", "url": "https://cs.wikipedia.org/wiki?curid=1550456", "title": "Vladimir Krjučkov", "text": "Vladimir Krjučkov\n\nVladimir Alexandrovič Krjučkov (Влади́мир Алекса́ндрович Крючко́в; 29. února 1924 Volgograd – 23. listopadu 2007 Moskva) byl sovětský právník, diplomat a vedoucí KGB, člen politbyra Ústředního výboru Komunistické strany Sovětského svazu. Roku 1991 patřil k vůdcům neúspěšného srpnového puče a stál v čele jeho řídícího výboru. \n\nKrjučkov nejprve pracoval v sovětském justičním systému jako asistent prokurátora, poté promoval na Diplomatické akademii sovětského ministerstva zahraničí a stal se diplomatem. Během let v zahraniční službě se setkal s Jurijem Andropovem, který se stal jeho hlavním patronem. V letech 1974 až 1988 stál Krjučkov v čele zahraniční zpravodajské složky KGB, prvního generálního ředitelství (PGU). Během těchto let se ředitelství podílelo na financování a podpoře různých komunistických, socialistických a antikoloniálních hnutí po celém světě, z nichž některá z nich přišla k moci ve svých zemích a zavedla prosovětské vlády; navíc pod vedením Krjučkova dosáhlo ředitelství významné úspěchy v pronikání do západních zpravodajských agentur, získávání cenných vědeckých a technických informací a zdokonalování technik dezinformace a aktivních opatření. Zároveň však během Krjučkovova funkčního období mělo ředitelství problémy s přeběhlíky, neslo hlavní odpovědnost za povzbuzení sovětské vlády k invazi do Afghánistánu a jeho schopnost ovlivňovat západoevropské komunistické strany se ještě více snížila. \n\nV letech 1988 až 1991 byl Krjučkov sedmým předsedou KGB. Během srpnového puče v roce 1991 byl iniciátorem vytvoření Státního výboru pro mimořádný stav, který zatkl prezidenta Michaila Gorbačova. Po porážce puče byl Krjučkov uvězněn, v roce 1994 ho však Státní duma v amnestii osvobodila. Krjučkova v čele KGB nahradil Leonid Šebaršin. \n"}
{"id": "1550459", "url": "https://cs.wikipedia.org/wiki?curid=1550459", "title": "González Gil-Pazó GP-1", "text": "González Gil-Pazó GP-1\n\nGonzález Gil-Pazó GP-1 bylo jednomotorové, dvoumístné cvičné letadlo s otevřenými kokpity postavené ve Španělsku ve 30. letech 20. století. V soutěži o vládní zakázku v roce 1935 (v soutěži se též účastnily letouny Adaro 1.E.7 Chirta, Hispano-Suiza E-34 a Loring X) byl tento letoun vyhlášen vítězem (vítězná odměna 200 000 ptas) a vojenským letectvím (Aeronáutica Militar) byl vybrán jako základní školní letadlo pro výcvik pilotů. Výroba byla omezena španělskou občanskou válkou. Byly také postaveny letouny s variantním řešením kabiny, González Gil-Pazó GP-2 a GP-4.\n\nV roce 1954 byla společnost Aeronáutica Industrial S.A. (AISA) převzata společností CASA.\n\nK využití motoru Walter Junior španělským letectvem se víže jedna historka s ing. Antonínem Kumperou, generálním ředitelem A.S. Walter, zveřejněná ing. Jiřím Perglem, poválečným konstruktérem pístových motorů v jinonickém Motorletu v 50.-60. letech (citováno přesně, jak je uvedeno ve zdroji): \"Když se po čwesa vypadla španělská vláda (republikánksá, bylo to na počátku třicátých let) konkuzz na motor o 150 koních pro cvičná létedla. Byl Kumpera na plese Aeroklubu. Dostavil se posel, který přinesl naléhavou zprávu. Kumpera okamžitě telefonoval do fabriky a vydal příkazy. (Bylo to možné, protože nebližší spolupracovnici bydleli ve fabrice a mnoho klíčových pracovníků si postavilo nad fabrikou svoje vily – ano, vily a to i dělníci!). Dodali nu na nádraží motor v bedně, potřebnou dokumentaci, kufr s oblečením přivezl motér (automobilový závodník Knapp, za mne vedoucí montáže). Který jel sebou. Když Kumpera přijel, Říkal stálo to moc peněz, ale  máme to v kapce. Waltrovácký Major zvítězil v konkurzu i proti původnímu motoru, který se účastnil také.\" (A.D.C. Cirrus?, de Havilland Gipsy Major?)\n\nCílem následně vypsané soutěže o vládní zakázku bylo zadání objednávky na postavení 100 cvičných, sportovních letadel, která by nejlépe splňovala přísně stanovené podmínky. V podmínkách soutěže bylo stanoveno, že zúčastněná letadla, která budou vybrána do finále soutěže jako nejlépe vyhovující, musí být opatřena motory Walter Junior, ke kterým španělská vláda zakoupila od továrny Walter licenci. Z přihlášených prototypů, které se soutěže zúčastnily, vyhověly celkem tři podmínkám ministerstva. Jako první byl klasifikován samonosný dolnokřídlý jednoplošník G. P., jehož konstruktéry byli ing. Arturo Gonzales Gil a Jozé Pazó. Tento letoun byl v sérii 100 kusů ihned objednán. Druhou cenu obdržel dvouplošník E-34, vyrobený továrnou Hispano-Suiza z Guadalajary a třetí cena připadla na dvouplošník Adaro Chirta inženýra De Adaro, šéfa Technického odboru pro civilní letectví. Všechna tato letadla byla podle stanovené podmínky opatřena motory Walter-Junior 120 k a těmito motory budou opatřena rovněž i sériová letadla.\n\nPrvním letounem vyrobeným ze spolupráce Artura Gonzáleze Gil y Santibañez a José Pazóa Montes byl prototyp Gil-Pazo No. 1. První letoun GP-1 s motorem Walter Junior byl zaregistrován jako EC-VVV dne 11. května 1934 aeroklubem Aero Club de Espana (Arturo Gonzalez Gil).\n\nRepublikánské Španělsko objednalo u společnosti Aeronautica Industrial SA z Madridu (Carabanchel Alto) výrobu 100 letadel. Po vypuknutí občanské války, když se jednotky nacionalistů blížily k Madridu, se továrna přestěhovala do Alicante, odkud se ve spolupráci s Hispano-Suiza teprve začaly letouny dodávat. Bylo jich vyrobeno kolem 40. \n\nObčanská válka, která rozdělila toto konstrukční duo Gil-Pazó, zabránila dokončit výrobu kompletní objednávky. Jako komunista zůstal Arturo Gil na straně republikánů a zemřel v horách Sierry de Guadarrama. José Pazó, naopak přilnul k nacionalistickým frankistům. \n\nByl to, stejně jako všechna letadla této dvojice konstruktérů Gil-Pazó, dolnokřídlý samonosný jednoplošník. Byl smíšené konstrukce, postaven ze dřeva a oceli s překližkovým potahem. Trup byl tvořen svařovanou ocelovou trubkovou konstrukcí, za kokpity byl potažen plátnem. Motor byl zakryt duralovým plechem. Kokpity byly v tandemovém uspořádání. Konvenční, kalhotový podvozek. Údajně byl tento stroj velmi podobný letounu Miles M.2 Hawk, který byl poháněn motorem A.D.C. Cirrus IIIA o výkonu 70 kW (95 k).\n\nLetouny byly využívány v republikánském letectvu jako výcviková letadla a létaly s označením EG. V republikánském letectvu byly používány letouny s označením EG-014 až EG-040 (13 strojů). Před občanskou válkou byly provedeny dva významné lety. V lednu 1936 zahájili piloti Ramón Torres a Carlos Coll svým rekordním letem z Barcelony do Agádíru (Maroko) ve \"dvoumístném\" \"GP-2\" . \"Jednosedadlový\" \"GP-Especial\" pilotoval Lorenzo Richi v březnu 1936 z Madridu do Baty v tehdejší Španělské Guineji, průměrnou rychlostí 187 km/h.\n\nPřibližně třicet \"GP-1\" ze čtyřiceti v Alicante postavených bylo převzato nacionalistickými silami. Ty měly označení dle zařazení do Grupo 30 (lehká jednomotorová letadla). Po občanské válce byly letouny provozovány v Aviacion Nacional Espanola (Španělské národní letectvo), od listopadu 1939 - Ejercito del Aire (Letecké síly Španělského státu). \n\nPo druhé světové válce minimálně 12 letounům řady GP byla obnovena imatrikulace ve španělském leteckém rejstříku. Tato letadla měla následující označení: EC-AAO (30-98), EC-AAP (30-125, EC-ADD), EC-AAQ (30-149), EC-BAM (30-126, EC-AFP), EC-BAN (30-97), EC-BAO (30-96, EC-AFO), EC-BAP (30-127), EC-BAQ (30-114, EC-AFZ), EC-BAR (30-115, EC-AGA), EC-BAS (EG-016, 30-120, EC-ADE, EC-ALE), EC-BAT (EG-020, 30-129, L.3-129), EC-CAH (30-153, EC-ACY), EC-CAM (30-155, EC-BEE), EC-VVV (30-119). Registrována byla pod ministerstvem letectví (Ministerio del Aire) a provozována byla španělskými aerokluby jako např. Aero Club de Zaragoza, Aero Club de Andalucia, Aero Club de Madrid, Aero Club de Barcelona, Aero Club de Santander atp. Z rejstříku byl jako poslední odepsán v srpnu 1954 letoun GP-1 imatrikulace EE-BAO (EC-AFO).\n\n\"GP-2\" měly imatrikulace EC-EEB, EC-FFF, EC-AAM. Poslední z nich EC-AAM byl odepsán z leteckého rejstříku v červenci 1957. Jediný \"GP-4\" (EC-AAZ) poprvé zaregistrovaný v roce 1936 byl ve španělském civilním rejstříku až do července 1961.\n\n\n\nÚdaje pro GP-1 podle\n\n\n\n\n\n"}
{"id": "1550462", "url": "https://cs.wikipedia.org/wiki?curid=1550462", "title": "Gennadij Janajev", "text": "Gennadij Janajev\n\nGennadij Ivanovič Janajev (26. srpna 1937 Perevoz – 24. září 2010 Moskva) byl sovětský politik, který působil jako první a jediný viceprezident Sovětského svazu. Janajevova politická kariéra překlenula vlády Chruščova, Brežněva, Andropova a Černěnka a kulminovala během Gorbačovových let. Janajev začal v místní politice v rodném regionu, poté se dostal do popředí jako předseda Celosvazové rady odborových svazů, ale zastával také další menší posty, jako je zástupce ředitele Svazu sovětských společností pro přátelství a kulturní vztahy se zahraničními zeměmi. \n\nDíky předsednictví odborů v roce 1990 získal místo v 28. politbyru a místo tajemníka ústředního výboru strany. Později ve stejném roce, 27. prosince, byl s pomocí Michaila Gorbačeva zvolen viceprezidentem Sovětského svazu. Janajev, který měl rostoucí pochybnosti o tom, kam Gorbačovovy reformy vedou, začal spolupracovat se skupinou podobně smýšlejících funkcionářů. Ti se poté Gorbačova pokusili sesadit během pokusu o puč v srpnu 1991. Po třech dnech se převrat zhroutil, ale během své krátké doby u moci byl Janajev úřadujícím prezidentem Sovětského svazu. Poté byl zatčen za svou roli v puči, ale v roce 1994 byl amnestován Státní dumou. Zbytek života strávil prací v ruské správě cestovního ruchu. \n"}
{"id": "1550463", "url": "https://cs.wikipedia.org/wiki?curid=1550463", "title": "Hôtel de Bondeville", "text": "Hôtel de Bondeville\n\nHôtel de Bondeville je městský palác ze 17. století, který se nachází v Paříži v historické čtvrti Marais ve 3. obvodu na adrese 4–6, \"Rue des Haudriettes\". Palác je od roku 1961 chráněn jako historická památka.\n\nPůvodní dům vlastnil v roce 1555 Thomas Raponel de Bondeville. Palác byl posléze postaven na jeho místě ve 2. polovině 17. století pro šlechtickou rodinu de Mailly, která ho vlastnila v letech 1680–1784. Fasády vedoucí na dvůr jsou od 16. června 1961 na seznamu historických památek.\n\nPalác zahrnuje corps de logis mezi nádvořím a zahradou se dvěma křídly zvýšenými v 18. století o jedno patro. Zadní zahrada byla částečně rozparcelována, částečně zrekonstruována. Maskaron na portálu představuje hlavu Herkula oděného v kůži Nemejského lva.\n\n"}
{"id": "1550464", "url": "https://cs.wikipedia.org/wiki?curid=1550464", "title": "Medaile vlastenecké války 1944–1945", "text": "Medaile vlastenecké války 1944–1945\n\nMedaile vlastenecké války 1944–1945 (: Медал Отечествена Война 1944–1945 г.) bylo vyznamenání Bulharské lidové republiky založené roku 1945. Udílena byla za účast v bojích proti zemím Osy poté, co se Bulharsko v druhé světové válce přidalo na stranu spojenců.\n\nDne 9. září 1944 přestalo být Bulharsko spojencem zemí Osy a přidalo se na stranu spojenců. Medaile byla založena dne 9. září 1945. Oficiálním zdůvodněním jejího založení byla snaha vyznamenat občany Bulharska, kteří se se zbraní v ruce zasloužili o svobodu Bulharska a bojovali proti fašismu a kapitalismu. Byla udílena účastníkům bojových akcí uskutečněným proti zemím Osy a to od okamžiku přidání se Bulharska na stranu spojenců v roce 1944 až do konce války v Evropě v roce 1945. Mohla být udělena i příslušníkům ozbrojených sil spřátelených států. Medaile mohla být také udělena posmrtně. V takovém případě ji obdržela matka či manželka padlého vojáka.\n\nOd svého založení tak byla kromě příslušníků bulharských ozbrojených sil a pohraniční stráže udělena také 96 000 vojákům Sovětského svazu, kteří se účastnili bitev po boku bulharských vojsk. \n\nSpolu s medailí bylo vydáváno také osvědčení o udělení vyznamenání. \n\nMedaile byla vyrobena z bílého kovu a měla tvar pravidelného kruhu o průměru 32 mm. Na přední straně byla vlající státní vlajka Bulharska užívaná v letech 1944–1945, vavřínová ratolest a konec hlavně pušky s nasazeným bajonetem. Puška byla stylizovaným zobrazením pušky Mannlicher vzor 1895, která byla v letech 1944–1945 základním modelem užívaným v bulharské armádě. Na zadní straně byl nápis v cyrilici Отечествена война 1944 – 1945 \"(vlastenecká válka 1944–1945)\".\n\nMedaile byla ke stuhou potažené kovové destičce ve tvaru trojúhelníku připojena jednoduchým kroužkem. Stuha byla vínově červené barvy při obou okrajích se zeleným pruhem lemovaným z obou stran úzkým pruhem bílé barvy.\n\n"}
{"id": "1550467", "url": "https://cs.wikipedia.org/wiki?curid=1550467", "title": "Praha-Karlín přístav", "text": "Praha-Karlín přístav\n\nPraha-Karlín přístav je zaniklé nádraží na zaniklé trati Praha Těšnov – Praha Vysočany, které bylo provozováno v letech 1873 až 1984, osobní doprava zde zastavovala do roku 1972.\n\nNa tomto nádraží se větvila i trať, v jízdním řádu uvedena jako trať 23a z Praha-Karlín přístav na Libeňský ostrov.\n\nCelková trať Praha Těšnov - Praha Vysočany měřila 2 km a byla takzvaným koridorem. Od Karlínského nádraží a nádraží Těšnov jezdily vlaky na Lysou nad Labem, Neratovice, Ústí nad Labem a dále do Německa.\n\nPo ukončení provozu trati roku 1984 byla trať na Neratovice nahrazena odbočkou z Masarykova Nádraží na Holešovice s dnešním číslem 090.\n\n<mapframe latitude=\"50.095\" longitude=\"14.444\" zoom=\"12\" width=\"400\" height=\"300\" align=\"center\" text=\"Poloha nádraží a mapa tratí, které vedly z nebo přes nádraží v Karlíně\">\n</mapframe>\n"}
{"id": "1550468", "url": "https://cs.wikipedia.org/wiki?curid=1550468", "title": "Holub šedokrký", "text": "Holub šedokrký\n\nHolub šedokrký zvaný také holub podkovní (\"Ducula carola\") je druh měkkozobého ptáka žijící na Filipínách.\n\nPatří mezi zranitelné taxony. Ohrožen je zejména úbytkem přirozeného prostředí (lesů) a lovem. Vyskytuje se totiž v tropických (případně subtropických deštných lesích až do nadmořské výšky 2000 m n. m.\n\nTvoří hejna, která létají i na větší vzdálenosti, někdy až k mořskému pobřeží. Pravděpodobně skrze písek plný soli či mořskou vodu získávají potřebné minerální látky. Jinak ovšem potravu získává na stromech, neboť se živí plody a semeny. Aktivní je přes den.\n\nDorůstá délky až 33 cm.\n\nSamice tohoto holuba snáší jedno vejce.\n\nRozlišují se tři poddruhy:\n\n\nChov v evropských zoo je velkou vzácností. V závěru roku 2019 byl tento druh chován ve třech zoo: Zoo Köln v Německu a dvou českých zoo – Zoo Plzeň a Zoo Praha.\n\nV Zoo Praha je tento druh (zde označovaný jako holub podkovní) chován od roku 2009. V závěru toho roku byly dovezeny dva páry. V následujícím roce (2010) byl zaznamenán první odchov.\n\nTento holub je k vidění v Rákosově pavilonu, a to od jeho otevření v září 2019. Je jedním z druhů expozice Filipíny.\n"}
{"id": "1550471", "url": "https://cs.wikipedia.org/wiki?curid=1550471", "title": "Alžběta Hannoverská", "text": "Alžběta Hannoverská\n\nAlžběta Hannoverská (22. května 1770, Londýn – 10. ledna 1840, Svobodné město Frankfurt) byla sedmým dítětem a třetí dcerou britského krále Jiřího III. a jeho manželky Šarloty Meklenbursko-Střelické. Po svatbě s hesensko-homburským lankrabětem Fridrichem VI. se natrvalo usadila v Německu jako lankraběnka.\n\nPrincezna Alžběta se narodila 22. května 1770 v Buckingham House v Londýně jako dcera vládnoucího britského panovníka Jiřího III., nejstaršího syna prince z Walesu Frederika a Augusty Sasko-Gothajské. Její matkou byla královna Šarlota Meklenbursko-Střelická. Pokřtěna byla 17. června 1770 v St James's Palace arcibiskupem canterburským Frederikem Cornwallisem. Jejími kmotry byli dědičný princ hesensko-kasselský (otcův bratranec zastoupen markýzem z Hertfordu), kněžna nasavsko-weilburská (otcova sestřenice zastoupena hraběnkou vdovou z Effinghamu), švédská korunní princezna (další otcova sestřenice zastoupena hraběnkou z Holderness).\n\nVelmi se dbalo princezninu výchovu a dívka trávila většinu času se svými rodiči a sestrami. Král s královnou chtěli horlivě chránit své děti, obzvláště dcery. V roce 1812 však princezna Alžběta koupila jako svou rezidenci převorství v Old Windsor v Berkshire.\n\nAlžběta byla proslulá svým optimistickým přístupem k jejímu nabubřelému životu. Ačkoli toužila po manželství a vlastní rodině, byla odhodlaná užít si život zkoumáním a rozvíjením svých rozmanitých zájmů a koníčků. Alžběta byla talentovaná umělkyně a vytvořila několik knih svých vlastních rytin, z nichž měly prospěch různé charitativní organizace. Byla jediným dětí Jiřího III., které se zajímalo o zemědělství, v pronajatém domku v Old Windsoru měla vlastní model farmy. Velice si pochutnávala na produktech ze své zahrady, stejně jako na vejcích, mléku a máslu od jejích slepic a krav. Alžběta měla také ráda bohatá jídla a pití a v rodině byla známá kvůli své tendenci přibývat na váze, což byla kritika, ke které byla velmi citlivá.\n\nMěla také smysl pro humor a velkou zásobu vtipů a bonmotů. Měla otevřenou a upřímnou povahu a neměla ráda přílišnou \"uhlazenost\". Nejbližší si byla se svou starší sestrou Augustou a – což bylo mezi sestrami jedinečné ̠– s bratrem Eduardem. Ze všech dcer si byla také nejbližší se svou matkou, což přispělo s Šarlotině neochotě tuto dceru provdat.\n\nPrincezna Alžběta údajně prošla manželstvím s Georgem Ramusem (1747–1808), kterému v roce 1788 porodila dceru Elizu. George Ramus byl synem Nicholase Ramuse, který byl sluhou Alžbětina otce, krále Jiřího. Jakékoli takové manželství by bylo zákonem o královských sňatcích z roku 1772 považováno za neplatné, ale několik Alžbětiných bratrů takovými podobnými sňatky také prošlo předtím, než se oženili s německými princeznami. Eliza Ramusová (1788–1869) byla údajně adoptována a vychovávána svým strýcem Henrym Ramusem (1755–1822) z Britské Východoindické společnosti. Provdala se za Jamese Moneyho (1770–1833), také z britské Východoindické společnosti, a její dcera Marian Martha (1806–1869) se provdala za bengálského soudce George Wynyarda Battye (1805–1888). Ovdovělá Eliza Ramusová žila ve 28 Chester Square v Londýně a vychovávala své vnuky, z nichž všech deset se stalo armádními důstojníky, a starala se o ně, když přijeli na nemocenskou nebo na dovolenou z Indie.\n\nNěkolik Alžbětiných svobodných sester se pustilo do vztahů s vysoce postavenými muži ode dvora. Alžběta mohla mít takový vztah s diplomatem Alleynem FitzHerbertem, 1. baronem ze Svaté Heleny. Jiří III. barona velmi respektoval a v roce 1804 jej jmenoval Lordem of the Bedchamber. Muž o sedmnáct let starší než Alžběta byl upřímný, praktický, bystrý a neměl rád dvorský život, měl tedy vlastnosti, které Alžběta sdílela. Označila ho za \"drahého a vzácného světce\" a v dopise své společnici Lady Harcourtové o něm řeklaː \"Neexistuje žádný člověk, kterého bych tak milovala, jeho něha ke mně se nikdy nezměnila, a to je věc, na kterou nikdy nezapomenu\". Později Alžběta napsala, že touží po baronovi a dychtila ho vidět \"neustále, každou hodinu, minutu noc\". Alžběta později objednala u známého emailéra Henryho Pierce Bonea baronův portrét, což svědčilo o její oddanosti k němu. Baron měl zase neustále u sebe její miniaturu, také namalovanou Bonem.\n\nV roce 1808 Alžběta neochotně odmítla nabídku k sňatku od vyhnaného orléanského vévody (pozdějšího francouzského krále Ludvíka Filipa) a to kvůli jeho katolicismu a odporu její matky.\n\nBěhem plesu na britském královském dvoře v roce 1814 se Alžběta poznala s německým princem Fridrichem Hesensko-Homburským. Když Alžběta spatřila rakouského důstojníka v jeho elegantní husarské uniformě, údajně řeklaː \"Pokud je svobodný, tak si ho vezmuǃ\" O čtyři roky později Alžběta obdržela dopis, v němž ji Fridrich žádal o ruku. Alžběta se o to okamžitě zajímala a sestry ji v tom podporovaly. Ačkoli prý Fridrich trpěl nadváhou a byl neustále cítit tabákem z jeho milovaných dýmek, byla Alžběta odhodlána si ho vzít. Královna Šarlota několik týdnů odmítala sňatek povolit, protože se obávala dceřina nevyhnutelného odchodu do Německa, když ale zjistila, že Alžběta nehodlá ustoupit, souhlasila.\n\nProti veškerým překážkám se svatba uskutečnila 7. dubna 1818 v soukromé kapli Buckinghamského paláce. Alžběta na sobě měla stříbrné šaty s bruselskou krajkou a vlasy jí zdobilo pštrosí peří. K oltáři ji vedl její starší bratr, vévoda z Yorku. Ani její nejstarší bratr princ regent ani otec se svatby neúčastnili, otec byl držen stranou kvůli dně a vážné duševní chorobě. Novomanželé strávili líbánky v domě prince regenta v Brightonu.\n\nI přes vzájemné porozumění a respekt to nebyl skutečný sňatek z lásky; ve skutečnosti to byla dohoda, se kterou byli oba spokojeni. Alžběta mohla uniknout ze svého omezujícího prostředí svého domova tím, že se odstěhovala se svým manželem do Německa a Fridrich svým spojením s britskou královskou rodinou získal mnoho výhod. Fridrich však během líbánek poznamenal, že byl překvapen tím, že je v Alžbětině přítomnosti šťastný a spokojený; Alžběta zjistila, že je její manžel inteligentní, velkorysý a milující. Manželství trvalo do Fridrichovi smrti v roce 1829 a bylo popisováno jako velmi šťastné.\n\nDne 20. ledna 1820 se stal Fridrich po svém otci hesensko-homburským lankrabětem. Díky Alžbětinu věnu a každoroční rentě byl schopen přebudovat palác v Homburgu.Lankraběnka Alžběta se mohla v Německu rozloučit s přísnou dvorskou etiketou, kterou neměla ráda v Anglii a mohla si ve svém novém domově dělat, co chtěla. V zámeckém areálu nechala postavit gotický dům.\n\nAlžběta založila v Hannoveru centrum péče a školu pro děti pracujících matek. Když už ona sama nebyla v plodném věku, našla naplnění při práci s dětmi navštěvujícími školu.\n\nPrincezna Alžběta Hannoverská zemřela 10. ledna 1840 ve věku 69 let ve Frankfurtu nad Mohanem a byla pohřbena v mauzoleu lankrabat v Homburgu.\n\n\n[[Kategorie:Ženy]"}
{"id": "1550480", "url": "https://cs.wikipedia.org/wiki?curid=1550480", "title": "Medaile Za zásluhy o Bulharskou lidovou armádu", "text": "Medaile Za zásluhy o Bulharskou lidovou armádu\n\nMedaile Za zásluhy o Bulharskou lidovou armádu (: Медал За Отличие в БНА) bylo vyznamenání Bulharské lidové republiky založené roku 1965.\n\nMedaile byla založena dne 23. prosince 1965 výnosem Národního shromáždění č. 961. Udílena byla důstojníkům, poddůstojníkům i vojákům Bulharské lidové armády stejně jako civilistům pracujícím v armádě a obranném průmyslu za jejich služby posilující ozbrojené síly, obranné schopnosti Bulharska a také přednosti vojensko-vlasteneckého vzdělávání. Autorem vzhledu medaile byl R. Peev a insignie byly raženy ve státní mincovně v Sofii.\n\nMedaile byla vyrobena ze žlutého kovu a měla pravidelný kulatý tvar o průměru 33 mm. Na přední straně uprostřed byl na červeně smaltovaném pozadí zlatý bulharský lev. Okolo byl bíle smaltovaný kruh se zlatým nápisem v cyrilici ЗА ЗАСЛУГИ КЪМ • БНА. Medailon byl položen na dva zkřížené meče směřujícími hroty vzhůru. Okolo medailonu byl zlatý vavřínový věnec. Na zadní straně byl nápis v cyrilici s celým oficiálním názvem medaile.\n\nStuha byla tmavě zelené barvy s bílým pruhem procházejícím středem. Stuhou byla pokryta kovová destička ve tvaru pětiúhelníku ke které byla medaile připojena pomocí jednoduchého kroužku.\n\n"}
{"id": "1550482", "url": "https://cs.wikipedia.org/wiki?curid=1550482", "title": "Targa (automobil)", "text": "Targa (automobil)\n\nTarga je typ karoserie s odnímatelným střešním dílem. Někdy je též vybavena podélným držákem – odnímatelná pevná střecha se skládá ze dvou částí. \n\nNázev Targa je ochranná známka registrovaná společností Porsche. Výraz se také používá jako obecný název pro automobily jiných výrobců tohoto typu. Slovo „targa“ bylo poprvé použito v roce 1965 u modelu Porsche 911 Targa, ačkoliv první sériově vyráběný automobil s tímto systémem byl vyráběn už o pět roků dříve, šlo o Triumph TR4 z roku 1961, kde byl tento systém nazván „surrey top“. Automobily se střechou Targa dosáhly vrcholu v 80. a 90. letech 20. století.\n\nZjednodušeně lze říci, že z vozu typu kupé lze vytvořit sklopením nebo odejmutím střechy kabriolet.\n"}
{"id": "1550491", "url": "https://cs.wikipedia.org/wiki?curid=1550491", "title": "Temperátní Asie", "text": "Temperátní Asie\n\nTemperátní Asie je botanický kontinent podle Světového geografickém schématu pro záznam rozšíření rostlin (WGSRPD).\n\n"}
{"id": "1550498", "url": "https://cs.wikipedia.org/wiki?curid=1550498", "title": "Alice Austen", "text": "Alice Austen\n\nElizabeth Alice Austen (* 17. března 1866, Staten Island, New Yorku – 9. června 1952 tamtéž; roz. Elizabeth Alice Munn) byla jednou z prvních amerických fotografek.\n\nV roce 1876 začala Austen fotografovat strýcovým fotoaparátem. V následujících 40 letech pořídila více než 8 000 fotografií. Nejstarší dochovaný snímek pochází z roku 1884. Byla jednou z prvních fotografek, které pracovaly mimo studio. Zajímala se také o realistickou dokumentární fotografii - styl, který byl důležitý pro konec 19. století a začátek 20. století a stále ještě neobvyklý. \n\nDo současnosti se dochovalo kolem 3 500 jejích snímků. Hodně z nich je ve veřejné knihovně v New Yorku. \n\n\n\n"}
{"id": "1550503", "url": "https://cs.wikipedia.org/wiki?curid=1550503", "title": "Kasejovice (nádraží)", "text": "Kasejovice (nádraží)\n\nKasejovice je dopravna D3 v jižní části města Kasejovice v okrese Plzeň-jih v Plzeňském kraji nedaleko říčky Kopřivnice. Leží na neelektrizované jednokolejné trati 192. Ve městě se dále nacházela železniční zastávka \"Kasejovice zastávka\" (zrušena v roce 2016).\n\nDne 11. června 1899 otevřela společnost \"Místní dráha Strakonice-Blatná-Březnice\" železniční spojení své trati ze Strakonic, odkud od roku 1868 procházela železnice v majetku společnosti Dráhy císaře Františka Josefa (\"KFJB\"), spojující Vídeň, České Budějovice a Plzeň, do Březnice, již železničně spojené s Pískem. Stanice v Kasejovicích byla otevřena ve stejném datu stejnou společností z Blatné do Nepomuku. Nově postavené městské nádraží vzniklo dle typizovaného stavebního vzoru. \n\nPo zestátnění některých soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná nástupiště, k příchodu k vlakům slouží přechody přes koleje.\n\n"}
{"id": "1550505", "url": "https://cs.wikipedia.org/wiki?curid=1550505", "title": "Severní Amerika (botanický kontinent)", "text": "Severní Amerika (botanický kontinent)\n\nSeverní Amerika je botanický kontinent podle Světového geografického schématu pro záznam rozšíření rostlin (WGSRPD). V současném pojetí zahrnuje Mexiko, kontinentální USA, Kanadu, Grónsko a přilehlé ostrovy.\n\n"}
{"id": "1550506", "url": "https://cs.wikipedia.org/wiki?curid=1550506", "title": "Johannes Ewald", "text": "Johannes Ewald\n\nJohannes Ewald (18. listopadu 1743, Kodaň – 17. března 1781, tamtéž) byl dánský preromantický básník a dramatik. Je považován za jednu z hlavních postav dánské literatury 18. století a jeho dílo představuje přechod od klasicismu k romantismu.\n\nNarodil se v rodině pietistického vikáře. Za sedmileté války utekl v šestnácti letech z domova a přihlásil se dobrovolně do pruské armády, Brzy však přešel na rakouskou stranu a dostal se až do Prahy. Do vlasti se vrátil roku 1760, následmě vystudoval teologii, ale knězem se nikdy nestal. Věnoval se zcela literatuře. Žil bohémským životem, podléhal záchvatům alkoholismu a trpěl dnou. Významným pro jeho tvorbu byl jeho pobyt v v Rungstedu (čtvrť města Hørsholm) v letech 1773-1775, kde napsal některá svá významná díla. Zemřel v důsledku svého způsobu života poměrně mlád, ale jako uznávaný národní básník.\nV dánské literatuře se stal průkopníkem nových směrů, na čemž se podílela především jeho důkladná znalost světové literatury. Vliv na něho měli francouzští klasicističtí dramatici (Corneille, Racine), němečtí spisovatelé Leibniz a Klopstock a především angličtí autoři Shakespeare, Sterne, Fileding, Young) a také \"Ossianovy zpěvy\". \n\nJe autorem desítky básní. Jeho poezie se vyznačuje hlubokým a vášnivým citem a byla z části inspirována nešťastnou láskou. Pod vlivem německého básníka Friedricha Gottlieba Klopstocka se ale obracel také k námětům z nordické mytologie a psal mistrné ódy. Prvního velkého úspěchu dosáhl roku 1766 svou elegií na smrt dánského krále Frederika V. Kromě klasických žánrů se mu stala rovněž blízkou poetika lidové balady a v jeho básních se projevují tendence k romantické citovosti a individualismu.\n\nV dramatu se obsahově i formálně odpoutal od klasicistických požadavků a stal se předchůdcem Adama Oehlenschlägera. Alexandrín nahradil vznosnou prózou nebo pětistopým jambem a uvedl na jeviště prostý lid. \n\nHlavním jeho prozaickým dílem je jeho nedokončená autobiografie, novátorská po obsahové i formální stránce, ve které se projevuje jeho zájen o psychologický vývoj lidského individua.\n\n"}
{"id": "1550510", "url": "https://cs.wikipedia.org/wiki?curid=1550510", "title": "Touloubre", "text": "Touloubre\n\nTouloubre je řeka protékající francouzským departementem Bouches-du-Rhône. Je dlouhá 59 km a její povodí má rozlohu 420 km². Strahlerovo číslo řeky je 3. Touloubre pramení v pohoří Chaîne de la Trévaresse nedaleko města Venelles v nadmořské výšce 330 m. Vlévá se do laguny Étang de Berre, která je spojena se Středozemním mořem. Tok řeky křižuje umělý EDF Canal de Durance. Na řece leží město Aix-en-Provence a Letecká základna 701 Salon-de-Provence. Oblast podél řeky je známá pěstováním révy vinné. V městečku Saint-Chamas přes řeku vede most Pont Flavien s vítěznými oblouky, postavený za vlády císaře Augusta. V Grans byla postavena malá vodní elektrárna.\n\n"}
{"id": "1550512", "url": "https://cs.wikipedia.org/wiki?curid=1550512", "title": "Pučišća", "text": "Pučišća\n\nPučišća (do roku 1981 Pučišće, ) je vesnice, opčina a přímořské letovisko v Chorvatsku ve Splitsko-dalmatské župě, nacházející se u severního pobřeží ostrova Brač, asi 22 km východně od Supetaru. Opčina se skládá ze tří vesnic; Gornji Humac, Pražnica a Pučišća. V roce 2011 žilo v celé opčině 2 171 obyvatel, z čehož 1 529 obyvatel žilo v Pučišći, 371 v Pražnici a 271 v Gornjim Humaci.\n\nSousedními vesnicemi jsou Postira a Pražnica.\n"}
{"id": "1550513", "url": "https://cs.wikipedia.org/wiki?curid=1550513", "title": "Luhačovice (nádraží)", "text": "Luhačovice (nádraží)\n\nLuhačovice je železniční stanice v západní části města Luhačovice v okrese Zlín v Zlínském kraji nedaleko Luhačovického potoka. Leží na neelektrizované jednokolejné trati 346. Nedaleko stanice se nachází městské autobusové nádraží.\n\n12. října 1905 otevřela společnost \"Aujezd - Luhatschowitz Lokalbahn\" (ALLB) trať z Újezdce u Luhačovic, kudy od roku 1888 procházela trať prodloužena budováním tzv. Vlárské dráhy Rakouské společnosti státní dráhy (\"StEG\") směrem na Slovensko, která tak završila původní projekt společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Nově postavené nádraží v Luhačovicích zde vzniklo jako koncová stanice, dle typizovaného stavebního vzoru.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě úrovňová nástupiště, k příchodu na druhé nástupiště slouží přechod přes kolej.\n\n"}
{"id": "1550515", "url": "https://cs.wikipedia.org/wiki?curid=1550515", "title": "Jižní Amerika (botanický kontinent)", "text": "Jižní Amerika (botanický kontinent)\n\nJižní Amerika je botanický kontinent podle Světového geografického schématu pro záznam rozšíření rostlin (WGSRPD).\n\n"}
{"id": "1550516", "url": "https://cs.wikipedia.org/wiki?curid=1550516", "title": "Řády, vyznamenání a medaile Bulharska", "text": "Řády, vyznamenání a medaile Bulharska\n\nŘády, vyznamenání a medaile Bulharska jsou v Bulharské republice regulovány \"Zákonem o řádech a medailích Bulharské republiky\" ze dne 23. května 2003. Bulharské Národní muzeum vojenské historie v Sofii má ve svých sbírkách více než 150 bulharských vyznamenání, která posbíralo za více než 85 let spolupráce s Bulharskou státní mincovnou. Většina těchto vyznamenání pochází z dob bulharské monarchie, včetně řádů udělených carům Alexandrovi I., Ferdinandovi I. a Borisovi III.\n\nVyznamenání Bulharského knížectví (29. dubna 1879 – 5. října 1908) a Bulharského carství (5. října 1908 – 15. září 1946) se dělila na řády, medaile a čestné odznaky. Řády byly udíleny civilistům i příslušníkům ozbrojených sil za obzvlášť vynikající zásluhy ve službě státu, například velení vojsku, které dosáhlo vítězství. Čestné odznaky byly udíleny za speciální zásluhy a úspěchy nebo při zvláštní příležitosti, například za zranění v boji. Medaile byly udíleny při politicky či historicky významné události či za zásluhy, například při příležitosti výročí získání nezávislosti. Většina carských pamětních medailí byla udílena pouze při jediné příležitosti těm, kteří se zúčastnili památeční události, a to pouze osobám s nejvyšším společenským postavením. Nikdo z těchto lidí však neobdržel všechny pamětní medaile, neboť z důvodu nestabilní politické situace se složení nejvyšší společnosti neustále měnilo.\n\nPrvní řád Bulharského knížectví, Řád za chrabrost, byl založen článkem 59 Tarnovské ústavy, která vešla v platnost 1. ledna 1880. Samotný řádový odznak na své zadní straně nese datum 1879. Nejvyšším vyznamenáním v dobách Bulharského carství byl Řád svatých Cyrila a Metoděje udílený těm, kteří se významným způsobem přičinili o vlast.\nPo odchodu cara Simeona II. do exilu byly všechny monarchistické řády zrušeny a zakázány s výjimkou těch, které byly založeny po prosovětském puči z 9. září 1944. Zakázáno bylo i jejich nošení. Několik aspektů z předešlého systému však bylo i nadále zachováno. Až do 13. prosince 1950 bylo několik řádů udíleno ve dvou odlišných verzích v závislosti na pohlaví vyznamenávané osoby. Do stejného data byly řády udílené mužům zavěšeny na stuhy ve tvaru trojúhelníku, které bylo typické pro předchozí režim a některá vyznamenání, například Medaile Za účast na protifašistickém boji, si tento typ stuhy zachovala až do svého zrušení po pádu komunistického režimu. Byly také založeny dva řády, které nesly název carských řádů. Jmenovitě šlo o Řád Cyrila a Metoděje (dříve Řád svatých Cyrila a Metoděje) a Řád za chrabrost.\n\nPo pádu komunistického režimu v Bulharsku a zániku Bulharské lidové republiky byl zrušen i systém státních vyznamenání předešlého režimu. Oficiálně se tak stalo dne 5. dubna 1991. Zůstaly zachovány pouze řády udílené cizincům. Nošení již dříve udělených monarchistických či komunistických vyznamenání nebylo zakázáno. Nadále se upustilo i od stuh ve tvaru pětiúhelníku, s výjimkou Medaile 50. výročí vítězství nad hitlerovským fašismem, které byly dříve zavedeny podle sovětského vzoru. Od zrušení starého systému v roce 1991 až do roku 2003 neexistoval žádný oficiální systém státních vyznamenání udílených občanům Bulharska. Dne 29. května 2003 byl zaveden zcela nový systém bulharských státních vyznamenání, který se začal používat od 9. června 2003 a od předchozího systému bylo oficiálně upuštěno.\nOrganizace platného bulharského systému státních vyznamenání je zakotvena v ústavě. Řády jsou zakládány usnesením Národního shromáždění a udíleny prezidentem republiky. Nominace na udělení vyznamenání cizincům činí ministr zahraničních věcí Bulharska a schvaluje je vládní kabinet.\n\n"}
{"id": "1550518", "url": "https://cs.wikipedia.org/wiki?curid=1550518", "title": "Krajská nemocnice Tomáše Bati (Zlín-Malenovice)", "text": "Krajská nemocnice Tomáše Bati (Zlín-Malenovice)\n\nNová Krajská nemocnice Tomáše Bati ve Zlíně-Malenovicích, která nahradí současnou zlínskou nemocnici na Havlíčkově nábřeží, by měla být otevřena v roce 2025. Nová nemocnice by měla splňovat nejmodernější medicínské standardy a nabídnout asi 920 lůžek. Její výstavbu schválili v polovině prosince 2019 krajští zastupitelé.<ref name=\"rozhlas 12/19\"></ref>\n\nSchválení předcházely spory o to, zda dát přednost přestavbě současné nemocnice nebo vybudovat nemocnici novou. \n\nVýstavba nové nemocnice by měla být levnější než přestavba; měla by vyjít na 7,5 – 8 miliard Kč, zatímco přestavba na 10 miliard Kč. Stavba by měla být financována z vlastních zdrojů Zlínského kraje, dále z úvěrů komerčních bank a Evropské investiční banky, případně vládních dotací.\n\nNová nemocnice by měla vzniknout za šest let, aniž negativně ovlivní prostředí pro pacienty i lékaře; naopak přestavba by mohla trvat až 12 let a ještě by stavebním ruchem narušovala provoz současné nemocnice.\n\nZastánci výstavby nové nemocnice argumentovali také tím, že ani po přestavbě by původní nemocnice nemohla dosáhnout takových standardů kvality jako nemocnice nová. Dnešní areál zahrnuje více než 20 budov, z nichž některé jsou od sebe vzdálené téměř kilometr. Lůžka se nacházejí v 15 budovách, operační sály jsou na čtyřech místech. Pacienti jsou přepravováni mezi budovami desítky až stovky metrů.\n\n\"„Nová nemocnice by měla být monoblokem, kde se budou soustředit všechny akutní obory. Ten nabízí kratší vzdálenosti, lépe se dá organizovat logistika, je to pro pacienta jednoznačně příjemnější, mohou se k němu lépe scházet odborníci z více oborů, což v případě Baťovy nemocnice je obvyklé... Prostor současné nemocnice je uzavřený prudkým svahem, řekou a cestou, nemáme se kam rozvíjet a v případě rekonstrukce bychom museli složitě bourat,“\" řekl Radomír Maráček, ředitel Krajské nemocnice T. Bati.\n\nNová nemocnice by měla být výborně dopravně dostupná - zhruba kilometr od ní vede dálnice D55. Malenovická Třída 3. května bude posílena o odbočovací pruhy, jak ze směru od Zlína, tak od Otrokovic. Nachází se zde autobusová i vlaková zastávka, na trati Otrokovice–Vizovice. Pro dopravu nemocných v kritickém stavu bude sloužit heliport. Projekt počítá s výstavbou parkovacích domů s kapacitou více než 1500 míst. \n\nNová nemocnice by měla nabídnout asi 920 lůžek, současná jich má 950. Po zrušení staré nemocnice se počítá s přechodem lékařů a sester do nové. Přemístit by se měla také zdravotnická technika. Stěhovat se nebudou velká zařízení, která jsou vestavěna do staré nemocnice; místo nich budou zakoupena nová. Kompletní přesun nemocnice by měl trvat 3–5 měsíců.\n"}
{"id": "1550524", "url": "https://cs.wikipedia.org/wiki?curid=1550524", "title": "Romeos", "text": "Romeos\n\nRomeos je německý hraný film z roku 2011, který režírovala Sabine Bernardi podle vlastního scénáře. Snímek měl světovou premiéru na Berlinale 11. února 2011 v sekci Panorama. V ČR byl uveden v roce 2012 na filmovém festivalu Mezipatra pod názvem \"Romeo a Romeo\".\n\nDvacetiletý Lukas, který se narodil jako Miriam, právě prochází hormonální terapií, aby se mohl stát mužem. Začíná svou civilní službu v Kolíně nad Rýnem. Protože je však úředně stále považován za ženu, je ubytován na dívčím internátě, kde také bydlí jeho nejlepší kamarádka Ine. Díky ní se seznamuje s Fabiem, do kterého se zamiluje. Lukas před Fabiem tají, že není kluk, Fabio se to však náhodou dozví a je náhle odtažitý. Následující dny se Lukas a Fabio znovu sblíží. Fabio však ze strachu ze svých konzervativních rodičů začne chodit s dívkou. Přesto se Lukas a Fabio opět sblíží.\n\n"}
{"id": "1550525", "url": "https://cs.wikipedia.org/wiki?curid=1550525", "title": "Česká Kamenice (nádraží)", "text": "Česká Kamenice (nádraží)\n\nČeská Kamenice je železniční stanice v jižní části města Česká Kamenice v okrese Děčín v Ústeckém kraji nedaleko řeky Kamenice. Leží na jednokolejné neelektrizované trati 081. Ze stanice byla vyvedena již částečně neexistující trať 082 ve směru na Kamenický Šenov a Českou Lípu.\n\nStanice byla otevřena 16. ledna 1869 společností Česká severní dráha (\"BNB\") na trati z Děčína do Jedlové. Stavbu trati a železničních budov prováděla firma Vojtěcha Lanny, dle typizovaného předpisu drážních budov \"BNB\". 10. února 1886 otevřela \"BNB\" dráhu z České Kamenice do České Lípy přes Kamenický Šenov, kam od roku 1867 vedla dráha z Bakova nad Jizerou.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1550529", "url": "https://cs.wikipedia.org/wiki?curid=1550529", "title": "Ewald", "text": "Ewald\n\nEwald může znamenat:\n\n\n\n"}
{"id": "1550531", "url": "https://cs.wikipedia.org/wiki?curid=1550531", "title": "Jean Henri de Valmont", "text": "Jean Henri de Valmont\n\nJean Henri de Valmont byl francouzský voják (z doby napoleonských válek). Účastnil se bitvy, která se udála 20. srpna 1813 blízko Červeného rybníka u Pihelu. Setkalo se zde pět jezdců z Pruska s tříčlennou patrolou rakouských husarů. Ruka jednoho z husarů byla zasažena kopím jednoho z jezdců. On se ovšem ještě stihl bránit a svého protivníka smrtelně zranit. Tím protivníkem byl právě Jean Henri de Valmont. Jean H. de Valmont patřil k vojsku polského knížete, maršála Poniatowského, který pocházel z francouzského Alsaska.\n\nKdyž Jean Henri de Valmont zemřel, místní farář ho (jako nepřítele) odmítl pohřbít na místním hřbitově. Jeho přátelé ho tedy pohřbili na okraji lesa (východní strana) na Chotovickém vrchu, blízko obce Chotovice a Nového Boru (okres Česká Lípa). Byl pohřben bez rakve a bez obřadu. U jeho hrobu stál dlouho dřevěný kříž s obrázky dvou bojujících jezdců, bohužel se později rozpadl.\n\nRoku 1897 hrob nově upraven na příkaz Eduarda Lehmanna z Chřibské. Ze tří stran byl osázen kameny a na blízkém stromě byla 24. října 1897 slavnostně odhalena pamětní tabulka, která dávnou událost popisovala. O květiny u hrobu se staral (až do své smrti) zahradník z Chotovic Dübel Ronge. V roce 1913 zde byla konána velká slavnost, a tak byl hrob vyčištěn. Později ale znovu zarostl. V 80. letech 20. století byl hrob vyčištěn a označen. Vzhledem k tomu, že hrob není z hlavní cesty vidět, a tak bylo těžko ho nalézt, označila roku 2013 obec Chotovice přístup k hrobu informačními cedulkami a hrob byl opatřen novou pamětní deskou. Pomník byl k hrobu přidán Milanem Lašťovkou.\n\n"}
{"id": "1550532", "url": "https://cs.wikipedia.org/wiki?curid=1550532", "title": "Jílové u Prahy (nádraží)", "text": "Jílové u Prahy (nádraží)\n\nJílové u Prahy je železniční stanice asi 2 kilometry jižně od města Jílové u Prahy, v katastru někdejší samostatné obce Kabáty, v okrese Praha-západ ve Středočeském kraji nedaleko řeky Sázavy. Leží na neelektrizované trati 210 Praha – Vrané nad Vltavou – Čerčany/Dobříš.\n\nStanice v Jílovém byla otevřena 22. září 1897 společností \"Místní dráha Čerčany-Modřany-Dobříš\" při zprovoznění úseku trati z Modřan u Prahy přes Vrané nad Vltavou do Skochovic u Vraného, dle typizovaného stavebního vzoru. Současně s celým úsekem byla zprovozněna též odbočná trať do Dobříše. Společnost původně vznikla pro železniční obsluhu modřanského cukrovarua kvůli dopravě dřeva a kamene z dobříšského a konopišťského panství.\n\n18. ledna 1897 otevřela táž společnost trať z Čerčan, kudy od roku 1871 procházela společnosti Dráhy císaře Františka Josefa (\"KFJB\") spojující Vídeň, České Budějovice a Prahu, do Krhanic, 1. května 1900 došlo k dokončení a zprovoznění zbývajícího úseku trati ze Skochovic do Krhanic.\n\nPo znárodnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy.\n\nNachází se zde dvě jedno oboustranné nástupiště, k příchodu na nástupiště slouží přechod přes kolej.\n\n"}
{"id": "1550535", "url": "https://cs.wikipedia.org/wiki?curid=1550535", "title": "Vila Na Petřinách 7", "text": "Vila Na Petřinách 7\n\nVila Na Petřinách 7 \"(režná vila rodiny Frölichových)\" je zaniklý rodinný dům, který stál v Praze 6-Břevnově ve čtvrti Petřiny při hlavní ulici Na Petřinách západně od Ústřední vojenské nemocnice.\n\nPozdně funkcionalistickou vilu postavil roku 1939 architekt Pavel Simonov.\n\nJednalo se o třípodlažní dům na nepravidelném půdorysu s rovnou střechou a s fasádou z režných cihel. Nejnižší podlaží se nacházelo částečně pod úrovní terénu.\n\nRoku 2016 koupil soukromý investor vilu se záměrem ji zbořit a nahradit ji objemově větším bytovým domem. Dům nebyl památkově chráněn a Památkový úřad vydal souhlasné stanovisko. Místní občané ještě téhož roku sepsali petici za její záchranu a vilu navrhli na zapsání za kulturní památku. Roku 2017 zahájlo Ministerstvo kultury ČR řízení o prohlášení vily za kulturní památku a vilu památkou prohlásilo. 4. května 2017 vydal ministr kultury ČR Daniel Herrmann Rozhodnutí, ve kterém prohlášení vily za památku zrušil a vrátil památkářům MK ČR k novému projednání. Po tomto novém projednání vila památkou prohlášena nebyla. Organizátoři petice zaslali v červnu 2017 nesouhlasný otevřený dopis na Ministerstvo kultury a na Ústav dějin umění AV ČR.\n\nV dubnu 2018 byla vila zbořena a na jejím místě zahájena výstavba bytového domu.\n\n\n"}
{"id": "1550536", "url": "https://cs.wikipedia.org/wiki?curid=1550536", "title": "Hôtel de Chavigny", "text": "Hôtel de Chavigny\n\nHôtel de Chavigny (též Hôtel de Bouthillier de Chavigny) je městský palác ze 17. století, který se nachází v Paříži v historické čtvrti Marais ve 4. obvodu na adrese 7–9, \"Rue de Sévigné\". Palác je od roku 1988 chráněn jako historická památka. Od roku 1813 slouží jako hasičská zbrojnice.\n\nPalác nechal původně vystavět kolem roku 1265 neapolský a sicilský král Karel I. z Anjou mezi \"Rue du Roi-de-Sicile\" a \"Rue Pavée\", která byla tehdy slepou ulicí vedoucí podél městských hradeb Filipa II. Augusta. V roce 1520 palác vlastnil kardinál Jean de la Balue (1421–1491), biskup z Évreux, po němž se nazýval Hôtel d'Évreux. Kolem roku 1545 jej získal Antoine Sanguin de Meudon (1493–1559) včetně pozemku vedoucího k ulici na Culture Sainte-Catherine, pozdější \"Rue de Sévigné\". Antoine Sanguin nechal na volném pozemku kolem roku 1550 postavit nový palác, který pojmenoval Hôtel de Meudon. Tento palác dokončil kardinál René de Birague (1506–1583). V roce 1612 palác koupil François d'Orléans-Longueville (1570–1631), hrabě ze Saint-Paul, takže se mu po nějakou dobu říkalo Hôtel Saint-Paul (nezaměňovat s královským Hôtel Saint-Pol). V roce 1635 jej koupil Léon Bouthillier de Chavigny (1608–1652), který mu dal jeho současné jméno, a nechal jej upravit podle plánů Françoise Mansarta, který nechal strhnout staré sousedící hradby. Při následných úpravách byl palác rozdělen na dvě části. Východní část koupil v roce 1698 finančník Jacques Poulletier, který jej nechal přestavět architekty Pierreem Bulletem (1639–1716) a Jacquesem Gabrielem (1667–1742), kteří vytvořili přístup na \"Rue de Sévigné\". Tento palác známý jako Hôtel de Chavigny byl v roce 1813 přestavěn na hasičskou zbrojnici, nejstarší v Paříži založenou po požáru na rakouském velvyslanectví. Od roku 1988 je zapsána jako historická památka.\n\nZe západní části mezi domy č. 14–22 na \"Rue Pavée\" a 24 na \"Rue du Roi-de-Sicile\" se stal Hôtel de la Force zbořený v roce 1854, kdy byla otevřena \"Rue Malher\".\n\nFasáda na druhém nádvoří je členěna ve dvou patrech a ukončená vikýři. V přízemí je zdobená toskánskými pilastry a v prvním patře jónskými pilastry. Tato fasáda z roku 1642 je přisuzována Mansartovi. V interiéru se zachoval malovaný strop ze 17. století na téma ročních období. Prolomení fasády na ulici odpovídá základům věže bývalých městských hradeb.\n\n"}
{"id": "1550537", "url": "https://cs.wikipedia.org/wiki?curid=1550537", "title": "Chotětov (nádraží)", "text": "Chotětov (nádraží)\n\nChotětov je železniční stanice ve východní části stejnojmenného městyse v okrese Mladá Boleslav ve Středočeském kraji poblíž řeky Jizery. Leží na neelektrizované trati 070. V minulosti byla ze stanice vyvedena již neexistující dráha do Skalska.\n\nStanice byla vystavěna dle typizovaného předpisu společnosti Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, pravidelný provoz zde byl zahájen 15. října 1865. \"TKPE\" dále 23. října 1871 otevřela železniční trať do Čakovic u Prahy, odkud mohly vlaky následujícího roku pokračovat až do Prahy.\n13. září 1881 byla zprovozněna nákladní vlečka do cukrovaru v Dolním Cetně. 4. prosince 1897 byl pak společností zprovozněn úsek z Dolního Cetna do Mšena. V této době zde vznikla též nová staniční budova. Z Dolního Cetna byla pak pak trať 26. listopadu 1905 prodloužena společností \"Místní dráha Sudoměř - Skalsko - Stará Paka\" do Mladé Boleslavi. Oba nádražní objekty byly v následných letech sjednoceny do podoby celistvé budovy.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Trať do Skalska byla pak ve dvou fázích, v letech 1970 a 1974, vyřazena z provozu.\n\nNachází se zde tři jednostranná úrovňová nástupiště, příchod k vlakům probíhá přes kolejové přechody. První nástupiště je kryto přístřeškem.\n\n"}
{"id": "1550561", "url": "https://cs.wikipedia.org/wiki?curid=1550561", "title": "Sovětské masakry vězňů roku 1941", "text": "Sovětské masakry vězňů roku 1941\n\nSovětské masakry vězňů roku 1941 byly prováděny hlavně tajnou službou NKVD v Sovětském svazu a východní Evropě, zejména v Polsku, na Ukrajině, v pobaltských státech a v Besarábii, a týkaly se především politických vězňů. Po zahájení německé invaze do Sovětského svazu 22. června 1941 měli vojáci NKVD evakuovat vězně do nitra Sovětského svazu. Překotný ústup Rudé armády, nedostatek přepravních kapacit a dalších potřeb a obecné pohrdání zákonnými postupy však často vedly k vraždění vězňů. \n\nOdhady počtu obětí se liší v různých lokalitách; téměř 9000 v Ukrajinské SSR, 20 000–30 000 ve východním Polsku (nyní součást západní Ukrajiny), s celkovým počtem přibližně 100 000 obětí mimosoudních poprav v rozmezí několika týdnů. \n\nZahájení nacistického útoku na Sovětský svaz překvapilo NKVD, jehož vězení na územích připojených Sovětským svazem v důsledku paktu Molotov-Ribbentrop byla plná politických vězňů. V okupovaném východním Polsku byla NKVD pověřena evakuací a likvidací více než 140 000 vězňů (příkaz k evakuaci NKVD č. 00803). Na Ukrajině a v západním Bělorusku bylo nutno evakuovat 60 000 lidí pěšky. Podle oficiálních sovětských údajů bylo ve věznicích údajně popraveno více než 9800 osob, během evakuace bylo popraveno 1443, 59 bylo zabito při pokusu o útěk, 23 bylo zabito německými bombami a 1057 zemřelo z jiných příčin.\n\n\"„Nebyly to jen počty popravených,“\" píše o vraždění historik Jurij Bošik (citován Orestem Subtelným), \"„ale také způsob, jakým zemřeli, šokoval obyvatelstvo.\" \"Když se rodiny zatčených po sovětském ústupu vrhly do věznic, byly vyděšené, že našly těla tak zmrzačená, že mnoho z nich nebylo možné identifikovat.\" \"Bylo zřejmé, že mnoho vězňů bylo před smrtí také mučeno; jiní byli hromadně pobiti.“\" \n\nZ celkového počtu 150 000 vězňů byly zavražděny přibližně dvě třetiny; většina zbylých byla transportována do vnitřku Sovětského svazu, ale někteří byli ve věznicích opuštěni, pokud nebyl čas je zabít, a jiným se podařilo uprchnout. \n\nNKVD a Rudá armáda zabíjeli vězně na mnoha místech od Polska po Krym. Ihned po zahájení německé invaze zahájila NKVD popravy množství vězňů ve většině svých věznic a evakuaci zbývajících v pochodech smrti. Většina z postižených byli političtí vězni, uvězněni a popraveni bez soudu. Masakry byly později dokumentovány okupačními německými úřady a použity v protisovětské a protižidovské propagandě. Po válce a v následujících letech orgány Německa, Polska, Běloruska a Izraele identifikovaly ne méně než 25 věznic, jejichž vězni byli pobiti, a mnohem větší počet míst hromadného zabíjení. \n\n\n\n\nRoku 1941 byla velká část etnicky polské populace žijící pod sovětskou vládou ve východní polovině Polska již deportována do odlehlých oblastí SSSR. Jiní, včetně velkého počtu polských civilistů jiných etnik (většinou Bělorusů a Ukrajinců), byli drženi v provizorních věznicích ve městech regionu, kde čekali na deportaci do vězení NKVD v Moskvě nebo do Gulagu. Odhaduje se, že z 13 milionů lidí žijících ve východním Polsku bylo uvězněno zhruba půl milionu lidí a více než 90 % z nich byli muži. V době německé ofenzívy bylo tedy uvězněno přibližně 10 % dospělých mužů. Mnoho lidí zemřelo ve věznicích na následky mučení nebo strádání. Mezi metody mučení patřilo opaření oběti vroucí vodou a odříznutí uší, nosů a prstů. Timothy Snyder odhaduje, že po německé invazi do SSSR v roce 1941 NKVD postřílel asi 9817 vězněných polských občanů. \n\n\n\nSovětské statistiky pro 78 ukrajinských věznic: \n\n\n\n\n"}
{"id": "1550564", "url": "https://cs.wikipedia.org/wiki?curid=1550564", "title": "Splitska", "text": "Splitska\n\nSplitska () je vesnice a přímořské letovisko v Chorvatsku ve Splitsko-dalmatské župě, nacházející se na severu ostrova Brač, spadající pod opčinu města Supetar, od něhož se nachází 4 km východně. V roce 2011 zde žilo celkem 368 obyvatel. V roce 1991 většinu obyvatelstva (90,07 %) tvořili Chorvati.\n\nSousedními vesnicemi jsou Postira a Škrip, sousedním městem Supetar.\n"}
{"id": "1550565", "url": "https://cs.wikipedia.org/wiki?curid=1550565", "title": "Dubí (nádraží)", "text": "Dubí (nádraží)\n\nDubí je dopravna D3 (někdejší železniční stanice) na jihozápadním okraji města Dubí v okrese Teplice v Ústeckém kraji nedaleko Zálužeckého potoka. Jedná se o úvraťovou dopravnu na neelektrizované jednokolejné Moldavské horské dráze. Po roce 2000 zde byla zastavena pravidelná osobní doprava a budova je přeměňována na železniční muzeum (2019).\n\n6. prosince 1884 otevřela společnost Duchcovsko-podmokelská dráha trať ze starého nádraží v Mostu, kudy od roku 1870 procházela trať společnosti Společnost c.k. privilegované Ústecko-teplické dráhy na trati z Ústí nad Labem do Chomutova, ve směru na Moldavu. Součástí trati byla i odbočná dráha do Dubí, vyvedená z hlavní trasy ze stanice Louka u Litvínova. Nově postavené nádraží vzniklo jako úvraťová stanice, dle typizovaného stavebního vzoru. Přeshraniční úsek do Saska byl uveden do provozu 18. května 1885.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1550566", "url": "https://cs.wikipedia.org/wiki?curid=1550566", "title": "Mirca", "text": "Mirca\n\nMirca () je vesnice a přímořské letovisko v Chorvatsku ve Splitsko-dalmatské župě, nacházející se na severu ostrova Brač, spadající pod opčinu města Supetar, od něhož se nachází 1 km západně. V roce 2011 zde žilo celkem 321 obyvatel. V roce 1991 většinu obyvatelstva (98,65 %) tvořili Chorvati.\n\nSousedními letovisky jsou Supetar a Sutivan.\n"}
{"id": "1550589", "url": "https://cs.wikipedia.org/wiki?curid=1550589", "title": "Hôtel Le Rebours", "text": "Hôtel Le Rebours\n\nHôtel Le Rebours je městský palác ze 17. století, který se nachází v Paříži v historické čtvrti Marais ve 4. obvodu na adrese 12, \"Rue Saint-Merri\" a 2–4, \"Rue Pierre-au-Lard\". Palác je od roku 1990 chráněn jako historická památka.\n\nArchitekt Claude Monnard postavil palác v roce 1624 pro královského rádce Jeana Auberyho. Budovu získal v roce 1672 Thierry Le Rebours, po kterém je palác pojmenován. V roce 1695 byly přestavěny fasáda a schodiště. V roce 1738 nechal nový majitel, pařížský měšťan Jacques-René Devin upravit dům do současné podoby. Palác je od 31. července 1990 na seznamu jako historických památek. Je veřejnosti přístupný.\n\nRozlehlé nádvoří obklopují čtyři střízlivé fasády ve stylu Ludvíka XVIII. Každá strana jsou symetricky členěna na přízemí, první patro s vysokými okny a druhé mansardové patro. Každé mansardové okno má jiný tvar: prostřední má obloukový fronton, dvě sousedící mají trojúhelníkový fronton a jsou doplněny dvěma oválnými volskými oky. Portál průchodu na nádvoří je opatřen ženským maskaronem.\n\nFasádu orientovanou do ulice upravil na konci 17. století nebo na začátku 18. století architekt Victor Thierry Dailly a je zdobnější. Skládá se z přízemí, prvního a druhého patra, přičemž každé patro má jedenáct oken. Okna v prvním patře jsou nejvyšší a jsou doplněny zábradlím podpěrami z tepaného železa. Střed fasády je členěn rizalitem s portálem, nad nímž je reliéf představující vousatou hlavu Fauna obklopenou ornamenty a květinami. Průčelí je zakončeno trojúhelníkovým frontonem s volským okem.\n\nV průchodu, který vede na nádvoří, je vstup do vestibulu s hlavním schodištěm, jehož zábradlí z tepaného železa je zachované až do druhého patra. V prvním patře je ve velkém salónu v západním křídle zachovaný strop tvořený původními malovanými trámy.\n\n"}
{"id": "1550591", "url": "https://cs.wikipedia.org/wiki?curid=1550591", "title": "Kuchyně Středoafrické republiky", "text": "Kuchyně Středoafrické republiky\n\nKuchyně Středoafrické republiky využívá suroviny ve Středoafrické republice dostupné: jáhly, čirok, banány, batáty (sladké brambory), plantainy, okru, brambory, česnek, cibuli, špenát, rýži, palmový olej, kukuřici, maniok, sezam, houby, chilli nebo rajčata. Z masa se běžně používá kozí, kuřecí, zvěřina nebo ryby. Běžně se pojídá hmyz (housenky, cvrčci, kobylky nebo termiti). V hlavním městě Bangui lze nalézt restaurace podávající pokrmy francouzské nebo libanonské kuchyně.\n\nPodle Spojených národů polovina populace Středoafrické republiky hladoví.\n\n\nBěžná je káva, čaj nebo zázvorový džus. Na severu SAR se podává také karkade.\n\nZ alkoholických nápojů se běžně pijí kvašené nápoje z místních plodin (například banánové a palmové víno). V SAR se vaří také pivo: místní značky se nazývají Mocaf a Export.\n"}
{"id": "1550594", "url": "https://cs.wikipedia.org/wiki?curid=1550594", "title": "Bílovec (nádraží)", "text": "Bílovec (nádraží)\n\nBílovec je dopravna D3 (dříve železniční stanice) v centrální části města Bílovec v okres Nový Jičín v Moravskoslezském kraji v blízkosti řeky Bílovka. Leží na jednokolejné neelektrizované trati 279. Před stanicí je umístěno městské autobusové nádraží.\n\n20. prosince 1880 otevřela společnost Severní dráha císaře Ferdinanda (\"KFNB\") trať z Suchdola nad Odrou, odkud od roku 1847 vedla trať z Vídně do Krakova a slezské uhelné pánve v majetku téže společnosti. Nově postavená stanice v Bílovci zde vznikla jako koncová stanice podle typizovaného stavebního vzoru.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě jednostranná nekrytá nástupiště, k příchodu na nástupiště slouží přechod přes kolejiště.\n\n"}
{"id": "1550614", "url": "https://cs.wikipedia.org/wiki?curid=1550614", "title": "Úštěk (nádraží)", "text": "Úštěk (nádraží)\n\nÚštěk je železniční stanice v západní části obce Úštěk v okrese Litoměřice v Ústeckém kraji při břehu rybníka Chmelař. Leží na jednokolejné neelektrizované trati 087.\n\nPrvní nádraží vzniklo v Úštěku s budováním trati z Velkého Března, zprovozněno bylo při otevření úseku z Lovečkovic 11. září 1890 akciovou společností \"Místní dráha Velké Březno - Verneřice - Úštěk\" (Localbahn Grosspriesen - Wernstadt - Auscha - L.G.W.A).\n\nDruhá stanice byla otevřena 29. prosince 1898 společností Ústecko-teplická dráha (\"ATE\") vedoucí z Litoměřic, (18. října zprovozněna spojka do Lovosic, kudy od roku 1850 vedla železnice společnosti Severní státní dráha ze směru z Prahy do Ústí nad Labem), do České Lípy, roku 1900 byla trať prodloužena až do Liberce. Nádraží vzniklo dle typizovaného předpisu drážních budov \"ATE\". 29. května 1899 propojila obě nádraží krátká spojovací trať.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy. Březenská trať byla dopravně uzavřena v roce 1978.\n\nNachází se zde dvě nekrytá jednostranná nástupiště, k příchodu na nástupiště č. 1 slouží přechod přes kolej.\n\n"}
{"id": "1550616", "url": "https://cs.wikipedia.org/wiki?curid=1550616", "title": "Vysočina (nakladatelství)", "text": "Vysočina (nakladatelství)\n\nVysočina bylo české nakladatelství fungující mezi lety 1941 a 1947 a založené v Třebíči.\n\nIlegální nakladatelství bylo založeno v roce 1941 v Třebíči Antonínem Bartuškem a Milošem Václavem Dočekalem, v roce 1944 změnilo název na Vysočina. Po skončení druhé světové války se zakladatelé přesunuli do Prahy, kde vydavatelství zinstitucionalizovali a nadále fungovalo pod spolkem rodáků a přátel Českomoravské Vysočiny. Následně se nakladatelství v roce 1946 přejmenovalo na Edici Vysočina a následně v roce 1947 na Edici Vysočina, spolek rodáků a přátel Českomoravské Vysočiny. \n\nNakladatelství vydávalo díla Antonína Bartuška, Františka Brauna, Miloše Václava Dočekala, Heleny Erbenové, Jana Machoně, Ladislava Nováka, Ladislava Pospíchala, Oldřicha Sirovátky a dalších.\n\nČasto vydávalo básně, často se zaměřením na Českomoravskou Vysočinu, dále také vydávalo sborník Vysočina a časopis Vítr. Výtvarně v nakladatelství pracovali Václav Fiala, Michael Florian, Zdeněk Müller a Vladimír Šindler.\n"}
{"id": "1550618", "url": "https://cs.wikipedia.org/wiki?curid=1550618", "title": "Komatsu", "text": "Komatsu\n\nKomatsu Limited (japonsky 株式会社小松製作所, \"Kabushiki-gaisha Komatsu Seisakusho\") krátce Komatsu (katakana コマツ) je japonská nadnárodní společnost, která vyrábí stavební, těžební, lesnické a vojenské stroje a průmyslová zařízení a vybavení jako jsou lisy, lasery a termoelektrické generátory. Její sídlo je v Minatu v Tokiu. Společnost byla pojmenována po městě Komacu v prefektuře Išikawě, kde byla v roce 1921 založena.\n\nKomatsu je po americké společnosti Caterpillar druhým největším výrobcem stavebního a těžebního zařízení na světě.\n\n"}
{"id": "1550621", "url": "https://cs.wikipedia.org/wiki?curid=1550621", "title": "Hôtel Duret de Chevry", "text": "Hôtel Duret de Chevry\n\nHôtel Duret de Chevry je městský palác ze 17. století, který se nachází v Paříži v historické čtvrti Marais ve 3. obvodu na adrese 8, \"Rue du Parc-Royal\". Od roku 1994 v paláci sídlí Německý historický institut.\n\nPalác vystavěl v letech 1618–1620 architekt Jean Thiriot (1590–1649) jako jeden z posledních cihlových paláců období panování Jindřicha IV. a Regentství. Palác nechal vystavět generální kontrolor financí Charles Duret de Chevry (1564–1636) a jeho rodině patřil až do roku 1724. V roce 1821 koupil dům sochař Charles Crozatier. V letech 1925–1989 vlastnila palác obchodní společnost s vínem a pálenkou. V roce 1989 koupila palác německá vláda a v roce 1994 sem přesunula pobočku Německého historického institutu.\n\nPalác tvoří hlavní budova mezi nádvořím a zahradou, kterou doplňují dvě křídla obklopující dvůr.\n\n"}
{"id": "1550634", "url": "https://cs.wikipedia.org/wiki?curid=1550634", "title": "Bayerischer Rundfunk", "text": "Bayerischer Rundfunk\n\nBayerischer Rundfunk (zkráceně BR) je německá veřejnoprávní televize a rozhlas v bavorském hlavním městě Mnichov existující od roku 1922. Je členem společnosti německých regionálních veřejnoprávních vysílatelů ARD. V letech 1922 až 1930 společnost působila pod názvem Deutsche Stunde in Bayern, následně v letech 1931 až 1933 jako Bayerischer Rundfunk GmbH, poté v letech 1933 až 1945 jako Reichssender München a v letech 1945 až 1949 jako Radio München.\n\n"}
{"id": "1550643", "url": "https://cs.wikipedia.org/wiki?curid=1550643", "title": "Hori II. (vezír)", "text": "Hori II. (vezír)\n\nHori II. byl vezírem ve starověkém Egyptě. Působil za vlády Sethiho II., Siptaha, Tausret, Setnachta a Ramesse III. \n\nHori II. byl synem Horiho I., který byl veleknězem Ptaha, a vnukem prince Chamuaseta. Byl tedy přímý potomek faraona Ramesse II. \n\nHori sloužil jako vezír od vlády Sethiho II. do 16. roku vlády Ramesse III. Nastoupil po předešlém vezírovi Paraemhebovi. \n"}
{"id": "1550644", "url": "https://cs.wikipedia.org/wiki?curid=1550644", "title": "Katedrála v Bamberku", "text": "Katedrála v Bamberku\n\nKatedrála v Bamberku, plným názvem Bamberský dóm svatého Petra a svatého Jiří (\"Bamberger Dom St. Peter und St. Georg\") je kostel v německém městě Bamberk a významná románská architektonická památka. Kostel je katolický a sídlí v něm bamberský arcibiskup. Od roku 1993 je památkou UNESCO, spolu s celým historickým centrem Bamberku. Postaven byl roku 1002, vysvěcen roku 1012. Stavitelem byl Jindřich II. ze saského rodu Liudolfovců, který je v katedrále i pohřben. V 11. a 12. století kostel ovšem vyhořel, takže současná podoba chrámu pochází především z přestavby ve století třináctém. Čtyři věže kostela dosahují výšky 81 metrů. K významným uměleckým dílům interiéru patří Jindřichův mramorový náhrobek z dílny sochaře Tilmana Riemenschneidera a socha jezdce na koni (\"Der Bamberger Reiter\"), od neznámého autora ze 13. století. Existuje mnoho teorií, koho socha vlastně zobrazuje. K horkým kandidátům patří uherský král Štěpán I., který měl být v katedrále údajně pokřtěn, Fridrich II. nebo Konstantin Veliký. Podle jedné z nejnovějších teorií, s níž přišel historik Hannes Möhring z univerzity v Bayreuthu, socha představuje symbolickou postavu Krále králů z Janovy Apokalypsy.\n"}
{"id": "1550658", "url": "https://cs.wikipedia.org/wiki?curid=1550658", "title": "Zmizelá Praha (1945)", "text": "Zmizelá Praha (1945)\n\nZmizelá Praha byla série šesti knih, které vydalo Pražské nakladatelství V. Poláčka v letech 1945–1948. Nejednalo se o samostatnou edici, knihy vycházely v rámci edice Umělecké památky – II. řada. Prvních pět svazků série vyšlo v reedici v Nakladatelství Paseka v letech 2002–2003.\n\n"}
{"id": "1550660", "url": "https://cs.wikipedia.org/wiki?curid=1550660", "title": "Las Tunas", "text": "Las Tunas\n\nLas Tunas je jedna z provincií Kuby. Její hlavním městem je Las Tunas. Provincie má plochu 6 583,73 km² a přibližně 535 000 obyvatel. Nachází se na východní části ostrova, zasahuje k severnímu i jižnímu pobřeží ostrova (záliv Guacanayabo). Sousedí s provinciemi Camagüey, Holguín a Granma.\n\nProvincie se skládá z 8 municipalit:\n"}
{"id": "1550661", "url": "https://cs.wikipedia.org/wiki?curid=1550661", "title": "Miķelis Gruzītis", "text": "Miķelis Gruzītis\n\nMiķelis Gruzītis (29. září 1940 – 26. prosince 2019) byl lotyšský hudebník a veřejně známou osobností. \n\nNarodil se roku 1940 jako jediný syn ze sedmi dětí farmáře Rolanda Gruzītise a jeho manželky Anny. Historii jeho rodiny v jeho rodném domě lze vysledovat až do roku 1630. Dříve bylo toto místo známo jako \"Lattisch Gruzitis\". V roce 1869 odkoupili předci M. Gruzītise tuto zem od panství. Po druhé světové válce byl jeho otec předsedou místního kolchozu, ale v roce 1954 odtamtud odešel. \n\nMiķelis Gruzītis studoval na Lubanské střední škole, zpíval ve školním sboru, byl také vášnivým cyklistou. Ve věku 17 let ukončil své vzdělání, pracoval v dole v Akmeņtacis, navštěvoval manuální kurzy v Liepāje. Sloužil v oddílu letectva na poloostrově Kola. Od roku 1963 M. Gruzītis pracoval na stavebním úřadu pro rekultivaci půdy v Lubāne. \n\nV létě 1988 se podílel na založení okresní pobočky Lotyšské lidové fronty (LLF) a v říjnu 1988 se objevil na zakládajícím kongresu LLF v Rize. \n\nMiķelis Gruzītis pracoval 34 let jako vedoucí magistrátu města Lubāna. \n\nGruzītis získal větší popularitu v roce 1990 poté, co se objevil v pořadu lotyšské televize LTV \"Savai zemītei\" (Své zemičce) . \n\nNejznámější Gruzītisovy písně jsou \"Pārdomu vējš\", \"Aiviekstes ozoli\", \"Aiviekstes ozoli\" a \"Pagaidi mazliet\". Ze všech Gruzītisových písní se však největší popularitě těšila píseň „Pārdomu vējš“, která získala druhé místo v soutěži Mikrofona aptauja z roku 1992 . \n\nGruzītis neznal noty, takže všechny skladby musely být zaznamenány na nosiči, ne v notách. Tématem většiny písní je vlastenectví, nemálo z nich také úzce souvisí s rodným krajem hudebníka. \n"}
{"id": "1550664", "url": "https://cs.wikipedia.org/wiki?curid=1550664", "title": "Hori I. (velekněz Ptaha)", "text": "Hori I. (velekněz Ptaha)\n\nHori I. byl velekněz Ptaha ke konci vlády Ramesse II. Hori nastoupil na post velekněze po Neferronpetovi. \n\nHori byl synem prince Chamuaseta, vnukem Ramesse II. Hori měl staršího bratra jménem Ramesse, který sloužil jako Sem kněz boha Ptaha. Hori měl také sestru jménem Isetnofret. Je možné, že se Isetnofret vdala za svého strýce, faraona Mernepthaa. Hori měl syna Horiho II., který sloužil jako vezír. \n"}
{"id": "1550665", "url": "https://cs.wikipedia.org/wiki?curid=1550665", "title": "Waligóra", "text": "Waligóra\n\nWaligóra (německy \"Heildelberg\") je s výškou 933,88 m (dříve udáváno 936 m) nejvyšší horou Gór Suchych (česky Javoří hory), které jsou součástí většího celku nesoucího název Góry Kamienne. Hora leží v Polsku asi 1,5 km od hranic s Českem a její vrchol je přístupný po žluté turistické značce. \n\nMasív Waligóry tvoří podélně protáhlý hřeben dlouhý několik stovek metrů, s mírným jižním svahem a velmi strmými ostatními úbočími, proto je také nejsnadnější přístup na vrchol z jižní strany. Severní svah, nejvíce viditelný od hojně navštěvované horské boudy Andrzejówka, velmi prudce klesá směrem k Průsmyku Třech dolin (polsky Przełęcz Trzech Dolin), čímž se vrchol stává dominantním prvkem krajiny. Hora je tvořena permským křemenným porfyrem a její svahy pokrývá smíšený bukový a smrkový les. \n\nHora je součástí Koruny hor Polska.\n"}
{"id": "1550666", "url": "https://cs.wikipedia.org/wiki?curid=1550666", "title": "Katedrála v Trevíru", "text": "Katedrála v Trevíru\n\nKatedrála v Trevíru (německy \"Hohe Domkirche St. Peter zu Trier\") je kostel a významná románská architektonická památka v německém městě Trevír. Roku 1986 byl zapsán na seznam Světového dědictví UNESCO. Jde o nejstarší kostel v celém Německu a největší sakrální stavbu v Trevíru. Nejstarší část lodi byla postavena již ve 4. století, ještě v římské éře (Trevír založili Římané pod názvem Augusta Treverorum již v 1. století). Stavbou měl pátého trevírského biskupa Maximina pověřit římský císař Konstantin I. Veliký, známý svým přestupem ke křesťanství (krom toho dal postavit nedaleko trůnní palác a lázně). Původní římský chrám byl však zničen Franky a roku 882 znovu Vikingy. Současná podoba chrámu, zejména jeho nejslavnější západní část (takřečený westwerk), pochází především z jeho obnovení na konci 10. a na začátku 11. století, v němž klíčovou roli sehrál trevírský arcibiskup Poppo Babenberský. Apsida byla dokončena kolem roku 1196. V průběhu doby chrám ovlivnila gotika (klenby), renesance (sochařská výzdoba) i baroko (vnitřní kaple), přesto si zachoval převážně románský ráz. Politický význam chrámu byl ve středověku dán tím, že arcibiskup trevírský byl říšským knížetem i kurfiřtem (volitelem panovníka Svaté říše římské). K nejvzácnějším památkám katedrály patří tzv. Kristovo roucho, které prý přivezla do Trevíru Konstantinova matka Helena, velká sběratelka relikvií. Roucho bylo vystaveno dosud jen osmnáctkrát a budí stále velký zájem věřících i turistů, ovšem jako u mnoha jiných relikvií existují pochyby o jeho skutečném původu, což bývá též předmětem ironizace - při jeho vystavení v roce 1996 například trevírští recesisté vystavili spodky slavného trevírského rodáka Karla Marxe s tím, že na rozdíl od Kristova roucha u nich je aspoň jistota, že je Marx opravdu nosil.\n"}
{"id": "1550669", "url": "https://cs.wikipedia.org/wiki?curid=1550669", "title": "Góry Kamienne", "text": "Góry Kamienne\n\nGóry Kamienne (česky Kamenné nebo Kamenité hory) jsou pohoří v jihozápadním Polsku na hranicích s Českem sousedící na západě s Krkonošemi a Janovickým Rudohořím, na severu s pohořím Góry Wałbrzyskie, na východě se Sovími horami a na jihu s Broumovskými stěnami a Závorou. Dle polského geomorfologického členění se pohoří dělí na čtyři pásma: Góry Krucze (česky Vraní hory), Czarny Las, Pasmo Lesistej a Góry Suche (česky Javoří hory). Nejvyšší horou je 934 metrů vysoká Waligóra v Górách Suchych, česká část pohoří kulminuje Královeckým Špičákem 881 m ležícím ve Vraních horách. České geomorfologické členění toto pohoří nezná a jeho jednotlivé části považuje za podcelky rozsáhlejšího celku Broumovská vrchovina, kam se dále řadí např. také Broumovské stěny a Závora. Nejvyšší hora Gór Kamienne (Waligóra 934 m), je zároveň i nejvyšší horou celé Broumovské vrchoviny.\n"}
{"id": "1550673", "url": "https://cs.wikipedia.org/wiki?curid=1550673", "title": "Židovský hřbitov v Podbřezí", "text": "Židovský hřbitov v Podbřezí\n\nŽidovský hřbitov se nachází v Podbřezí v okrese Rychnov nad Kněžnou v Královéhradeckém kraji a byl založen kolem roku 1700. Od roku 1988 je chráněnou kulturní památkou.\n\nŽidovský hřbitov se nachází asi 300 metrů severovýchodně od obce na pravém břehu řeky Dědina jako dar místní židovské obci pánů Mladotů. \n\nNejstarší maceva pochází z roku 1725, poslední náhrobek je z roku 1906. V 90. letech 20. století byl hřbitov rekonstruován – vyčištěn od náletových rostlin, obvodová zeď byla opravena a povalené náhrobky byly opět vztyčeny. \n\nAreál je volně přístupný brankou, která stojí na místě márnice zbořené v roce 1911, a je průběžně udržován. \n\n\n\n"}
{"id": "1550675", "url": "https://cs.wikipedia.org/wiki?curid=1550675", "title": "Račin", "text": "Račin\n\nRačin () je jeden z obvodů severokorejského města Rasonu. K roku 2005 v něm žilo přes šestašedesát tisíc obyvatel.\n\nRačin leží na pobřeží Japonského moře ve vzdálenosti přibližně jen dvacet kilometrů od rusko-severokorejské státní hranice. V rámci Severní Korey leží na jejím severovýchodě. Je hospodářským jádrem Rasonu, neboť je zde přístav a kontejnerový terminál navazující na železniční tratě do nedalekého Ruska a nedaleké Čínské lidové republiky.\n"}
{"id": "1550677", "url": "https://cs.wikipedia.org/wiki?curid=1550677", "title": "ATYP magazín", "text": "ATYP magazín\n\nATYP magazín je internetový časopis, který se zabývá autismem, ADHD a podporuje tvorbu lidí s autismem. Vydává jej ATYP press. Šéfredaktorkou je Dagmar Edith Holá.\n\nMagazín má za cíl přinášet informace o světě lidí na spektru autismu, napomáhat jejich destigmatizaci a přispět jejich kvalitnějšímu životu. Podporuje inkluzi, nepíše o autistech bez nich. Snaží se být praktický, dává např. rady rodičům dětí s PAS, píše o zkušenostech s pedagogy, asistenty pedagogů, dává rady lidí na spektru autismu jiným autistům. Texty upozorňuje také na to, jaké dělají neurotypici chyby v komunikaci s autisty. Rovněž publikuje tvorbu autistů a je v úzkém kontaktu s komunitou v oblasti autismu, jak samotnými lidmi na spektru autismu, tak jejich rodiči a dalšími pečovateli či odborníky.\n\nATYP magazín naplňuje Úmluvu OSN o právech osob se zdravotním postižením, upozorňuje na stigmatizaci a umožňuje lidem se zdravotním postižením psát o svých právech a o tom, co potřebují.\n\nRedakční tým ATYP tvoří od počátku zejména lidé na spektru autismu a s duševním onemocněním.\n\nCílovou skupinou magazínu ATYP jsou především lidé na spektru autismu a jejich rodiny a další pečující, lékaři, odborná veřejnost, pedagogové, asistenti pedagogam studenti vysokých a jiných škol, neziskové organizace v oblasti autismu a duševních onemocnění, pečující rodiny a široká veřejnost.\n\nATYP magazín vydává ATYP Press. Na provoz získává peníze od dárců prostřednictvím Nadačního fondu ATYP a snaží se získat grant.\n\nNa ostatních sociálních sítích (Facebook a Instagram) sdílí osvětové a edukativní slajdy, které tvoří redakční tým ATYP magazínu. Na základě textů v magazínu vznikají rovněž osvětové letáky a byla vytvořena e-publikace Společně ve společném vzdělávání.\n\nZa rok 2018 byl nominován na Křišťálovou Lupu v kategorii internetová média.\n\nV roce 2019 byl spolupořadatelem Atypické kampaně.\n\n"}
{"id": "1550679", "url": "https://cs.wikipedia.org/wiki?curid=1550679", "title": "Swiss Open Gstaad 2019 – mužská dvouhra", "text": "Swiss Open Gstaad 2019 – mužská dvouhra\n\nMužská dvouhra Swiss Open Gstaad 2019 probíhala ve druhé polovině července 2019. Do singlové soutěže gstaadského tenisového turnaje hraného na antuce nastoupilo dvacet osm hráčů. Obhájcem titulu byl italský tenista Matteo Berrettini, který před zahájením turnaje odstoupil pro poranění hlezna.\n\nVítězem se stal nenasazený Španěl Albert Ramos-Viñolas, jenž ve finále zdolal Němce hrajícího pod žebříčkovou ochranou Cedrika-Marcela Stebeho po dvousetovém průběhu 6–3 a 6–2. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour ze sedmého odehraného finále. Stebe si o titul zahrál poprvé.\n\nČtyři nejvýše nasazení hráči obdrželi volný los do druhého kola.\n"}
{"id": "1550681", "url": "https://cs.wikipedia.org/wiki?curid=1550681", "title": "Edmond Hyde Parker", "text": "Edmond Hyde Parker\n\nSir Edmond Hyde Parker (30. ledna 1868 – 19. srpna 1951) byl britský admirál ze starobylé rodiny s tradiční službou u Royal Navy. Za první světové války se zúčastnil bitvy u Jutska, poté působil na ministerstvu námořnictva a jako velitel záložního loďstva. V roce 1927 dosáhl hodnosti admirála.\n\nPocházel ze starobylé londýnské obchodnické rodiny, která od roku 1681 užívala titul baroneta. Z jeho předků vynikli ve službách Royal Navy admirálové Hyde Parker, Hyde Parker II. a Hyde Parker III. Narodil se do početné rodiny kapitána Sira Williama Parkera, 9. baroneta (1826–1891) jako osmé ze třinácti dětí. Jedna z jeho starších sester Margaret (1858–1932) byla snachou ministra financí a námořnictva G. W. Hunta. Studoval na námořní akademii a poté vstoupil do Royal Navy, již v roce 1891 byl poručíkem, v roce 1906 dosáhl hodnosti kapitána a sloužil u Home Fleet v Devonportu. Za první světové války se zúčastnil bitvy u Jutska, v roce 1917 byl jmenován kontradmirálem a námořním pobočníkem krále Jiřího V. a jako nositel Řádu lázně byl v roce 1918 povýšen do šlechtického stavu. V letech 1918–1921 působil na mobilizačním odboru Admirality, v letech 1922–1923 zastával funkci velitele záložního loďstva a v roce 1923 dosáhl hodnosti viceadmirála, téhož roku odešel do penze. Mimo aktivní službu byl v roce 1927 povýšen na admirála, poté žil v soukromí. Během první světové války získal v Rusku Řád sv. Anny. \n\nSoučasným představitelem rodu je jeho prasynovec Sir Richard William Hyde–Parker, 12. baronet (*1937), který sídlí na zámku \"Melford Hall\" (Suffolk). \n\n"}
{"id": "1550682", "url": "https://cs.wikipedia.org/wiki?curid=1550682", "title": "Hyde Parker (1784–1854)", "text": "Hyde Parker (1784–1854)\n\nSir Hyde Parker (1784 – 26. května 1854, Ham, Anglie) byl britský admirál, účastník válek v Evropě a koloniích, dlouhodobě působil jako velitel v Portsmouthu. V roce 1839 byl povýšen do šlechtického stavu a v roce 1852 dosáhl hodnosti viceadmirála. Kariéru zakončil ve funkci prvního námořního lorda (1852–1854).\n\nPocházel z londýnské obchodnické rodiny, byl druhorozeným synem admirála Sira Hyde Parkera (1739–1807). V námořnictvu sloužil od roku 1796, studoval na námořní akademii v Portsmouthu, za napoleonských válek dosáhl hodnosti kapitána (1807). Ve válce proti USA v roce 1812 přijal kapitulaci americké vlajkové lodi \"USS President\". V následujících letech sloužil u břehů severní Ameriky, od roku 1830 velel v Portsmouthu a v roce 1831 byl jmenován námořním pobočníkem krále Jiřího IV. V roce 1839 jako nositel Řádu lázně získal šlechtický titul, mimo jiné byl též rytířem španělského Řádu Isabely Katolické. V roce 1841 dosáhl hodnosti kontradmirála a v letech 1842–1847 byl superintendantem loděnic v Portsmouthu. V Derbyho vládě zastával funkci prvního námořního lorda (\"First Sea Lord\"), díky apolitickému přístupu a soustředění na odbornou problematiku námořnictva si tento post udržel i v následující Aberdeenově vládě (1852–1854). V roce 1852 obdržel hodnost viceadmirála, v úřadu prvního námořního lorda se těsně před krymskou válkou zasloužil o rozšíření válečného loďstva a prosazoval také zavedení parního pohonu lodí. \n\nJeho manželkou byla Frances Eden (1793–1854), sestřenice ministra námořnictva lorda Aucklanda. Měli spolu čtyři děti, starší syn Hyde Parker (1824–1854) padl jako kapitán v krymské válce, mladší syn William Parker (1826–1891) sloužil v armádě a v roce 1856 zdědil po starší linii titul baroneta. V další generaci vynikl vnuk, admirál Sir Edmond Hyde Parker (1868-1951). \n\nJeho bratranec Sir Hyde Parker, 8. baronet (1785–1856), byl v letech 1832–1835 poslancem Dolní sněmovny.\n\n"}
{"id": "1550683", "url": "https://cs.wikipedia.org/wiki?curid=1550683", "title": "Hyde Parker (1739–1807)", "text": "Hyde Parker (1739–1807)\n\nSir Hyde Parker (1739, Devon, Anglie – 16. března 1807, Londýn, Anglie) byl britský admirál, u Royal Navy sloužil od dětství a již v osmnácti letech byl poručíkem. Později vynikl ve válce proti USA a ve válkách proti Francii. V roce 1779 byl povýšen do šlechtického stavu, kariéru zakončil jako viceadmirál a velitel v Baltském moři.\n\nPocházel z londýnské obchodnické rodiny, která od roku 1681 užívala titul baroneta, narodil se jako druhorozený syn admirála Sira Hyde Parkera (1714–1782). Do námořnictva vstoupil v dětském věku a za sedmileté války byl již poručíkem (1758). Sloužil převážně pod otcovým velením, po roce 1766 dlouhodobě působil v Karibiku a u břehů severní Ameriky. Vynikl ve válce proti USA a v roce 1779 byl povýšen do šlechtického stavu. V letech 1779–1780 byl krátce velitelem na Závětrných ostrovech, později se zúčastnil válek proti revoluční Francii. Dosáhl hodností kontradmirála (1793) a viceadmirála (1795), v letech 1796–1800 byl velitelem na Jamajce a vedl námořní operace proti Francii v oblasti Karibiku. V roce 1801 byl pověřen velením v Baltském moři a bombardoval Kodaň. Po kritice svého dalšího postupu odevzdal velení a odešel do soukromí.\n\nByl dvakrát ženatý, jeho druhou manželkou byla Frances Onslow, dcera admirála Sira Richarda Onslowa. Z obou manželství měl šest dětí, nejstarší syn Sir Hyde Parker (1784–1854) byl admirálem, mladší synové John Boteler Parker (1786–1851) a Richard Parker (1804–1885) sloužili v armádě a dosáhli generálských hodností.\n\n"}
{"id": "1550684", "url": "https://cs.wikipedia.org/wiki?curid=1550684", "title": "Hyde Parker (1714–1782)", "text": "Hyde Parker (1714–1782)\n\nSir Hyde Parker, 5. baronet Parker z Melford Hall (\"Sir Hyde Parker, 5th Baronet Parker of Melford Hall\") (1. února 1714, Tredington, Anglie – prosinec 1782) byl britský admirál, zakladatel námořnické dynastie Parkerů, jeho potomci zastávali vysoké hodnosti u Royal Navy v několika generacích do 20. století. Vynikl za sedmileté války a ve válce proti USA. Dosáhl hodnosti viceadmirála (1781). Jeho loď se ztratila při plavbě do Indie asi v prosinci 1782, v roce 1783 byl prohlášen za mrtvého.\n\nPocházel z londýnské obchodnické rodiny, která od roku 1681 užívala titul baroneta. Narodil se jako mladší syn reverenda Sira Hugha Parkera (†1726), křestní jméno Hyde bylo odvozeno z příjmení matky (dědeček Alexander Hyde byl biskupem v Salisbury). Původně sloužil u obchodního námořnictva, v roce 1738 vstoupil do Royal Navy, za války o rakouské dědictví dosáhl hodnosti kapitána (1748). Vyznamenal se za sedmileté války, kdy bojoval v Karibiku, zúčastnil se dobytí Pondichéry (1761), poté vynikl na Filipínách (1762). U filipínských břehů zajal španělskou loď s nákladem zlata v hodnotě 60 000 liber (v dnešní hodnotě přibližně 100 miliónů liber) a díky tomu značně zbohatl.\n\nZa války proti USA byl jmenován kontradmirálem (1778) a před příjezdem admirála Rodneye byl jeho zástupcem, velel na Závětrných ostrovech (1778–1781). Na vlastní žádost byl ze severní Ameriky odvolán a získal hodnost viceadmirála (1781). Téhož roku svedl nerozhodnou bitvu s nizozemskou flotilou na Doggerské lavici a kvůli špatné přípravě loďstva se vzdal velení. Po starším bratrovi zdědil v roce 1782 titul baroneta a téhož roku byl jmenován vrchním velitelem v Indickém oceánu. Tento post fakticky nepřevzal, protože během cesty do Indie se v prosinci 1782 jeho vlajková loď \"Cato\" ztratila i s celou posádkou. Loď vyplula z Rio de Janeira 12. prosince 1782 a pak již nebyla spatřena. Admirál Parker byl prohlášen za mrtvého v roce 1783.\n\nMěl dva syny, starší Harry Parker (1735-1812) byl dědicem titulu baroneta, mladší Sir Hyde Parker (1739–1807) sloužil v námořnictvu a dosáhl hodnosti viceadmirála.\n\nZámek \"Melford Hall\" (Suffolk) je dodnes majetkem rodiny, která jej ale obývá jen částečně, sídlo je ve správě organizace National Trust. Od 20. století užívá rodina jméno \"Hyde-Parker\", současným představitelem je Sir Richard William Hyde–Parker, 12. baronet (*1937).\n\n"}
{"id": "1550685", "url": "https://cs.wikipedia.org/wiki?curid=1550685", "title": "Mark Tansey", "text": "Mark Tansey\n\nMark Tansey (* 1949 San José) je americký malíř. Umění se chtěl věnovat od dětství. Zpočátku docházel na sobotní kurzy v Sanfranciském uměleckém institutu a později strávil tři roky na ArtCenter College of Design v Los Angeles. Jeho dílo se nachází například ve sbírkách v Muzeu umění v Seattlu, Muzeu současného umění ve Fort Worthu či Smithsonově muzeu amerického umění ve Washingtonu, D.C. Žije a pracuje v New Yorku.\n"}
{"id": "1550688", "url": "https://cs.wikipedia.org/wiki?curid=1550688", "title": "Peter Halley", "text": "Peter Halley\n\nPeter Halley (* 24. září 1953 New York) je americký výtvarník, představitel mj. geometrické abstrakce. Jeho otcem byl advokát rakousko-německého židovského původu Rudolph Halley, matka Janice měla polské kořeny. Studoval na Neworleanské univerzitě, kde v roce 1978 získal titul MFA. V New Orleans žil do roku 1980, kdy se vrátil do rodného New Yorku. V roce 1996 spoluzaložil časopis \"Index\". Rovněž se věnoval přednášení na různých univerzitách. Jeho manželkou je malířka Ann Cravenová.\n\n"}
{"id": "1550689", "url": "https://cs.wikipedia.org/wiki?curid=1550689", "title": "Hohburkersdorf", "text": "Hohburkersdorf\n\nHohburkersdorf je vesnice, místní část města Hohnstein v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nHohburkersdorf byl založen během velké středověké kolonizace jako lesně-lánová ves. V písemných pramenech je prvně zmiňován roku 1359 jako \"Burckharsdorff\". V roce 1965 se do té doby samostatná obec spojila se sousedním Zeschnigem do nové obce Zeschnig-Hohburkersdorf. Ta byla roku 1972 přičleněna k obci Rathewalde a od roku 1994 je součástí města Hohnstein.\n\nVesnice se rozkládá na severní hranici oblasti Saského Švýcarska, kde se střetávají labské pískovce a lužická žula. Nejvyšším bodem je Hohburkersdorfer Rundblick s nadmořskou výškou 398 m nacházející se jižně od vesnice. Vsí protéká potok Hohburkersdorfer Bach, pravý přítok potoka Goldflüsschen patřící do povodí Polenze.\n\n"}
{"id": "1550690", "url": "https://cs.wikipedia.org/wiki?curid=1550690", "title": "Claudia Hart", "text": "Claudia Hart\n\nClaudia Hart (* 1955 New York) je americká výtvarnice. Tvoří mj. počítačově generované animované imaginace (CGI). V roce 1978 dokončila studium historie umění na Newyorské univerzitě. Později studovala architekturu na Kolumbijské univerzitě (absolvovala 1984). Později pracovala jako umělecká kritička (mj. pro časopisy \"International Design\" a \"Artforum\"). Po roce 1988 začala vystavovat svá vlastní díla. Je autorkou ilustrovanýcg knih \"Dr. Faustie’s Guide to Real Estate Development\" (1987) a \"A Child’s Machiavelli\" (1989). Její dílo se nachází například ve sbírkách Muzea moderního umění, Metropolitního muzea umění v New Yorku či Muzea současného umění v San Diegu.\n"}
{"id": "1550692", "url": "https://cs.wikipedia.org/wiki?curid=1550692", "title": "Etika (YouTuber)", "text": "Etika (YouTuber)\n\nDesmond Daniel Amofah, více známý pod přezdívkou Etika (12. května 1990 New York − 19. června 2019 New York), byl americký YouTuber, streamer a model.\n\nPo několika měsících, ve kterých se mimo jiné projevila Amofahova mentální porucha a sklony k sebevraždě, zmizel večer 19. června 2019 po publikování videa s omluvou, ve kterém přiznal, že je mentálně nemocný a má sklony k sebevraždě. Jeho tělo bylo nalezeno Newyorskou policií v East River 25. června 2019 poté, co hledali v řece, protože si všichni mysleli, že Amofah skočil z Manhattanského mostu. 26. června vydala Newyorská pitevní kancelář prohlášení o tom, že Amofah spáchal sebevraždu utonutím.\n\nDesmond Daniel Amofah se narodil 12. května 1990 v Brooklynu, stát New York, otci Owuraku Amofahovi, ghanskému politikovi a právníkovi z města Kibi, Ghana, a matce, Sabrině Amofah. Owuraku byl členem Ghanského parlamentu za (pardon, tohle nepřeložím) Abuawaka Central constituency od roku 1992 do 1996. Příbuzný otce Owuraka (nazýván strýcem) Nana Akufo-Addo z přední ghanské rodiny Ofori-Atta, se stal prezidentem Ghany v lednu 2017. Amofah měl několik sourozenců, mezi nimi i staršího bratra, Randy Amofaha, který umřel 31. října 2010 na astmatický záchvat, když projížděli pískovou bouří v Ghaně, jak řekla Amofahova bývalá přítelkyně Christine Cardona.\n"}
{"id": "1550693", "url": "https://cs.wikipedia.org/wiki?curid=1550693", "title": "Židovský hřbitov v Dolních Kralovicích", "text": "Židovský hřbitov v Dolních Kralovicích\n\nŽidovský hřbitov se nacházel u Dolních Kralovic v okrese Benešov ve Středočeském kraji. Mezi lety 1958–1965 byl památkově chráněn.\n\nHřbitov byl na levém břehu řeky Želivky pravděpodobně založen v 15. století, samozřejmě ještě na původním umístění obce severně od Stříteže. \n\nZe 147 židovských obyvatel odvezených v roce 1942 do Terezína se domů vrátili pouze čtyři. Židovský hřbitov pak byl v 60. letech 20. století opuštěn kvůli stavbě přehrady Švihov, která místo v roce 1971 zatopila, a 132 zdejších náhrobků (macev) bylo převezeno do Trhového Štěpánova. Nejstarší z nich měl dataci 1644. \n\n"}
{"id": "1550694", "url": "https://cs.wikipedia.org/wiki?curid=1550694", "title": "Fariba Hajamadi", "text": "Fariba Hajamadi\n\nFariba Hajamadi (* 1957 Isfahán) je íránská fotografka. Studovala na Západomichiganské univerzitě v Kalamazoo (1977–1980, BFA) a na Kalifornském institutu umění (1980–1982, MFA). Vystavovat začala ve druhé polovině osmdesátých let. V roce 1991 měla výstavu v Galerii Christine Burginové v New Yorku. Ve své tehdejší tvorbě kombinovala černobílé fotografie soch a dalších uměleckých děl s fotografiemi kostelů, muzeí a dalších budov. Dále vystavovala například v Paříži (Galerie Laage-Salomon), Miláně (Galleria Transepoca) a Chicagu (Rhona Hoffman Gallery). Od roku 2002 pořádala kurzy na Bergen Community College.\n\n"}
{"id": "1550700", "url": "https://cs.wikipedia.org/wiki?curid=1550700", "title": "Eliška Blažková", "text": "Eliška Blažková\n\nEliška Blažková (* 6. února 1983 Třebíč) je česká fotografka, věnující se převážně dokumentu.\n\nEliška Blažková se narodila v roce 1983 v Třebíči, základní uměleckou školu studovala v Třebíči pod vedením Borise Kjulleněna a Josefa Kremláčka. Vystudovala propagační výtvarnictví na Střední umělecké škole grafické v Jihlavě a restaurátorství na Škole uměleckých řemesel v Brně. \n\nV letech 2007–2019 studovala na Fakultě multimediálních komunikací při Univerzitě Tomáše Bati ve Zlíně, kde absolvovala nejprve bakalářské, poté magisterské a nakonec i doktorské studium. \n\nV roce 2011 absolvovala první roční stáž v Izraeli na prestižní Akademii umění a designu Becalel v Jeruzalémě, kam se poté až do ukončení studia vracela pravidelně několikrát ročně. Během studia na Becalelu začal vznikat fotografický dokumentární soubor o životě ultraortodoxních Židů v jeruzalémské čtvrti Me'a Še'arim, ze kterého vzašla v roce 2019 kniha fotografií \"Haredim\". \n\n"}
{"id": "1550701", "url": "https://cs.wikipedia.org/wiki?curid=1550701", "title": "Casaletto di Sopra", "text": "Casaletto di Sopra\n\nCasaletto di Sopra je italská obec v provincii Cremona v regionu Lombardie. Žije zde obyvatel.\n\nObec leží u hranic provincie Cremona s na provincií Bergamo.\n\nZdroj: \n\n"}
{"id": "1550702", "url": "https://cs.wikipedia.org/wiki?curid=1550702", "title": "Combat Records", "text": "Combat Records\n\nCombat Records bylo nezávislé americké hudební vydavatelství původem z New Yorku. Zaměřovalo se zejména na heavy metal a punk rock; spolupracovalo s kapelami Megadeth, Nuclear Assault, Death, Exodus, Circle Jerks, Agnostic Front a dalšími. Zaniklo v 90. letech poté, co ho koupilo vydavatelství Relativity Records, spadající pod Sony Records. V roce 2017 ho baskytarista Megadeth David Ellefson a americký hudebník Thom Hazaert obnovili jako součást Ellefsonova vydavatelství EMP Label Group.\n\n"}
{"id": "1550705", "url": "https://cs.wikipedia.org/wiki?curid=1550705", "title": "Brémská radnice", "text": "Brémská radnice\n\nBrémská radnice je významná renesanční architektonická památka v německém městě Brémy. Nachází se na severovýchodní straně Tržního náměstí (\"Bremer Marktplatz\"). Vedení města (starosta i městský senát) v budově sídlí dosud. Roku 2004 byla radnice spolu s nedalekou Rolandovou sochou zapsána na seznam Světového dědictví UNESCO. Radnice byla postavena v 15. století ještě v gotickém slohu, avšak po roce 1545 byla přebudována ve slohu renesančním. V hlavní zasedací hale jsou u stropu zavěšeny modely středověkých lodí, jež mají upomínat na námořní a hanzovní tradici města. V podzemí radnice se nachází vinný sklep, který je v současnosti oblíbenou turistickou atrakcí. Schraňuje i nejstarší víno v Německu, Rüdesheimer z roku 1653, ale dle tradice se ho smí napít jen sklepmistr a brémský starosta. Kousek od radnice je krom Rolandovy sochy vztyčena i další známá socha upomínající na pohádku bratří Grimmů \"Brémští muzikanti\".\n"}
{"id": "1550706", "url": "https://cs.wikipedia.org/wiki?curid=1550706", "title": "Sir William Parker", "text": "Sir William Parker\n\nSir William Parker, 1. baronet Parker ze Shenstone (\"Sir William Parker, 1st Baronet Parker of Shenstone\") (1. prosince 1781, Almington, Anglie – 13. listopadu 1866, Shenstone, Anglie) byl britský admirál, již ve dvaceti letech byl kapitánem, později se uplatnil jako velitel i diplomat v Řecku, Portugalsku a Číně. Několik let byl členem vlády a v roce 1846 krátce zastával post prvního námořního lorda. Mezitím v roce 1844 získal titul baroneta a v závěru kariéry dosáhl nejvyšší hodnosti v Royal Navy, velkoadmirála (1863).\n\nNarodil se jako jediný syn George Parkera (1734–1819), po otci byl vnukem nejvyššího finančního sudího Sira Thomase Parkera (1695–1764), mimo jiné byl též synovcem admirála Johna Jervise. V Royal Navy sloužil od roku 1793, zpočátku pod velením Johna Duckwortha, krátce též pod velením Hyde Parkera. Během válek s Francií a napoleonských válek rychle postupoval v hodnostech (poručík 1799, kapitán 1801). Od roku 1802 byl řadu let velitelem lodi \"Amazon\", spolu s admirálem Nelsonem se zúčastnil bojů v Karibiku a později v Evropě. V roce 1812 byl poslán do výslužby a usadil se na zakoupeném panství \"Shenstone Lodge\" (Staffordshire), v roce 1815 získal Řád lázně. Koncem 20. let sloužil u břehů Řecka, v roce 1830 byl povýšen na kontradmirála. V letech 1831–1834 hájil britské námořní zájmy u břehů Portugalska, souběžně byl zástupcem velitele v Lamanšském průlivu. V letech 1835–1841 byl členem Melbournovy vlády jako lord admirality. V roce 1841 dosáhl hodnosti viceadmirála a v letech 1841–1842 byl vrchním velitelem v Čínském moři a zúčastnil se první opiové války. V roce 1843 obdržel velkokříž Řádu lázně a v roce 1844 získal titul baroneta. Později jako vrchní velitel ve Středomoří (1845–1852) působil i diplomaticky v Turecku proti Rakousku a Rusku. V roce 1846 byl krátce prvním námořním lordem a od roku 1846 do smrti zastával čestný post prvního námořního pobočníka královny Viktorie. V roce 1850 organizoval blokádu Athén a v roce 1852 byl povýšen na admirála. V letech 1854–1857 byl velitelem v Plymouthu a později zastával čestnou hodnost kontradmirála Spojeného království (1862–1863). V roce 1863 byl povýšen na velkoadmirála (\"Admiral of the Fleet\"). Zemřel na svém sídle \"Shenstone Lodge\" (Staffordshire), v blízkém Lichfieldu mu byla postavena socha v místní katedrále.\n\nV roce 1810 se oženil s Frances Anne Biddulph (1791–1871). Měli spolu pět dětí, dědicem titulu baroneta byl syn Sir William Parker (1824–1902), mladší syn George Parker (1827-1904) sloužil u Royal Navy a dosáhl hodnosti admirála.\n"}
{"id": "1550707", "url": "https://cs.wikipedia.org/wiki?curid=1550707", "title": "Peter Parker", "text": "Peter Parker\n\nSir Peter Parker (\"Sir Peter Parker, 1st Baronet Parker of Bassingbourne\") (1721, Irsko – 21. srpna 1811, Londýn, Anglie) byl britský admirál, námořní vojevůdce koloniálních a dynastických válek 18. století. Vynikl za sedmileté války a ve válce proti USA. V roce 1772 byl povýšen do šlechtického stavu a v hierarchii Royal Navy dosáhl nakonec nejvyšší hodnosti velkoadmirála (1799). V dějinách britského námořnictva proslul jako patron admirála Nelsona v počátcích jeho kariéry.\n\nNarodil se jako třetí syn kontradmirála Christophera Parkera (†1763), do námořnictva vstoupil již v dětství a za války o Jenkinsovo ucho sloužil jako poddůstojník pod Edwardem Vernonem v Karibiku. Za války o rakouské dědictví sloužil ve Středomoří, zúčastnil se bitvy u Toulonu a v roce 1747 byl v hodnosti kapitána pověřen ochranou obchodních lodí ve Středomoří a v Lamanšském průlivu. V rámci snižování početního stavu námořních důstojníků byl poté deset let mimo aktivní službu, znovu byl povolán až za sedmileté války. Zúčastnil se dobytí Guadeloupe (1759) a Belle Isle (1761), poté byl znovu několik let mimo aktivní službu. V roce 1772 byl povýšen do šlechtického stavu a na počátku války proti USA byl pověřen námořní podporou vojenskému kontingentu generála Clintona. V roce 1776 utrpěl značné ztráty při útoku na Sullivanův ostrov, při kterém byl také zraněn. Pod velením admirála Howea se zúčastnil útoku na New York a v roce 1776 dobyl Long Island a Rhode Island. \n\nV roce 1777 byl povýšen na kontradmirála a v letech 1778–1782 byl vrchním velitelem u břehů severní Ameriky a na Jamajce. V této době pod ním velel začínající Horatio Nelson, jehož patronem se Parker stal. V roce 1779 byl povýšen na viceadmirála a po návratu do Anglie získal titul baroneta (1782). V roce 1787 dosáhl hodnosti admirála a v letech 1793–1799 byl velitelem v Portsmouthu. Mezitím byl v letech 1784–1786 a 1787–1790 také poslancem Dolní sněmovny. V roce 1799 byl povýšen na velkoadmirála (\"Admiral of the Fleet\").\n\nS manželkou Margaret Nugentovou měl tři děti, jediný syn Christopher Parker (1761–1804) byl viceadmirálem, ale zemřel ještě před otcem. Dědicem titulu baroneta byl vnuk, Sir Peter Parker (1786–1814), který jako kapitán padl v severní Americe. Posledním členem rodu byl jeho mladší bratr admirál Sir Christopher Charles Parker (1792–1869).\n\nPeterův synovec Sir George Parker (1767–1847) byl též admirálem. \n\n"}
{"id": "1550710", "url": "https://cs.wikipedia.org/wiki?curid=1550710", "title": "VSCO", "text": "VSCO\n\nVSCO, původně známá jako VSCO Cam, je mobilní aplikace pro zařízení s operačním systémem iOS a Android. Byla vytvořena Joelem Florym a Gregem Lutzem. Aplikace umožňuje uživatelům pořizovat fotografie a následně je editovat pomocí obsažených filtrů a editačních nástrojů.\n\nFotografie mohou být pořízeny nebo importovány z aplikace fotoaparátu. Uživatel má možnost své fotografie editovat pomocí různých přítomných filtrů nebo pomocí sady nástrojů, která umožňuje jemnější úpravy například jasu, odstínu pleti, barevného tónu, sytosti, kontrastu, teploty barev nebo expozice. Uživatelé mají možnost fotografie nahrát na svůj profil, kde k nim mohou přidat také nadpisy nebo hashtagy.\n\n"}
{"id": "1550711", "url": "https://cs.wikipedia.org/wiki?curid=1550711", "title": "Murvica", "text": "Murvica\n\nMurvica () je malá vesnice a přímořské letovisko v Chorvatsku ve Splitsko-dalmatské župě, nacházející se na jihu ostrova Brač, spadající pod opčinu Bol. V roce 2011 zde žilo celkem 21 obyvatel. V roce 1991 většinu obyvatelstva (86,2 %) tvořili Chorvati.\n\nJedinou sousední vesnicí je Bol.\n"}
{"id": "1550714", "url": "https://cs.wikipedia.org/wiki?curid=1550714", "title": "Stanislav Kosior", "text": "Stanislav Kosior\n\nStanislav Vikenťjevič Kosior (polsky Stanisław Kosior, někdy psán Kossior, rusky Станисла́в Вике́нтьевич Косио́р, 18. listopadu 1889 – 26. února 1939), byl sovětský politik polského původu, jeden ze tří bratrů Kosiorů. Byl generálním tajemníkem Komunistické strany Ukrajiny, místopředsedou vlády SSSR a členem politbyra Všesvazové komunistické strany (bolševiků), VKS(b). Byl popraven během Velké čistky. \n\nStanisław Kosior se narodil v roce 1889 ve Węgrówě v Podlesí, tehdy patřícím k Ruské říši, v polské rodině skromných dělníků. Kvůli chudobě emigroval do Juzovky (moderní Doněck), kde pracoval v ocelárně. V roce 1907 vstoupil do Ruské sociálně demokratické dělnická strany a rychle se stal hlavou místní pobočky strany. Později v tomto roce byl zatčen a následující rok raději opustil region kvůli policejnímu sledování. V roce 1909 znovu použil své konexe a opět získal práci v továrně v Sulinu, ale brzy byl zase zatčen a deportován do dolu Pavlovsk. V roce 1913 přešel do Charkova a poté do Kyjeva a Poltavy, kde organizoval místní komunistické buňky. V roce 1915 odešel do Moskvy, v letech 1914 a 1915 byl zatčen Ochrankou (ruskou tajnou policií) a vyhoštěn na Sibiř. \n\nPo únorové revoluci se Kosior přestěhoval do Petrohradu, v jehož Narevsko-Petěrgovském rajónu vedl místní pobočku bolševiků a obvodní sovět, v Petrohradě se účastnil i říjnové revoluce. Po brestlitevském míru Kosior odjel na Ukrajinu, zprvu jako lidový komisař financí ukrajinské sovětské vlády, později zastával různé jiné funkce, v druhé polovině roku 1918 se přesunul do Němci kontrolovaných oblastí Ober-Ost na Ukrajině a vedl tamní stranické organizace. Později patřil k vedení ukrajinských bolševiků jako člen politbyra (květen 1919 – listopad 1920 a roku 1922) a tajemník ÚV (s přestávkami od května 1919 do října 1922). V říjnu 1922 byl přeložen na Sibiř na místo tajemníka sibiřského byra, resp. sibiřského krajského výboru strany. V letech 1926 až 1928 byl tajemníkem ústředního výboru VKS(b). \n\nV roce 1928 se stal generálním tajemníkem ÚV Komunistické strany Ukrajiny. Mezi jeho úkoly patřila kolektivizace zemědělství na Ukrajině. \n\nV roce 1927 se kandidátem a roku 1930 členem politbyra ÚV VKS(b). V roce 1935 byl vyznamenán Leninovým řádem „za vynikající úspěchy v oblasti zemědělství a za překročení státních plánů v zemědělství“. V lednu 1938 byl převeden z Ukrajiny do Moskvy, na místo místopředsedy vlády a předsedy Komise sovětské kontroly při vládě Sovětského svazu. To byl vrchol jeho politické kariéry. \n\nDne 3. května 1938 byl během Velké čistky, byl Kosior zbaven všech stranických funkcí a zatčen NKVD. Dne 26. února 1939 byl Kosior odsouzen k trestu smrti zastřelením a téhož dne popraven. Další členové a kandidáti politbyra zlikvidovaní čistkou v tomto období byli Jan Rudzutak, Robert Ejche, Vlas Čubar a Pavel Postyšev.   \n\nPo XX. sjezdu KSSS byl Kosior 14. března 1956 sovětskou vládou rehabilitován. Dne 13. ledna 2010 byl Odvolacím soudem Ukrajiny Kosior prohlášen za politického zločince pro jeho údajný podíl na organizaci hladomoru na Ukrajině v letech 1932–1933; soud pak zastavil trestní řízení kvůli jeho smrti. \n"}
{"id": "1550720", "url": "https://cs.wikipedia.org/wiki?curid=1550720", "title": "Muć", "text": "Muć\n\nMuć () je opčina v Chorvatsku ve Splitsko-dalmatské župě. Nachází se asi 13 km západně od Sinje a asi 27 km severovýchodně od Splitu. V roce 2011 žilo v celé opčině 3 882 obyvatel. Střediskem opčiny je vesnice Donji Muć, největší vesnicí v opčině je však Neorić.\n\nOpčina zahrnuje celkem 17 samostatných vesnic:\n\nOpčinou procházejí silnice D56 a D219.\n"}
{"id": "1550727", "url": "https://cs.wikipedia.org/wiki?curid=1550727", "title": "Podbablje", "text": "Podbablje\n\nPodbablje je opčina v Chorvatsku ve Splitsko-dalmatské župě. Nachází se asi 6 km jihozápadně od Imotski a asi 29 km severovýchodně od Makarské. V roce 2011 žilo v celé opčině 4 680 obyvatel. Střediskem opčiny je vesnice Drum, největší vesnicí v opčině je však Grubine.\n\nOpčina zahrnuje celkem 8 samostatných vesnic:\n\nOpčinou procházejí silnice D60 a D76.\n"}
{"id": "1550731", "url": "https://cs.wikipedia.org/wiki?curid=1550731", "title": "Bek (sochař)", "text": "Bek (sochař)\n\nBek nebo Bak (v egyptštině bɜk „sluha“) byl hlavním královským sochařem za vlády faraona Achnatona. Jeho otec Men zastával stejné postavení za Amenhotepa III. a jeho matka Roi byla z Heliopolisu. \n\nBek vyrostl v Heliopolisu, důležitém kultovním centru boha Ra. Bek následoval faraona Achnatona do Amarny, města, které Achnaton založil. Dohlížel na otevření velkých chrámových soch krále a na otevření kamenolomů v Asuánu a Gebel el-Silsila, odkud byl kámen přepravován.\n\nStéla nalezená v Asuánu, vytvořená kolem devátého roku Achnatona, ukazuje Mena a jeho syna Beka s faraony, kterým sloužili. Na pravé straně stojí Men před sochou Amenhotepa III. Socha je pravděpodobně jednou z kolosů faraona, který Men vytvořil. Tato strana stéla odráží tradiční umělecký styl 18. dynastie. Znakem Amarnského období je fakt, že bylo jméno „Amenhotep“ vynecháno a namísto něj zopakováno faraonovo trůnní jméno „Nebmaatre“, aby nebyl zmíněn bůh Amon, jehož kult byl zakázán. Na levé straně stély je zobrazen Bek před Achnatonem, kde Achnaton uctívá boha Atona. Typickým rysem obrazů z Amarnského období jsou paprsky Atona zakončené rukama. Atonovo a Achnatonovo jméno bylo později odstraněno. \n\nNa stéle je Bek popisován jako „učeň, kterého jeho pán učí.“ Příčinou toho můžou být Achnatonovy reformy. \n\nStéla (nyní v Berlíně) ukazuje Beka s jsou ženou Taheret. Nápis této stély ho také zmiňuje jako učně, který je učen Achnatonem. \n\nJsou také známí někteří další sochaři z Amarnského období, například sochař Thutmose (tvůrce slavné busty Nefertiti) a Yuti, sochař královny Tiye. \n"}
{"id": "1550734", "url": "https://cs.wikipedia.org/wiki?curid=1550734", "title": "Casaletto", "text": "Casaletto\n\nCasaletto je součást názvu více obcí v Itálii:\n\n"}
{"id": "1550735", "url": "https://cs.wikipedia.org/wiki?curid=1550735", "title": "Romanengo", "text": "Romanengo\n\nRomanengo je italská obec v provincii Cremona v regionu Lombardie. Žije zde obyvatel.\n\nZdroj: \n\n"}
{"id": "1550737", "url": "https://cs.wikipedia.org/wiki?curid=1550737", "title": "Alexandr modrolící", "text": "Alexandr modrolící\n\nAlexandr modrolící nebo také alexander modrolící (\"Psittacula wardi\") je vyhynulým druhem papouška, jenž se vyskytoval na souostroví Seychely. Obýval ostrovy Mahé, Silhouette a možná i Praslin. Alexandr modrý měřil asi 41 cm. Samci měli zbarvení na hřbetě zelené, spodní část těla byla světlejší než hřbet a nažloutlá, na šíjí, zadní straně hlavy a částečně i na lících bylo peří namodralé a na křídlech se nacházela velká kaštanově zbarvená skvrna. Končetiny byly šedé. Zobák měl zbarvení červené. Vyvinul se široký černý límec, jenž se samcům táhl od tváří až po zadní část krku a u samic chyběl. Duhovka měla zbarvení žluté. Jako samice potom vypadali i mladí jedinci, avšak na rozdíl od dospělců měli kratší ocasní peří. Za nejbližšího příbuzného alexandra modrolícího je považován alexandr velký (\"Psittacula eupatria\"), který se vyskytuje v jižní a jihovýchodní Asii, a někdy jsou také tyto dva druhy považovány za konspecifické. Přesto se nicméně na základě osteologických analýz zdá, že alexandr modrolící představuje samostatný taxon.\n\nO chování tohoto druhu se nedochovaly prakticky žádné informace, ale očekává se, že podobně jako alexandr velký tvořil menší skupinky, které pravděpodobně žily v lesích. Jediný záznam o ptácích v zajetí pochází od ilustrátorky Marianne Northové, která roku 1883 navštívila ostrov Mahé a malovala zde zajatý párek papoušků původem ze Silhouette. Northová poukazovala na „hloupost” papoušků, kteří se mnohdy nechali připravit o své jídlo obyčejnými holuby, i když v tomto případě spíše než o hloupost šlo o vrozenou krotkost, která se objevuje u mnoha endemitních ostrovních ptáků.\n\nVyhynutí tohoto druhu způsobilo ničení původních lesů na úkor nových plantáží společně s bezohledným střílením a odchytem do zajetí. Alexandr modrolící byl ještě na začátku 19. století běžným druhem, vlivem těchto faktorů se však stal velmi vzácným. Již roku 1866 britský ornitolog Edward Newton, který druh oficiálně popsal, neobjevil na Mahé žádného jedince. Na ostrově Silhouette byl úspěšnější, ale bylo mu řečeno, že zde byli ptáci téměř vystříleni kvůli škodám na plodinách. Několik vzorků ptáka bylo získáno ještě v 70. a 80. letech a poslední známý jedinec byl odchycen na ostrově Mahé roku 1893. Mezinárodní svaz ochrany přírody hodnotí druh jako vyhynulý. Muzejní exempláře vlastní instituce v Paříži, New Yorku, Tringu, Liverpoolu, Cambridgi v Massachusetts a Cambridgi v Anglii.\n\n"}
{"id": "1550742", "url": "https://cs.wikipedia.org/wiki?curid=1550742", "title": "Rouvrois-sur-Meuse", "text": "Rouvrois-sur-Meuse\n\nRouvrois-sur-Meuse [\"rúvroa syr moez\"] je francouzská obec v departementu Meuse v regionu Grand Est. Žije zde obyvatel.\n\n"}
{"id": "1550745", "url": "https://cs.wikipedia.org/wiki?curid=1550745", "title": "Pentawer", "text": "Pentawer\n\nPentawer byl egyptský princ 20. dynastie, syn faraona Ramesse III. a jeho vedlejší manželky Tiye. Byl zapojen do harémovového spiknutí, které mělo za účel zabít Ramesse III. a umístit Pentawera na trůn. Po vraždě Ramesse III. buď spáchal sebevraždu, nebo byl popraven.  \n\nTiye chtěla, aby její syn vystřídal faraona na trůně, i když zvoleným dědicem byl syn královny Iset Ta-Hemdžeret, Ramesse IV. Podle Turinského soudního papyru byl spolu s dalšími Pentawer postaven před soud za svou účast ve spiknutí. Je pravděpodobné, že byl přinucen se zabít. Papyrus na to odkazuje stručně: „Soudci jej nechali na jeho místě, vzal si svůj vlastní život.“ Historik Susan Redford spekuluje, že Pentawer, jako šlechtic, dostal možnost zabít se jedem, a tak byl ušetřen ponižujícího osudu některých dalších spiklenců, kteří by byli spáleni zaživa a jejichž popel byl rozházen po ulicích. Takový trest sloužil jako silný příklad, protože zdůrazňoval závažnost jejich zrady pro starověké Egypťany, kteří věřili, že člověk může dosáhnout posmrtného života pouze tehdy, když bude tělo mumifikováno a zachováno, než aby bylo spáleno ohněm. Jinými slovy, nejen že byli zločinci zabiti ve fyzickém světě, ale nedosáhli ani posmrtného života. Sebevraždou se mohl Pentawer vyhnout tvrdšímu trestu druhé smrti. To mu mohlo dovolit, aby byl mumifikován a postoupil do posmrtného života. Nedávná studie ostatků neznámého muže, který je s Pentawerem spojován, však zjistila, že byl uškrcen nebo pověšen. Pokud jsou tyto ostatky skutečně jeho, bylo by mu v době jeho smrti asi 18 let. \n\nV nedávné době egyptolog Bob Brier obnovil starou hypotézu, že známá mumie „Neznámého muže E“ v Dér el-Baharí (DB320) může být Pentawer. Mumie je velmi neobvyklá, protože se zdá, že byla balzamována rychle, aniž by se odstranil mozek a vnitřní orgány. Brier předpokládá, že Pentawer byl mumifikován velmi rychle a umístěn do dostupné rakve aby mu byl dán náležitý pohřeb. \n\nNásledná analýza DNA podporuje teorii, že mumie byla synem Ramesse. Podle studie oba sdílejí otcovskou Y-DNA haploskupinu E1b1a. Podle Dr. Zinka, jednoho z vědců, kteří prováděli test: \"Z naší genetické analýzy bychom mohli skutečně dokázat, že tito dva jsou spolu úzce příbuzní. Sdílejí stejný Y chromozóm a 50% genetického materiálu, který je typický pro vztah otece a syna.“ \n\n"}
{"id": "1550751", "url": "https://cs.wikipedia.org/wiki?curid=1550751", "title": "Ikiwiki", "text": "Ikiwiki\n\nikiwiki je software typu wiki napsaný v Perlu a používající pro ukládání svých stránek externí verzovací systém, například Git nebo SVN. Vytvořil jej Joey Hess a jedná se o svobodný software pod licencí GNU GPL. Je vyvíjený především pro systémy unixového typu.\n\nJako svůj jazyk podporuje několik značkovacích jazyků, mj. Markdown, Creole, reStructuredText a Textile.\n\nJe distribuován jako součást několika linuxových distribucí, mj. Debianu a Ubuntu.\n\n"}
{"id": "1550752", "url": "https://cs.wikipedia.org/wiki?curid=1550752", "title": "Alauna (Maryport)", "text": "Alauna (Maryport)\n\nDíky římské silnici měla spojení s římskou pevností a osadou Derventio (ve vesnici Papcastle), která leží od ní na jihovýchod, a odtamtud po další silnici vedoucí k severovýchodu i s regionálním centrem, římským městem zvaným Luguvalium (v současné době se tamější město jmenuje Carlisle). \n\nZa vlády královny Alžběty I. mnoho artefaktů z této lokality zachránil sběratel John Senhouse, ale o dvě stě let později kámen z pevnosti odvezli a použili při výstavbě města a přístavu. \n\nV roce 2015 byl projekt „Maryport's Mystery Monuments“ v British Archaeology Awards oceněn jako výzkumný projekt roku. \nBylo „téměř nepochybně“ prokázáno, že římské pojmenování Maryportu znělo \"Alauna\". \n\nNázev \"Alauna\" se v písemných dokumentech objevil jen jednou, a to v ravennské \"Kosmografii\". \"Itinerář císaře Antonina\" zmiňuje jistou pevnost zvanou \"Alone\" na cestě z pevnosti Ravenglass do města Whitchurch, ale to nemůže být Maryport; je to buď pevnost na místě zvaném Watercrook (na řece Kent poblíž Kendalu), nebo ta v Low Borrowbridge (na řece Lune poblíž vesnice Tebay). \"Notitia Dignitatum\" uvádí pevnost zvanou \"Alione\", s posádkou Cohors III Nerviorum, kterou někteří vědci pokládali jak za pevnost \"Alauna,\" tak \"Alone\".\n\nTato římská pevnost stojí ve strategické poloze na kopci na sever od řeky Ellen, na níž byl malý přírodní přístav. Pevnost vybudovali na pískovcovém hřebeni vysokém 50 metrů. Chránila řada příkopů, čtyři na severní straně, tři na východní a dva na jihu a západě.\n\nAlauna byla založena kolem roku 122 jako velitelská a zásobovací základna pro pobřežní obranu Hadriánova valu, přesněji řečeno jeho západního konce. Tvořila tedy součást obrany západního pobřeží, byla jednou z celé série pevností podél pobřeží hrabství Cumbria, jejímž úkolem bylo zabránit překonání Hadriánova valu tím, že by jeho konec nepřítel obešel z boku přes záliv Solway Firth. \n\nŘímané byli v pevnosti 280 let. Byla používána do konce 4. století nebo do začátku 5. století.\nKohorta I Hispanorum, s tisícem mužů, pevnost postavila v prvních letech vlády císaře Hadriána. V polovině 2. století tam byly kohorty by I Delmatarum (za císaře Antonina Pia) a na začátku 3. století pomocný oddíl původně ze Španělska, ala II Asturum. Další posádka, kohorta I Baetasiorum, je známá z nápisů z Maryportu, pravděpodobně z 2. poloviny 2. století. \n\nAlauna nesloužila pouze vojsku; také jako středisko, odkud se vyvážely suroviny z farem, kamenolomů, lesů a dolů. Geomagnetické průzkumy odhalily kolem této pevnosti velké římské město. \nFirma TimeScape Surveys (Biggins & Taylor) s podporou grantu od Maryport Heritage Trust provedla geofyzikální průzkum pevnosti a její civilní osady (vicus) pomocí magnetometrie. Průzkum byl proveden v období od května 2000 do září 2003 na půdě v Camp Farm v Maryportu. S plochou 72,5 ha se jedná o největší geofyzikální průzkum provedený na severní hranici Římské říše. Tehdejší průzkum odhalil lidskou činnost v celé řadě období a pravděpodobně se tam nacházel římský přístav nebo dlážděná cesta. \n\nVicus, tedy civilní osada, byl dobře zachován a měl vlastní silnici, která pravděpodobně vedla ke skladu. Osídlený prostor obklopovaly pole a také zahrádky, některé s domky. Průzkum dále odhalil možné osídlení z doby železné a zbytky staveb ze středověku. \n\nLokalitu od 16. století vlastnili Senhouseové. V budově z roku 1885 bylo v roce 1990 zřízeno muzeum (Senhouse Roman Museum). Mezi četné římské artefakty v něm vystavené patří zejména oltáře. Na tomto místě bylo nalezeno víc oltářů než na kterémkoli jiném v Británii a k nálezům docházelo po dlouhou dobu, od časů Tudorovců po 21. století. Jádrem sbírky je soubor 22 oltářů věnovaných několika veliteli pevnosti v Maryportu Jupiterovi, nejmocnějšímu ze všech římských bohů. \nOltáře jsou z místního pískovce. Byly postaveny pro obřady, které se zřejmě každoročně opakovaly. Nápisy poskytují informace o pevnosti a jejích obyvatelích. Jeden z nejznámějších, nyní v Britském muzeu, nese nápis o tom, že ho věnoval Gaius Cornelius Peregrinus, dekurion z města Saldae Bejaia v Alžírsku), který byl \"tribunem\" (vojenským velitelem) tamější posádky. \n\nVykopávky, které začaly v roce 2011, přinesly o oltářích další informace. Mezi tehdejší archeology patřili Ian Haynes z Newcastle University a Tony Wilmott (který v roce 2012 získal cenu Archeolog roku). \n\nKde byly oltáře umístěny původně, není známo, ale byly navrženy tak, aby stály v řadách, pravděpodobně při cestě k chrámu. Při vykopávkách byly zkoumány zbytky dvou chrámů. \n\nPři vykopávkách v roce 2011 se archeologové vrátili na místo, kde bylo v roce 1870 nalezeno 17 oltářů. Z posouzení situace vzešel závěr, že oltáře byly druhotně použity při stavbě základů některé pozdně římské budovy a že náboženská víra v pevnosti Alauna se v průběhu římské okupace měnila. \nByly tam nalezeny oltáře více než dvanácti bohům, kteří tvoří pestrou směsici od bohů místních, římských, východních, keltských až po ty, o nichž v současnosti není nic známo.\n"}
{"id": "1550753", "url": "https://cs.wikipedia.org/wiki?curid=1550753", "title": "Dům U Jinanového listu (Kadaň)", "text": "Dům U Jinanového listu (Kadaň)\n\nDům U Jinanového listu (čp. 133) se nalézá v Tyršově ulici (dříve Zámecká) na Starém Městě v Kadani. Tento původně gotický dům je umístěn přímo naproti bráně Kadaňského hradu. Historické prameny napovídají, že jedním z jeho majitelů mohl být dokonce hejtman a zástavní pán královského města Kadaně, významný český aristokrat, Jan Hasištejnský z Lobkovic.\n\nVýrazný rohový dům čp. 133 se nachází v nynější Tyršově (dříve Zámecké) ulici přímo naproti Kadaňskému hradu. V prostoru, který odděluje dům od hradu, byl v minulosti vyhlouben obranný příkop. Hlavní vchod do domu býval tedy dříve umístěn jinde než nyní, nejspíše na východní straně. Některé části domu jsou pozůstatkem původní gotické zástavby. Podle dispozice sklepů šlo nejspíše o tzv. průjezdový gotický dům, jenž patrně patřil do majetku některé z významných kadaňských měšťanských rodin. Zdi domu dosud pojímají několik původních gotických prvků. Mezi nimi fragmenty kamenného gotického portálu či pozdně gotická okna na jižní fasádě. Dům prošel několika rekonstrukcemi po velkých požárech města v letech 1362, 1421 a 1498, zcela zásadně byl však dům poničen tzv. velkým ohněm ze dne 1. října 1811, po kterém musel být zrekonstruován kompletně a byl též klasicistně přestavěn. Tehdy vzniklo v prvním podlaží lomené schodiště s odpočívadlem. Zásadní změnou pro okolí domu byla přestavba protějšího Kadaňského hradu na kasárna, která započala roku 1750. Hradební příkop byl zasypán a na jeho místě v prostoru mezi Kadaňským hradem a domem čp. 133 vzniklo malé náměstí s kašnou, které je zaneseno ještě například na plánu města Kadaně z roku 1878. Na aktualizovaném plánu z roku 1912 je však již patrné, že tato kašna byla odstraněna. \n\nV roce 1894 obýval dům čp. 133 kadaňský listonoš Franz Häubel, později, roku 1914, je jako majitelka domu uváděna Rosa Schusterová. Nejpozději v roce 1922 se dům octl ve vlastnictví řeznického mistra Emila Wolfa (*1866), rodáka z Kadaně, a jeho ženy Antonie (*1870), rozené Wufkové, která rovněž jako její manžel pocházela z Kadaně. Manželé Wolfovi dům obývali společně se svými dcerami Marií, Emmou a Marthou. Za druhé světové války, v době, kdy byla Kadaň součástí tzv. Sudetoněmecké župy, však rodina roku 1944, snad ze strachu před přibližující se frontou, uprchla na pražské Vinohrady, odkud byla následně v roce 1945 vypovězena obnovenými československými úřady. \n\nRoku 1950 byl dům stejně jako celá navazující strana Tyršovy ulice vyhrazen pro potřeby zestátněného masného průmyslu. K roku 1956 byly v domě evidovány tři byty s kuchyní, prádelnou a dvorem. Přibližně mezi lety 1998 až 2010 byl v domě U jinanového listu provozován veřejný dům, čili nevěstinec. \n\nNa nároží domu čp. 133 je od roku 1998 umístěno kované domovní znamení v podobě jinanového listu. Autorem tohoto díla je umělecký kovář Karel Meloun z Klášterce nad Ohří. Jinan dvoulaločný (Ginkgo biloba) pochází z východní Asie, kde je stromem posvátným, zejména v Číně a Japonsku vysazovaným v tamějších chrámových okrscích. První jinan přivezli do Evropy někdy okolo roku 1730 holandští námořníci a strom se brzy stal vyhledávanou dřevinou do zámeckých a později i městských parků. Kromě svých léčivých účinků je tento strom znám také v kultuře, jak o tom vypovídají například některá literární díla, jako báseň \"Ginkgo biloba\" z roku 1815 od Johanna Wolfganga Goetha, anebo v českém prostředí pak dobrodružný román pro mládež \"Stínadla se bouří\" z roku 1947 od Jaroslava Foglara.\n\nMladý jinan dvoulaločný se nachází i v Kadani, a sice na tzv. Katově plácku na hradebním parkánu v blízkosti Katovy uličky. \n\nOd roku 1469 byl hejtmanem a zástavním pánem královského města Kadaně významný český aristokrat Jan Hasištejnský z Lobkovic (†1517), jehož rezidencí se stal Kadaňský hrad. Ten ovšem roku 1498 zachvátil požár, který si vyžádal následnou dlouhotrvající a nákladnou rekonstrukci. V této době Jan Hasištejnský z Lobkowicz obýval jeden z domů na kadaňském Starém Městě, který vlastnil. Historické prameny nepřímo nasvědčují tomu, že to mohl být právě dům čp. 133, U jinanového listu, který se nachází přímo naproti hradní bráně. \n\nBěhem rekonstrukce domu v letech 1995 až 1998 bylo na fasádě domu odhaleno a zrestaurováno kamenné ostění pozdně gotického obdélníkového okna, které nasvědčuje jeho neobyčejné honosnosti. \n\nDalší indicie nasvědčující tomu, že vlastníkem domu mohl být právě tento významný šlechtic pak souvisí s nemanželským synem Jana Hasištejnského z Lobkowicz, kterého počal s jistou Annou Regensperger z Bayreuthu, a který byl pod jménem Wolfgang z Kadaně vychováván a vzděláván v humanistické družině Janova bratra Bohuslava na hradě Hasištejně u Kadaně. V letech 1505 až 1506 Bohuslav usiloval prostřednictvím svého známého právníka Bernharda Adelmanna z Adelmannsfeldu o to, aby mohl Jan svého nemanželského syna Wolfganga legitimizovat, a mohlo mu tak být umožněno studium a církevní kariéra. To se patrně podařilo a strýc Bohuslav pak Wolfganga doprovodil na univerzitu do Lipska. \n\nRoku 1512 převedl Jan Hasištejnský z Lobkowicz na syna Wolfganga několik vinic v okolí Kadaně na Jelení hoře a Zlatém vrchu, a také vlastnictví jednoho z domů na Starém Městě v Kadani, právě v někdejší Zámecké ulici (nyní Tyršova). Nejspíše tak učinil proto, že chtěl mít syna co nejblíže svému sídlu. A vůbec nejblíže Kadaňskému hradu je právě dům čp. 133.\n"}
{"id": "1550754", "url": "https://cs.wikipedia.org/wiki?curid=1550754", "title": "Mariánský dům (Kadaň)", "text": "Mariánský dům (Kadaň)\n\nMariánský dům je starobylý středověký dům s renesančním průčelím a volutovým štítem. Dům byl původně ozdoben sgrafitem. Dlouhá staletí měl být v majetku Růžencového bratrstva, jehož členy se stávali nejvýznamnější kadaňští měšťané a měšťanky, jakož i šlechta, například Jan Hasištejnský z Lobkovic (†1517). Bratrstvu patřily četné vesnice v okolí Kadaně, třeba Zásada, Pokutice, Úhošť, Meziříčí, Vadkovice, Lužice, Žabokliky, Libědice nebo Čachovice. Důležitou roli při obnově bratrstva sehrál kadaňský kazatel M. Johannes Leyss, který stál ve jeho čele v letech 1509 až 1531. Císař Rudolf II. udělil roku 1609 bratrstvu právo užívat vlastní znak. Tento znak byl lazurový (tj. blankytně modrý) štít s Pannou Marií obtočenou růžencem, který nese anděl v bílém rouše s roztaženými zlatými křídly a zlatým křížem na čele. Mariánský dům byl během třicetileté války (1618–1648) mnohokrát poškozen, zejména požárem z roku 1635. Krátce v domě pobýval šlechtic a evangelický exulant Niklas Vitzhum, někdejší pán na Prunéřově, jenž pak jakožto hofmistr švédského generála Johana Banéra nechal o Vánocích 1639 otevřít městské brány půldruhému tisíci švédských vojáků. Když římský císař Josef II. v roce 1786 Růžencové bratrstvo zrušil, Mariánský dům následně vyhořel a byl prodán do soukromých rukou. Již v roce 1788 si v domě otevřel živnost kupec Thaddäus Hartmann se svou manželkou Evou. V roce 1905 vlastnila dům Theresia Schwambergerová. Na počátku 20. století zde bydlel hostinský Josef Kosch (1860–1911), rodák z Radonic, údajně spřízněný se slavnou stavitelskou rodinou Koschů, která se ve druhé polovině 18. století zasloužila o pozdně barokní a rokokovou proměnu města Kadaně. V meziválečném období byla majitelkou domu Anna Schuhová.\n\nDomovní fasádu zdobí kamenný sokl s barokní polychromovanou sochou Panny Marie Královny v červených šatech a modrém plášti, jež má na hlavě zlatou korunu a v pravé ruce zlaté žezlo. Dítě Ježíš na její levé ruce třímá blankytné říšské jablko, dříve pravděpodobně ozdobené křížkem, také připomínající zeměkouli se zlatým pruhem, symbolizující Kristovu vládu nad světem. V katolické ikonografii je Panna Maria jakožto Bohorodička jednou z ústředních světeckých postav. Socha je zároveň vyjádřením osobní zbožnosti majitelů domu a jejich proseb o mariánskou nebeskou ochranu v životních těžkostech. Vlastníkem domu podle tradice bylo Růžencové bratrstvo, založené již v 15. století, které později konalo své pobožnosti v Růžencové kapli za děkanským chrámem Povýšení sv. Kříže.\n\nV roce 1641 přitáhl do Kadaně se svým vojskem i obávaný švédský generál Johan Banér, který se měl podle pověsti ubytovat právě v Mariánském domě. Zde s ním údajně pobýval i jeho bílý vlk, jehož si vozil do bitev. Banér odtáhl z Kadaně ke krušnohorské Přísečnici, kde se 27. března 1641 střetnul s císařskou armádou, tj. s bavorskou pěchotou a jízdou pod velením Zikmunda Myslíka z Hyršova, podporovanou jízdou Ottaviana Piccolominiho. Během zmatku se mu vlk ztratil, podle pověsti se stále nachází v lesích mezi Kadaní a Přísečnicí, je však pravděpodobnější, že byl lapen na saské straně u Königswalde, odkud byl převezen na dvůr saského kurfiřta Johanna Georga I. do Drážďan. Johan Banér krátce po tomto incidentu 10. května 1641 zemřel v Halberstadtu. \n"}
{"id": "1550759", "url": "https://cs.wikipedia.org/wiki?curid=1550759", "title": "Anya Chalotra", "text": "Anya Chalotra\n\nAnya Chalotra (* 21. července 1996 Wolverhampton, Anglie) je britská herečka. Její nejznámější rolí je Yennefer z Vengerbergu v seriálu \"Zaklínač\".\n\nNarodila se do britsko-indické rodiny. Její otec je indického původu a matka britského. Vyrostla ve vesnici Lower Penn v Jižním Staffordshire, kde bydlela s rodiči, starší sestrou Reeyou a mladším bratrem Arunem. Navštěvovala dívčí gymnázium St. Dominic v Brewoodu a později studovala na Londýnské akademii hudebních a dramatických umění (LAMDA) a na hudební a herecké škole Guildhall School of Music and Drama.\n\nÚčinkovala v několika divadelních hrách, například v \"Mnoho povyku pro nic\" a \"The Village\". Na konci roku 2018 bylo oznámeno, že ztvární hlavní roli Yennefer z Vengerbergu ve fantasy seriálu \"Zaklínač\" z produkce Netflixu. Seriál měl premiéru dne 20. prosince 2019. \n\n"}
{"id": "1550761", "url": "https://cs.wikipedia.org/wiki?curid=1550761", "title": "Thyrnau", "text": "Thyrnau\n\nThyrnau je obec v německé spolkové zemi Bavorsko, v zemském okrese Pasov ve vládním obvodu Dolní Bavorsko, asi 12 km sverovýchodně od Pasova.\n\nŽije zde obyvatel.\n\nÚzemí obce leží u hranice s Německa s Rakouskem, kterou zde tvoří řeka Dunaj.\n\n"}
{"id": "1550764", "url": "https://cs.wikipedia.org/wiki?curid=1550764", "title": "Cyril Merhout", "text": "Cyril Merhout\n\nCyril Merhout (13. září 1881 Praha – 12. červenec 1955 tamtéž) byl český historik, památkář, spisovatel a publicista.\n\nPůvodně vystudoval učitelství, Od roku 1918 pracoval jako rada ministerstva školství v Praze. V roce 1928 se stal přednostou památkového oddělení ministerstva a tuto funkci vykonával až do roku 1936. Poté byl přednostou Státního památkového úřadu. Byl rovněž předsedou Klubu Za starou Prahu. Zabýval se především umělecko-historickou topografií, zvláště Malé Strany a pražského okolí (Nový hrad u Kunratic, Jenštejn, Okoř), zasloužil se o záchranu řady pražských památek.\n\n\n"}
{"id": "1550767", "url": "https://cs.wikipedia.org/wiki?curid=1550767", "title": "Moc předivná", "text": "Moc předivná\n\nMoc předivná (v německém originále ) je báseň německého teologa a bojovníka proti nacismu Dietricha Bonhoeffera. Ten ji napsal v prosinci 1944, kdy jej věznil Hlavní říšský bezpečnostní úřad v Berlíně, a jedná se o jeho poslední dochovaný teologický text, než byl 9. dubna 1945 popraven.\n\nI v němčině byl text několikrát zhudebněn a je známý především jako duchovní píseň. Do češtiny jej přeložili Dagmar Pokorná a Petr Pokorný pod názvem \"O předivné, tiché moci\", ale podobně jako v německém prostředí je známá především písňová podoba jejich textu, který doplnil hudbou Miloš Rejchrt a ve zpěvnících (mj. Svítá a Hosana) je pod názvem \"Moc předivná\", který je i jejím incipitem.\n\nOdlišný překlad básně (dle tiráže od Václava Renče), nadepsaný „V moci dobrých sil“ a s incipitem „Obklopen věrně mocí dobrých sil“, je uveden v knize: Dietrich Bonhoeffer, \"Na cestě ke svobodě: Listy z vězení\", Praha: Vyšehrad 1991, s. 278.\n\nNěmecký text používá pro první i poslední sloku obdobný začátek, přičemž úvodní \"Von guten Mächten treu und still umgeben\" je obvykle považováno za název básně, ale poslední sloka \"Von guten Mächten wunderbar geborgen …\" je coby poselství někdy používána jako refrén a její začátek patří v německy mluvících zemích mezi typické fráze na přáníčkách.\n<poem>\n1. Von guten Mächten treu und still umgeben,\nbehütet und getröstet wunderbar,\nso will ich diese Tage mit euch leben\nund mit euch gehen in ein neues Jahr.\n\n2. Noch will das alte unsre Herzen quälen,\nnoch drückt uns böser Tage schwere Last.\nAch Herr, gib unsern aufgeschreckten Seelen\ndas Heil, für das du uns geschaffen hast.\n\n3. Und reichst du uns den schweren Kelch, den bittern\ndes Leids, gefüllt bis an den höchsten Rand,\nso nehmen wir ihn dankbar ohne Zittern\naus deiner guten und geliebten Hand.\n\n4. Doch willst du uns noch einmal Freude schenken\nan dieser Welt und ihrer Sonne Glanz,\ndann wolln wir des Vergangenen gedenken,\nund dann gehört dir unser Leben ganz.\n\n5. Laß warm und hell die Kerzen heute flammen,\ndie du in unsre Dunkelheit gebracht,\nführ, wenn es sein kann, wieder uns zusammen.\nWir wissen es, dein Licht scheint in der Nacht.\n\n6. Wenn sich die Stille nun tief um uns breitet,\nso laß uns hören jenen vollen Klang\nder Welt, die unsichtbar sich um uns weitet,\nall deiner Kinder hohen Lobgesang.\n\n7. Von guten Mächten wunderbar geborgen,\nerwarten wir getrost, was kommen mag.\nGott ist bei uns am Abend und am Morgen\nund ganz gewiß an jedem neuen Tag.\n</poem>\n"}
{"id": "1550768", "url": "https://cs.wikipedia.org/wiki?curid=1550768", "title": "Maria Skobcova", "text": "Maria Skobcova\n\nMaria Skobcova (rusky \"Мария Скобцова\") známá jako (sv.) Matka Marie z Paříže (francouzsky \"Mère Marie\"), narozená Jelizaveta Jurjevna Pilenková (), po prvním manželství příjmením Kuzmina-Karavajeva (\"\"; 20. prosince 1891 Riga – 31. března 1945 koncentrační tábor Ravensbrück) byla ruská šlechtična, básnířka, řeholnice a členka francouzského odboje během druhé světové války. Roku 1985 byla vyhlášena Spravedlivou mezi národy a roku 2004 byla v pravoslavné církvi prohlášena za svatou. \n\nJelizaveta Jurjevna Pilenková se narodila v aristokratické rodině v roce 1891 v Rize, když to byla část Ruské říše. Její otec zemřel, když byla ještě nedospělá, a tehdy se stala ateistkou. V roce 1906 se její matka přestěhovala s rodinou do Petrohradu, kde se Jelizaveta zapojila do radikálních intelektuálních kruhů. V roce 1910 se Jelizaveta provdala za bolševika jménem Dmitrij Kuzmin-Karavajev. Během tohoto období jejího života byla aktivně zapojena do literárních kruhů a psala mnoho poezie. Její první kniha \"Skýtské střepy\" (Скифские черепки) obsahuje poezii z tohoto období. Roku 1913 její manželství s Dmitrijem skončilo a ona se postupně přiklonila k pravoslavné víře. \n\nPohled na Kristovo lidství – „On také zemřel. Potil krev. Udeřili ho do tváře.“ – ji začal přitahovat zpět ke křesťanství. Odstěhovala se – nyní se svou dcerou Gajanou – na jih Ruska, kde prohloubila svou náboženskou víru. \nHněvala se na Lva Trockého kvůli tomu, že neumožnil konat sjezd eserů, a naplánovala na něj atentát, ale přátelé ji odradili a poslali ji do Anapy. V roce 1918, po bolševické revoluci, byla zvolena zástupkyní starosty Anapy v jižním Rusku. Když protikomunistická bílá armáda ovládla Anapu, starosta uprchl a ona se stala starostkou města. Bílí ji postavili před soud za to, že patří k bolševikům. Soudcem však byl její bývalý učitel Daniel Skobcov a osvobodil ji. Brzy se do sebe zamilovali a vzali se. \n\nAby se v neklidné době vyhnuli nebezpečí, uprchli Jelizaveta, Daniel, Gajana a Jelizavetina matka Sofia ze země. Jelizaveta byla těhotná se svým druhým dítětem. Nejprve cestovali do Gruzie (kde se jim narodil syn Jurij), a poté do Jugoslávie (kde se jim narodila dcera Anastasia). Nakonec v roce 1923 dorazili do Paříže. Jelizaveta se brzy začala věnovat studiu teologie a sociální práci. \n\nV roce 1926 Anastasia zemřela na chřipku. Gajana byla poslána do Belgie na internátní školu. Manželství Daniela a Jelizavety se brzy nato rozpadlo. Jurij zůstal s Danielem a Jelizaveta se přestěhovala do Paříže, aby pracovala přímo s těmi, kteří to nejvíce potřebovali. \n\nJejí biskup ji povzbudil, aby složila řeholní sliby, což udělala pouze s výminkou, že nebude muset žít v klášteře, izolovaná od světa. V roce 1932 byl se svolením Daniela Skobcova vykonán církevní rozvod a Jelizaveta složila řeholní sliby. Přijala řeholní jméno Marie. Jejím zpovědníkem byl Otec Sergej Bulgakov. Později jí byl jako duchovní přidělen Otec Dmitrij Klepinin. \n\nMatka Marie udělala z pronajatého domu v Paříži svůj „klášter“. Bylo to místo s otevřenými dveřmi pro uprchlíky, potřebné a osamělé. Brzy se také stalo centrem intelektuální a teologické diskuse. V osobě Matky Marie tyto dva prvky – služba chudým a teologie – šly ruku v ruce. \n\nPo pádu Francie v roce 1940 se u Marie začali hlásit Židé a prosili o křestní listy, aby se vyhnuli perzekuci. Falešná osvědčení o křtu jim vystavoval otec Dmitrij. Mnoho Židů s nimi zůstalo. Poskytli jim útočiště a pomohli řadě z nich uprchnout ze země. Nakonec byl dům uzavřen. Matka Marie, Otec Dmitrij, Jurij a Sofia byli zatčeni Gestapem. Dmitrij a Jurij zemřeli v koncentračním táboře Dora. \n\nMatka Marie byla poslána do koncentračního tábora Ravensbrück. Na Bílou sobotu 1945 neprošla selekcí a byla poslána do plynové komory. \n\nMatka Marie byla kanonizována (prohlášena za svatou) výnosem Posvátného synodu Ekumenického patriarchátu dne 16. ledna 2004. Slavnostní prohlášení Matky Marie spolu s O. Dmitrijem, Jurijem a Iljou Fondaminským za svaté se konaly v katedrále Alexandra Něvského v Paříži ve dnech 1. a 2. května 2004. Jejich svátek je 20. července. \n\nZa své úsilí o záchranu Židů byla Matka Marie spolu s O. Dmitrijem roku 1985 poctěna titulem Spravedlivý mezi národy. \n\nMariin život byl vykreslen v sovětském filmu s Ljudmilou Kasatkinou v hlavní roli. \n\nPodle pravoslavného metropolity Anthonyho (Blooma) je „Matka Maria světcem dnešní doby a pro dnešní dobu; je ženou z masa a krve proniknutou Boží láskou, která zblízka vzdorovala problémům tohoto století.“ \n\n"}
{"id": "1550773", "url": "https://cs.wikipedia.org/wiki?curid=1550773", "title": "Freinberg", "text": "Freinberg\n\nFreinberg je obec v rakouské spolkové zemi Horní Rakousy, v okrese Schärding. Žije zde obyvatel.\n\nÚzemí obce leží u hranice Rakouska s Německem, kterou zde zčásti tvoří řeka Dunaj.\n\n"}
{"id": "1550774", "url": "https://cs.wikipedia.org/wiki?curid=1550774", "title": "Země Slezská (1918–1928)", "text": "Země Slezská (1918–1928)\n\nZemě Slezská (v normálním textu země Slezská) byla v letech 1918–1928 samosprávnou zemí První Československé republiky.\n\nČeskoslovensko bylo po svém vzniku členěné na 5 zemí, na území dnešní České republiky se nacházely tři z nich: země Česká, země Moravská a země Slezská. Země Slezská byla přímou nástupkyní vévodství Slezského (rakouského Slezska) a spravovala jej Slezská zemská vláda v čele s Zemským prezidentem. Hned rok po vzniku Československa však byl Rakouskými Němci vyhlášen stát Rakouské Německo a země Slezská spadala do provincie Sudetenland s hlavním městem v Opavě (Troppau). K jeho obraně byla povolána armáda Německého Rakouska Volkswehr, která měla 6700 vojáků. Když Československá armáda obsazovala Sudetenland, tak nenarazila na odpor. 19. prosince 1919 mohla znovu Zemská vláda v Opavě zahájit činnost. Konečnou podobu hranic získalo československé Slezsko až po skončení sedmidenní války, která jej obohatila o Těšínsko.\n\nČeskoslovenská ústava z roku 1920 nahradila zemské zřízení župním. Župy měly respektovat Česko-moravskou hranici, neměly však respektovat Moravsko-slezskou hranici. Zákon o župách měl vstoupit v platnost v roce 1923, ale díky velikému odporu na Moravě i ve Slezsku z obav z podřízenosti vůči Praze byly župy ustanoveny jenom na Slovensku. Země Slezská existovala dále až do roku 1928, kdy vstoupil v platnost nový zákon o \"\"organisaci politické správy\"\". Ten sloučil zemi Moravskou a zemi Slezskou do země Moravskoslezské. Slezská zemská hranice však nadále byla respektována okresy. Důvodem pro vznik země Moravskoslezské byla nejen relativně malá rozloha Českého Slezska, ale také snaha omezit politický vliv zdejších sudetských Němců a těšínských Poláků. Téměř všechny slezské noviny (místní české i německé) otiskly proti spojení kritické články. Spojení Slezska s Moravou do jedné země vyvolalo protesty slezských Čechů, Němců i Poláků. Nejostřeji protestovali těšínští autonomisté - tzv. „Šlonzáci“, vedení Josefem Koždoněm.\n\nV roce 1945 po osvobození vyjednávala Slezská národní rada s pražskou vládou o samosprávě Slezska. Vláda učinila kompromisní řešení a zřídila Slezskou expozituru zemského národního výboru země Moravskoslezské se sídlem v Ostravě. (oficiálně Zemský národní výbor země Moravskoslezské - expositura v Moravské Ostravě). Byli k ní však připojeny i moravské okresy Nový Jičín, Frýdek a za okupace zrušený okres Moravská Ostrava. Slezská expozitura (poslední samosprávný orgán Slezska) zanikla spolu se zrušením země Moravskoslezské.\n"}
{"id": "1550787", "url": "https://cs.wikipedia.org/wiki?curid=1550787", "title": "Pohřební kaple rodu von Baillou", "text": "Pohřební kaple rodu von Baillou\n\nPohřební kaple rodu von Baillou se nachází v Hustopečích nad Bečvou na Přerovsku. Neorenesanční kaple, která je kulturní památkou, byla postavena v letech 1885–1887 podle projektu českého stavitele Zachariáše Herrmanna.\n\nKaple sloužila jako rodinná hrobka rodu Baillou – jde o starý francouzský šlechtický rod, který přišel do rakouských zemí v roce 1748. Stav svobodných pánů jim byl potvrzen v roce 1766, český inkolát získali v roce 1782. Jan Ludvík Baillou (1731–1802) získal nejprve v roce 1799 panství Hustopeče, sňatkem pak také severočeský statek Kolešovice. Posledním majitelem Hustopečí byl baron Karel Heinrich z Baillou (1908–1945).\n\nKolem kaple se původně nacházel hřbitov. Dne 4. února 1966 bylo rozhodnuto o zakonzervování krypty s ostatky; okna byla zazděna a dveře uzamčeny. Koncem 70. let se hrobka přesto stala terčem zlodějů – rozbili rakve a prohledávali ostatky s cílem ukrást cennosti. Úřady proto nechaly ostatky přemístit do rakve a uložit na místním hřbitově do hrobky baronů von Baillou.\n\nPozemek i kaple patří městysu Hustopeče nad Bečvou, který v roce 2019 zahájil její opravu s využitím dotace Ministerstva kultury ČR.\n\n"}
{"id": "1550788", "url": "https://cs.wikipedia.org/wiki?curid=1550788", "title": "Sue Lyonová", "text": "Sue Lyonová\n\nSue Lyonová, nepřechýleně Sue Lyon, (10. července 1946 Davenport – 26. prosince 2019 Los Angeles) byla americká herečka. Ve věku třinácti let začínala v modelingu, kde si jí všiml režisér Stanley Kubrick a v roce 1962 ji obsadil do filmu \"Lolita\". Za ztvárnění role Dolores \"Lolity\" Hazeové získala Zlatý glóbus pro nejslibnější začínající herečku. V románu \"Lolita\" Vladimíra Nabokova je hlavní hrdince pouhých 12 let, ale režisér Kubrick se obával cenzorského zásahu, proto mimo jiné obsadil do role Lyonovou, které v době natáčení bylo 14 let. I tak se stal snímek jedním z nejkontroverznějších filmů své doby.\n\nV dalších letech se herečka objevila v dalších téměř dvou desítkách filmů. V roce 1964 si zahrála společně s Richardem Burtonem v dramatu \"Noc s leguánem\", jednu z hlavních rolí ztvárnila i ve filmu \"7 Women\". V roce 1980 se rolí reportérky v hororovém snímku \"Aligátor\" její kariéra filmové herečky uzavřela.\n\n\n"}
{"id": "1550791", "url": "https://cs.wikipedia.org/wiki?curid=1550791", "title": "Genrich Ljuškov", "text": "Genrich Ljuškov\n\nGenrich Samojlovič Ljuškov (Ге́нрих Само́йлович Люшко́в; 1900 – 19. srpna 1945) byl důstojníkem sovětské tajné policie a jejím nejvýše postaveným přeběhlíkem. Jako důstojník NKVD byl spolupachatelem Stalinovy Velké čistky. Když měl v roce 1938 podezření, že se brzy sám stane obětí čistky, uprchl k Japoncům. Poté působil jako hlavní zdroj zpravodajských informací o Sovětském svazu pro Japonsko. Na konci druhé světové války ho Japonci zabili, aby předešli nebezpečí, že padne zpět do sovětských rukou. \n\nLjuškov se narodil v Oděse v Ruské říši v roce 1900. Jeho židovský otec byl krejčí a podporoval vzdělání svých dětí. Genrich Ljuškov své vzdělávání zahájil v roce 1908 ve státní šestileté škole, kde pokračoval až do roku 1915. Ještě škole byl ovlivněn svým bratrem (členem bolševického podzemí), aby se připojil k bolševické straně a účastnil se ruské revoluce o několik let později. \n\nV dubnu 1919 absolvoval politickou přípravu pro Ukrajinskou lidovou republiku v Kyjevě. Tehdy vypukla ruská občanská válka a po promoci v září téhož roku byl Ljuškov přidělen k bolševické 14. armádě jako politruk. Zde zažil boje proti Polákům a bělogvardějcům vedeným Antonem Děnikinem. To již byl zkušeným politickým komisařem a obdržel Řád rudého praporu. \n\nV listopadu 1920 se připojil k tajné policii Čeka v Oděse, která byla známá svou nemilosrdností. Působil také v Moskvě a na Ukrajině. Když byla Čeka rozpuštěna a reformována na GPU (Государственное политическое управление НКВД РСФСР nebo „Státní politické ředitelství“), Ljuškov dále povýšil. Kolem roku 1930 vykonával průmyslovou špionáž v Německu, kde sledoval činnost v letecké společnosti Junkers, čímž získal přízeň Josifa Stalina. Tento úspěch vedl k jeho další práci v SSSR, nyní jako člen NKVD (Народный комиссариат внутренних дел neboli „Lidový komisariát pro vnitřní záležitosti“). Rychle byl převeden do vedoucích pozic, jako je velitel NKVD v regionu Azovského a Černého moře, a byl mu udělen Leninův řád „za příkladné plnění úkolů strany a vlády“. Stal se také poslancem Nejvyššího sovětu a členem Ústředního výboru. \n\nV dobách moskevských procesů vedl výslechy Zinovjeva a Kameněva a získal pověst „arogantního, svévolného a sadistického šikanisty“. 31. července 1937 obdržel své poslední místo jako šéf NKVD na ruském Dálném východě, kde velel asi „20 000 – 30 000 elitních vojáků NKVD“. \n\nNa tomto místě dostával podle pozdějšího rozhovoru s japonskými vojenskými funkcionáři osobní rozkazy, aby pomáhal při odstraňování konkrétních úředníků v rámci velké čistky: byli to Vsevolod Balickij (bývalý šéf NKVD na Dálném východě), kterého nahradil Ljuškov), Vasilij Bljucher (maršál Sovětského svazu) a A. I. Lapin (velitel letectva Dálného východu). Balickij, Bljucher i Lapin se stali oběťmi čistky. Balického zatčení a poprava se zakládaly na důkazech shromážděných Ljuškovem. Bljucherovo zatčení a smrt byly odůvodněny vinou, která mu byla připsána za Ljuškovovu zradu. Lapin spáchal sebevraždu ve vězení. \n\nNa výzvu svých japonských vyšetřovatelů podal Ljuškov jedno z prvních vysvětlení okolností velké čistky, přičemž argumentoval tím, že jen vyhověl Stalinovi a že neměl na výběr než plnit své rozkazy. Hned po příjezdu do Chabarovsku Ljuškov viděl, že Balickij byl zatčen a poslán do Moskvy k soudu a popravě. \n\nLjuškovo na svém postu však setrval jen krátce. Když se čistka blížila ke svému vrcholu a šéf NKVD Nikolaj Ježov postupně ztrácel moc, dostal Ljuškov předvolání, aby se vrátil do Moskvy. Měl však silné podezření, že to bude znamenat jeho vlastní zatčení a popravu, protože jeho dva bezprostřední předchůdci ve funkci Těrentij Děribas i Balickij byli zlikvidováni. Balickij byl usvědčen na základě informací od samotného Ljuškova, kterého považoval za svého přítele. \n\nTehdy měl Ljuškov hodnost „komisaře státní bezpečnosti třetího stupně“ (комиссар госбезопасности 3-го ранга), přibližný ekvivalent generálmajora v japonské císařské armádě. \n\nV rámci přípravy na zběhnutí Ljuškov zařídil, aby jeho židovská manželka Inna opustila zemi s jejich jedenáctiletou dcerou. Záminkou bylo, že dcera má být léčena v Polsku. Plánovali, že Inna vloží do telegramu tajné kódové slovo, které bude Ljuškovovi signalizovat, že může bezpečně opustit Sovětský svaz. \n\nZ neznámých důvodů však byly Inna a její dcera zajaty. Osud dcery zůstává neznámý a Inna byla držena ve vězení Lubjanka, na konci roku 1938 mučena, aby podala informace, a nakonec popravena. Ostatní členové Ljuškovovy rodiny byli zatčeni a uvězněni v sibiřských gulazích. Zatímco jeho matka i bratr byli zabiti, jeho sestra vězení přežila. \n\n13. června 1938 Ljuškov uprchl ze Sovětského svazu překročením hranice do Mandžukua s cennými tajnými dokumenty o sovětské vojenské síle v regionu, která byla mnohem větší, než si Japonci mysleli. Byl to nejvyšší úředník sovětské tajné policie, který kdy dezertoval; také měl největší znalosti o čistkách Rudé armády, protože se sám podílel na jejich provádění. \n\nJeho zrada byla zpočátku Japonci považována za státní tajemství. Zveřejnění případu však byla přisouzena vysoká propagandistická hodnota, takže bylo rozhodnuto o uvolnění zprávy světu. V hotelu v Tokiu byla uspořádána tisková konference dne 13. července, měsíc poté, co Ljuškov utekl. „Kategoricky popřel moskevské tvrzení, že se jen vydává za důstojníka tajné policie,“ ale některé tiskové agentury, jako například \"New York Times,\" si nebyly jisté, zda říká pravdu. \n\nBěhem následujících rozhovorů a vztahů s japonským vojenským personálem zaujal Ljuškov protistalinistické postoje. Nicméně jeho politické názory zůstaly podle vzpomínek některých japonských zpravodajských důstojníků socialistické a Ljuškov sám sebe označil za trockistu, ale někteří japonští úředníci mysleli, že se později stal liberálním komunistou. Ačkoli byl Ljuškov proti stalinismu, odporoval myšlence vytvoření nového režimu v Rusku vedeného ruskými emigranty. Byl však ochoten emigranty zahrnout do navrhovaného plánu atentátu na Stalina. \n\nOdbojová skupina ruských emigrantů by podle tohoto plánu přešla turecko-sovětskou hranici v době, kdy by Stalin cestoval na jih do letoviska v Soči, které předtím navštívil, aby si zaplaval v řece Macesta. Ljuškovova důvěrná znalost postupů NKVD a detailů způsobu, jakým bude organizováno střežení Stalina, povzbudila Japonce, aby tento plán podpořili. Skupinu ruských emigrantů však infiltroval sovětský agent a zmařil plán, který je považován za jediný vážný pokus o atentát na Stalina. \n\nLjuškov byl schopen podrobně popsat sílu Rudé armády na Dálném východě, na Sibiři a na Ukrajině a současně poskytnout sovětské vojenské rádiové kódy. Byl Japonci považován za vysoce inteligentního a jim oddaného a produkoval velké množství psaného materiálu, ale existovala určitá nejistota ohledně jeho schopnosti poskytovat užitečné informace o vojenských operacích. \n\nKdyž strávil v Japonsku více času, jeho tvrdá práce zapůsobila na japonské důstojníky zpravodajské služby, k nimiž byl přidělen. Zaměstnanci císařské japonské armády však měli obavy ohledně jeho psychického stavu, zejména pokud jde o situaci jeho manželky a dcery, o kterých od útěku neměl žádné zprávy. Po neúspěšném hledání jeho rodiny japonskými zpravodajskými agenty byl přijat plán Ljuškova uklidnit a „zdomácnět“: měla mu být dohozena jiná žena, aby ho odvedla od otázky postavení jeho rodiny a aby ho udržela zakořeněného v Japonsku. Nakonec byla nalezena vhodná partnerka poté, co Ljuškov odmítl několik žen z okruhu bílé emigrace. \n\nV určitém okamžiku Ljuškov začal plánovat cestu do Spojených států a kontaktoval amerického vydavatele ohledně možné autobiografie, kterou chtěl napsat. Měl obavy, že mu může být zabráněno odejít z Japonska, a šel tak daleko, že si vyjednal písemnou záruku bezpečnosti. \n\nPo kapitulaci Německa byl Ljuškov 20. července 1945 poslán pracovat pro japonské zpravodajské úřady Kuantungské armády v loutkovém státě Mandžukuo. 9. srpna 1945 začala sovětská invaze do Mandžuska a Ljuškov v bojové vřavě zmizel. Jeho osud byl dlouho neznámý. Byl údajně naposledy viděn v davu na vlakovém nádraží v Ta-lienu. Některé teorie tvrdily, že byl zajat Rudou armádou nebo že byl zabit na příkaz některého japonského zpravodajského důstojníka. \n\nV roce 1979 Jutaka Takeoka, který byl na konci války mladým zpravodajským důstojníkem a Ljuškova měl na starosti, veřejně přiznal, že Ljuškova zabil večer 20. srpna 1945. S blížícími se sovětskými silami za zády byl Takeoka zpočátku spokojen s tím, že se Ljuškov chce pokusit utéct. Jeho nadřízený, generál Genzo Janagita, mu však řekl, že je to nepřijatelné, protože Ljuškov by mohl Sovětskému svazu předat japonská vojenská tajemství, až bude nejspíš zajat. Takeoka se setkal s Ljuškovem v jeho hotelovém pokoji v Ta-lienu a pokusil se ho přesvědčit, aby spáchal sebevraždu; když Ljuškov odmítl a potvrdil svůj záměr pokusit se o útěk, Takeoka ho zastřelil. Ljuškov byl zpopelněn a jeho popel byl pohřben v chrámu pro neznámé mrtvé. \n\n\n"}
{"id": "1550794", "url": "https://cs.wikipedia.org/wiki?curid=1550794", "title": "Căldăraru", "text": "Căldăraru\n\nCăldăraru je rumunská obec v župě Argeș, asi 100 km západně od Bukurešti. Žije zde obyvatel. Obec se skládá ze tří částí.\n\n"}
{"id": "1550795", "url": "https://cs.wikipedia.org/wiki?curid=1550795", "title": "Bludov (Dolní Dvořiště)", "text": "Bludov (Dolní Dvořiště)\n\nBludov (také Pludau nebo Pludawa, je zaniklá ves, nyní pomístní název obce Dolní Dvořiště v okrese Český Krumlov.\n\nPrvní písemná zmínka je z roku 1379 \"(vlla Bludow).\" Název vsi má souvislost se staročeským příjmením Blúd.\n\nV roce 1843 byl Bludov uváděn pod názvem patřil do panství Rožmberk a do farnosti Horní Dvořiště. Stálo zde 11 domů a žilo 79 obyvatel. V letech 1869–1910 byl Bludov uváděn pod názvem jako osada obce Jenín (tehdy v letech 1921–1930 jako osada obce Jenín, v roce 1950 jako osada obce Rybník. V dalších letech Bludov jako osada zanikl. V roce 1930 bylo v Bludově 17 domů a 108 obyvatel, z toho 22 Čechů, 82 Němců a 4 cizozemci. \n"}
{"id": "1550800", "url": "https://cs.wikipedia.org/wiki?curid=1550800", "title": "Naučná stezka Zlatá stezka – Prachatická větev", "text": "Naučná stezka Zlatá stezka – Prachatická větev\n\nNaučná stezka Zlatá stezka – Prachatická větev je zaměřena na historii a archeologii historické obchodní cesty nazývané Zlatá stezka, seznamuje s dějinnými událostmi, které byly spojeny s provozem cesty, s rozkvětem i následnou stagnací míst při stezce. Naučná stezka byla vyznačena v roce 1998. V roce 2018 se tato naučná stezka stala součástí projektu Interreg s názvem \"Zlatá stezka – síť turistických cest na „Zelené střeše Evropy“\", který vytvořil síť turistických tras o celkové délce 631 kilometrů v Bavorsku a v Čechách s třinácti přeshraničními cestami. \n\nNaučná stezka Zlatá stezka Prachatická větev věrně kopíruje původní trasu solné stezky. Vychází z Prachatic od bývalé Horní brány u Štěpánčina parku, vede přes Volary do Českých Žlebů, které byly prastarým místem prvního odpočinku soumarů na české straně Šumavy. Dále pak pokračuje do Německa. Turistická trasa je žlutě značená a osazená dvanácti informačními tabulemi. Má délku 33 km. \n\nPočátek naučné stezky je umístěn ve Štěpánčině parku u křižovatky ulic Solní, Hradební a Zlatá stezka. Do roku 1859 zde stávala Pasovská (Horní) brána, kterou se ve středověku vydávali soumaři z Prachatic do Pasova. \n\nZastavení se nachází v blízkosti Fefrovských rybníčků, kde se mezi západním svahem Libína (1096 m) a východním svahem Černé hory (897 m) zachovaly nejvýraznější zbytky Prachatického systému Zlaté stezky. Jedná se o rozvětvené komplexy úvozových cest v několika souběžných nebo se vzájemně křižujících kolejích. \nOsada Albrechtovice byla jednou ze soumarských osad podél Zlaté stezky, které poskytovaly soumarům a jejich koním odpočinek, občerstvení a případně i nocleh. Poprvé byla zmiňovaná v roce 1456 jako součást panství hradu Hus, po vystěhování německého obyvatelstva po druhé světové válce osada prakticky zanikla a zbyla z ní pouze dvě stavení.\n\nŠiroká kotlina, v jejímž středu leží ves Blažejovice, byla skutečným dopravním uzlem prachatické větve Zlaté stezky. Stýkalo se tu a větvilo několik jejich směrů, což dokládají pozůstatky křižovatek, spojek a také tří přechodů přes vodní toky (dva přes Blanici a jeden přes Černý potok). Nedaleko odtud byl v roce 1341 pány z Janovic založen hrad Hus, který byl součástí obranného systému Zlaté stezky a jeho posádka střežila bezpečí soumarských karavan. Po husitských válkách se jej však zmocnila tlupa loupežného rytíře Habarta Lopaty z Hrádku a hrad byl roku 1441 dobyt a vypálen.\n\nTento systém cest je dlouhý téměř 2 km a rozpadá se do tří částí. Na severní části se nachází nejzřetelnější a nejlépe dochovaný pozůstatek Zlaté stezky na českém území vůbec. Vznikl pravděpodobně v první polovině 14. století při kolonizaci okolní liduprázdné krajiny a kdy nedaleko odtud vznikla soumarská osada Volary.\n\nVolary se staly největší a nejvýznamnější soumarskou osadou na české straně Zlaté stezky. Po zániku Zlaté stezky v době přechodu panství do rukou Schwarzenberků (1719) se Volary z prosperující a rušné osady staly stagnující a bezvýznamnou vesnicí a jejich obyvatelé museli hledat nové zdroje obživy. Až v roce 1871 získaly Volary statut města. Díky pomalému stavebnímu se vývoji se tam až do roku 1946 dochoval největší ucelený soubor dřevěných domů ve střední Evropě. Několik zbylých dřevěných domů alpského typu je největší pozoruhodností Volar.\n\nSoumarský most překlenul Teplou Vltavu, největší vodní tok na prachatické větvi Zlaté stezky. Udržovala jej nejprve vyšehradská kapitula a později prachatičtí měšťané a to až do konce existence Zlaté stezky. Po třicetileté válce, v létě roku 1652 během kontrolní cesty shledal prachatický primátor se dvěma radními, že je starý most velmi poškozen a že jej nelze dále užívat. Prachatičtí proto se svolením Volarských postavili nad původním mostem most nový. Tento dřevěný most se dochoval až do roku 1937, kdy byl nahrazen betonovým mostem.\n\nPřímo na trase Zlaté stezky a nedaleko od Soumarského mostu se v lese dochovalo polní vojenské opevnění z počátku třicetileté války, které je dokladem toho, že Zlatá stezka byla v dobách válečných využívána jako vojenská komunikace.\n\nNa úzkém ostrohu Stožecké skály byl k ochraně Zlaté stezky postaven malý strážní hrádek, vybudovaný pravděpodobně k ochraně mostu přes Vltavu. V nevelké vzdálenosti pod hrádkem stojí hojně navštěvovaná Mariánská poutní kaple.\n\nV délce dvou kilometrů se tu podél západní strany silnice od Soumarského mostu do Českých Žlebů táhne téměř souvislá úvozová cesta. Ve směru od Vltavy začíná asi 120 metrů před křižovatkou do Dobré a končí na kraji lesa nad Českými Žleby. V Českých Žlebech bývalo staré soumarské napajedlo, samotná osada však vznikla až počátkem 18. století po konci existence Zlaté stezky.\n\nČeské území opouštěla Zlatá stezka po starém mostě přes Mechový potok (Harlandbach) a na pasovské půdě začala stoupat na jih, do svahů hory Haidel (1167 m). Původní most byl dřevěný, v roce 1841 byl nahrazen současným kamenným. Po něm přecházela místním obyvatelstvem hojně používaná cesta z bavorského Bischofsreutu do Českých Žlebů.\n\nV Bavorsku byla Zlatá stezka pod kontrolou samostatného církevního státečku středověké římské říše − Pasovského biskupského knížectví. Do jeho sídelního města Pasova připlouvaly po Innu lodě s nákladem soli z alpských ložisek. Na severním břehu Dunaje v pasovském předměstí Ilzstadt byla sůl naložena na hřbety soumarských koní a odtud vyrážely soumarské karavany po Zlaté stezce na sever. K významným soumarským osadám na německé straně Zlaté stezky patřily Waldkirchen, Freyung, Böhmzwiesel, Fürholz a později Grainet. Mezi městečky Waldkirchen a Röhrnbach se větvily tři trasy do českých cílových měst Prachatic, Vimperka a Kašperských Hor.\n\n"}
{"id": "1550803", "url": "https://cs.wikipedia.org/wiki?curid=1550803", "title": "Válka v Abcházii (1992–1993)", "text": "Válka v Abcházii (1992–1993)\n\nVálka v Abcházii (1992–1993) byl válečný konflikt mezi gruzínskými vládními vojenskými jednotkami a abchazskými separatisty, které podporovali Rusové a militanti ze Severního Kavkazu. Do bojů se zapojili Gruzínci žijící v Abcházii na straně vládních vojsk, zatímco místní Rusové a Arméni podpořili Abchazy. V průběhu války si Abchazové zajistili podporu několika tisíc severokavkazských či kavkazských militantů a též ruských vojenských jednotek, které se nacházely na území Abcházie nebo blízko hranic. Tato válka byla vrcholem gruzínsko-abchazského konfliktu, který je doposud nevyřešený.\n\nPrůběh války byl navíc vyostřen kvůli probíhající občanské válce v západní Gruzii mezi příznivci nedávno sesazeného prezidenta Zviada Gamsachurdii a novou vládou pučistů v čele s Eduardem Ševardnadzem, také kvůli gruzínsko-osetskému konfliktu, jenž probíhal již od roku 1989, a kvůli všeobecnému nárůstu nacionalismu v době rozpadu SSSR. Během bojů docházelo k masakrům, k násilí na civilistech a k dalším válečným zločinům, a to všemi bojujícími stranami. K nejhoršímu krveprolití došlo až v závěru války dne 27. září 1993 při masakru v Suchumi. Dle Organizace pro bezpečnost a spolupráci v Evropě následovaly v Abcházii etnické čistky namířené proti gruzínskému obyvatelstvu. Tyto zločiny vyšetřovala mise v říjnu 1993, kterou nařídil Generální tajemník OSN Butrus Butrus-Ghálí a odhalila četné a závažné případy porušování lidských práv jak Abchazy, tak Gruzíny.\n\nVítězem války byla nakonec Abcházie, jež získala nezávislost, ačkoliv ji žádný stát na světě tehdy neuznal. Válka těžce dolehla na Gruzii, jež se musela vyrovnat s uprchlickou krizí, s tvrdými dopady války na ekonomiku a na tamní veřejnost celkově, a také se ztrátami území, kterým vládla od té doby jen de iure. Abcházie vyšla ze všech bojů rovněž zpustošená.\n\nJiž v průběhu 80. let byla situace v tehdejší Abchazské autonomní sovětské socialistické republice napjatá a vyostřená a sílily hlasy volající po odtržení Abcházie od Gruzie. Abchazská inteligence v roce 1989 sepsala v obci Lychny na velkém shromáždění oficiálně petici moskevské vládě na vytvoření Abchazské sovětské socialistické republiky, nezávislé na Gruzii, a tuto deklaraci podepsal rektor Suchumské státní univerzity. Tento krok vyvolal masové bouře ze strany Gruzínců žijících v Abcházii, kteří zde tvořili téměř polovinu obyvatelstva Ačkoliv nebylo této žádosti sovětským vedením vyhověno, zůstávali Abchazové loajální vůči sovětské moci. Gruzíni naopak v téže době pořádali v Tbilisi akce, jež přerostly v protisovětské demonstrace, jež byly 9. dubna 1989 složkami sovětské armády krvavě potlačeny. V průběhu této demonstrace též zazněly protiabchazské hlasy a Abchazové to vnímali jako vážnou hrozbu pro své postavení v rámci sovětské Gruzie.\n\nNapětí v Abcházii proto rostlo a vyvrcholilo 16. červenci v ozbrojený střet následkem sporů o založení pobočky Gruzínské státní univerzity v Suchumi vyčleněním gruzínské sekce z Abchazské státní univerzity, kdy bylo zabito nejméně 17 osob a dalších 448 bylo zraněno, z toho 302 bylo Gruzínců.. Pořádek nastolila až sovětská armáda, nastolením stanného práva a obvinila extrémisty z obou táborů ze vzájemné provokace.\n\nV roce 1990 se situace v Abcházii relativně uklidnila, avšak nevraživost Abchazů a Gruzínců přetrvávala. Projevovala se například legislativními válkami a segregací zájmových spolků dle národnosti. V té době nemohla pomoci etnický konflikt vyřešit ani ústřední moc, jež se potýkala s rozpadem Sovětského svazu. Změny přinesla v dubnu 1991 vyhlášená nezávislost Gruzie, jejíž prvním prezidentem se stal nacionalista Zviad Gamsachurdia. Konaly se první svobodné volby, kdy byly pro Nejvyšší sovět Abchazské ASSR nastaveny národnostní kvóty, výrazně ve prospěch Abchazů. Ty však nereflektovaly tehdejší národnostní složení: Abchazové získali 28 křesel z 65 (17 % populace), Gruzínci 26 mandátů (45 %) a zbylých 11 křesel získali Rusové a zástupci ostatních národností (38 %). Takovéto rozdělení na dvě dominantní frakce prohloubilo národnostní spory. \n\nDo čela Abcházie se již o rok dříve dostal Vladislav Ardzinba, pod jehož vedením se země potichu připravovala na další fázi konfliktu. V lednu 1992 došlo k puči v Tbilisi a nastoupila nová moc v čele s Eduardem Ševardnadzem. Gruzie přijala ústavu z roku 1921, která nepočítala s existencí autonomních republik, a tak nové napětí vyvrcholilo v červnu 1992 útokem abchazských demonstrantů a militantů na vládní budovy v Suchumi. Abchazská vláda reagovala dne 23. července 1992 jednostranným vyhlášením nezávislosti na Gruzii a prozatímně obnovila abchazskou ústavu z roku 1925. Nezávislost tehdy nebyla uznána žádným státem z mezinárodního společenství. O pár týdnů později vypukla válka.\n\nPo nastolení režimu Eduarda Ševardnadzeho se Gamsachurdiovi příznivci \"(Zviadovci)\" stáhli z Tbilisi do západní Gruzie, kde následně vypukla občanská válka. Dne 14. srpna 1992 vyslal šéf gruzínské obrany Tengiz Kitovani do akce policejní jednotky a také jednotky Národní gardy o počtu zhruba 3 tisíc mužů, aby na západě nastolila pořádek a obnovila kontrolu nad Abcházií, jež vyhlásila nezávislost. Tyto jednotky byly doplněny zločinci propuštěnými z vězení pod podmínkou, že budou bojovat v Abcházii. Ještě téhož dne se rozhořely urputné boje v ulicích Suchumi. Jednotka čítající tisíc policistů ve zbrani totiž zaútočila směrem od Gali na Suchumi. Jako první obsadili letiště Suchumi-Babušara. Poté uvalili informační embargo na novináře a během poledne vtrhli do města. Následovaly je gruzínské tanky a pěchotní vozidla, které použili v ulicích proti abchazským militantům, schovaných za barikádami a vyzbrojených Molotovy koktejly a samopaly. Následovala dělostřelba na pozice Abchazů ve městě. Gruzínské jednotky brzy obsadily i velkou část střední a východní Abcházie. 18. srpna 1992 bylo Suchumi gruzínskými jednotkami dobyto. Separatistická vláda pod vedením předsedy abchazského nejvyššího sovětu Vladislava Ardzinby rozhodla o stažení se do Gudauty, kde vyhlásil všeobecnou mobilizaci a začal volat o pomoc. \n\nNa tuto situaci zareagovala Konfederace kavkazských národů ze Severního Kavkazu, která se 19. srpna sešla v Grozném a otevřeně vyhlásila pomoc Abcházii a nepřátelství vůči Gruzii. 22. srpna uveřejnila Konfederace kavkazských národů dekret jejího prezidenta Musy Šanibova a předsedy jejich parlamentu Jusupa Soslanbekova, který zněl: \n\n25. srpna oznámil velitel gruzínských vojsk, vyslaných do Suchumi, Giorgi Karkarašvili přes televizi, že gruzínské jednotky nebudou brát žádné válečné zajatce. Přislíbil, že mírumilovným obyvatelům Abcházie nebude ublíženo, a uskuteční se mírové rozhovory. Separatisty varoval, že pokud jednání o míru ztroskotají a pokud bude zabito sto tisíc Gruzínů, zahyne všech zbývajících 97 tisíc etnických Abchazů, podporujích Ardzinbu. Karkarašvili později vyhrožoval Ardzinbovi, aby se vyvaroval jakýchkoliv akcí, kterými by měly za následek ztrátu potomků abchazského národa. Na Ardzinbu tak přesunul zodpovědnost za jejich případnou budoucí smrt. Tyto výroky později využili separatisté pro potřeby své propagandy a pro ospravedlnění svých vlastních skutků.\n\nBěhem této fáze bojů došlo k etnickým čistkám, které provázely krutosti na obou stranách. Abchazové byli vyháněni z míst pod gruzínskou kontrolou a Gruzíni byli vyháněni z míst ovládaných abchazskými separatisty. Časté byly loupeže, rabování či únosy a jiné druhy násilí včetně vražd. V Suchumi páchala gruzínská vojska, k nimž se přidaly milice Mchedrioni, tyto zločiny na etnickém základu, dle výpovědí vyháněných abchazských obyvatel často pod vlivem alkoholu. Terčem útoků se staly i abchazské kulturní památky. Gruzínci vyplenili budovy Abchazské státní univerzity, abchazského muzea a další místa. Budova abchazského národního archivu byla skupinou mladých gruzínských vojáků podpálena. Okolní obyvatelé všech národností (včetně Gruzínů) požár uhasili, ale vojáci se pak vrátili, rozehnali obyvatele střelbou, polili budovu kerosinem a znovu ji zapálili. Budova zcela vyhořela a nenávratně bylo zničeno 95 % všech písemností, dokumentů a nahrávek.\n\nDo konce srpna ovládla Gruzie většinu území Abcházie. Abchazové se ocitli obklíčení ze západu i východu v okrese Gudauta, a v severovýchodní části okresu Očamčyra v Tkvarčeli a okolí. V Gudautě byla umístěna ruská letecká základna, což bylo pro budoucí vývoj války klíčové. Zde totiž Abchazové oficiálně požádali o pomoc Rusko. Ruská armáda reagovala prohlášením odsuzující gruzínskou agresi, zatímco prezident Boris Jelcin se k záležitosti postavil neutrálně a na začátku září uspořádal v Moskvě setkání mezi Ševardnadzem a Ardzinbou. 3. září bylo sjednáno příměří, na základě kterého se měla gruzínská vojska stáhnout z okresu Gagra, nejzápadnějšího okresu v Abcházii, a Abchazové měli zařídit odchod severokavkazských dobrovolníků domů. K dojednání nejdůležitějšího bodu smlouvy, který měl definitivně vyjasnit vztah Gruzie k Abchazům, však nedošlo. Zatímco Gruzie svou část dohody o příměří plnila, Abchazové nikoliv.\n\nPo stažení těžké techniky gruzínské armády z Gagry se ocitli Gruzínci v okrese Gagry bezbranní, a tak Abchazové porušili příměří a obnovili boje. Tentokrát plně zasáhli i severokavkazští bojovníci, podporovaní kozáckými oddíly z Kubáně. Nejpočetnější byli Čečenci, v jejichž řadách bojoval i tehdy ještě neznámý bojovník Šamil Basajev. Bitva o Gagru se uskutečnila 1. až 6. října 1992. Město na pobřeží Černého moře bylo gruzínskou armádou obsazeno již v průběhu bojů o Suchumi, když se zde vylodila. Zdejší posádka zde po podepsání příměří sice nebyla příliš početná, ale byla pořád dobře vyzbrojená. Vojsku složeném z abchazských separatistů, dobrovolníků Konfederace kavkazských národů a Kozáků velel Šamil Basajev a byl úspěšný. Separatisté byli tentokrát vyzbrojeni podstatně lépe než při bitvě o Suchumi, a nasadili tanky T-72, raketomety BM-21 Grad, útočné stíhačky Suchoj Su-25 a helikoptéry. Ševardnadze před bitvou obvinil Rusko z pomoci separatistům, neboť předtím touto výzbrojí Abchazové nedisponovali. \n\nZdejší malá skupina gruzínských vojsk nejprve bránila město, poté se stáhla do centra a po přeskupení útočníky vytlačila z města do okolních zalesněných hor. 2. října zaútočili separatisté znovu, zatímco Rusové zahájili námořní blokádu Gagry, kterým velel první náměstek ruského ministra obrany Michail Kolesnikov. Jeho jednotka měla asistovat v obsazení Gagry separatisty a ruský tanker „Don“ mezitím dodal separatistům v Gudautě 420 tun paliv. \n\nBěhem bojů prchali gruzínští civilisté i vojáci na severozápad směrem k ruským hranicím, odkud je Rusové přepravili do Gruzie, nebo se nechali ruskými loděmi zapojených do blokády evakuovat po moři. Gruzíni, kteří během bitvy neuprchli, byli vyhnáni z domovů násilím nebo byli povražděni, často z pomsty za události v Suchumi před více než měsícem. Celkem jich bylo ubito 429. Čečenští militanti jich zhruba sto popravili na gagrském stadionu, usekávali jim hlavy, s kterými tam pak hráli fotbal místo míče. V Gagře byl dopaden i vlivný gruzínský politik Michail Džinčaradze, místopředseda Nejvyšší rady Abcházie, jehož Abchazové nakonec zabili poslední ranou z milosti. \n\nPředseda gruzínského parlamentu Eduard Ševardnadze reagoval na bitvu o Gagru a zejména na zprávy o napomáhání Ruska separatistům pozastavením vyjednávání o statutu Abcházie. Tyto skutky, které označil za vměšováním Ruska do vnitřních záležitostí Gruzie, vedly k prudkému zhoršení rusko-gruzínských vztahů. Rusko dle svých slov pouze evakuovalo 12 tisíc svých civilistů z oblasti bojů a na toto obvinění reagovalo prohlášením, že ofenzíva Gruzie směrem ke Gudautě a překročení řeky Gumisty budou považovány za nepřátelský akt. Do konce roku 1992 Abchazové získali zpět většinu území na západ od Suchumi.\n\nTkvarčeli bylo hornické město v odlehlé části východní Abcházie, sevřené v horském údolí, kde téměř polovinu z téměř 22 tisíc obyvatel tvořili Abchazové a další dvě čtvrtiny Rusové a Gruzínci. S vypuknutím války v srpnu 1992 zdejší Gruzíni uprchli, zatímco Abchazové utvořili partyzánské oddíly a vedle Gudauty se stalo druhým centrem protigruzínského odporu. Gruzínci v průběhu srpna a září obsazovali pobřežní oblasti, ale na Tkvarčeli zaměřili svou pozornost až v říjnu po bitvě o Gagru. Gruzínská armáda zaujala v okolí města pozice a zahájila blokádu s ostřelováním. Jedním z hlavních cílů ostřelování byla tkvarčalská elektrárna, jež přestala vyrábět elektřinu a na více než jeden rok bylo město i okolí odstřiženo od elektrické energie. V celé oblasti pod kontrolou abchazských partyzánů vypukla vážná humanitární krize. \n\nTu pomohlo zmírnit ruské vojsko, jež zde nechtělo nechat napospas svou početnou diasporu. Ruské letectvo proto poskytovalo obleženému městu Tkvarčeli helikoptérami jak humanitární, tak vojenskou pomoc. Provádělo evakuaci civilistů a pomohlo abchazským partyzánům přepravou bojovníků do města, aby se zapojili do bojů. Gruzínci odpověděli zintenzivněním ostřelování města a útočili na veškeré cíle bez rozdílu, zejména po ztroskotání další fáze vyjednávání o míru na začátku prosince 1992, kdy gruzínský parlament zároveň přijal usnesení o zavedení stanného práva v jimi kontrolovaných částech Abcházie. Kvůli tomu muselo Rusko pozastavit svou pomoc a hledalo cesty, jak k obleženým separatistům obnovit letecký most. Jeden neúspěšný pokus se odehrál 14. prosince 1992, když byla zasažena ruská helikoptéra Mi-8 s uprchlíky na palubě a zahynulo přes padesát osob, včetně 25 abchazských dětí. Ačkoliv gruzínské úřady popřely odpovědnost za toto sestřelení, panovalo přesvědčení, že na vrtulník zaútočili Gruzínci. 16. prosince požádala gruzínská vláda Rusko, aby své lidi evakuovali z Abcházie jinými cestami než letecky, například přes moře, a také aby omezilo výrazně počet letů do Gudauty na svou leteckou základnu.\n\nV prosinci 1992 zahájili abchazští separatisté ostřelování Suchumi, které ovládala gruzínská vojska, kdy docházelo k materiálním škodám ve městě i v obcích v okolí abchazské metropole. Dne 4. března 1993 dorazil do Suchumi hlava Gruzie Eduard Ševardnadze, aby osobně řídil obranu města. Vydal rozkaz vyřešit obranu okresů Očamčyra a Suchumi, neboť Abchazové jejich spojenci posilovali dle aktuálních informací své pozice v Gudautě i podél řeky Gumisty, aby zaútočili na Suchumi a uvrhli celou Gruzii do chaosu. \n\nV průběhu jeho pobytu ve městě došlo i k vyjednávání mezi Abchazy a Gruzíny, které vedl abchazský ministr hospodářství Beslan Kobachija a státní ministr Gruzie pro abchazské záležitosti Goga Chaindrava. Dle Kobachiji byl vůdce separatistů Vladislav Ardzinba připraven odstoupit v případě, že Ševardnadze učiní totéž. Dále, že nenařídil krveprolití a rabování v Gagře, a poznamenal, že Abcházie nikdy neprovedla deklaraci své nezávislosti oficiálně. Mezitím ale parlament Gruzie přijal deklaraci, v níž oficiálně obvinil Rusko z agrese vůči Gruzii a žádal, aby stáhlo všechna svá vojska z celého území Abcházie.\n\nBrzy ráno dne 16. března 1993 zahájili separatisté útok na Suchumi, jehož výsledkem byly značné materiální škody a mnoho mrtvých civilistů. Abchazové též zahájili dělostřelbu gruzínských vojenských posádek podél řeky Gumisty a v Suchumi. Později v tentýž den provedlo několik stíhaček Suchoj Su-25 nálet na Suchumi a další následující den. Následně speciální ruský výsadek vedl bojovou operaci po boku Abchazů a jejich spojenců přes řeku Gumistu, kde obsadili část obce Ačadara, než jejich postup zastavila gruzínská vojska a zahnala je zpět. Nevyužili tak zhoršující se situaci v západní Gruzii, kde nadále pokračovala občanská válka, která se zde touto dobou vyostřila, neboť se do Gruzie tajně vrátil exprezident Gamsachurdia.\n\nDne 14. května bylo vyjednáno zásluhou ruského diplomata Borise Pastuchova další příměří, které zahrnovalo závazek k účasti na mírové konferenci pod dohledem OSN, která měla od Rusů převzít úlohu vyjednávání o míru. Vyslancem generálního tajemníka OSN se stal Eduard Brunner. Abchazská strana se však jednání nezúčastnila a dohodu podepsal jen Jelcin s Ševardnadzem. Do července tak byly boje opět obnoveny. 2. července připlula ruská válečná loď k abchazskému pobřeží poblíž vesnice Tamyš a zapojila se do zuřivé bitvy proti tamním gruzínským ozbrojeným složkám. Tato bitva patřila k nejkrvavějším v celé válce, neboť na obou stranách byly stovky mrtvých a další stovky raněných. Gruzínci při bitvě dokázali uhájit své pozice.\n\nV červenci pak abchazští separatisté a jejich spojenci za asistence Rusů obsadili obce, Achalšeni, Guma a Kamani severně od Suchumi. Nejtěžší boje svedli o Kamani, neboť se tam nacházela posádka Gruzínské národní gardy a batalionu tvořeného gruzínskými dobrovolníky. Bitva trvala několik hodin a vesnice nakonec padla. Následující dva dny Abchazové systematicky mučili, znásilňovali a vyvražďovali obyvatelstvo Kamani. V nedalekém ženském klášteře znásilnili zdejší jeptišky a pak je vraždili před zraky zdejších kněžích, které poté podrobili výslechu o tom, komu patří země Abcházie, a nakonec je vyvedli ven a také je zavraždili. V průběhu masakru zahynulo 120 Gruzínců.\n\nTímto vítězstvím si abchazští separatisté zajistili téměř všechny strategické výškové body v okolí Suchumi. Krátce poté rezignoval předseda gruzínské rady obrany Abcházie Tamaz Nadareišvili ze zdravotních důvodů a nahradil ho poslanec Žiuli Šartava. V průběhu bojů se o situaci svých diaspor v Abcházii začaly zajímat jejich mateřské země. 15. srpna zorganizovalo Řecko humanitární operaci Zlaté rouno, během níž evakuovalo 1015 etnických Řeků, kteří nestačili uprchnout včas z válečné zóny a uvízli zde. Podobně došlo k evakuaci 170 Estonců třemi letadly, které vypravilo do Abcházie Estonsko ještě v roce 1992. Dle jiných zdrojů bylo evakuovaných Estonců celkem 400..\n\nSituace nebyla pro Gruzii příznivá, a tak byl Ševardnadze nucen zasednout k jednacímu stolu přímo se separatisty v ruském Soči, kde byla podepsána 27. července 1993 dohoda o stažení gruzínských vojsk a kavkazských jednotek z Abcházie s tím, že se tak mělo stát do 15 dnů. Dále mělo být obnoveno hlavní město Abcházie Suchumi a na mír v celém regionu měly dohlížet mírové jednotky s mandátem OSN podle rezoluce Rada bezpečnosti OSN č. 858 z 24. srpna 1993.\n\nAbchazové i přes podpis smlouvy nadále zbrojili a 16. září 1993 zahájili další mohutnou ofenzívu proti nepřipraveným Gruzíncům v Suchumi. Abchazové oficiálně argumentovali neplněním dohod ze Soči ze strany Gruzie, ale ve skutečnosti vycítili jedinečnou příležitost, jak se Gruzínců zbavit, protože gruzínská armáda byla již dost oslabená a v Rusku vypukla vleklá politická krize, která umožnila ruské armádě provádět na Kavkazu, co chce, takže mohla pomoci Abchazům v boji s Gruzínci. Po deseti dnech tuhých bojů bylo Suchumi 27. září dobyto a gruzínská armáda byla zatlačena až za řeku Inguri. Zároveň začal Zviad Gamsachurdia svůj ozbrojený odboj vůči Ševardnadzemu v kraji Samegrelo na západě Gruzie a jeho příznivci obsadili přístav Poti a klíčový železniční uzel v Samtredii, takže Tbilisi zůstalo odříznuté od moře. Gruzínské jednotky v Abcházii se musely vzdát a odevzdat zbraně Gamsachurdiovi.\n\nJakmile v Suchumi převzali vládu opět Abchazové, začal tzv. Masakr v Suchumi, který trval dva týdny. Severokavkazské jednotky spolu s abchazskými začaly pod dojmem vítězství ničit gruzínské části města a vyvražďovat obyvatelstvo gruzínského původu po celé Abcházii. Jenom v Suchumi bylo zavražděno v rámci těchto etnických čistek až 10 000 lidí a zbytek uprchl přes Kodorskou soutěsku do Mingrelie, Tbilisi nebo Ruska. Během této doby bylo v Suchumi Abchazskou armádou zajato několik abchazských politiků loajálních Gruzíncům jak abchazské, tak gruzínské národnosti. Všichni byli pravděpodobně mučeni a následně popraveni, včetně Žiuliho Šartavy, hlavy Abchazské autonomní republiky. Tyto všechny události vedly k přijmutí Rezoluce Rady bezpečnosti OSN č. 876 ze dne 19. října 1993 odsuzující porušení mírové dohody ze Soči a velmi ostře odsuzující etnické čistky, které prováděla Abchazská armáda. Kvůli tomu se několikrát sešla i Organizace pro bezpečnost a spolupráci v Evropě (OSCE) v Budapešti, Lisabonu a Istanbulu. Rusko přistoupilo k totální blokádě Abcházie a přerušení dodávek elektřiny.\n\nZvláštní vyslanec OSN Eduard Brunner svolal jednání o míru do Ženevy, kde měly proběhnout gruzínsko-abchazské rozhovory. Dospělo se k dohodě, podle které obě strany souhlasily s umístěním ruských jednotek na hranicích Abcházie s Gruzií podél řeky Inguri pod přísným dohledem OSN a na základě mandátu SNS. Tím byla válka z let 1992–1993 ukončena. Abcházie tuto smlouvu považovala za uhájení své nezávislosti a vítězství. V květnu 1994 byla uzavřena další dohoda upřesňující podmínky pobytu ruských vojsk u řeky Inguri. 4. prosince byla přijatá společná gruzínsko-abchazská \"Deklarace o opatřeních k politickému urovnání gruzínsko-abcházského konfliktu\", která vyjadřovala přání obou stran nastolit pořádek a obnovit zemi. Abchazská strana se konečně ze strany Gruzie dočkala uznání práva na existenci autonomní republiky, vlastní ústavy a státnosti. Abchazové se zase museli vzdát myšlenky úplné nezávislosti a do společné kompetence zařadit zahraniční politiku, energetiku, dopravu, ekologii, občanská a lidská práva a práva národnostních menšin. Součástí deklarace byl i závazek Abchazů, že umožní bezpečný návrat domů všem válečným uprchlíkům. Do Abcházie se ale po válce vrátilo už jen málo Gruzínců. Tuto deklaraci podepsali představitelé obou znepřátelených stran, Ruska, OSN a OBSE.\n\n\n"}
{"id": "1550807", "url": "https://cs.wikipedia.org/wiki?curid=1550807", "title": "Mandora (nástroj)", "text": "Mandora (nástroj)\n\nMandora je loutna s altovým laděním. To během vývoje procházelo změnami. Někdy se tento středověký hudební nástroj označoval i jako mandola. Má o něco menší velikost než loutna a pravděpodobně je předchůdkyní maličké mandolíny.\n\nPříbuzným středoevropské mandory je tradiční ukrajinský loutnový strunný nástroj podobný kytaře \"kobza\".\n\nMandolína je sopránový nástroj řazený mezi drnkací mandolové nástroje, mezi něž dále patří mandola a mandolóna. Ty v 16. a 17. století století vznikly v Itálii z mandory a panduríny. Takto však o vzniku mandolíny jako důsledku vývoje loutny a mandory uvažují jen někteří badatelé. Podle jiných byla do jižní Evropy přivezena z Persie.\n\nNázev středověkého nástroje mandory se později přenesl na \"mandolu\" – zvětšenou neapolskou mandolínu se čtyřmi dvojsborovými strunami, jež jsou naladěny o oktávu níže, než je ladění strun mandolíny. Mandola je jedním z nástrojů ve skupině mandolín určených pro hlubší polohy, vyvinutých z toho důvodu, že ladění původní mandolíny bylo diskantní. Dalšími těmito nástroji jsou: \"altová mandolína\" – ladění violy, \"mandolóncello\" – ladění violoncella, a \"mandolóna, mandolone (mandora, chitarrone)\", která má osm dvojsborových kovových strun.\n\nKlasicismus v hudbě vedl k řadě změn v obsazení hudebních nástrojů. Musely umět v celém svém rozsahu a ve všech tóninách zřetelně zahrát melodie i harmonické pasáže, čemuž loutna s mnoha sbory a laděním d-moll nevyhovovala. Hudebníci ve střední Evropě, kde tradice loutny žila nejdéle, se ale jejího tónu vzdát nechtěli. Z toho důvodu zde vznikla loutna se šesti sbory a kvartovým laděním s jednou tercií. Novému nástroji se říkalo mandora nebo galizona. Vzhledem k docela velké menzuře (okolo 70 cm) byl první sbor vypuštěn. Díky přidání basové struny znějící o kvartu níže na místo prvního sboru se tercie přesunula mezi druhý a třetí sbor. Takto je to i na dnešní kytaře. Výrazný a zřetelný tón opředených strun plně využívaných mandorou v basové poloze požadavkům hudebního klasicismu rovněž vyhovoval. Hra na nástroj se zjednodušila, a mandora se díky tomu a také díky jednodušší harmonické sazbě stala více dostupnou pro hudebníky z měšťanského prostředí.\n\nObvykle je mandora laděna s nejvyšší strunou d ́, což je o sekundu níže, než je ladění moderní kytary. Vznikla ale i basová verze naladěná o kvartu níže, jejíž nejvyšší strunou je a, s menzurou okolo 90 cm. Někdy se u basové mandory od zdvojených strun již upouštělo. Takový nástroj tím předjímal proměny proběhnuvší na konci 18. století u kytary. Stavba a používání mandory (galizony) se omezovaly na střední Evropu.\n\nOba nástroje ve svém hudebním lexikonu Clavis ad thesaurum magnæ artis musicæ (Klíč k pokladu velkého umění hudebního), který vyšel v Praze v roce 1701, podrobně popisuje Tomáš Baltazar Janovka (1669–1741). Jeho údaje jsou základním pramenným materiálem k loutnovým nástrojům. Tomáš Baltazar Janovka stejně jako anglický hudebník James Talbot (1665–1708) převzal část popisu nástroje s podobným názvem ale s odlišnou stavbou a původem, nazývaného \"colascione\" (třístrunný nástroj s malým tělem a s velmi dlouhým krkem). Colascione (calascione) je s galizonou chybně zaměňováno poměrně často. Ladění „Galizony neboli Colachonu“ je v Janovkově hesle uváděno stejné jako u Jamese Talbota. Na rozdíl od mandory bylo galizonu možné ostrunit sborově v unisonech a oktávách, a také jednoduchými strunami. Struny mandory, která je „o kvartu vyšší než galizona a ladí se podobně“, však byly taženy ve dvojicích. V době vydání lexikonu Clavis ad thesaurum stále ještě platilo rozlišení na menší mandory a větší galizony. Později se těchto termínů užívalo synonymně.\n\nNejstarší prameny se vztahem ke galizoně a mandoře podle předního mandorového badatele a hráče Pietra Prossera svědčí o tom, že nástroj zřejmě vznikl na Moravě nebo ve Slezsku. K jeho vzniku vedla nespokojenost s velkým počtem strun v té době ještě jedenáctisborové loutny.\n\nJanáčkova akademie múzických umění v Brně v roce 2019 mezi jinými nástroji koupila i jednu mandoru: \"\"Studenti loutny mohou experimentovat s loutnovým nástrojem, který se používal hlavně na Moravě v 18. století a byl nazýván Mandora. Nově mají k dispozici také renesanční loutnu.\"\"\n"}
{"id": "1550808", "url": "https://cs.wikipedia.org/wiki?curid=1550808", "title": "Heippes", "text": "Heippes\n\nHeippes je francouzská obec v departementu Meuse v regionu Grand Est. Žije zde obyvatel.\n\n\n"}
{"id": "1550809", "url": "https://cs.wikipedia.org/wiki?curid=1550809", "title": "Milna (rozcestník)", "text": "Milna (rozcestník)\n\nMilna je název celkem tří ostrovních vesnic v Chorvatsku:\n\n"}
{"id": "1550810", "url": "https://cs.wikipedia.org/wiki?curid=1550810", "title": "Rogačić", "text": "Rogačić\n\nRogačić je malá vesnička a přímořské letovisko v Chorvatsku ve Splitsko-dalmatské župě, nacházející se na severu ostrova Vis, spadající pod opčinu města Vis. V roce 2011 zde žilo 12 obyvatel.\n\nRogačić vznikl v roce 2001, když byl odtržen od města Vis a byla utvořena samostatná vesnice. V tomto roce zde žilo 8 obyvatel, o deset let později pak 12 obyvatel.\n\nJediným sousedním sídlem je město Vis.\n"}
{"id": "1550811", "url": "https://cs.wikipedia.org/wiki?curid=1550811", "title": "Rukavac", "text": "Rukavac\n\nRukavac je malá vesnička a přímořské letovisko v Chorvatsku ve Splitsko-dalmatské župě, nacházející se na severu ostrova Vis, spadající pod opčinu města Vis. V roce 2011 zde žilo 66 obyvatel.\n\nSousedními vesnicemi jsou Podselje, Podstražje a Plisko Polje.\n"}
{"id": "1550813", "url": "https://cs.wikipedia.org/wiki?curid=1550813", "title": "Milna (Hvar)", "text": "Milna (Hvar)\n\nMilna je vesnice a přímořské letovisko v Chorvatsku ve Splitsko-dalmatské župě, nacházející se na jihozápadě ostrova Hvar, spadající pod opčinu města Hvar. V roce 2011 zde žilo 104 obyvatel. V roce 1991 většinu obyvatelstva (90,41 %) tvořili Chorvati.\n\nSousedními letovisky jsou Hvar a Zaraće.\n"}
{"id": "1550814", "url": "https://cs.wikipedia.org/wiki?curid=1550814", "title": "Zaraće", "text": "Zaraće\n\nZaraće (do roku 2001 Zarače, ) je malá vesnice a přímořské letovisko v Chorvatsku ve Splitsko-dalmatské župě, nacházející se na jihozápadě ostrova Hvar, spadající pod opčinu města Hvar. V roce 2011 zde žilo 14 obyvatel.\n\nSousedními vesnicemi jsou Milna, Selca kod Starog Grada a Velo Grablje.\n"}
{"id": "1550817", "url": "https://cs.wikipedia.org/wiki?curid=1550817", "title": "Nikolaj Krylenko", "text": "Nikolaj Krylenko\n\nNikolaj Vasiljevič Krylenko (Никола́й Васи́льевич Крыле́нко; 14. května 1885 Bechtějevo – 29. července 1938 Moskva) byl sovětský voják, právník a politik, jeden ze starých bolševiků, kteří se podíleli na komunistickém teroru raných let sovětského režimu a které pak zlikvidovaly stalinské čistky. Krátkou dobu působil v čele vznikající Rudé armády, pro bojové neúspěchy byl však nahrazen profesionálními vojáky. Pak působil na různých postech v sovětském právním systému a stal se lidovým komisařem spravedlnosti a generálním prokurátorem Ruské sovětské federativní socialistické republiky. Byl také sportovním funkcionářem a jeho organizační dílo stojí za úspěchy sovětského šachu od dvacátých let až do konce sovětského režimu. \n\nKrylenko byl představitelem teorie socialistické zákonnosti a názoru, že udílení trestů by mělo být vedeno spíše politickými úvahami než vinou nebo nevinou podle litery zákona. Pracoval na návrhu sovětského trestního zákoníku, což vedlo ke sporu s Andrejem Vyšinským. V roli prokurátora byl Krylenko aktivním účastníkem divadelních procesů a politických represí ve dvacátých letech a začátkem třicátých let, například procesu proti ruskému katolickému kléru v čele s arcibiskupem Janem Cieplakem. Během velké čistky byl v lednu 1938 Krylenko kritizován pro údajně nedostatečnou služební horlivost, odstaven z funkcí a po několika dnech zatčen. Po výslechu a mučení NKVD se přiznal k rozsáhlému zapojení do sabotáží a protisovětské agitace. Byl odsouzen k trestu smrti vojenským kolegiem sovětského nejvyššího soudu v procesu trvajícím 20 minut a popraven ihned poté. \n\nKrylenko se narodil v Bechtějevu ve Smolenské gubernii jako nejstarší ze šesti dětí (dvou synů a čtyř dcer) narozených populistickému revolucionáři, který, když potřeboval peníze na podporu své rostoucí rodiny, se stal výběrčím daní pro carskou vládu. \n\nNikolaj Krylenko vstoupil roku 1904 do bolševické frakce Ruské sociálně demokratické dělnické strany. Studoval historii a literaturu na Petrohradské univerzitě, kde byl studentům znám jako soudruh Abram. Během ruské revoluce v roce 1905 byl členem krátce existujícího Petrohradského sovětu a členem bolševického petrohradského výboru. V červnu 1906 musel uprchnout z Ruska, ale již v témže roce se vrátil. V roce 1907 byl zatčen carskou tajnou policií a byl propuštěn pro nedostatek důkazů, ale brzy byl bez soudu vyhoštěn do Lublinu. \n\nKrylenko se vrátil do Petrohradu v roce 1909 a dokončil svá studia. V roce 1911 opustil stranu, ale brzy se do ní vrátil. V roce 1912 byl povolán do armády a byl propuštěn do civilu roku 1913 jako druhý poručík. Poté, co pracoval několik měsíců jako asistent redakce \"Pravdy\" a měl na starosti styk s bolševickou frakcí v Dumě, byl Krylenko v roce 1913 znovu zatčen a vyhoštěn do Charkova, kde získal právnický titul. Začátkem roku 1914 se Krylenko dozvěděl, že může být znovu zatčen, a uprchl do Rakouska. Po vypuknutí první světové války v srpnu 1914 se musel jako ruský občan přesunout do Švýcarska. V létě roku 1915 ho poslal Vladimír Iljič Lenin zpět do Ruska, aby pomohl znovu vybudovat bolševickou podzemní organizaci. V listopadu 1915 byl Krylenko v Moskvě zatčen, protože nenastoupil do armády, a po několika měsících vězení byl v dubnu 1916 poslán na jihozápadní frontu. \n\nPo únorové revoluci roku 1917 a zavedení volených sovětů v ruských ozbrojených silách byl Krylenko zvolen předsedou sovětu svého pluku a poté divizního sovětu. 15. dubna byl zvolen předsedou sovětu 11. armády. Po Leninově návratu do Ruska v dubnu 1917 Krylenko přijal novou bolševickou politiku nesmiřitelné opozice vůči prozatímní vládě. V důsledku toho musel 26. května 1917 rezignovat na svůj post pro nedostatek podpory nebolševických členů armádního sovětu. \n\nV červnu 1917 se Krylenko stal členem bolševické vojenské organizace a byl zvolen delegátem Prvního všeruského sjezdu sovětů. Na sjezdu byl za bolševickou frakci zvolen do stálého Všeruského ústředního výkonného výboru. Krylenko opustil Petrohrad a 2. července zamířil na vrchní velitelství v Mogilevu, ale prozatímní vláda ho tam zatkla poté, co bolševici 4. července zahájili neúspěšné povstání. Byl držen ve vězení v Petrohradě, ale byl propuštěn v polovině září po Kornilovově aféře. \n\nKrylenko se aktivně podílel na přípravě říjnové revoluce 1917 v Petrohradu jako nově zvolený předseda I. sjezdu sovětů severní oblasti a vedoucí člen Vojenského revolučního výboru. 16. října, deset dní před povstáním, oznámil bolševickému ústřednímu výboru, že petrohradští vojáci by v případě povstání podpořili bolševiky. Během bolševického převzetí moci ve dnech 24. a 25. října byl Krylenko jedním z vůdců povstání spolu s Lvem Trockým, Adolfem Joffem a Vladimirem Antonovem-Ovsejenkem.\n\nNa Druhém všeruském sjezdu sovětů 25. října se Krylenko stal lidovým komisařem (ministrem) a členem triumvirátu (s Pavlem Dybenkem a Nikolajem Podvojským) odpovědného za vojenské záležitosti. Na začátku listopadu 1917 (podle juliánského kalendáře), ihned po bolševickém převzetí moci, pomohl Krylenko Trockému potlačit pokus přívrženců prozatímní vlády vedených Alexandrem Kerenským a generálem Petrem Krasnovem o znovuopanování Petrohradu. \n\nPoté, co prozatímní vrchní velitel a náčelník generálního štábu generál Nikolaj Duchonin odmítl zahájit mírová jednání s Němci, byl 9. listopadu jmenován vrchním velitelem Krylenko (v této chvíli pouhý praporčík). Ve dnech 12.–13. listopadu zahájil jednání s německou armádou. Krylenko 20. listopadu dorazil na velitelské velitelství v Mogilevu a zatkl generála Duchonina, kterého pak rudí gardisté na Krylenkův podnět napadli bajonety a zastřelili. Po vzniku Rudé armády 15. ledna 1918 (starý kalendář; 28. ledna podle nového kalendáře) byl Krylenko také členem celoruského výboru, který dohlížel na její budování. Uměl být vynikajícím řečníkem, který dokázal přesvědčit nepřátelské davy pouhými slovy. Jeho organizační talent však zaostával daleko za jeho řečnickými schopnostmi. \n\nKrylenko byl aktivním zastáncem politiky demokratizace ruské armády, včetně zrušení podřízenosti, volby důstojníků poddůstojníky a použití propagandy k vítězství nad nepřátelskými jednotkami. Ačkoli Rudá armáda měla počátkem roku 1918 určité úspěchy proti malým a špatně ozbrojeným protibolševickým oddílům, jeho politika se ukázala jako neúspěšná, když německé armády na konci února 1918 po krachu brestlitevských rozhovorů rozdrtily sovětské síly. V té době Bruce Lockhart Krylenka popsal jako „epileptického degenerovaného jedince… a nejodpudivější typ, se kterým jsem se setkal během všech svých styků s bolševiky“. \n\nPo porážkách se Trocký snažil o vytvoření vojenské rady z bývalých ruských generálů, která by fungovala jako poradní orgán Rudé armády. Lenin a bolševický ústřední výbor se 4. března dohodli na vytvoření Nejvyšší vojenské rady, v jejímž čele měl být bývalý šéf carského generálního štábu Michail Bonč-Brujevič. V tu chvíli celé bolševické vedení Rudé armády, včetně lidového komisaře (ministra obrany) Nikolaje Podvojského a Krylenka, důrazně protestovalo a nakonec rezignovalo. Kancelář „vrchního velitele“ byla formálně zrušena sovětskou vládou 13. března a Krylenko byl znovu přidělen do Komisariátu pro spravedlnost. \n\nOd května 1918 a do roku 1922 byl Krylenko předsedou Revolučního tribunálu Všeruského ústředního výkonného výboru. Současně působil jako člen kolegia státních zástupců Revolučního tribunálu. \n\nV květnu 1918 Lev Trocký nařídil, aby byl sovětský námořní velitel Alexej Ščastnyj postaven před soud za podněcování sporů. Po soudním projednání, v němž byl Krylenko prokurátorem, předseda soudu, jakýsi Karklin, odsoudil admirála, „k zastřelení během dvaceti čtyř hodin.“ V sále došlo okamžitě k rozruchu, protože Lenin 28. října 1917 trest smrti zrušil. Krylenko však vysvětlil přítomným: „O co vám jde? Popravy byly zrušeny. Ščastnyj se ale nepopravuje; bude zastřelen.“ Rozsudek byl vykonán brzy poté. \n\nKrylenko byl nadšeným zastáncem rudého teroru, třebaže nebyl úplně zajedno s Čekou, a kdysi zvolal: „Musíme popravit nejen viníka. Poprava nevinných na masy zapůsobí ještě více.“ \n\nZačátkem roku 1919 byl Krylenko zapojen do sporu s Čekou (sovětskou tajnou policií) a měl prsty v tom, že Čece odebrali právo popravovat lidi bez soudu. V roce 1922 se Krylenko stal zástupcem komisaře spravedlnosti a asistentem generálního prokurátora RSFSR. V této funkci působil jako hlavní žalobce při moskevských divadelních procesech dvacátých let. \n\nNa jaře 1923 působil Krylenko jako státní zástupce v moskevském divadelním procesu s římskokatolickou hierarchií Sovětského svazu. K obžalovaným patřili arcibiskup Jan Cieplak, monsignore Konstanty Budkiewicz a později blahoslavený Leonid Fjodorov, exarcha ruské řeckokatolické církve. \n\nPodle otce Christophera Lawrence Zuggera Bolševici již zorganizovali několik „divadelních procesů“. Čeka uspořádala „soudní přelíčení proti Petrohradské bojové organizaci“; její nástupce, nový GPU, „soud socialistických revolucionářů“. V těchto a dalších takových fraškách byli obžalovaní nevyhnutelně odsouzeni na smrt nebo k dlouhému vězení na severu. Cieplakův soudní proces byl v té době ukázkovým příkladem bolševické revoluční spravedlnosti. Normální soudní pravidla vůbec revoluční soudy neomezovala; státní zástupce N. V. Krylenko prohlásil, že soudy mohou pošlapat práva jiných tříd než proletariátu. Odvolání od soudu nebylo možné k vyššímu soudu, ale k politickým komisím. Západní pozorovatelé shledali prostředí – velký taneční sál bývalého šlechtického klubu s malovanými anděly na stropě – zcela nevhodným pro tuto vážnou událost. Od soudců ani státních zástupců se nepožadovalo, aby měli právní vzdělání, pouze to správné „revoluční“. To, že samotní soudci ignorovali zřetelné tabule „Zákaz kouření“, zákonnosti nesvědčilo. \n\nPodle Francise MacCullagha, korespondenta novin New York Herald Krylenko, který začal mluvit v 18.10, byl napřed poměrně umírněný, ale pak rychle zahájil útok na náboženství obecně a katolickou církev zvlášť. „Katolická církev,“ prohlásil, „vždycky vykořisťovala pracující třídy.“ Když žádal arcibiskupovu smrt, řekl „Veškerá jezuitská prohnanost, s jakou jste se hájil, vás neuchrání před trestem smrti. Ani papež ve Vatikánu vás teď nemůže zachránit.“ Jak dlouhý proslov pokračoval, rudý prokurátor se postupně rozvášnil protináboženskou nenávistí. „Vaše náboženství,“ řval, „plivu na něj jako plivu na všechna náboženství – na pravoslavné, židy, mohamedány a všechny ostatní.“ „Tady není žádný zákon než sovětský zákon,“ křičel v jiné pasáži, „a podle tohoto zákona musíte zemřít.“ \nArcibiskup Cieplak a monsignore Budkiewicz byli odsouzeni k smrti. Dalších patnáct obžalovaných bylo odsouzeno na dlouhý pobyt na Solovkách. Rozsudky vzbudily velký rozruch v západním světě. \n\nPodle otce Zuggera Vatikán, Německo, Polsko, Velká Británie a Spojené státy vyvinuly ohromné úsilí o záchranu arcibiskupa a jeho kancléře. V Moskvě duchovní z polského, britského, československého a italského vyslanectví apelovali na „humanitu“ a Polsko nabídlo výměnu jakéhokoli vězně za záchranu arcibiskupa a monsignora. Konečně byl 29. března arcibiskupův trest změněn na deset let vězení, ... ale monsignore neměl být ušetřen. Opět se objevily výzvy od zahraničních mocností, od západních socialistů a vedoucích církví. Tyto apely nebyly k ničemu: Pravda 30. března v úvodníku uvedla, že tribunál hájil práva dělníků, kteří byli buržoazním systémem po staletí utlačováni pomocí kněží. Prokomunističtí cizinci, kteří se zasadili o tyto dva muže, byli rovněž odsouzeni za „kompromisy s kněžskými služebníky buržoazie“ ... Otec Rutkowski později zaznamenal, že se Budkiewicz bez výhrad odevzdal Boží vůli. Na velikonoční neděli bylo světu řečeno, že monsignore je stále naživu, a papež Pius XI. se veřejně modlil u svatého Petra, aby Sověti ušetřili jeho život. Moskevští představitelé řekli ministrům zahraničí a reportérům, že monsignorův rozsudek je spravedlivý a že Sovětský svaz je suverénní národ, který nepřijme žádné vměšování. V reakci na výzvu rabínů z New Yorku ušetřit Budkiewiczův život napsala \"Pravda\" nevybíravý úvodník proti „židovským bankéřům, kteří vládnou světu“, a bez obalu varovala, že Sověti zabijí také židovské odpůrce revoluce. Až 4. dubna konečně vyšla najevo pravda: Monsignore ležel už tři dny v hrobě. Když zpráva dorazila do Říma, papež Pius padl na kolena a s pláčem se modlil za knězovu duši. Aby to bylo ještě horší, kardinál Gasparri právě dočetl přípis od Sovětů, že „všechno postupuje uspokojivě“, když přišel telegram oznamující popravu. 31. března 1923, na bílou sobotu ve 23.30, po týdnu vroucích modliteb a pevně rozhodnut, že je připraven obětovat se za své hříchy, byl monsignore Constantine Budkiewicz vyveden ze své cely a někdy před úsvitem velikonoční neděle střelen zezadu do hlavy na schodech vězení Lubjanka. \n\nV roce 1931 se Krylenko stal komisařem spravedlnosti a generálním prokurátorem RSFSR; předsedal divadelním procesům počátku 30. let a byl široce vnímán jako veřejná tvář sovětského soudního systému. Krylenko z funkce generálního prokurátora odstoupil v roce 1932 a byl nahrazen Andrejem Vyšinským. V roce 1933 byl Krylenko vyznamenán Leninovým řádem. V lednu 1933 rozhořčeně kritizoval shovívavost některých sovětských úředníků, kteří nesouhlasili s nechvalně známým „zákonem o pěti uších“: Někdy čelíme naprostému odmítnutí uplatnit tento zákon neoblomně. Jeden lidový soudce mi na rovinu řekl, že se nedokáže přimět, aby poslal někoho do vězení za to, že ukradl čtyři uši. Čelíme zde hlubokému předsudku, který ti lidé pijí s mateřským mlékem... pomýlené víře, že lidé mají být souzeni ne podle politických směrnic strany, ale podle jakési „vyšší spravedlnosti“. \n\nV letech 1927 až 1934 byl Krylenko členem Ústřední kontrolní komise Komunistické strany.\n\nVe 30. letech řídil Krylenko organizace sovětských šachistů, hráčů dámy a horolezců. Byl jedním z průkopníků horolezectví v Pamíru, vedl sovětskou polovinu společné sovětsko-německé expedice v roce 1928 a expedice do východního Pamíru v roce 1931 a na Leninův vrchol v roce 1934. Krylenko použil své pozice k uskutečnění stalinistické linie naprostého ovládnutí a politizace všech oblastí veřejného života: Musíme jednou provždy skoncovat s neutralitou šachu. Musíme jednou provždy odsoudit formulku „šachy pro šachy“ podobně jako odsuzujeme „umění pro umění“. Musíme organizovat úderky šachistů a začít okamžitě plnit pětiletku pro šachy. Podle britského velmistra Daniela Kinga byla práce Krylenka na propagaci šachů pokračováním jeho role v sovětských protináboženských kampaních: „Bolševické motivy propagace šachů byly ideologické i politické. Doufali, že tato logická a racionální hra může masy zbavit víry v ruskou pravoslavnou církev; ale také chtěli prokázat intelektuální nadřazenost sovětského lidu nad kapitalistickými národy. Jednoduše řečeno, byla to součást světové nadvlády.“ „V případě šachů se trefili do černého: vybavení bylo možno levně vyrobit; turnaje byly relativně snadno organizovatelné; navazovali na existující tradici. Brzy byly šachové kluby v továrnách, na statcích, v armádě... Tento obrovský společenský experiment rychle přinesl ovoce.“ \n\nKrylenko organizoval šachový turnaj v Moskvě roku 1925, první velkou mezinárodní šachovou soutěž v Rusku po vzniku komunistického režimu, i další šachové turnaje a v roce 1935 pozval do Sovětského svazu bývalého mistra světa v šachu Emanuela Laskera, který zde pobýval až do roku 1937.\n\nPodle svého švagra Maxe Eastmana byl Krylenko v mládí „laskavý a poetický“, ale „pod Leninovým vlivem“ se zatvrdil, aby se stal „nemilosrdným bolševikem“. Během dvacátých a třicátých let napsal desítky knih a článků na podporu své filozofie „socialistické zákonnosti“. \n\nPodle Krylenka rozhodující roli při rozhodování o rozsudku a trestu před soudem hrají spíše politické úvahy než důkazy. Dále tvrdil, že i přiznání získané mučením je důkazem viny obžalovaného; hmotné důkazy, přesné definice zločinu nebo pravidla vedení soudního procesu nejsou v socialismu potřebné. \n\nMichail Jakubovič, obžalovaný v jednom z divadelních procesů, popsal setkání s Krylenkem po týdnech mučení ze strany OGPU, aby prodiskutoval svůj nadcházející soud: Když mi dovolil se posadit, Krylenko řekl: „Nepochybuji, že jste se osobně ničím neprovinil. Oba konáme svou povinnost vůči straně – považoval jsem vás a považuji za komunistu. Budu u procesu prokurátorem; vy potvrdíte svědectví, získaná během vyšetřování. To je naše povinnost vůči straně, vaše a moje. Během procesu mohou vzniknout nepředvídané komplikace. Budu se na vás spoléhat. Kdyby vznikla potřeba, poprosím předsedajícího soudce, aby vám položil dotaz. A vy naleznete správná slova.“ Krylenko prosazoval své názory na socialistickou zákonnost během práce na dvou návrzích sovětského trestního zákoníku, jednom v roce 1930 a druhém v roce 1934. Krylenkovi oponovali někteří sovětští teoretici včetně sovětského generálního prokurátora Andreje Vyšinského. Podle Vyšinského znamenalo Krylenkovo nepřesné vymezení zločinů a jeho odmítnutí definovat podmínky stanovení trestu právní nestabilitu a svévoli, a proto bylo proti zájmům strany. Jejich debaty bez výsledku pokračovaly po celý rok 1935. \n\nSe začátkem velké čistky po atentátu na Sergeje Kirova 1. prosince 1934 začala Krylenkova hvězda blednout a Stalin začal stále více upřednostňovat Vyšinského. Zejména to byl Vyšinskij a ne Krylenko, kdo vystupoval jako žalobce v prvních dvou vysoce sledovaných moskevských monstrprocesech se starými bolševiky v srpnu 1936 a v lednu 1937. Krylenkův spojenec, marxistický teoretik Jevgenij Pašukanis, byl podroben těžké kritice koncem roku 1936, zatčen v lednu 1937 a zastřelen v září. Krátce po Pašukanisově zatčení byl Krylenko nucen veřejně „přiznat své chyby“ a připustit, že Vyšinskij a jeho spojenci měli naprostou pravdu. \n\nV roce 1936 Krylenko ospravedlnil zahrnutí zákona proti mužské homosexualitě do sovětského trestního zákoníku z roku 1934 jako opatření zaměřené proti podvratné činnosti: Kdo tedy jsou většinou naši klienti v takových soudních procesech? Je to pracující třída? Ne! Jsou to beztřídní pobudové. Beztřídní pobudové buď pocházející ze spodiny, anebo ze zbytků vykořisťovatelských tříd. Nemají kam jít. Takže se uchylují k – pederastii. Spolu s tím, vedle toho, pod touto záminkou, se v páchnoucích utajených bordelech děje i další druh činnosti – kontrarevoluční aktivita.\n\nKrylenko byl 20. července 1936 povýšen na komisaře spravedlnosti SSSR a byl přímo zapojen do prvních vln Stalinovy velké čistky mezi lety 1935 a 1938. Na prvním zasedání nově reorganizovaného Nejvyššího sovětu Sovětského svazu v lednu 1938 ho však odsoudil stalinista na vzestupu Mir Džafar Bagirov: Soudruh Krylenko se záležitostmi svého komisariátu zabývá jen tu a tam. Ale řídit Komisariát spravedlnosti, k tomu je zapotřebí značná iniciativa a vážné zaujetí. Zatímco soudruh Krylenko dříve věnoval hodně času šplhání po horách a cestování, a teď věnuje hodně času hraní šachů... Potřebujeme vědět, s kým v případě soudruha Krylenka jednáme – s komisařem spravedlnosti? nebo s horolezcem? Nevím, co si soudruh Krylenko myslí sám o sobě, ale nepochybně je špatný lidový komisař. Útok byl předem pečlivě připraven a Molotov ho podpořil. V reakci na to Stalin 19. ledna 1938 odvolal Krylenka z jeho pozice a na jeho místo jako náhradníka jmenoval N. M. Ryčkova. Krylenko a jeho rodina opustili Kreml a odcestovali na svou daču mimo Moskvu. Večer 31. ledna 1938 Krylenko dostal telefonát od Josifa Stalina, který mu řekl: „Nezlob se. Věříme ti. Pokračuj v práci na novém právním řádu, kterou jsi dostal.“ Telefonát Krylenka uklidnil, ale později toho večera byl jeho dům přepaden jednotkou NKVD. Krylenko a jeho rodina byli zatčeni. \n\nPo třech dnech výslechů a mučení NKVD se Krylenko „přiznal“, že je „sabotérem“ od roku 1930. 3. dubna doplnil prohlášení, že byl Leninovým nepřítelem před říjnovou revolucí. Během svého posledního výslechu 28. června 1938 Krylenko jmenoval třicet úředníků Komisariátu spravedlnosti, které měl údajně najmout do protisovětského spiknutí. \n\nNikolaj Krylenko byl 29. července 1938 souzen Vojenským kolegiem sovětského Nejvyššího soudu. Podle Krylenkových vlastních teorií socialistické legality byl rozsudek a trest rozhodnut předem. Soud trval jen dvacet minut, dost dlouho na to, aby Krylenko stáhl svá falešná přiznání. Poté, co byl shledán vinným, byl odveden a okamžitě střelen zezadu do hlavy.\n\nDůstojník NKVD, který vynutil Krylenkovo svědectví, jakýsi Kogan, pravděpodobně kapitán Lazar V. Kogan, který také vyslýchal Nikolaje Bucharina a Genricha Jagodu, byl zastřelen v roce 1939 (pravděpodobně 2. března) za „protisovětskou aktivitu“. Krylenkův rozsudek byl jedním z prvních anulovaných sovětským státem v roce 1955 během chruščevovské oblevy. \n\nKrylenkova bývalá manželka a také stará bolševička Jelena Rozmirovičová přežila čistku tak, že na sebe neupozorňovala a pracovala ve stranických archivech. Jeho sestra Jelena Krylenková pracovala pro Maxima Litvinova na ministerstvu zahraničních věcí, ačkoli nikdy nebyla členkou strany. V roce 1924 se rozhodla opustit Rusko s americkým spisovatelem Maxem Eastmanem (který byl v Rusku téměř dva roky, zkoumal a psal životopis Trockého). Aby mohla odejít, Litvinov souhlasil s tím, že ji bude vydávat za členku své delegace, když bude cestovat do Londýna na mezinárodní konferenci. Nemohla však opustit delegaci a zůstat ve svobodné zemi bez pasu, který by jí bolševici nedali. Takže v hodinách před odjezdem se ona a Max Eastman vzali. Když v roce 1956 zemřela, byli stále svoji a žili v Americe. Unikla tak čistkám. \n\nOd pádu Sovětského svazu odmítli ruští prezidenti Boris Jelcin a Vladimir Putin změnit právní systém vytvořený Nikolajem Krylenkem. \n\nKrylenko také vytvořil to, čemu se později říkalo „sovětský šachový stroj“, který umožnil sovětským velmistrům ovládnout mistrovství světa v šachu po většinu zbytku 20. století a vytvořil řadu šachových mistrů světa zahrnující Michaila Botvinnika, Vasilije Smyslova, Michaila Tala, Tigrana Petrosjana, Borise Spasského, Anatolije Karpova a Garryho Kasparova.\n\n"}
{"id": "1550820", "url": "https://cs.wikipedia.org/wiki?curid=1550820", "title": "Zdeněk Lev Libštejnský z Kolovrat", "text": "Zdeněk Lev Libštejnský z Kolovrat\n\nZdeněk Lev Libštejnský z Kolovrat, také Liebsteinský z Kolowrat, případně Zdeněk Lev Kolovrat-Libštejnský, také Kolowrat-Liebsteinský (1588 – 24. února 1640) byl český šlechtic z rodu Kolovratů. V roce 1624 byl povýšen do hraběcího stavu a v letech 1638–1640 zastával úřad podkomořího králové.\n\nPocházel z panského stavu. Narodil se jako nejmladší syn Albrechta VI. Libštejnského z Kolovrat († 1586) a jeho 3. manželky (sňatek 1. ledna 1566) Alžběty Kavkové z Říčan († 6. března 1585, pohřbena v Tochovicích). Měl několik nevlastních sourozenců z předchozích manželství otce. Jeho starší nevlastní bratři z otcova prvního manželství Jan (1550–1616) a Jaroslav (1553–1617) zastávali dvorské úřady u habsburského dvora. Jeho vlastní bratr Jindřich Libštejnský z Kolovrat (1570–1646) zastával nejvyšší zemské úřady Českého království.\n\nStudoval v Bavorsku na univerzitě v Dillingenu (Dillingen and der Donau). V roce 1607 se stal královským číšníkem a v roce 1612 komořím arcivévody Leopolda V. Tyrolského (1586–1632). Za třicetileté války byl aktivní i v armádě a dosáhl hodnosti plukovníka. Po porážce stavovského povstání stál v čele jedné z rekatolizačních komisí a za své služby Habsburkům byl 15. dubna 1624 povýšen do říšského hraběcího stavu. Už v roce 1623 se stal císařským radou a komořím. V letech 1623–1629 zastával úřad hejtmana Litoměřického kraje a ve 30. letech Boleslavského kraje. Kariéru završil jako podkomoří králové (1638–1640), který měl na starosti příjmy z věnných měst. \n\nZemřel 24. února 1640 a byl pohřben v Praze.\n\nVlastnil Pirkštejn. Konojedy získal od své první manželky Heleny Elišky, která je zdědila po svém bratru, zemském hejtmanovi v Kladsku, Adamovi Gotfrýdovi Berkovi z Dubé. V roce 1623 koupil sloupské panství jako císařský konfiskát po Volfovi ze Solhauzu za sníženou cenu. K hradu\ntehdy patřily kromě dvou poplužních dvorů okolní vsi Sloup, Radvanec, Chomouty, Bukovina, Záhoří, Svitava, Lindava, Velenice a díl Skalice. Nedaleký berkovský zámek byl v roce 1630 nákladně opraven. Panství bylo o devět let později poničeno švédskými vojsky vedenými generálem Johanem Banérem. Závětí určil hlavním dědicem svého majetku jediného syna Václava Františka, člena jezuitského řádu. Manželku zabezpečil dvaceti tisíci kop grošů, vsí Polevskem a berkovským zámečkem pod hradem.\n\nOženil se dvakrát. Nejdříve si vzal 14. února 1609 Helenu Elišku Berkovou z Dubé a Lipé (také uváděná jako \"Alena Eliška\", † 2. února 1632), dcerou Adama Berky z Dubé a Lipé († 1583) a Kateřiny z Hungerkoštu († 1564). Zemřela tragicky, cestou z Konojed do Prahy byla přepadena loupežníky a zavražděna. Pohřbena byla v Praze. Podruhé se oženil s Kateřinou z Vrtby († po 1652), dcerou Jana Hroznaty z Vrtby a Barbory Čejkové z Olbramovic. Z druhého manželství se narodily dvě děti:\n\nKateřina se po smrti manžela znovu provdala za Jiřího Petra Kokořovce z Kokořova († 1650).\n\n"}
{"id": "1550821", "url": "https://cs.wikipedia.org/wiki?curid=1550821", "title": "Jimmy Hoffa", "text": "Jimmy Hoffa\n\nJames Riddle Hoffa (14. února 1913; nezvěstný od 30. července 1975, prohlášen za mrtvého 30. července 1982) byl americký odborový předák, prezident organizace Teamsters (1957–1971). Již od svých počátků v této organizaci byl zapleten do organizovaného zločinu. V roce 1964 byl odsouzen na třináct let vězení (odkud nadále vedl Teamsters), avšak již po necelých pěti letech byl roku 1971 propuštěn poté, co jej prezident Richard Nixon omilostnil. Dne 30. července 1975 se ztratil. K jeho vraždě se o mnoho let později přiznal jeho přítel Frank Sheeran, který jej údajně zabil z pověření nejvyšší mafie. V životopisném snímku \"Hoffa\" (1992) jej ztvárnil Jack Nicholson. Ve filmu \"Irčan\" (2019) pak Al Pacino.\n"}
{"id": "1550829", "url": "https://cs.wikipedia.org/wiki?curid=1550829", "title": "Iza", "text": "Iza\n\nIza je řeka v severním Rumunsku, je levým přítokem Tisy. Délka toku je 83 km, rozloha povodí činí 1303 km².\n\nPramen Izy se nachází ve výšce 1200 , n. m. pod vrcholem Pietrosul v pohoří Rodna. Řeka teče ne severozápad Marmarošskou kotlinoujako její hlavní tok. Do řeky Tisy se vlévá u Sighetu Marmației.\n\nV údolí řeky se nachází velký počet dřevěných kostelů, které jsou na seznamu světového dědictví UNESCO. Nejznámější kostel Narození Panny Marie se nachází v obci Ieud.\n"}
{"id": "1550830", "url": "https://cs.wikipedia.org/wiki?curid=1550830", "title": "Zvonice svatého Marka", "text": "Zvonice svatého Marka\n\nZvonice svatého Marka ( \"Campanile di San Marco\", \"Canpanièl de San Marco\") je zvonicí neboli kampanilou světoznámé Baziliky svatého Marka v italských Benátkách. Je to jedna z dominant náměstí Svatého Marka a jeden ze symbolů města.\n\nTato 98,6 m vysoká věž stojí v rohu náměstí Svatého Marka proti hlavnímu průčelí baziliky. Základní část tvoří 50 m vysoký cihlový hranol o šířce stran 12 m, na jehož vrcholu je umístěna lodžie s vyhlídkovou plošinou, která obklopuje zvonici s pěti zvony. Nad ní se nachází cihlové atikové patro se lvem sv. Marka – symbolem Benátek a jejich ženskou představitelkou Spravedlností (\"la Giustizia\") po stranách. Věž je ukončena jehlanovitou stříškou se zlatou větrnou korouhví tvořenou soškou archanděla Gabriela. Dnešní podobu dostala zvonice v roce 1514. Navzdory autenticky působícímu vzhledu však nejde o původní stavbu. Současná věž pochází z roku 1912, kdy byla dokončena rekonstrukce po zřícení v roce 1902. \n\nStavební dějiny a osud kampanily jsou neodmyslitelně spjaty s Benátkami a Benátskou republikou. Stavba původní věže byla započata v 9. století za vlády dóžete Pietra Tribuna (887–912) a byla budována na římských základech. Jejím původním posláním bylo sloužit jako strážní věž nebo maják pro potřeby přístavu, jenž v té době zabíral podstatnou část prostoru, který dnes známe jako neboli náměstíčko Sv. Marka, tedy část náměstí vedoucí k přístavnímu molu. Dokončena byla ve 12. století za panování dóžete Domenika Morosiniho (?–1156). V letech (1538–1546) vyrostla u její paty malá, bohatě dekorovaná , jejímž autorem byl Jacopo Sansovino. Ta byla dokončena roku 1549 a zrekonstruována v roce 1912 poté, co ji zničila zřícená zvonice. Jedním ze vzorů, podle nichž byla kampanila budována, byla zvonice baziliky opatství San Mercuriale ve Forlì v historickém regionu Romagna.\n\nBěhem let poničil zvonici mnohokrát úder blesku. V roce 1388 jím byla těžce poškozena, roku 1417 ji blesk zapálil a následný požár poničil a v roce 1489 zničil požár způsobený bleskem dřevěnou střechu věže.\n\nSvoji definitivní podobu získala kampanila v 16. století díky rekonstrukci, která následovala po dalším poškození věže způsobeném tentokrát zemětřesením v březnu 1511. Práce započaly pod vedením architekta Giorgia Spaventa a pokračoval v nich Bartolomeo Bon z Bergama. K věži tak přibyla nová mramorová zvonice, cihlové atikové patro se sochami lva sv. Marka a Benátek (Spravedlnosti) a zlacená střecha. Rekonstrukce byla dokončena 6. června 1513 slavnostním umístěním zlacené dřevěné sochy archanděla Gabriela na vrchol zvonice. Průběh této slavnosti pro nás zaznamenal benátský historik Marino Sanuto mladší (1466–1536).\n\nBěhem následujících století prodělala kampanila řasu dalších zákroků, jež měly napravit škody způsobené bleskem. K poničení došlo v letech 1548 a 1565. V roce 1653 započal Baldassare Longhena s opravnými pracemi, ale již roku 1658 ji blesk poškodil znovu. Poté co ji 13. dubna 1745 opět zasáhl blesk, který způsobil praskliny v části zdiva a následnou smrt několika lidí způsobenou padajícím materiálem, došlo k dalším opravám. V letech 1761 a 1762 došlo k dalším ničivým zásahům blesku, a proto byla zvonice roku 1776 vybavena bleskosvodem. \n\nRoku 1820 byla socha archanděla Gabriela nahrazena novou, od Luigiho Zandomeneghiho.\n\nV červenci roku 1902 se na severní stěně zvonice počaly objevovat nebezpečně vyhlížející trhliny, které se během následujících dní nadále zvětšovaly. Kolem tři čtvrtě na deset 14. července se pak celá věž zřítila, přičemž její trosky zdemolovaly i přilehlou loggettu. Díky osamocenému umístění kampanily byly škody způsobené jejím zřícením poměrně malé. Kromě loggetty byl zničen pouze roh italské národní knihovny. Baziliku sv. Marka uchránil velký porfyrový sloup zvaný (Provolávací kámen), odkud se předčítala úřední prohlášení.\n\nJeště téhož večera odsouhlasila městská rada částku přes 500 000 lir na obnovu zvonice. Bylo rozhodnuto, že bude postavena přesná kopie zřícené věže, pouze s vnitřní výztuží, jejímž úkolem bude zabránit případnému budoucímu zřícení stavby, a s výtahem. Jako první daroval 22. července své lešení pro obnovu kampanily královský tajný rada a specialista na lešení Georg Leib z Mnichova. Práce na obnově zvonice započaly 25. dubna 1903 a trvaly až do 6. března 1912. Prováděla je stavební firma G. A. Porcheddua. Nová zvonice byla zasvěcena 25. srpna 1912 u příležitosti Dne svatého Marka, přesně 1000 let poté, co byly údajně položeny základy původní stavby.\n\nVe zvonové části zvonice je umístěno 5 zvonů. Každý z nich měl v dobách Benátské republiky zvláštní účel.\n"}
{"id": "1550834", "url": "https://cs.wikipedia.org/wiki?curid=1550834", "title": "Souilly", "text": "Souilly\n\nSouilly je francouzská obec v departementu Meuse v regionu Grand Est. Žije zde obyvatel.\n\n"}
{"id": "1550835", "url": "https://cs.wikipedia.org/wiki?curid=1550835", "title": "Kissworld: The Best of Kiss", "text": "Kissworld: The Best of Kiss\n\nKissworld: The Best of Kiss je oficiální kompilační album největších hitů skupiny Kiss, vydané 25. ledna 2019 americkým hudebním vydavatelstvím Mercury Records. Album obsahuje celkem 20 skladeb a jeho délka je 75 minut a 27 vteřin.\n\n"}
{"id": "1550836", "url": "https://cs.wikipedia.org/wiki?curid=1550836", "title": "Arayat", "text": "Arayat\n\nArayat je neaktivní stratovulkán na hlavním filipínském ostrově Luzon. Doba poslední erupce není známa, ale pravděpodobně k ní došlo během holocénu. \n\nSopka se nachází v rovinaté zemědělské oblasti na území města Arayat v provincii Pampanga. 16 kilometrů západně od Arayatu se nachází město Angeles City a bývalá základna leteckých sil USA Clark Air Base, sopka Pinatubo se nachází 26 kilometrů směrem na západ. Jako jediná hora v rovinaté krajině nejvýznamnější orientační bod provincie Pampanga: 8,6 kilometrů severozápadně na severním okraji města Magalang se nacházíe letecký klub Angeles City, který nabízí vyhlídkové lety s ultralehkými letadly nad horou Arayat. \n\nKe dvěma vrcholům sopky Arayat vedou dvě cesty. Jedna vede z města Arayat přes národní park Mount Arayat na Peak 1. Z Peak 1 je vidět centrální část ostrova Luzon s řekou Pampanga, pohoří Zambales a Bataan na západě a pohoří Sierra Madre na východě. \"Na Peak 2\" vede cesta z Magalangu. \n\n"}
{"id": "1550837", "url": "https://cs.wikipedia.org/wiki?curid=1550837", "title": "Augsburská radnice", "text": "Augsburská radnice\n\nAugsburská radnice, německy \"Augsburger Rathaus,\" je významná architektonická památka v německém městě Augsburg považovaná za jeden z nejdůležitějších projevů architektonické renesance na sever od Alp. Postavena byla v letech 1615–1624 na místě starší gotické budovy, architektem a stavitelem Eliasem Hollem, příslušníkem tradičního místního stavitelského rodu, který má na svém kontě i řadu dalších budov ve městě a byl ve svém návrhu silně ovlivněn pobytem v Toskánsku. Ceněna byla vždy především jím navržená fasáda a vnitřní členění budovy. Dvě osmihranné věže byly do projektu doplněny dodatečně, aby stavba působila monumentálněji. Od roku 1828 nebyla radnice viditelná z hlavního náměstí, neboť ji zakryla budova burzy, tu však srovnalo se zemí britské bombardování za druhé světové války, 25. února 1944, takže od definitivního odklizení zbytků budovy burzy je radnice znovu z náměstí viditelná a je de facto jeho součástí. I sedmipatrová radnice byla bombardováním poškozena, ale na rozdíl od jiných budov byla kompletně zrekonstruována a od roku 1955 zde znovu sídlí vedení města. Před ustavením stálého říšského sněmu v Řezně roku 1663 na augsburské radnici několikrát zasedal Říšský sněm, v proslulém Zlatém sále (\"Goldener Saal\"), jehož výtvarnou výzdobu zajistil v 17. století německý malíř Johann Matthias Kager a Vlám Peter Candid. V roce 1690 na radnici Josef I. Habsburský pořádal slavnostní banket k oslavě svého korunování římským králem. Tuto říšskou tradici připomíná říšská orlice na štítě. Zcela na vrcholu stavby je pak kamenná šiška, tradiční symbol Augsburgu.\n"}
{"id": "1550842", "url": "https://cs.wikipedia.org/wiki?curid=1550842", "title": "Zámek v Ludwigsburgu", "text": "Zámek v Ludwigsburgu\n\nZámek v Ludwigsburgu, německy \"Residenzschloss Ludwigsburg,\" je rozsáhlý zámecký komplex v německém městě Ludwigsburg vystavěný v barokním slohu. Někdy je nazýván Švábské Versailles. Osmnáct budov s 452 místnostmi se rozkládá na pozemku zvícím 32 hektarů, což z Ludwigsburgu činí největší zámecký komplex v Německu. Nejstarší částí je \"Alter Hauptbau\", v něm sídlili württemberští vévodové (a později i králové). Stavitelem zámku byl především vévoda Eberhard Ludvík. Stavba začala roku 1704, práce na hlavní části skončily v roce 1733. Na projektu a stavbě se podílela řada architektů, mezi nimi zejména Johann Friedrich Nette a Ital Donato Giuseppe Frisoni. Poslední z hlavních křídel zámku, tzv. \"Neuer Hauptbau\", dokončil Francouz Philippe de La Guêpière již v rokokovém stylu. Nikolaus Friedrich von Thouret dal později především vnitřním prostorám charakter neoklasicistní. V roce 1918 byl zámek otevřen veřejnosti, od roku 1947 se zde pravidelně koná kulturní festival (\"Ludwigsburger Schlossfestspiele\"), zaměřený především na vážnou hudbu, jinak založený již roku 1932. Uvnitř zámku jsou dvě muzeální expozice věnované dějinám módy a porcelánu. Severně od zámku se nachází letohrádek Favorite postavený Frisonim roku 1717. V rozlehlých zámeckých zahradách, jimž byla vrácena původní barokní podoba, v současnosti turisté naleznou naučnou stezku, kde se děti učí rozeznávat zpěv různých druhů ptáků.\n\n"}
{"id": "1550843", "url": "https://cs.wikipedia.org/wiki?curid=1550843", "title": "Tour de Ski 2019/2020", "text": "Tour de Ski 2019/2020\n\nTour de Ski 2019/2020 je 14. ročník série závodů v běhu na lyžích. Zahrnuje sedm závodů během devíti dnů od 28. prosince 2019 do 5. ledna 2020. Tour de Ski je součástí Světového poháru v běhu na lyžích. Vítězství obhajují Norové Johannes Klæbo a Ingvild Flugstad Østbergová. \n\n Lenzerheide:\n\n\n"}
{"id": "1550846", "url": "https://cs.wikipedia.org/wiki?curid=1550846", "title": "Hispano-Suiza E-34", "text": "Hispano-Suiza E-34\n\nHispano-Suiza E-34, později přejmenovaný na Hispano HS-34, byl španělský jednomotorový dvouplošník s tandemovým uspořádáním kokpitů navržený jako cvičný letoun pro základní výcvik. Španělské námořnictvo (Aeronáutica Naval) si objednalo výrobu 25 letounů tohoto typu. Vzhledem k občanské válce bylo dokončeno pouze pět letounů.\n\nK využití motoru Walter Junior španělským letectvem se víže jedna historka s ing. Antonínem Kumperou, generálním ředitelem A.S. Walter, zveřejněná ing. Jiřím Perglem, poválečným konstruktérem pístových motorů v jinonickém Motorletu v 50.-60. letech (citováno přesně, jak je uvedeno ve zdroji): \"Když se po čwesa vypadla španělská vláda (republikánksá, bylo to na počátku třicátých let) konkuzz na motor o 150 koních pro cvičná létedla. Byl Kumpera na plese Aeroklubu. Dostavil se posel, který přinesl naléhavou zprávu. Kumpera okamžitě telefonoval do fabriky a vydal příkazy. (Bylo to možné, protože nebližší spolupracovnici bydleli ve fabrice a mnoho klíčových pracovníků si postavilo nad fabrikou svoje vily – ano, vily a to i dělníci!). Dodali nu na nádraží motor v bedně, potřebnou dokumentaci, kufr s oblečením přivezl motér (automobilový závodník Knapp, za mne vedoucí montáže). Který jel sebou. Když Kumpera přijel, Říkal stálo to moc peněz, ale  máme to v kapce. Waltrovácký Major zvítězil v konkurzu i proti původnímu motoru, který se účastnil také.\" (A.D.C. Cirrus?, de Havilland Gipsy Major?)\n\nV soutěži o vládní zakázku vyhlášenou v roce 1935 ministerstvem vojenského letectví (Aeronáutica Militar) na výrobu cvičných letounů se též účastnily letouny Adaro 1.E.7 Chirta, González Gil-Pazó GP-1 a Loring X. V podmínkách soutěže bylo stanoveno, že zúčastněná letadla, která budou vybrána do finále soutěže jako nejlépe vyhovující, musí být opatřena motory Walter Junior, ke kterým španělská vláda zakoupila od továrny Walter licenci. Z přihlášených prototypů, které se soutěže zúčastnily, vyhověly celkem tři podmínkám ministerstva. Jako první byl klasifikován samonosný dolnokřídlý jednoplošník González Gil-Pazó GP-1. Druhou cenu obdržel dvouplošník E-34, vyrobený továrnou Hispano-Suiza z Guadalajary a třetí cena připadla na dvouplošník Adaro Chirta inženýra De Adaro, šéfa Technického odboru pro civilní letectví. Všechna tato letadla byla podle stanovené podmínky opatřena motory Walter-Junior 120 k a těmito motory budou opatřena rovněž i sériová letadla.\n\nLetadlo E-34 navrhl ing. D. Vicente Roa Mirance.\n\nLetoun E-34 byl jednomotorový dvoumístný vzpěrový dvouplošník s tandemovým uspořádáním kokpitů. Měl obě křídla stejného rozpětí a konstantního profilu. Křídla byla dřevěná konstrukce potažená tkaninou. Vzpěry mezi křídly byly ve tvaru písmene N a byly vyztuženy dráty. Horní křídlo bylo navíc podpíráno nad trupem párem menších vzpěr ve tvaru N. Střední část horního křídla měla v odtokové hraně velký výřez pro lepší viditelnost směrem nahoru. V této centrální části byla umístěna i palivová nádrž o objemu 100 l. Křidélka byla namontována pouze na spodní křídlo. \n\nTrup E-34 měl pravoúhlý průřez vytvořený z ocelových trubek a uvnitř byl vyztužen dráty. Tandemové kokpity byly otevřené a chráněny před proudem vzduchu byly pouze malými plexisklovými štítky. Podvozek měl dvojici vnitřně odpružených hlavních kol s balonovými pneumatikami a ostruhou na zádi. Na krátké vzpěry pod trupem a dvě delší vedoucí až pod kokpit byla namontována dělená náprava. \n\nLetadlo bylo velmi podobné britskému de Havillandu DH-82 „Tiger Moth\". \n\nI když letoun E-34 nevyhrál zmíněnou soutěž Aeronáutica Militar, přesto si námořnictvo (Aeronáutica Naval) objednalo v srpnu 1935 výrobu 25 letounů, aby nahradil zastarávající letadla Avro 504K.\n\nV roce 1935, před španělskou občanskou válkou, byl na mezinárodní letecké výstavě konané v barcelonském Montjuichu vystaven druhý prototyp s motorem Gipsy, novým podvozkem a se sloty Handley Page. Po restrukturalizaci republikánských ozbrojených sil v září 1936 bylo letectvo republikánského námořnictva sloučeno s vojenským letectvem. Na začátku občanské války byl dokončen pouze jeden letoun, zbytek byl dokončen během války. Hispano-Suiza přestěhovala v listopadu 1936 svoje výrobní provozy z Guadalajary (u Madridu) do Alicante (u letiště La Rabasa) na pobřeží středozemního moře (Baleárské moře), které patřilo do sféry vlivu republikánských sil. Námořní síly zůstaly loajální vůči republice. Celkem však bylo vyrobeno jen pět letounů. Po uspokojivém vyhodnocení námořními techniky a piloty na letecké základně San Javier Air Force Base (Murcia) byla těmto letounům přidělena imatrikulace EA-HGA až EA-HGE. \n\nPouze jeden E-34 přežil občanskou válku. Během války E-34 plnil styčné mise (průzkumný letoun) s červenými pruhy republikánského letectva. Na konci války byl v Alicante přeživší letoun frankisty \"zajat\". Po válce (v letech 1941-2) byl v Seville tento letoun opět zprovozněn s využitím repasovaných součástí z E-34 a osazen motorem Gipsy. Byl přejmenován na Hispano HS-34. Tento letoun byl potom využíván Aero Clubem Sevilla s civilní registrace ES-AFJ. V roce 1951 jej získal Aero Club Sabadell, který letoun o dva roky později prodal Aero Clubu v Granadě, kde byl provozován až do počátku 70. let. V roce 1973 byl tento letoun začleněn jako historický exponát ve španělském muzeu letectví a kosmonautiky. \nLetoun Hispano-Suiza HS-34 (EC-AFJ , ex E-34) je vystaven v muzeu letectví a kosmonautiky (Museo de Aeronáutica Y Astronáutica) v Madridu (Cuatro Vientos).\n\n\n\nÚdaje pro E-34 podle\n\n\n\n\n\n"}
{"id": "1550848", "url": "https://cs.wikipedia.org/wiki?curid=1550848", "title": "Csajág", "text": "Csajág\n\nCsajág [čaják] je obec v Maďarsku v župě Veszprém, spadající pod okres Balatonalmádi. Nachází se asi 6 km severovýchodně od Balatonkenese, asi 19 km východně od Balatonalmádi a asi 22 km jihovýchodně od Veszprému. V roce 2015 zde žilo 829 obyvatel. Dle údajů z roku 2011 tvoří 86,7 % obyvatelstva Maďaři, 0,6 % Němci, 0,6 % Řekové, 0,6 % Romové a 0,3 % Rumuni, přičemž 13,1 % obyvatel se k národnosti nevyjádřilo.\n\nKromě hlavní části zahrnuje obec i osadu Bakonymajor.\n\nCsajágem prochází silnice 7207. Sousedními obcemi jsou Balatonfőkajár a Küngös.\n"}
{"id": "1550849", "url": "https://cs.wikipedia.org/wiki?curid=1550849", "title": "Děmidov", "text": "Děmidov\n\nDěmidov () je město ve Smolenské oblasti v Ruské federaci. Při sčítání lidu v roce 2010 měl přes sedm tisíc obyvatel.\n\nDěmidov leží při ústí říčky Gobzy do Kasplji, levého přítoku Západní Dviny. Od Smolenska, správního střediska oblasti, je vzdálen přibližně devadesát kilometrů severozápadně.\n\nPrvní zmínka o Děmidovu je pod názvem \"Porečje\" () z roku 1499.\n\nV roce 1776 bylo Porečje povýšeno na město.\n\nV roce 1918 bylo město přejmenováno k poctě místního komunistického funkcionáře na \"Děmidov\".\n\nZa druhé světové války byl Děmidov od 13. července 1941 obsazen německým vojskem a jednotky Kalininského frontu Rudé armády jej dobyly zpět 22. září 1943.\n\n"}
{"id": "1550855", "url": "https://cs.wikipedia.org/wiki?curid=1550855", "title": "Letecký útok na Plzeň 16. října 1944", "text": "Letecký útok na Plzeň 16. října 1944\n\nLetecký útok na Plzeň 16. října 1944 byla operace amerických vzdušných sil () na podzim 1944, v průběhu druhé světové války. Při denním náletu bombardérů na západočeské město Plzeň měly být především poškozeny Škodovy závody, což se částečně podařilo.\n\nPlzeňské Škodovy závody, od začátku okupace součást koncernu strojíren , byly pro nacistické Německo velmi důležité, neboť byly jednou z největších zbrojních továren v Evropě. Škodovka, velká strojírna, významný výrobce zbraní a lokomotiv, se stala cílem spojeneckých vzdušných útoků, neboť podle spojeneckých představ mělo její zničení zhoršit německé možnosti pokračovat ve válce, tedy ji zkrátit a ušetřit mnoho lidských životů. Na podzim 1944 musela Třetí říše odrážet na východu útok postupující Rudé armády, od jihu přes Itálii se přibližovaly americké a britské jednotky a po vylodění v Normandii v létě se otevřela západní fronta. Výkon zbrojního průmyslu byl pro německé velení důležitý a dokázal zvedat jeho produkci. Problémem pro Německo se v roce 1944 stal nedostatek leteckého benzínu, když se spojencům podařilo cílenými útoky na rafinérie a skladiště pohonných hmot snížit výrobu na 10 % původně vyráběného objemu. Nedostatek benzínu značně ochromil .\n\nBritské Královské letectvo () se snažilo útočit na Škodovy závody od roku 1940. Poloha továrny hluboko v týlu nepřítele a tedy na hranici doletu bombardovacích letadel značně omezovala možnosti útoků. Úspěch nočních náletů komplikovala i náročná navigace, přelet rozsáhlého nepřátelského území, neznalost terénu české krajiny a německá protivzdušná obrana. Královské letectvo svůj dosud poslední nálet na Plzeň provedlo v noci ze 13. na 14. května 1943. Letecké pumy poškodily Škodovky, ale mnoho pum dopadlo na civilní cíle včetně vsi Radčice a její okolí. Další nálet provedli až Američané v 22. února 1944 v rámci operace Argument, ale s nevalným výsledkem. Od března do podzimu 1944 byl nad Plzní klid.\n\n15. letecká armáda vyslala z jihoitalských základen bombardovací svaz o síle téměř 600 bombardérů a na cíle v Rakousku a bývalém Československu. Část z těchto letadel pokračovala přes Šumavu nad území Čech. U Nepomuku se rozdělila na dvě skupiny, jedna mířila na chemické závody u severočeského Záluží, druhá na Škodovku v Plzni. Před rozdělením svazu přilétly doprovodné stíhací letouny , 50 letadel od 325. stíhací skupiny a 53 letadel od 31. skupiny.\n\nSirény leteckého náletu se rozezněly v 11.03 a nad Plzeň přilétlo 61 či 65 bombardérů od 5. bombardovacího křídla. Na Škodovku a přilehlou dělnickou čtvrť Karlov dopadlo celkem 26 pum, z toho dvě na Karlov autoři J. Fišer a V. Laštovka uvádějí 32 pum (bez uvedení pramene). Zbylých přibližně 200 půltunových pum dopadlo mimo areál Škodovky, přičemž do oblasti Slovanského údolí a dnešních Zadních Skvrňan dopadlo asi 160 pum. Zasaženo bylo skladiště dřeva na ranžíru a výtopny Českomoravských drah (protektorátního nástupce ČSD), bomby dopadaly na obytné čtvrti Skvrňany, Lochotín, Roudná, též na Hlavní nádraží i v okolí Plzně. 16. října byl také poprvé bombardováním postižen areál plzeňského pivovaru Prazdroj na Pražském předměstí. Pět bomb dopadlo přímo na podnik a dalších 15 jich bylo shozeno na přilehlé pivovarské louky u řeky Mže. Konec náletu byl signalizován ve 13.24.\n\nCelkem bylo v Plzni shozeno 307 tun výbušnin.\n\nProti bombardovacímu svazu se stíhači vyletěly německé stíhače a z a . Rozpoutala se rozsáhlá letecká bitva s těžištěm v okolí Jesenice na Rakovnicku, odděleně proběhly další souboje u Horažďovic. Americké letectvo tuto bitvu jednoznačně vyhrálo, když nezaznamenalo žádnou ztrátu ani vážnější poškození, zatímco německé jednotky měly přes dvacet sestřelů či nouzových přistání a také 4 mrtvé letce a další těžce zraněné. Američtí stíhači při návratu zaútočili i na pozemní cíle, např. u Vodňan napadli nákladní vlak s cisternami. \n\nZdroje uvádějí různé celkové počty obětí, od 26 osob po 30 osob, oběti jsou uváděny i v součtu jako 100 mrtvých a zraněných. Zraněno bylo 61 osob. Tři dny po bombardování, 19. října, proběhlo na ústředním hřbitově poslední rozloučení s 28 oběťmi. Hlavního projevu se ujal vrchní starosta .\n\nVe městě bylo náletem zničeno 9 budov, dalších 11 bylo těžce poškozeno. O náhradu škody způsobené náletem požádalo 235 osob.\n\nŠkody utrpělo 74 budov a elektrárna, přímo v továrně přišlo o život šest lidí, celkem zemřelo 17 pracovníků Škodovky.\n\nNejvíce byla poničena nová lokomotivka, na kterou spadlo 6 pum. V hale, která byla stále ještě ve výstavbě, byla umístěna výroba stíhače tanků Jagdpanzer 38 (t) Hetzer. Přímo zasažená byla také dělovka a budova s přejímací síní děl, výbuchy v nich poškodily též pérovnu stojící mezi nimi. Zásah rozvodny a chladicí věže ochromil elektrickou ústřednu III. Po jednom zásahu přišla slévárna lehkých kovů o celou střechu a další puma zničila jeden z rohů hlavního skladu materiálu. Ostatní pumy nezasáhly přímo budovy, ale síla jejich explozí byla dostatečná pro vytlučení oken a poškodila střechy v širším okolí. Vznikla celá řada požárů, které byly hašeny až do noci. Paradoxně byla řada zařízení poškozena až při zásahu hasičů.\n\nVýše škod po náletu, ať již v hlavním areálu, na kolonii Karlov či v detašovaných objektech, přesáhla 79 miliónů korun. Největší položkou se stalo poškození nové lokomotivy, které bylo ohodnoceno na 16,7 miliónu korun. Nálet sice způsobil velké poškození budov, jejichž propadlé střechy vzbuzovaly ze vzduchu dojem naprosté zkázy, ale pod nimi byly jen minimálně poškozené stroje výrobních provozů. Potvrzuje to i hlášení ze 17. října se o náletu a jeho důsledcích: „Škody na budovách a střechách jsou značné. Naproti tomu škody na strojích jsou nepatrné. Práce na obnovení výroby jsou v plném proudu“. Po provizorních opravách budov bylo možné ve většině případů spustit znovu výrobu. Podle historika Zdeňka Roučky však nebylo možné několik týdnů vyrábět stíhače tanků Hetzer. Na odstranění škod pracovala tisícovka lidí, opravy probíhaly až do listopadu, kdy ještě 11. listopadu bylo na nápravu nasazeno 484 pracovníků.\n\nV přilehlé dělnické kolonii Karlov byla poškozena školní budova a škola se znovu přestěhovala do Skvrňan (v letech 1941–1946 se škola přestěhovala šestkrát).\n\nV Měšťanském pivovaru zahynul zedník Martin Kleisner a tesaři Václav Kraus a Václav Špelina. Výbuchy na pivovarských loukách u řeky Mže porušily vodovodní potrubí a kabely propojující vodárnu s podnikovou elektrocentrálou, škody byly odstraněny během dvou dnů. U skladiště smoly bylo poškozeno oplocení závodu, které bylo provizorně opraveno dřevěnou hradbou. Škody byly provizorně napraveny zaměstnanci podniku během několika následujících dní v rámci nařízení o pracovní povinnosti občanů města Plzně.\n\nV Pivovaru Gambrinus dopadla puma na ležácký sklep „Kaiser“, poškozeny byly i kolny nad sklepem sloužící ke skladování stavebního materiálu.\n\nNa seřaďovacím nádraží byla pumami poškozena výtopna a skladiště dřeva.\n\nNení jasné, zda pumy dopadající na pivovary byly nepřesným zásahem při útoku na nádraží či zda došlo k chybnému zaměření Škodových závodů.\n\nVe Slovanském údolí bylo náletem poškozeno mnoho obytných domů a několik lidí při něm zemřelo. Bomby spadly roztroušeně do okolí Karlovarské třídy na Lochotíně, lehce poškodily čtyři domy pronajaté Měšťanským pivovarem.\n\nV květnu 2019 bylo pro nález nevybuchlé 500liberní letecké pumy pocházející pravděpodobně z tohoto náletu evakuováno 20 tisíc obyvatel Skvrňan (článek na iDNES připsal bombu naopak poslednímu náletu na Plzeň).\n\n"}
{"id": "1550859", "url": "https://cs.wikipedia.org/wiki?curid=1550859", "title": "Kateřina Bečková", "text": "Kateřina Bečková\n\nKateřina Bečková (* 11. září 1957 Praha) je česká historička, kurátorka, spisovatelka a publicistka. Od roku 2000 je předsedkyní Klubu Za starou Prahu.\n\nVystudovala teorii kultury na Filosofické fakultě University Karlovy. Poté nastoupila do Muzea hlavního města Prahy, kde pracuje jako kurátorka sbírky historických fotografií a Langweilova modelu Prahy.\n\nJe členkou Klubu Za starou Prahu, od roku 2000 je jeho předsedkyní.\n\nOd roku 1990 provozuje nakladatelství Schola ludus Pragensia.\n\n\nTato edice navazuje na stejnojmennou sérii publikací, kterou vydáválo nakladatelství Václava Poláčka v letech 1945–1948 a kterou vydalo v reedici Nakladatelství Paseka v letech 2002–2003.\n\n\n\nPublikovala a publikuje v časopisech:\n\n\n\n\n"}
{"id": "1550861", "url": "https://cs.wikipedia.org/wiki?curid=1550861", "title": "Kabaret (rozcestník)", "text": "Kabaret (rozcestník)\n\nKabaret může být:\n"}
{"id": "1550869", "url": "https://cs.wikipedia.org/wiki?curid=1550869", "title": "Xbox Series X", "text": "Xbox Series X\n\nXbox Series X (kódové označení Project Scarlett) je domácí herní konzole vyvíjená společností Microsoft, která se má začít prodávat ve 4. čtvrtletí roku 2020 (pravděpodobně 7. 11. 2020). Je 1. oznámeným systémem od Microsoftu pro 4. generaci Xbox konzolí a 9. generaci herních konzolí. Bude mít zpětnou kompatibilitu všech her z Xboxu One, většiny her z Xbox 360 a z části i z původního Xboxu (jako na Xboxu One). Také bude mít zpětnou kompatibilitu všeho hardwaru z Xbox One (ovladače atd.).\n\nNa E3 2019 bylo oznámeno, že se pracuje na novém Xboxu s kódovým označením project scarlett. 12. 12. 2019 byl na The Game Awards 2019 oznámen Xbox series X a odhalen jej vzhled.\n\nKonzole bude schopná zobrazovat 4K při 60-120 snímků za sekundu a podporu 8K rozlišení. Bude mít podle dosavadních informací výkon 12 teraflopů. Přinese Ray Tracing a Multitasking.\n\nOvladač nabídne oproti Xbox One vylepšený d-pad po vzoru Xbox Elite controller series 2 a nové tlačítko share pro sdílení souborů. Bude kompatibilní i s Windows 10 a pravděpodobně i s mobilními zařízeními.\n\nBylo oznámeno i několik launchových her mezi něž patří třeba \"Halo Infinite\" a \"\".\n"}
{"id": "1550870", "url": "https://cs.wikipedia.org/wiki?curid=1550870", "title": "Pomena", "text": "Pomena\n\nPomena () je malá vesnice a přímořské letovisko v Chorvatsku v Dubrovnicko-neretvanské župě, spadající pod opčinu Mljet. Nachází se na západě ostrova Mljet a je jeho nejzápadnějším sídlem. V roce 2011 zde žilo celkem 52 obyvatel.\n\nVesnice je napojena na silnici D120. Sousedními vesnicemi jsou Goveđari a Polače.\n"}
{"id": "1550872", "url": "https://cs.wikipedia.org/wiki?curid=1550872", "title": "Goveđari", "text": "Goveđari\n\nGoveđari () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Mljet. Nachází se na západě ostrova Mljet. V roce 2011 zde žilo celkem 151 obyvatel. Centrum vesnice se nachází ve vnitrozemí, u moře se nacházejí připadající osady \"Babine Kuće\", \"Njivice\" a \"Pristanište\".\n\nVesnice je napojena na silnici D120. Sousedními vesnicemi jsou Polače a Pomena.\n"}
{"id": "1550876", "url": "https://cs.wikipedia.org/wiki?curid=1550876", "title": "Polače", "text": "Polače\n\nPolače () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Mljet. Nachází se na západě ostrova Mljet. V roce 2011 zde žilo celkem 113 obyvatel.\n\nVesnice je napojena na silnici D120. Sousedními vesnicemi jsou Babino Polje, Blato, Goveđari, Kozarica a Ropa.\n"}
{"id": "1550878", "url": "https://cs.wikipedia.org/wiki?curid=1550878", "title": "Seznam hlav států v roce 2020", "text": "Seznam hlav států v roce 2020\n\nV seznamu hlav států v roce 2020 jsou uvedeni nejvyšší představitelé všech nezávislých států, kteří vládli v roce 2020. Seznam je seřazen abecedně podle světadílů. Jsou zde uvedeny nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "1550885", "url": "https://cs.wikipedia.org/wiki?curid=1550885", "title": "Kabaret (České Budějovice)", "text": "Kabaret (České Budějovice)\n\nKabaret, také Cabaret Happy, Happy Cabaret nebo jen Cabaret, byl dům a podnik v Českých Budějovicích. Během svého fungování nabízel občerstvení a erotické služby, před zánikem došlo k sérii požárů, v jejichž důsledku byl objekt stržen.\n\nBěhem svého fungování nabízel tehdy oblíbený podnik občerstvení (bar), lesbické show, go-go tanečnice a další atrakce. Podle obyvatel okolních domů byl podnik bezproblémový. Zákazník zazvonil, byl vpuštěn dovnitř. Ven byla slyšet jen hudba, ale nedocházelo k rušení klidu. Ještě roku 2005 byl podnik činný.\n\nV roce 2006 byl majitel odsouzen k sedmi letům vězení za střelbu v táborské nemocnici. Po propuštění dle výpovědí svědků dům opakovaně podpaloval, v 70 % případů byl při požáru přistižen právě majitel. Další požáry byly způsobeny bezdomovci nebo narkomany, kteří se ve zdevastovaném objektu pohybovali. Obyvatelé okolních domů zaznamenali zhruba 15 požárů, nejčastěji v letech 2016 a 2017.\n\nSeznam není kompletní, obsahuje pouze publikované události:\n\nV prosinci 2017 nařídil stavební úřad vyklizení a zabezpečení budovy, aby nedocházelo k dalšímu poškozování. Devastace ale pokračovala a hrozilo zřícení. V srpnu 2018 nařídil stavební úřad odstranění budovy do 30. listopadu 2018. V lednu 2019 bylo kontrolou zjištěno, že k odstranění nedošlo. Stavební úřad prodloužil termín k odstranění do 9. dubna 2019, situace se však nezměnila. 21. listopadu 2019, krátce po posledním požáru, přistoupilo město České Budějovice k likvidaci objektu, jejíž náklady ve výši zhruba 2 000 000 Kč budou zpětně vymáhané po majiteli.\n"}
{"id": "1550886", "url": "https://cs.wikipedia.org/wiki?curid=1550886", "title": "Dr. Bambus", "text": "Dr. Bambus\n\nDr. Bambus je píseň české rockové skupiny Kabát, kterou složili Ota Váňa a Milan Špalek. Jedná se o první píseň na debutovém studiovém albu \"Má jí motorovou.\" Skladba je řazena do tehdejšího žánru skupiny trash metal. \n\nKabát\n"}
{"id": "1550892", "url": "https://cs.wikipedia.org/wiki?curid=1550892", "title": "Božena Kjulleněnová", "text": "Božena Kjulleněnová\n\nBožena Kjulleněnová (11. listopadu 1944 Zlín – 20. listopadu 2010 Třebíč, rozená Dvořáková) byla česká malířka. Mezi lety 1970 a 1981 byla manželkou Josefa Kremláčka a mezi lety 1981 a 2010 byla manželkou Borise Kjulleněna.\n\nBožena Kjulleněnová se narodila jako Božena Dvořáková v roce 1944. Od roku 1964 do roku 1970 vystudovala Vysokou školu uměleckoprůmyslovou v Praze, studovala v ateliéru Františka Muziky. Od roku 1970 pak působila v Třebíči, kde měla ateliér a v roce 2010 zemřela, pohřbena byla v Rudíkově.\n\nVěnovala se malbě, kde byla inspirována klasickou hudbou, od konce 70. let 20. století se věnovala surrealistické olejomalbě a od roku 1995 se věnovala abstraktní gestické enkaustice v rámci cyklu Energie. Od konce 90. let se věnovala přírodní malbě barevnou tuší. Věnovala se také grafice suchou jehlou a exlibris.\n\nV roce 1970 získala cenu Františka Muziky, roku 1992 získala třetí cenu za grafiku k olympijským hrám v Barceloně a v roce 1997 získala první cenu na II. bieánale knižního umění v Martině.\n\nAbsolvovala několik individuálních výstav a mnoho kolektivních.\n\n"}
{"id": "1550902", "url": "https://cs.wikipedia.org/wiki?curid=1550902", "title": "Macarena Gómezová", "text": "Macarena Gómezová\n\nMacarena Gómez Traseira (* 2. února 1978 Córdoba) je španělská herečka.\n\nVystudovala dramatické umění na Rose Bruford College v Londýně. V roce 2001 natočila svůj první film \"Dagon\", další role ztvárnila ve filmech \"Horečná doba\", \"V záři neonů\", \"Sexykiller\", \"Čarodějnice ze Zugarramurdi\" a \"Kůže\". Účinkovala také v televizním seriálu \"La que se avecina\", v divadelní hře \"Orquesta Club Virginia\" a v reklamních spotech firmy Bankia. \n\nZa hlavní roli v thrilleru \"Musarañas\" byla v roce 2014 nominována na Cenu Goya pro nejlepší herečku. \n\nJejím manželem je režisér a hudebník Aldo Comas, mají jednoho syna.\n\n"}
{"id": "1550904", "url": "https://cs.wikipedia.org/wiki?curid=1550904", "title": "Máš to už za sebou", "text": "Máš to už za sebou\n\nMáš to už za sebou je píseň české rockové skupiny Kabát, kterou složili Radek Hurčík a Milan Špalek. Jedná se o šestou píseň z debutového studiového alba \"Má jí motorovou.\" Skladba je zařazena do žánru trash metal. Skupina tuto píseň hrála v počátcích (album \"Živě!\"), později ji oprášila v letech 2009 (album \"Po čertech velkej koncert\") a 2014.\n\n\nSkupina natočila několik videoklipů k této písni pro různé televizní hitparády.\n\n"}
{"id": "1550906", "url": "https://cs.wikipedia.org/wiki?curid=1550906", "title": "Dvanáct bobulí révy", "text": "Dvanáct bobulí révy\n\nDvanáct bobulí révy nebo hroznů štěstí ( , ) je tradice, v rámci které se jí dvanáct bobulí révy, jedna na každý úder zvonu, o půlnoci z 31. prosince (Silvestr) na 1. ledna, protože to údajně přináší štěstí do nového roku. \n\nPůvodně jde o tradici španělského původu, která se rozšířila do dalších latinskoamerických zemí, jako jsou Mexiko, Venezuela, Bolívie, Ekvádor, Salvador, Peru, Kolumbie, Portoriko, Nikaragua nebo Kostarika. Nejvýznamnějším místem, kde se hroznové bobule jí ve Španělsku, je náměstí Puerta del Sol v Madridu. Tam se na budově poštovního úřadu nacházejí známé hodiny, odkud téměř všechny španělské televizní kanály vysílají zvonění při příchodu nového roku. Na vlastní přípitek se tradičně používá španělské šumivé víno cava. \n\n2. ledna 1894 španělské noviny \"El Siglo Futuro\" \"(Budoucí století)\" publikovaly článek deníku \"El Imparcial\" z předchozího dne s názvem „Hrozny dobročinnosti“, který hovoří o zvyku „dovezeném z Francie, jež však u nás zdomácněl“. Ve stejný den bylo v periodiku \"Vojenská pošta\" možné číst: „Nezničitelný zvyk jíst hrozny po vyslechnutí prvního zvonění oznamujícího dvanáct hodin shromáždil v bratrském kolokviu nespočet rodin, a všichni sborově křičeli: Ještě jeden rok! “. \n\nNa Silvestra roku 1895 se objevila písemná zmínka o dvanácti bobulích vína, které symbolizovaly dvanáct měsíců roku, a v ten den se předseda vlády s rokem 1895 rozloučil hrozny a šampaňským. \n\nVzniku tradice konzumace hroznů předcházelo vydání vyhlášky tehdejšího starosty Madridu Josého Abascala y Carredano z prosince 1882, jež uložila poplatek 1 dura (pět peset) všem, kteří chtěli jít vstříc Třem králům. Tato tradice měla zesměšňovat některé cizince, kteří tehdy přicházeli a byli vedeni k přesvědčení, že Tři krále museli jít vyhledat brzy ráno 5. ledna; kromě toho se tradice využívala k popíjení a dělání hluku dle libosti. Vyhláškou José Abascal připravil obyvatele Madridu o možnost užít si plně jednodenní svátek, kdy bylo povoleno téměř všechno. To spolu se zvykem rodin zvyklých jíst hrozny a pít šampaňské při silvestrovské večeři způsobilo, že se skupina lidí v Madridu rozhodla tento měšťanský zvyk ironizovat a šla jíst hroznové víno za zvuku zvonů na Puerta del Sol. Madridský tisk to komentoval již v lednu 1897. \nTradice, která praví, že dvanáct hroznů se jí u hodin na náměstí Puerta del Sol, ale vzbudila tolik zájmu, že se v roce 1903 hrozny jedly také v kanárském Tenerife a postupně se to rozšiřoval do zbytku Španělska. Tisk si v lednu roku 1907 stěžoval, že tato tradice, údajně dovezená aristokraty z Francie nebo Německa zakořenila ve vyšší společnosti, ale přijala ji také nižší třída, i když se jí v prvních letech vysmívala. Tato tradice byla v roce 1903 známá již po celém Španělsku, ačkoli se po celém území státu rozšířila teprve v dalších letech. Někteří ji vztahují k roku 1880, ale prosadila se až v prosinci 1896 a je zdokumentována od prosince 1897. \n\nDalší teorií je, že se zemědělcům v Alicante poté, co se jim v roce 1909 urodil přebytek hroznů, podařilo zvyk popularizovat a časem se upevnil jako tradice. \n\nVe Španělsku se používají hrozny čerstvé, zatímco v jiných zemích, například v některých Latinské Ameriky, se jí dvanáct rozinek. Důvod počtu dvanácti bobulí není zcela jasný; může to být „dvanáct měsíců“, tedy jedna bobule za každý měsíc, anebo „dvanáct úderů zvonu“, tedy jeda bobule za každý úder. Ve skutečnosti obě motivace tvoří soulad. \n\nPodle tradice se věří, že každého, kdo sní dvanáct hroznů do rytmu úderů zvonu, čeká úspěšný rok. Některé obchodní společnosti v této tradici viděly dobrou příležitost a začátkem roku 2000 začaly prodávat dózy s dvanácti hrozny, již oloupanými a bez semen. \n\nVysílání dvanácti úderů zvonů začalo ve Španělské televizi v roce 1962, dříve se sledovalo pouze rádio. Po mnoho let se ve Španělsku, zejména když existovaly pouze dvě veřejné televizní sítě, vysílalo z Puerta del Sol v Madridu, s výjimkou roku 1973, kdy se zvonění přenášelo z Barcelony.\n\nZvnonění začíná předehrou (), následují čtyři dvouúdery zvané , vždy oddělené několikasekundovou pauzou, a hrozny se začínají jíst teprve potom s dvanácti údery zvonu (), mezi nimiž je potřeba každou bobuli sníst během třech sekund. \n\n"}
{"id": "1550909", "url": "https://cs.wikipedia.org/wiki?curid=1550909", "title": "Borealosaurus", "text": "Borealosaurus\n\nBorealosaurus („Ještěr severního větru“) byl rod sauropodního dinosaura ze skupiny Titanosauria a kladu Lithostrotia, který žil v období rané svrchní křídy (geologický věk cenoman až turon, asi před 95 až 90 miliony let) na území dnešní severní Číny (provincie Liao-ning, nedaleko města Beipiao).\n\nFosilie borealosaura (holotyp s označením \"LPM 0167\") byly objeveny v horninách souvrství Sun-ťia-wan (anglicky Sunjiawan). Představují fragmenty disartikulované kostry končetin a obratlů. Formálně byl tento taxon popsán roku 2004 a jeho druhové jméno je poctou slavnému švédskému paleontologovi Carlu Wimanovi (1867–1944), který popsal prvního čínského dinosaura. \"Borealosaurus wimani\" je typovým a dosud jediným známým druhem tohoto rodu.\n\n\"Borealosaurus\" byl pravděpodobně malým sauropodem, jeho délka je odhadována přibližně na 12 metrů a hmotnost zhruba na 10 tun. Přesné rozměry dospělého jedince však vzhledem k fragmentárnímu fosilnímu materiálu nejsou známé. Původně byl tento taxon považován za možného zástupce čeledi Saltasauridae, dnes se však paleontologové přiklánějí spíše k obecnému zařazení do kladu Lithostrotia.\n\n\n"}
{"id": "1550911", "url": "https://cs.wikipedia.org/wiki?curid=1550911", "title": "Peče celá země", "text": "Peče celá země\n\nPeče celá země je česká verze britského pořadu \"The Great British Bake Off\", ve které soutěží amatérští cukráři a pekaři. Pořad vysílá Česká televize, premiéru měl 4. ledna 2020, soutěži byl vyhrazen sobotní hlavní vysílací čas. Porota je dvoučlenná, tvoří ji Mirka van Gils Slavíková a Josef Maršálek. Pořadem provází Tereza Bebarová a Václav Kopta.\n\nSoutěž probíhá v prostředí zámku Bon Repos. Soutěžící dostávají v každém díle úkoly z různých oblastí pečení, například výroba pravých podkrkonošských buchet, recept na upečení kvasového chleba, slaných koláčů, složitého dortu nebo regionálních laskomin. V každém dílu musí splnit tři zadání. První je osobní výzva, kdy soutěžící splní zadaný úkol dle svých zvyklostí a zkušeností. Jako druhá následuje technická výzva, kterou zadává porota a recept je pro účastníky překvapením. Třetím zadáním je výzva kreativní. Celkem za jednu řadu připraví soutěžící pro diváky asi 160 receptů, spotřebováno bylo 360 kilogramů mouky, 96 kilogramů čokolády, 120 kilogramů čerstvého ovoce, 140 kilogramů másla a 2 650 kusů vajec.\n\n[13]\n"}
{"id": "1550913", "url": "https://cs.wikipedia.org/wiki?curid=1550913", "title": "Herrerasauridae", "text": "Herrerasauridae\n\nHererasauridae („Herrerovi ještěři“, zástupci = „hererasauridi“) je jedna z nejstarších skupin teropodních dinosaurů, ačkoliv jejich taxonomická pozice není zatím s jistotou vyřešena. Tito menší až středně velcí dravci (délka zhruba 2 až 6 metrů) patří mezi nejstarší a vývojově nejprimitivnější známé dinosaury vůbec.\n\nNejstarší zástupci této čeledi se prokazatelně objevují již v období před 233,2 miliony let (v raném svrchním triasu, geologický věk karn). Byli to malí až středně velcí dravci, kteří zcela vyhynuli před koncem triasu, asi před 210 miliony let. Poprvé byly jejich fosilie objeveny v 60. letech 20. století v Jižní Americe a nejlepší jejich nálezy pocházejí z území států Argentina a Brazílie. Nejznámějším zástupcem je samotný druh \"Herrerasaurus ischigualastensis\", jehož téměř kompletní fosilní kostry dnes známe zejména z argentinského souvrství Ischigualasto o stáří kolem 231,4 milionu let. Fosilie zástupců čeledi však byly objeveny také na jihu Severní Ameriky a zřejmě i v Evropě (například na území Polska).\n\nHerrerasauridi pravděpodobně nebyli předky žádné ze známých vývojově pokročilejších skupin teropodních dinosaurů. Některé jejich anatomické znaky na lebce a končetinách jsou velmi primitivní a mozaikovité, proto není jisté, zda je oprávněné řadit je již k pravým teropodním dinosaurům (mohli představovat pouze vedlejší příbuznou vývojovou linii). To potvrzují i novější studie, podle kterých jsou herrerasauři pouze sesterskou vývojovou skupinou skutečných dinosaurů. V současnosti je do této čeledi řazeno celkem šest vědecky platných (validních) rodů teropodních dinosaurů.\n\n\n\n"}
{"id": "1550919", "url": "https://cs.wikipedia.org/wiki?curid=1550919", "title": "Rathewalde", "text": "Rathewalde\n\nRathewalde je vesnice, místní část města Hohnstein v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nVesnice byla založena ve středověku jako lesně-lánová ves, v písemných pramenech je však prvně zmiňována až roku 1501 jako \"Ratinwalt\". V roce 1972 se k ní připojily sousední vesnice Zeschnig a Hohburkersdorf, které byly roku 1994 společně připojeny k městu Hohnstein.\n\nRathewalde leží v oblasti Saského Švýcarska. Střetává se zde oblast Labských pískovců a Lužického žulového masivu. Vesnicí protéká potok Grünbach, pravostranný přítok Labe, který protéká skalními soutěskami (například Amselgrund). Na jihu zasahuje na území vsi národní park Saské Švýcarsko.\n\n\n"}
{"id": "1550920", "url": "https://cs.wikipedia.org/wiki?curid=1550920", "title": "Tichon (Mollard)", "text": "Tichon (Mollard)\n\nTichon (rodným jménem: Marc Raymond Mollard; * 15. července 1966, Boston) je nejvyšší představitel americké pravoslavné církve. Jeho oficiální titul zní: \"Arcibiskup Washingtonu, Metropolita celé Ameriky a Kanady\".\n\nNarodil se 15. července 1966 v Bostonu jako syn Francoise a Elizabeth Mollard. Vyrůstal v Connecticutu, Francii, Missouri a nakonec ve městě Reading v Pensylvánii. V tomto městě roku 1984 dokončil Wyomissing High School a roku 1988 získal titul bakaláře umění z oboru Francouzština a sociologie na Franklin and Marshall College (Lancaster (Pensylvánie)). Následně se odstěhoval do Chicaga.\n\nRoku 1989 odešel ze společenství Episkopální církve Spojených států amerických a přijal pravoslaví. Stejného roku odešel do Semináře sv. Tichona v South Canaan a o rok později odešel do monastýru sv. Tichona. Roku 1993 získal titul magistra teologie. Poté se stal v semináři profesorem Starého zákona. O dva roky později byl postřižen na monacha se jménem Tichon na počest sv. patriarchy Tichona. Stejného roku byl vysvěcen na diakona a presbytera. \n\nRoku 1998 byl povýšen na igumena a roku 2000 na archimandritu. V prosince 2002 se stal zástupcem igumena monastýru sv. Tichona.\n\nV říjnu roku 2003 byl Svatým synodem zvolen biskupem South Canaanu a pomocným biskupem (vikářem) metropolity celé Ameriky a Kanady. Biskupské svěcení přijal 14. února 2004 z rukou metropolity Hermana (Swaika), a spolusvětitelé byli metropolita Theodosius (Lazor), arcibiskup Cyril (Jončev), biskup Serafim (Storheim), biskup Nikon (Liolin), biskup Demetrios (Couchell).\n\nDne 27. května 2005 byl Svatým synodem zvolen biskupem eparchie Východní Pensylvánie. Uveden do úřadu byl 29. října. \n\nV letech 2005-2012 byl rektorem Semináře sv. Tichona.\n\nDne 9. května 2012 byl povýšen na arcibiskupa a 13. listopadu 2012 byl zvolen metropolitou celé Ameriky a Kanady.\n\nCírkevní\n\n"}
{"id": "1550927", "url": "https://cs.wikipedia.org/wiki?curid=1550927", "title": "Caseosaurus", "text": "Caseosaurus\n\nCaseosaurus („Caseův ještěr“, podle objevitele Ermina Cowlese Caseho) byl rod starobylého, vývojově primitivního teropodního dinosaura z čeledi Herrerasauridae. Žil v období svrchního triasu (stupeň karn až nor, asi před 235 až 228 miliony let) na území současného Texasu (kraj Crosby). \n\n\"Caseosaurus\" byl malým dravcem o délce kolem 2 metrů a odhadované hmotnosti zhruba do 50 kilogramů. Jeho kyčelní kost měří na délku 141 mm, což odpovídá právě těmto rozměrům. Stejně jako ostatní herrerasauridi měl nejspíš lebku s čelistmi vybavenými ostrými zuby, relativně silné přední i zadní končetiny a dokázal se poměrně rychle pohybovat.\n\nFosilie tohoto starobylého teropoda byly objeveny v sedimentech souvrství Tecovas na území amerického Texasu. Holotyp nese označení \"UMMP 8870\" a jedná se o izolovanou kyčelní kost (\"os ilium\"). Formálně byl \"C. crosbyensis\" popsán roku 1998, dlouho byl ale považován za pochybný druh (\"nomen dubium\"). Teprve v roce 2018 byla publikována vědecká studie, která tento taxon opětovně označuje za vědecky platný.\n\n\n"}
{"id": "1550935", "url": "https://cs.wikipedia.org/wiki?curid=1550935", "title": "Metak", "text": "Metak\n\nMetak byla chorvatská hudební skupina, působící mezi lety 1978–1981.\n\nSkupinu založil koncem listopadu 1978 baskytarista Mirko Krstičević. Původně skupinu tvořili Ranko Boban (zpěv), Mirko Krstičević (baskytara), Matko Jelavić (bicí), Željko Brodarić Jappa (kytara). Jejich první vystoupení proběhlo na festivalu ve Splitu ještě ten stejný rok. V roce 1978, skupina podepsala smlouvu s vydavatelstvím Diskoton a vydala 2 singly, \"Šijavica\" a \"Gastarbajterska.\" Ten samý rok, Ranko Boban skupinu opustil a začal psát písničky pro známé zpěváky jako Bijelo Dugme. Když Boban opustil skupinu, Željko Brodarić ho nahradil na pozici zpěváka a jeho bratr Zlatko vstoupil do kapely jako kytarista. V roce 1979, skupina vydala své debutové album \"„U Tetrapaku“\".\n\n\n"}
{"id": "1550936", "url": "https://cs.wikipedia.org/wiki?curid=1550936", "title": "Radenthein", "text": "Radenthein\n\nRadenthein ( \"Radenče\") je město v Rakousku.\n\nObec se nachází se v údolí Gegendtal a tvoří ji šest místních částí: Döbriach, Kaning, Laufenberg, Radenthein, St. Peter in Tweng a Tweng. Patří k okresu Spittal an der Drau ve spolkové zemi Korutany. Počet obyvatel je okolo 5800.\n\nPoprvé je zmíněn v roce 1177 jako \"villa Ratentim cum capella\", náležící k opatství Millstatt. Obyvatelé se živili těžbou granátů a železné rudy. V roce 1908 byl otevřen důl na magnezit, který patří firmě RHI AG a je hlavním zaměstnavatelem. Nárůst populace vedl k povýšení Radensteinu na městys v roce 1930 a na město v roce 1995.\n\nVýznamný je turistický ruch, na území obce se nachází jezero Millstätter See a Národní park Nockberge. V Radentheinu se nachází farní kostel sv. Mikuláše, muzeum granátů a dům Sagamundo s interaktivní expozicí inspirovanou krajovými pověstmi.\n\nMístní fotbalový klub WSG Radenthein byl účastníkem nejvyšší rakouské soutěže.\n\n"}
{"id": "1550937", "url": "https://cs.wikipedia.org/wiki?curid=1550937", "title": "Boršíkov (Vyšší Brod)", "text": "Boršíkov (Vyšší Brod)\n\nBoršíkov ( je zaniklá osada jižně od Studánek u Vyššího Brodu v okrese Český Krumlov.\n\nNázev osady je odvozen jako zdrobnělina z osobního jména Boreš ve významu Boršíkův dvůr. Původní německý název \"Boršiks-slag\" (Boršíkova paseka) prošel složitým jazykovým vývojem do tvaru . Z německého jména byly v šestnáctém století zvukovým přizpůsobením odvozeny české tvary Vojslavy a Vojslavice. V historických pramenech se název objevuje ve tvarech: Worsikslag (1343), in Boersyglag (1400), Wogslawy (1521), Woyslawicz (1521), Wuersichslag (1530), Weyssenschlag (1616), Merschetschlag (1659), Moysetschlag (1720, 1749), Moisetschlag a Weisetschlag (1789) a Woisetschlag (1841).\n\nPrvní písemná zmínka o osadě pochází z roku 1343.\n\nOsada stávala v Šumavském podhůří na severním úpatí Radvanovského vrchu v údolí Boršíkovského potoka. Její pozůstatky se nachází v katastrálním území Studánky u Vyššího Brodu o rozloze 15,56 km².\n\nBoršíkov nebyl samostatnou obcí a podle sčítání lidu patřil od roku 1869 k obci Studánky v okrese Kaplice. Roku 1880 nebyl jako osada vůbec uveden a při sčítáních po roce 1930 už zanikl.\n\n"}
{"id": "1550939", "url": "https://cs.wikipedia.org/wiki?curid=1550939", "title": "Vyhlášení republiky v Písku", "text": "Vyhlášení republiky v Písku\n\nVyhlášení republiky v Písku se uskutečnilo dne 14. října 1918. V jihočeském městě byla československá republika vyhlášena o 14 dní dříve než na zbytku Čech a Moravy. \n\nVzhledem ke katastrofální situaci Rakousko-Uherska na bojištích, chronickým problémům se zásobováním a neustálému hladu byla nálada na území mocnářství výbušná. Obavy posílila rovněž i blížící se zima. Generální stávka ve všech českých městech, která byla plánována na 14. října 1918, měla skutečně přinést i vyhlášení republiky, nicméně tento záměr byl rakousko-uherským orgánům omylem vyzrazen, a proto bylo organizátory od ní upuštěno. Nakonec pouze v Praze a dalších městech stávkovali lidé jen proti zásobování fronty, vyvážení potravin z Čech a Moravy a široce rozšířenému hladu. V Písku probíhaly již po nějakou dobu demonstrace za lepší zásobování potravinami a proti jejich vývozu z Čech.\n\nV neděli 13. října 1918 byla na večerním představení v píseckém divadle rozšířena zpráva, že v souvislosti s chystanou generální stávkou se uskuteční následujícího dne shromáždění na píseckém Velkém náměstí. \n\nRedaktor František Hanzlíček, který byl do Písku vyslán, nicméně o změnách plánu z Prahy nebyl informován, a tak na Velkém náměstí oznámil shromážděným pěti tisícům občanů, že byla v Praze republika skutečně vyhlášena. Po nějakou dobu se lidé pokoušel zprávu ověřit, nicméně neúspěšně, zprvu se rozšířila zpráva, že se jednalo o socialistickou republiku. Lidé poté zpívali písně Kde domov můj a Hej Slované. \n\nLidé následně začali realizovat státní převrat se vším všudy: strháváním symbolů Rakousko-Uherska, vyvěšováním červenobílých národních vlajek, vojáci odmítli poslušnost svým velitelům. Dav vtrhl do budovy okresního hejtmanství (dnes budova písecké radnice), odkud odnesl rakousko-uherské vlajky a portrét císaře. Byly dokonce zasazeny i tři lípy svobody. Zprávy se rozšířily do okolních měst (až do Strakonic a Vodňan), nadšení občané však byli zastaveni poté, co z Prahy přišla zpráva, že republika vyhlášena nebyla. V několika dalších českých i moravských městech se zpráva, že byla republika vyhlášena, roznesla také, nicméně byla potlačena rychleji než v Písku. Od písecké akce se distancoval Národní výbor československý i místní úřady.\n\nVyhlášení převratu bylo předčasné a vojáci se vrátili do kasáren. Přijela jednotka uherských vojáků, kteří místo zajistili, a vyšetřovací komise případ řešila, nicméně velice liknavě. Několik lidí bylo zatčeno, mezi zadrženými byli radní města Písku a tehdejší starosta. Vyšetřování však bylo velmi rychle ukončeno, neboť již za dva týdny byla republika vyhlášena i v Praze. \n"}
{"id": "1550941", "url": "https://cs.wikipedia.org/wiki?curid=1550941", "title": "Metoda celkové fyzické odpovědi", "text": "Metoda celkové fyzické odpovědi\n\nMetoda celkové fyzické odpovědi je alternativní metoda výuky cizích jazyků zformulovaná profesorem Jamesem J. Asherem v 70. letech 20. století. Tato metoda se obvykle spojuje s podobnými přístupy a metodami jako přirozený přístup, lexikální přistup, či sugestopedie. Je založená na teoretickém předpokladu, že lidský mozek je rozdělen do dvou hemisfér – levé a pravé. V levé hemisféře se nachází centrum řeči a pravá ovládá pohyb. Učitel v hodinách dává příkazy žákům zaměřené na pohyb. Důrazem na používání pravé hemisféry má pak výuka redukovat stres. Tímto se napodobí postup osvojování mateřského jazyka u dětí, který má být optimální i při učení se dalšího jazyka. Metoda je užívaná především ve výuce dětí a začátečníků.\n\nAsherova hypotéza pro efektivní cizojazyčné učení je postavena na třech předpokladech:\n\nLidé mají vrozený bioprogram pro jazykové učení, který stanovuje optimální postup pro vývoj prvního i druhého jazyka.\n\nVýuka cizího jazyka by se měla podobat procesu osvojování mateřštiny. Nejdůležitější jsou tři principy.\n\n\nHemisféry mozku (levá a pravá) mají každá odlišné funkce.\n\nDítě si osvojí cizí jazyk pomocí pohybu, tedy aktivitou pravé hemisféry. Výuka se má tím pádem zaměřit na činnosti aktivizující pravou hemisféru, zatímco ta levá se „dívá a učí“.\n\nStres negativně ovlivňuje proces učení. Čím nižší je stres, tím je učení efektivnější.\n\nAbsence stresu je podle Ashera důležitá podmínka pro úspěšnou výuku cizího jazyka. Té se dosáhne využitím přirozeného bioprogramu pro jazykové učení. Podporu pro toto tvrzení lze nalézt i v aktuálním výzkumu.\n\nUžití příkazů je hlavní vyučovací technika celkové fyzické odpovědi. Učitel žákům přikáže v cizím jazyce nějakou činnost (například „stoupněte si“), kterou mají studenti vykonat. Učitel by si měl příkazy připravit dopředu, aby hodina nezačala být nudná. Při improvizování totiž není učitel většinou schopný udržet rychlé tempo hodiny, které je pro výuku žádoucí. Při úvodu nových příkazů má učitel nejdříve vyjasnit jejich význam tím, že je sám předvede. Poté je mají žáci vykonat sami. Je také důležité příkazy obměňovat, aby nedošlo u žáků k zapamatování určitého postupu. Také by se mělo dodržovat pravidlo tří, tedy učitel by neměl prezentovat více než tři zcela nové výrazy najednou.\n\nV procesu výuky může učitel pokládat stále delší série souvislých příkazů. Tyto série se někdy nazývají akční sekvence. V některých případech se jedná o rozdělení složitějšího úkolu na několik příkazů (např. „vezmi si kus papíru“, „napiš dopis“, „slož dopis“ a „dej ho do obálky“). \n\nŽáci mohou dávat příkazy svým spolužákům i svému učiteli. Neměli by k tomu však být vedeni, pokud nejsou připravení, aby nedošlo ke zbytečnému stresu.\n\nMetoda celkové fyzické odpovědi je kritizována pro příliš vysoké nároky na učitele, od kterých vyžaduje mimo jiné časově náročnou přípravu na hodiny. Také se jí často vytýká její přístup k chybám – chyby mají být v dřívějších hodinách většinou vyučujícím ignorovány. Počítá se s tím, že žáci postupně začnou používat tu správnou formu jazyka. Tento přístup ale může zapříčinit vytvoření chybných návyků v žákově řeči. Sám autor metody tvrdí, že by se metoda celkové fyzické odpovědi měla používat spíše jako doplněk k dalším metodám pro obohacení vyučovacích hodin. \n\n"}
{"id": "1550946", "url": "https://cs.wikipedia.org/wiki?curid=1550946", "title": "Zvěřínský zámek", "text": "Zvěřínský zámek\n\nZvěřínský zámek, německy \"Schweriner Schloss,\" je stavba v německém městě Zvěřín (Schwerin), ležící uprostřed Zvěřínského jezera, někdy přezdívaná Neuschwanstein severu. Ačkoli stavební historie místa sahá až do roku 973 a je původně spjatá s Polabskými Slovany, současná podoba zámku pochází především z let 1845-1857. Stavba je významnou ukázkou historismu, konkrétně novorenesance. Architekty byli Gottfried Semper (mj. autor opery v Drážďanech), Friedrich August Stüler (tvůrce Nového muzea v Berlíně) a Ernst Friedrich Zwirner. Vnitřní prostory zámku vytvořil Heinrich Strack. Zámek byl původně sídlem meklenburských vévodů. Ti zámek museli opustit roku 1918. Od roku 1948 v něm prvně sídlil zemský parlament. Německá demokratická republika ho v letech 1952-1981 využívala jako učitelskou školu, poté zde do roku 1993 bylo muzeum. Od toho roku v něm sídlí parlament spolkové země Meklenbursko-Přední Pomořansko.\n"}
{"id": "1550953", "url": "https://cs.wikipedia.org/wiki?curid=1550953", "title": "S osudem v zádech", "text": "S osudem v zádech\n\nS osudem v zádech (v anglickém originále \"Just in Case\", v doslovném překladu \"V případě potřeby\") je román pro mládež od americké spisovatelky Meg Rosoff, publikovaný nakladatelstvím Penguin v roce 2006. Hlavní protagonista David (později Justin) Case se většinu knihy a snaží vyhnout osudu. Autorka získala Carnegieho medaili za literaturu za nejlepší dětskou knihu roku zveřejněnou ve Velké Británii. V tiskové zprávě oznamující ocenění ji knihovníci nazvali „příběhem o smrti, depresi, sexu, výběru a přežití“. \n\nKniha také vyhrála německou literární cenu Jugendliteraturpreis a ocenění Costa Book Awards v roce 2006. \n\nKniha začíná v Lutonu v Bedfordshiru, když patnáctiletý David Case zachrání svého mladšího bratra před vypadnutím z otevřeného okna. Vyděšený zážitkem začíná všude vidět nebezpečí, věří, že ho \"osud\" pronásleduje a rozhodne se změnit svou identitu, aby mu unikl. Změní jméno na Justin, pořídí si nový šatník, hledá nové přátele, získá imaginárního psa, vše v naději, že se vyhne osudu. Ten ale nejde oklamat tak snadno. \n\nPůvodní název knihy a Davidovo nové jméno Justin Case odkazují na jeho fobii z osudu. \n"}
{"id": "1550964", "url": "https://cs.wikipedia.org/wiki?curid=1550964", "title": "Kék", "text": "Kék\n\nKék je obec na východě Maďarska, patří do župy Szabolcs-Szatmár-Bereg. Žije zde obyvatel.\n\n"}
{"id": "1550967", "url": "https://cs.wikipedia.org/wiki?curid=1550967", "title": "Lední hokej na Zimních olympijských hrách 2022 – kvalifikace muži – první kvalifikační kolo", "text": "Lední hokej na Zimních olympijských hrách 2022 – kvalifikace muži – první kvalifikační kolo\n\nPrvní kvalifikační kolo se hrálo od 7. až do 10. listopadu 2019 ve dvou skupinách po čtyřech týmech systémem každý s každým. Turnaje se odehráli v Kockelscheueru v Lucembursku a v San-ja v Číně. Vítězové turnajů postoupili do druhého kvalifikačního kola podle jejich postavení v žebříčku IIHF.\n\nToto je seznam vysvětlivek použitých v souhrnech odehraných zápasů.\nTato skupina se odehrála od 8. do 10. listopadu 2019 v Kockelscheueru v Lucembursku.\n\nZúčastnily se jí 4 týmy: , , a .\n\nVšechny časy jsou místní (UTC+1).\n\nVítěz skupiny Kyrgyzstán postoupil (jako hůře postavený vítěz skupin prvního kvalifikačního kola v žebříčku IIHF) do skupiny K, která se hrála v Brasově v Rumunsku v prosinci 2019.\n\nTato skupina se odehrála od 7. do 10. listopadu 2019 v San-ja v Číně, zúčastnily se jí čtyři týmy: , , a . Původně se skupina měla odehrát v Hongkongu, ale kvůli nepokojům bylo místo turnaje přesunuto na čínský ostrov Chaj-nan, který je vzdálen cca 85 minut letu z Hongkongu.\n\nVšechny časy jsou místní (UTC+8).\n\nVítěz skupiny Tchaj-wan postoupil (jako lépe postavený vítěz skupin prvního kvalifikačního kola v žebříčku IIHF) do skupiny L, která se hrála ve španělské Barceloně v prosinci 2019 a lednu 2020.\n"}
{"id": "1550968", "url": "https://cs.wikipedia.org/wiki?curid=1550968", "title": "Cerkev Narození Panny Marie (Ieud)", "text": "Cerkev Narození Panny Marie (Ieud)\n\nCerkev narození Panny Marie (rumunsky: \"Biserica Nașterea Maicii Domnului\", také Ieud Deal) je dřevěná svatyně v obci Ieud, v župě Maramureš v Rumunsku, postavená v roce 1717. \n\nCerkev je jednou z osmi dřevěných svatyň v oblasti Maramureš zapsané na seznam světového dědictví UNESCO.\n\nCerkev byl postaven místní šlechtickou rodinou Balea. Byla postavena na místě bývalé cerkve ze 14. století, která byla zničena v době tatarských nájezdů v 17. století.\n\nV roce 1999 společně s osmi dalšími dřevěnými cerkvemi oblasti Maramureš zapsán na seznam světového dědictví UNESCO pod číslem 904. Ministerstvo kultury a národního dědictví Rumunska vede cerkev v seznamu památek pod číslem MM-II-A-04588.\n\nStavbu a zejména obrazy kostela široce popsal v roce 1941 Viktor Bratulescu a opublikoval včetně 18 fotografií a osmi náčrtů. Znovu byla stavba zkoumána v roce 1968. Další zkoumání a datování bylo provedeno 1997 při poslední obnově. V letech 2007–2007 byl restaurován obraz.\n\nCerkev stojí na nevelkém vršku u hřbitova. Naproti přes řeku Izu v údolí se nachází další větší cerkev Ieud Ses. Stavba na kamenné podezdívce je provedena z borového dřeva, věž je ze dřeva jedlového. Cerkev se skládá z babince, lodi a apsidy, za ikonostasem se nacházel oltář. Střecha je vysoká sedlová, kolem stavby je ještě pultová. Nad babincem je vztyčena štenýřová věž na čtvercovém půdorysu, ukončená předsazeným arkádovým patrem a vysokou štíhlou jehlanovou střechou v dolní části prolomenou. Střecha spočívá na osmi sloupech. Vchod do cerkve je na západní straně, zárubně jsou provedeny z velmi hrubých trámů. V babinci jsou čtyři pětiboké okna, v lodi je dvanáct okének.\n\nDélka stavby 11,87 m, šířka 7,15 m, kapacita kolem 340 osob, oltář je vysoký 3,6 m, široký 4015 m.\n\nInteriér svatyně je bohatě zdoben obrazy. Malba je provedena na látce napuštěnou vápenným mlékem a připevněnou na dřevěné desky. Ty jsou rozmístěny na všech stěnách cerkve. Téma obrazů je bohatá a různorodá, sousední obrazy tématicky spolu souvisí. Představují biblické scény, mimo jiné scény z Posledního soudu, svatou Trojici, scény ze Starého i Nového zákona, jsou zobrazení svatí a pravoslavní patriarchové. Na obrazech se nacházejí texty v cyrilice v rumunštině. Autorem obrazů je Alexandr Ponehalský slavný tvůrce ikon a zakladatel místní školy malby ikon. Vytvoření obrazů bylo provedeno v roce 1782. V cerkvi jsou i obrazy malované na skle, které pocházejí z jiných částí Sedmihradska. V atice svatyně byl nalezen dokument (Kodex z Iued), který je datován rokem 1391 a je považován za nejstarší dokument psaný v rumunštině.\n\n"}
{"id": "1550969", "url": "https://cs.wikipedia.org/wiki?curid=1550969", "title": "Lektorský kněz", "text": "Lektorský kněz\n\nLektorský kněz byl ve starověkém Egyptě kněz, který během chrámových rituálů a oficiálních obřadů recitoval kouzla a hymny. Tito kněží také poskytovali své služby laikům. Jako takoví byli jedněmi z nejvýznamnějších praktiků magie ve starověkém Egyptě. Ve staroegyptské literatuře jsou lektorští kněží často zobrazováni jako strážci tajných znalostí a jako ti, kdo předvádají magické výkony. \n\nNejvyšší lektorský kněz v chrámu spravoval archivy rituálních textů. \n\nTermín „lektorský kněz“ je překladem egyptského titulu \"ẖrj-ḥb.t\", což doslova znamená „nosící svitek rituálu.“ Termín označující vedoucího lektorského kněze, \"ẖrj-ḥb.t ḥrj-tp\", byl tak úzce spojen s magií, že v pozdní egyptštině se zkrácená forma \"ḥrj-tp\" stala obecným termínem pro „kouzelníka“. \n"}
{"id": "1550973", "url": "https://cs.wikipedia.org/wiki?curid=1550973", "title": "Prosinec 2019", "text": "Prosinec 2019\n\n\n\n\n\n\n\n\n"}
{"id": "1550975", "url": "https://cs.wikipedia.org/wiki?curid=1550975", "title": "Česko-ukrajinské vztahy", "text": "Česko-ukrajinské vztahy\n\nČesko-ukrajinské vztahy jsou bilaterální vztahy mezi Českou republikou a Ukrajinou.\n\nV roce 1848 se čeští a ukrajinští vlastenci setkali na Slovanském sjezdu v Praze.\n\nBěhem první světové války působili na území tehdejšího Ruského impéria a tedy i dnešní Ukrajiny československé legie.\n\nV meziválečném období se Československo stalo centrem ukrajinské politické, vědecké a literární emigrace.\n\nOficiálně Československo uznalo Ukrajinu 8. prosince roku 1991.\n"}
{"id": "1550978", "url": "https://cs.wikipedia.org/wiki?curid=1550978", "title": "Cucerdea", "text": "Cucerdea\n\nCucerdea je rumunská obec v župě Mureș. Žije zde obyvatel. Obec se skládá ze tří částí.\n\n\n"}
{"id": "1550979", "url": "https://cs.wikipedia.org/wiki?curid=1550979", "title": "André Waterkeyn", "text": "André Waterkeyn\n\nAndré Waterkeyn (23. srpna 1917, Londýn – 4. října 2005, Brusel) byl belgický inženýr, známý zejména díky vybudování Atomia.\n\nWaterkeyn byl ekonomem společnosti Fabrimetal (nyní Agoria). V roce 1954 byl požádán, aby navrhl budovu pro Světovou výstavu Expo 1958, která by měla symbolizovat belgické inženýrské dovednosti.\n\nWaterkeyn vlastnil autorská práva všech reprodukcí Atomia až do doby, kdy ji kolem roku 2000 předal organizaci vlastnící původní budovu. Do roku 2002, kdy ji převzal jeho syn, byl předsedou představenstva Atomia. Zemřel v Bruselu v roce 2005. Po jeho smrti po něm byla pojmenována nejvyšší koule Atomia.\n\nWaterkeyn byl také známý jako florbalový hráč. Na letních olympijských hrách v roce 1948 se účastnil v belgickém týmu turnaje ve florbalu.\n"}
{"id": "1550981", "url": "https://cs.wikipedia.org/wiki?curid=1550981", "title": "Saint-André-en-Barrois", "text": "Saint-André-en-Barrois\n\nSaint-André-en-Barrois je francouzská obec v departementu Meuse v regionu Grand Est. Žije zde obyvatel.\n\n"}
{"id": "1550985", "url": "https://cs.wikipedia.org/wiki?curid=1550985", "title": "Jan Kovář (kněz)", "text": "Jan Kovář (kněz)\n\nJan Kovář (* 25. ledna 1956 Třebíč) je český římskokatolický kněz, v letech 2002 až 2016 farář v Jaroměřicích nad Rokytnou.\n\nJeden jeho strýc byl jezuitou, druhý kapucínem. Sestry jeho babičky byly řeholnice – jedna z nich dokonce byla v Jižní Americe představenou Školských sester. Vystudoval Vysokou školu zemědělskou v Brně, po jejím absolvování pracoval v Třebíči ve výpočetní stanici. Při první přihlášce na bohosloveckou fakultu (před listopadem 1989) ho odmítli přijmout kvůli tomu, že už absovoval jinou vysokou školu. Pracoval tedy jako sanitář v nemocnici. Na teologii mohl nastoupit až v roce 1989,nejprve studoval dálkově, od roku 1990 už řádně.\nKněžské svěcení přijal 17. června 1995 v Brně z rukou Mons. Vojtěcha Cikrleho. Po vysvěcení působil jako farní vikář nejprve krátce ve Velkých Němčicích a následně v Uherčicích (zde byl starší než jeho farář), Blansku, Troubsku a následně byl ustanoven administrátorem ve Střelicích a roku 2002 se stal farářem v Jaroměřicích nad Rokytnou. \n\nPři svém kněžském působení v Jaroměřicích nad Rokytnou pozval do farnosti lidové misionáře a inicioval opravu varhan ve zdejším kostele. V září 2016 se stal farářem hrotovické farnosti. \n"}
{"id": "1550989", "url": "https://cs.wikipedia.org/wiki?curid=1550989", "title": "Câmpulung Moldovenesc", "text": "Câmpulung Moldovenesc\n\nCâmpulung Moldovenesc je rumunské město v župě Suceava. Žije zde obyvatel.\n\n"}
{"id": "1550990", "url": "https://cs.wikipedia.org/wiki?curid=1550990", "title": "Klaus Neumann", "text": "Klaus Neumann\n\nKlaus Neumann (5. října 1923 – 10. prosince 2000), stíhací pilot, byl jedním z leteckých es německého válečného letectva, Luftwaffe. Provedl kolem 200 bojových letů, v nichž dosáhl 37 vítězství. Byl vyznamenán Rytířským křížem Železného kříže.\n\nKlaus Neumann se narodil 5. října 1923. Místem jeho narození bylo malé město Wettin v Sasku-Anhaltsku v tehdejší Výmarské republice.\n\nMladý \"Unteroffizier\" (četař) Klaus Neumann podstoupil svůj první bojový let u 2. letky JG 51 (\"Jagdgeschwader 51\" – Stíhací peruť 51) v květnu roku 1943 na východní frontě. U této perutě dosáhl 15. července 1943 svého prvního vítězství. Na nebi nad východní frontou dosáhl celkem 12 vítězství. 25. června 1944 byla 2. letka JG 51 přesunuta do Německa, kde byla připojena k JG 3. Stále však oficiálně patřila k JG 51. Než se 10. srpna stala 16. letkou JG 3, dosáhl Neumann ještě 6 sestřelů, z nichž všech 6 byly americké čtyřmotorové bombardéry.\n\nPrvní letoun jako člen JG 3 sestřelil Neumann 15. srpna 1944. Byl jím americký bombardér B-17. 28. srpna sestřelil Neumann se svým FW 190A-8 v souboji nad jihomoravským Boskovštejnem, v tehdejším Protektorátu Čechy a Morava, svůj první americký P 51 Mustang poté, co se nedaleko od Vídně pokusil zaútočit na americký bombardovací svaz. 25. listopadu byl Neumann, již v hodnosti \"Feldwebel\" (rotmistr), navržen na vyznamenání Rytířským křížem Železného kříže. Vyznamenání mu bylo předáno 9. prosince Adolfem Hitlerem osobně. U 16. letky JG 3 dosáhl Neumann celkem 14 vítězství.\n\nV lednu roku 1945 byl Klaus Neumann přeložen k JG 7 (1. jednotka na světě, vyzbrojená proudovými letouny), kde sloužil na štábní pozici. Zde měl neshody s \"Majorem\" (major) Theodor Weissenbergerem. Poté byl \"Oberstem\" (plukovník) Johannesem Steinhoffem a \"Oberstleutnantem\" (podplukovník) Adolfem Gallandem pozván do JV 44.\n\n\"Jagdverband 44\" (Stíhací jednotka 44) byl elitní stíhací útvar, používající především proudové Me 262. U této jednotky sestřelil, již jako \"Leutnant\" (poručík), s Me 262 posledních 5 nepřátelských strojů. Jeho poslední obětí byl střední bombardér B 26, který sestřelil 26. dubna 1945.\n\nPoručík Luftwaffe Klaus Neumann dosáhl celkem 37 sestřelů a nalétal kolem 200 bojových letů. Obzvláště úspěšným byl proti spojeneckým bombardovacím letounům. Válku přežil a zemřel 10. prosince roku 2000 ve věku 77 let.\n\n\nVzhledem k bojovým úspěchům Klause Neumanna je více než pravděpodobné, že obdržel i jiná vyznamenání a ocenění (například některý ze stupňů Železného kříže).\n\n"}
{"id": "1550993", "url": "https://cs.wikipedia.org/wiki?curid=1550993", "title": "Medaile za bojové zásluhy (Bulharsko)", "text": "Medaile za bojové zásluhy (Bulharsko)\n\nMedaile za bojové zásluhy (: Медал «За боева заслуга») bylo vyznamenání Bulharské lidové republiky založené roku 1950. Udílena byla v dobách války i v dobách míru zaměstnancům ministerstva obrany a vnitra.\n\nMedaile byla založena výnosem Národního shromáždění ze dne 13. prosince 1950. Medaile byly raženy ve státní mincovně v Sofii. Udílena byla příslušníkům ozbrojených sil Bulharska za mimořádně dlouhou službu v Bulharské lidové armádě, ve stavebních a dopravních jednotkách stejně jako zaměstnancům ministerstva vnitra a členům dobrovolných jednotek za iniciativu a odvážné činy v dobách míru a v dobách války za zásluhy během vojenských operací na frontě nebo při obraně hranic a za ochranu nezávislosti a bezpečnosti Bulharské lidové republiky a za odvahu pod palbou. A jak uváděl status medaile byla udílena i všem, kteří se postavili se zbraní v ruce záškodníkům a kapitalistům.\n\nPo pádu komunistického režimu bylo udílení medaile v roce 1991 zrušeno.\n\nMedaile byla vyrobena ze žlutého kovu a měla tvar pravidelného kruhu o průměru 32 mm. Na přední straně byl věnec z pšeničných snopů ve spodní části spojených stuhou a v horní části spojený pěticípou hvězdou. Uprostřed byl příslušník Bulharské lidové armády v plášti a přilbě, v levé ruce svírající samopal a v pravé ruce ruční granát připravený k hodu. Na zadní straně byla reliéfní pěticípá hvězda s nápisem ЗА БОЕВА ЗАСЛУГА.\n\nKe stuhou potažené kovové destičce ve tvaru pětiúhelníku byla medaile připojena jednoduchým kroužkem. Stuha byla červené barvy s modrým pruhem uprostřed.\n"}
{"id": "1550995", "url": "https://cs.wikipedia.org/wiki?curid=1550995", "title": "Mandja", "text": "Mandja\n\nMandja () je město v Karnátace, jednom z indických svazových států. V roce 2011 v ní žilo přes 137 tisíc obyvatel.\n\nMandja leží v jižní části Karnátaky přibližně čtyřicet kilometrů severovýchodně od Maisúru a přibližně sto kilometrů jihozápadně od Bengalúru.\n\nK roku 2001 měla Mandja zhruba 131 tisíc obyvatel, z toho přibližně 51 % mužů a 49 % žen. Přibližně 73 % z nich bylo gramotných.\n"}
{"id": "1551001", "url": "https://cs.wikipedia.org/wiki?curid=1551001", "title": "Letecký útok na Plzeň 16. prosince 1944", "text": "Letecký útok na Plzeň 16. prosince 1944\n\nLetecký útok na Plzeň 16. prosince 1944 byla operace amerických vzdušných sil () na konci roku 1944, v průběhu druhé světové války. Při denním náletu bombardérů na západočeské město Plzeň měly být především poškozeny Škodovy závody, což se nepodařilo.\n\nPlzeňské Škodovy závody, od začátku okupace součást koncernu strojíren , byly pro nacistické Německo velmi důležité, neboť byly jednou z největších zbrojních továren v Evropě. Škodovka, velká strojírna, významný výrobce zbraní a lokomotiv, se stala cílem spojeneckých vzdušných útoků, neboť podle spojeneckých představ mělo její zničení zhoršit německé možnosti pokračovat ve válce, tedy ji zkrátit a ušetřit mnoho lidských životů. Na podzim 1944 musela Třetí říše odrážet na východu útok postupující Rudé armády, od jihu přes Itálii se přibližovaly americké a britské jednotky a po vylodění v Normandii v létě se otevřela západní fronta. Výkon zbrojního průmyslu byl pro německé velení důležitý a dokázal zvedat jeho produkci.\n\nBritské Královské letectvo () se snažilo na Škodovy závody zaútočit od roku 1940. Poloha továrny v týlu nepřítele a tedy na hranici doletu bombardovacích letadel značně omezovala možnosti útoků. Úspěch nočních náletů komplikovala i náročná navigace, neznalost terénu české krajiny, přelet rozsáhlého nepřátelského území a německá protivzdušná obrana. S odstupem po náletu na Plzeň provedeném v noci ze 13. na 14. května 1943 navázali Američané neúspěšným náletem 22. února 1944 v rámci operace Argument a v podzimním náletem 16. října 1944. Po dvou měsících se bombardéry objevily znovu.\n\n15. letecká armáda vyslala z jihoitalských základen znovu bombardovací svaz o síle téměř 600 bombardérů a na cíle v Rakousku a bývalém Československu. Plánovanými cíli byly v Rakousku chemička v Linci a seřaďovací nádraží v Innsbrucku a Villachu, v Čechách chemické závody u severočeského Záluží, kde se vyráběl syntetický benzín a plzeňská Škodovka, navíc bylo určeno několik příležitostných rozptýlených cílů. Část z těchto letadel zamířilo k leteckému útoku na Ústí nad Labem. Nad Čechy provázely bombardéry stíhací letouny a .\n\nPoplachová ústředna měla informace o možném nebezpečí již v 10.50, v 11.27 byla Škodovka evakuována a ve 11.37 byl vyhlášen vzdušný poplach, který trval do 13.58.\nBombardéry přilétly nad Plzeň několik minut po 13. hodině a naprosto minuly svůj hlavní cíl, když rozsáhlý výrobní areál Škodových podniků jedinkrát nezasáhly. Bomby dopadaly na rozsáhlé území od škodovácké zkušební střelnice u Bolevce po Doudlevce, na Bory, na vilovou čtvrť Bezovka, dělostřelecká kasárna, a nedaleké letiště na Borských polích.\n\nPři náletu přišlo o život 20 osob a 50 bylo zraněno. Pohřeb proběhl 20. prosince na ústředním hřbitově, ve stejné době však začal další nálet. Sedm domů bylo zničeno, 22 domů bylo poškozeno těžce a poškození 520 domů bylo lehké, o náhrad škod požádalo 795 osob.\n\nZáchranné práce i odstraňování následků náletu komplikovaly výbuchy časovaných pum, ať již pro nutnost evakuace okolí a dobu čekání na výbuch, tak pro samotné výbuchy. Jedna z časovaných bomb vybuchla až o tři dny později a narušila vodovodní potrubí, což dočasně omezilo dodávky vody do jižní části Škodových závodů.\n\nNa testovací střelnici severně od Bolevce dopadlo šest bomb. Přímo byla zasažena hájovna Sofronka mezi Kamenným rybníkem a silnicí na Plasy, čímž byla z části zničena. Pumy poškodily i železniční trať na Žatec.\n\nBomby dopadaly na čtvrť okolo Doudlevecké třídy, přičemž areál plynárny na Doudlevecké byl zasažen čtyřmi bombami, jedna z nich neexplodovala. Poškození plynárny vedlo k přerušení zásobování plynem, což obyvatelům města komplikovalo běžný život a žáci se dočkali dřívějšího začátku vánočních prázdnin. Poškozena byla kanalizace v tehdejší Štěnovické ulici (od konce války Zborovské) a Elektrotechnická továrna v Doudlevcích, závod Škodovky, utrpěla lehká poškození, když tlakové vlny vyrazily některá okna a světlíky.\n\nVilová čtvrť Bezovka ležící západně od Klatovské třídy byla těžce postižena. Podle dopisu Ladislava Lábka napsaného několik dní po náletu byla v ulici V Bezovce zničena minimálně jedna vila, dvě z poloviny a mnoho dalších bylo poškozených. Poškozen byl i Lábkův rodinný dům v Mánesově ulici, obzvláště výbuchem časované pumy před vilou Rudolfa Brunnera.\n\nBomby dopadaly na domy jižně od tehdejšího Schillerova náměstí (dnes náměstí Míru). Tehdejší Vyšší průmyslová škola na rohu Klatovské třídy byla zasažena dvěma či třemi pumami, které zničily střechu a druhé poschodí. Zničená část školy nesloužila výuce, protože v ní sídlilo protiletecké velitelství Wehrmachtu. V oblasti Schillerova náměstí, Klatovské, Čechovy, Dvořákovy, Máchovy a Žitné (dnes Politických vězňů) je zaznamenáno poškození 27 domů, které patřily Škodovým závodům nebo dělnickým spolkům, o pravděpodobném poškození mnoho dalších v jiném vlastnictví záznamy schází. Z uvedených byly dva domy poškozené středně, u zbylých šlo o škody na oknech a dveřích, přičemž škody byly vyčísleny na necelých 400 tisíc korun.\n\nPoškozeny byly vojenské objekty západně od Bezovky a Bor jako kasárna či borské letiště, kde se vznítilo tankovací zařízení. Roztroušeně bomby dopadaly do okolí Valchy, kde poškodily železniční trať na Klatovy.\n\nNálet připomíná kříž vztyčený jižně od hráze Kamenného rybníka zachráněnými rodinami Dischingerových, Nových a Trepkových, obyvatel zasažené hájovny Sofronka.\n\n"}
{"id": "1551002", "url": "https://cs.wikipedia.org/wiki?curid=1551002", "title": "Nubécourt", "text": "Nubécourt\n\nNubécourt je francouzská obec v departementu Meuse v regionu Grand Est. Žije zde obyvatel.\n\n"}
{"id": "1551004", "url": "https://cs.wikipedia.org/wiki?curid=1551004", "title": "Medaile 30. výročí Ministerstva vnitra", "text": "Medaile 30. výročí Ministerstva vnitra\n\nMedaile 30. výročí Ministerstva vnitra (: Медал «30 години МВР») bylo vyznamenání Bulharské lidové republiky založené roku 1974. Udílena byla za podporu Ministerstva vnitra Bulharské lidové republiky občanům Bulharska i cizím státním příslušníkům.\n\nMedaile byla založena výnosem Národního shromáždění č. 1052 ze dne 22. května 1974 na památku 30. výročí Ministerstva vnitra Bulharské lidové republiky. Udílena byla občanům Bulharska i cizím státním příslušníkům za podporu práce ministerstva vnitra a jeho úředníků.\n\nMedaile byla vyrobena ze světle žlutého kovu a měla tvar pravidelného kruhu o průměru 34 mm. Na přední straně byly dvě vlajky. První vlajka ležící v pozadí byla vlajka Bulharské lidové republiky. Druhá vlajka měla podobu rudého praporu se znakem ministerstva vnitra. Pod vlajkami byl nápis 30 години МВР \"(30 let ministerstva)\". Na levém okraji byl věnec z žitných klasů. Na zadní straně byla pěticípá hvězda a dva letopočty 1944 – 1974. V horní části medaile bylo jednoduché očko, kterým byla medaile připojena ke kovové destičce ve tvaru pětiúhelníku. Destička byla potažena stuhou. Stuhu tvořily tři stejně široké pruhy v barvách bulharské vlajky, tedy pruh bílé, zelené a červené barvy.\n"}
{"id": "1551006", "url": "https://cs.wikipedia.org/wiki?curid=1551006", "title": "Lázně Prameny", "text": "Lázně Prameny\n\nLázně Prameny \"(Alžbětiny lázně, Elisabethbad)\" jsou zaniklé lázně v obci Prameny v okrese Cheb, které stály v její jihozápadní části při cestě do obce Kladská. Lázeňská budova se nacházela v nadmořské výšce 723 m n. m.\n\nLázně byly uprostřed zdejších minerálních pramenů založeny roku 1870. Pro účely lázeňství provedli rozbor kyselek krajský lékař Dr. Reisinger z Teplé a lékař Prof. Dr. Hueppe z Prahy, kteří zaručili absolutní čistotu vody. Potvrdili, že: \"„každý pramen je vhodný ke každodennímu lékařskému pití a ani jeden z nich neobsahuje žádné nežádoucí, škodlivé či bakteriologické zárodky nebezpečné lidskému organismu.“\"\n\nVzorky všech pramenů byly zaslány do Vídně. Zde provedl podrobný všeobecný chemický rozbor k. k. Profesor Dr. v. Kletzinsky a vydal oficiální stanovisko:\n\nČtyři obchodníci z obce Prameny založili společnost „Sangerberger Bade-Gesellschaft“ (Sangerberská lázeňská společnost) a rozhodli se vybudovat velké lázně; lázeňskou budovu slavnostně otevřeli roku 1870. V sanatoriu se nacházelo 40 velkých pokojů vybavených komfortním nábytkem, malá koncertní síň, čítárna, několik heren a velká restaurace s kapacitou 200 hostů. Lázně obklopoval rozlehlý okrasný park s parkovými cestami sypanými pískem. Park se rozkládal východním směrem až k potoku Roda a byly kolem něj vybudovány tenisové kurty, prostory na kriket a kuželky a také veřejné koupaliště s dřevěnými kabinkami. Kočáry s lázeňskými hosty jezdily po oddělených remízcích, kde byly i stáje pro koně. Za hotelem stál velký dřevěný léčebný dům a za ním do oblouku stavěná částečně uzavřená dřevěná kolonáda. K areálu náležel také Popský mlýn, lázeňský dům u tenisových kurtů a rybářský domek u potoka Roda.\n\nVyvěraly zde čtyři vydatné kyselky:\nPrameny Rudolfův a Gizelin byly jímány do kruhových jímek, které měly silné obrubníky. Nad pramenem Vincentovým byl postaven okrasný dřevěný altán. Teplota zdejších pramenů zcela nezávislých na okolní teplotě ovzduší bývala kolem 5–6°C.\n\nÚčinná byla léčba ve slatinných koupelích. Léčeny zde byly choroby:\nNejvíc se doporučovala léčba chudokrevnosti, celkového oslabení organismu, nemocí plic a průdušek a těžké choroby nervů.\n\nV průběhu 1. světové války byla v lázních ozdravovna pro zraněné s poškozenými plícemi. V době války však došlo k průsaku povrchové vody do hlavního Vincentova pramene a ten byl značně znečištěn. Po roce 1918 lázně koupila firma Julius Meinl, která objekt přestavěla - zbourala zadní pavilon a postavila místo něj další křídla lázní s pokoji. Firmě se však nedařilo a lázně prodala společnosti Porcelán Karlovy Vary, a.s. (Porzellan Karlsbad, AG.). Porcelánka provoz zastavila, koupele zrušila a v objektech vedla ozdravovnu pro své zaměstnance s poškozenými plícemi; spolu s nimi zde byli léčeni nemocní s TBC.\n\nRoku 1945 získalo sanatorium Ústředí nemocenských pojišťoven. Po třinácti letech zde bylo opět otevřeno plicní oddělení, které zde vydrželo do roku 1966. O rok později zde stát zřídil Domov důchodců. 2. června 1983 došlo ve dvě hodiny v noci z neznámých příčin k požáru a lázeňský dům z velké části vyhořel.. Prázdný areál postupně chátral.\n\nStát poskytl prostředky na opravu lázní, které však nedostačovaly. Byly pouze provedeny základní statické opravy a zhotovena nová měděná střecha, která zabránila zatékání vody. Roku 1990 však byla měď ze střechy ukradena a odvezena do sběru. Roku 2000 budovu srovnal se zemí buldozer.\n"}
{"id": "1551010", "url": "https://cs.wikipedia.org/wiki?curid=1551010", "title": "Kuchyně Burundi", "text": "Kuchyně Burundi\n\nKuchyně v Burundi se odvíjí od geografické polohy státu Burundi: 80 % půdy je zemědělsky využíváno, zbytek tvoří především hory a savany. Kuchyně Burundi je příkladem typické africké kuchyně, byla ovšem ovlivněna také francouzskou, belgickou a indickou kuchyní a také kuchyněmi sousedních států. V Burundi se pěstuje hlavně čaj, káva (časté artikly vývozu), dále kukuřice, fazole nebo maniok. V menší míře se pěstují také batáty (sladké brambory), hrách, různé obiloviny nebo exotické ovoce (hlavně banány). Maso se v Burundi zas tolik nepoužívá, nejčastěji se v Burundi setkáme s kozím nebo skopovým masem.\n\n"}
{"id": "1551018", "url": "https://cs.wikipedia.org/wiki?curid=1551018", "title": "Seznam sídel v Chorvatsku (Ž)", "text": "Seznam sídel v Chorvatsku (Ž)\n\nToto je seznam sídel v Chorvatsku začínajících na písmeno Ž.\n"}
{"id": "1551021", "url": "https://cs.wikipedia.org/wiki?curid=1551021", "title": "Vesnický kostel (Rathewalde)", "text": "Vesnický kostel (Rathewalde)\n\nVesnický kostel v Rathewalde (), místní části města Hohnstein, je sakrální stavba náležející Evangelicko-luterské církevní obci Lohmen. Původní vesnický kostel vyhořel roku 1639, v barokní podobě byl obnoven roku 1647 a výrazně upraven v roce 1860.\n\nPřesná datace výstavby kostela není možná, podle stáří zdí byl však první rathewaldský kostel postaven již ve středověku. V době reformace přestal být kostel katolický a patrně od roku 1548 se stal filiálním ke kostelu ve Stürze. Během třicetileté války kostel roku 1639 vypálilo švédské vojsko. V roce 1647 byl obnoven v barokní podobě, přičemž část původních zdí zůstala zachována. Roku 1860 byl kostel celkově upraven do současné podoby. Samostatný farář byl znovu dosazen až roku 1862 a kostel se stal opět farním. Roku 1903 přibyly do kostela vitráže a v letech 1971–1972 byl výrazně upraven interiér.\n\nKostel je chráněn jako nemovitá kulturní památka pod číslem 09254208. Konají se v něm pravidelné bohoslužby.\n\nJednolodní halový kostel je orientovaný. Na loď navazuje odsazený tříosminový presbytář. Vysoká okna zakončuje segmentový oblouk. Ve vysoké, valbové, břidlicí pokryté střeše jsou osazeny vikýře, ze střední části vybíhá robustní, osmiboký, břidlicí obložený sanktusník. Větrná korouhev nese letopočet 1891. V presbytáři je umístěná nástěnná secco malba Krista Spasitele z roku 1860 a dvě vitráže s Narozením a Ukřižováním Ježíše Krista. Moderní interiér z počátku 70. let 20. století zahrnuje hlavní oltář, ambon a křtitelnici. Na stěnách lodi jsou zbytky barokních maleb. Na empoře jsou umístěny varhany údajně od budyšínské firmy Hermann Eule.\n\nKostel obklopuje hřbitov. Fara stojící na začátku údolí Amselgrund pochází z roku 1863. \n\n\n"}
{"id": "1551023", "url": "https://cs.wikipedia.org/wiki?curid=1551023", "title": "Bílý Kriš", "text": "Bílý Kriš\n\nBílý Kriš (rumunsky: \"Crișul Alb\", maďarsky: \"Fehér-Körös\") je řeka v Rumunsku a Maďarsku, pramenící v Apusenských horách a teče severozápadním směrem do Maďarska. Je levým přítokem Tisy. Délka řeky v Rumunsku je 237,5 km, v Maďarsku 9,8 km.\n\nV Rumunsku teče přes města Brad, Ineu a Chișineu-Criș, v Maďarsku přes město Gyula. Několik kilometrů po překročení rumunsko-maďarské hranice u vesnice Vărsand se spojuje s řekou Fekete-Körös (Černý Kriš, rumunsky: Crișul Negru), aby vytvořila řeku Kriš (Körös).\n"}
{"id": "1551026", "url": "https://cs.wikipedia.org/wiki?curid=1551026", "title": "Potenciál globálního oteplování", "text": "Potenciál globálního oteplování\n\nPotenciál globálního oteplování (PGO, často také GWP z anglického \"global warming potential\") je měřítkem toho, kolik tepla v atmosféře zachytí skleníkový plyn v určitém časovém horizontu ve vztahu k oxidu uhličitému. Porovnává množství tepla zachyceného určitou hmotností daného plynu s množstvím tepla zachyceného stejnou hmotností oxidu uhličitého a vyjadřuje se jako činitel oxidu uhličitého (jehož potenciál globálního oteplování je standardizován na 1). \n\nPGO se počítá ke konkrétnímu časovému horizontu, obvykle 20, 100 nebo 500 let. Uživatelská volba tohoto časového horizontu může výrazně ovlivnit numerické hodnoty získané pro ekvivalenty oxidu uhličitého. V Páté hodnotící zprávě Mezivládního panelu pro změny klimatu má metan životnost 12,4 let a díky zpětné vazbě klima-uhlíkové cyklu má potenciál globálního oteplování 86 v průběhu 20 let a 34 pro 100 let v reakci na emise. Při změně časového horizontu z 20 na 100 let se proto PGO pro metanu snižuje přibližně 2,5 krát.\nPGO závisí na následujících faktorech: \n\nVysoký PGO tedy koreluje s velkou absorpcí infračerveného záření a dlouhou životností v atmosféře. Závislost PGO na vlnové délce absorpce je složitější. I když plyn absorbuje záření při určité vlnové délce, nemusí to ovlivnit jeho PGO, pokud atmosféra již absorbuje nejvíce záření při této vlnové délce. Plyn má největší účinek, pokud absorbuje v „okně“ vlnových délek, kde je atmosféra prozatím poměrně průhledná. Závislost PGO jako funkce vlnové délky byla nalezena empiricky a byla publikována jako graf. \n\nProtože PGO skleníkového plynu závisí přímo na jeho infračerveném spektru, je použití infračervené spektroskopie ke studiu skleníkových plynů zcela zásadní ve snaze porozumět dopadu lidských činností na globální oteplování. \n\nLátky podléhající omezením podle Kjótského protokolu buď rychle zvyšují své koncentrace v zemské atmosféře, nebo mají velký PGO. \n\nStejně jako radiační působení poskytuje zjednodušený způsob porovnávání různých faktorů, o nichž se předpokládá, že vzájemně ovlivňují klimatický systém, jsou potenciály globálního oteplování (PGO) jedním typem zjednodušeného indexu založeného na radiačních vlastnostech, které lze použít k odhadu potenciálu budoucnostního dopadu emisí různých plynů na klimatický systém v relativním smyslu. PGO je založen na řadě faktorů, včetně radiačního působení (schopnost absorbovat infračervené záření) každého plynu vzhledem k účinnosti oxidu uhličitého, jakož i rychlosti rozpadu každého plynu (množství odebrané z atmosféry za daný počet let) ve srovnání s oxidem uhličitým.\n\nKapacita radiačního působení (RP) je množství energie na jednotku plochy, na jednotku času, absorbované skleníkovým plynem, které by jinak bylo ztraceno do vesmíru. Lze ji vyjádřit vzorcem: \n\nkde index \"i\" představuje interval 10 inverzních centimetrů. Abs představuje integrovaný infračervené absorbance vzorku v tomto intervalu a F představuje RP pro tento interval.\nMezivládní panel pro změny klimatu (IPCC) poskytuje obecně uznávané hodnoty pro PGO, které se mírně změnily v letech 1996 až 2001. Přesná definice způsobu výpočtu potenciálů je uvedena ve Třetí hodnotící zprávě IPCC z roku 2001. PGO je definován jako poměr časově integrovaného radiačního působení z okamžitého uvolnění 1 kg sledované látky vzhledem k hmotnosti 1 kg referenčního plynu: \n\nkde TH je časový horizont, během kterého se uvažuje výpočet; a je radiační působení kvůli jednotkovému zvýšení atmosférického nadbytku látky (tj. Wm kg) a [x (t)] je časově závislý rozpad nadbytku látky po okamžitém uvolnění v čase t = 0. Jmenovatel obsahuje odpovídající množství pro referenční plyn (tj CO). Radiační působení a a a nemusí být v průběhu času nutně konstantní. Zatímco absorpce infračerveného záření mnoha skleníkovými plyny kolísá lineárně s jejich nadbytkem, několik důležitých z nich vykazuje nelineární chování pro současné a pravděpodobné budoucí nadbytky (např. CO, CH a NO). U těchto plynů bude relativní radiační nutkání záviset na nadbytku, a tedy na budoucím scénáři, který byl přijat. \n\nProtože všechny výpočty PGO jsou porovnány s CO který je nelineární, ovlivní se všechny hodnoty PGO. Předpokládáme-li jinak, jak je uvedeno výše, povede to k nižším PGO pro jiné plyny, než by tomu bylo v případě podrobnějšího přístupu. To objasňuje, zatímco zvyšující se koncentrace CO mají menší a menší vliv na radiační absorpci při zvyšování koncentrací ppm, tzv. výkonnější skleníkové plyny, jako je metan a oxid dusný, mají frekvence tepelné absorpce jiné než CO které nejsou naplněny (nasyceny) až CO , takže rostoucí koncentrace těchto plynů jsou mnohem významnější. \n\nPGO látky závisí na době, pro kterou se potenciál vypočítává. Plyn, který je rychle odstraněn z atmosféry, může mít zpočátku velký účinek, ale pro delší časové období, jakmile byl odstraněn, se stává méně důležitým. Metan má tedy potenciál 34 pro časový horizont 100 let, ale 86 pro 20 let; naopak, flourid sírový má potenciál 22 800 pro 100 let, ale 16 300 pro 20 let (dle Třetí hodnotící zprávy IPCC). Hodnota PGO závisí na tom, jak se koncentrace plynu v atmosféře v průběhu času snižuje. To často není přesně známo, a proto by hodnoty neměly být považovány za přesné. Z tohoto důvodu je při citování PGO důležité uvést odkaz na výpočet. \n\nPGO pro směs plynů lze získat z průměru hmotnostních frakcí vážených průměrů PGO jednotlivých plynů. \n\nRegulátoři obvykle používají časový horizont 100 let (např. organizace „Californian Air Resources Board“). \n\nOxid uhličitý má PGO přesně 1 (protože je základní jednotkou, se kterou jsou porovnávány všechny ostatní skleníkové plyny). Hodnoty pro jiné plyny byly odhadnuty \n\n\nHodnoty uvedené v tabulce předpokládají, že je uvolněna stejná hmotnost sloučeniny; rozdílné poměry budou výsledkem přeměny jedné látky na druhou. Například spalování metanu na oxid uhličitý by snížilo dopad globálního oteplování, ale o menší činitel než 25: 1, protože hmotnost spáleného metanu je menší než hmotnost uvolněného oxidu uhličitého (poměr 1: 2,74). Pokud se začne s 1 tunou metanu, který má PGO 25, po spálení se získá 2,74 tun CO každá tuna, která má PGO 1. Jedná se o čisté snížení o 22,26 tun PGO, čímž se sníží účinek globálního oteplování v poměru 25:2,74 (přibližně 9×). \n\nPotenciál globálního oteplování perfluorotributylaminu (PFTBA) v časovém horizontu 100 let se odhaduje na přibližně 7100. V elektrotechnickém průmyslu se používá od poloviny 20. století pro elektronické testování a jako prostředek pro přenos tepla. PFTBA má dosud nejvyšší radiační působení (relativní účinnost skleníkových plynů, které omezuje únik dlouhovlnného záření zpět do vesmíru) jakékoli molekuly detekované v atmosféře. Vědci našli ve vzorcích vzduchu v Torontu průměrně 0,18 částic PFTBA na bilion, zatímco oxidu uhličitého je kolem 400 částic na milion.\n\nVodní pára je jedním z primárních skleníkových plynů, ale některé problémy brání přímému výpočtu PGO. Má hluboké infračervené absorpční spektrum s více a širšími absorpčními pásy než CO a také absorbuje nenulové množství radiace v její nízké absorbující spektrální oblasti. Dále její koncentrace v atmosféře závisí na teplotě vzduchu a dostupnosti vody; za použití globální průměrné teploty ~16 °C například vytváří průměrnou vlhkost ~18 000 ppm na hladině moře (CO je ~400 ppm takže koncentrace [HO] / [CO] ~ 45×). Na rozdíl od jiných skleníkových plynů se vodní pára v životním prostředí nerozkládá, takže namísto časově závislého rozpadu umělého nebo nadměrného množství molekul CO musí být použit průměr za určité časové období nebo jiná opatření v souladu s „časově závislým rozpadem“ uvedeným výše. Dalším problémem, který komplikuje výpočet, je rozložení teploty Země a rozdílné masy pevniny na severní a jižní polokouli.\n\n\"Potenciál změny globální teploty\" je dalším způsobem, jak kvantifikovat změnu poměru plynu vzhledem k CO v globální průměrné povrchové teplotě použité pro specifické časové období.\n\n\n\n"}
{"id": "1551028", "url": "https://cs.wikipedia.org/wiki?curid=1551028", "title": "Medaile 25. výročí Bulharské lidové armády", "text": "Medaile 25. výročí Bulharské lidové armády\n\nMedaile 25. výročí Bulharské lidové armády (: «25 ГОДИНИ БЪЛГАРСКА НАРОДНА АРМИЯ») bylo vyznamenání Bulharské lidové republiky založené roku 1968.\n\nMedaile byla založena usnesením Národního shromáždění č. 548 ze dne 11. července 1968. Udělena byla předním představitelům Bulharské lidové armády. Dále ji obdrželi příslušníci armády, kteří v ní sloužili minimálně po dobu deseti let a také ti, kteří se o bulharskou armádu zasloužili svou tvrdou prací. Obdrželo ji i několik civilních pracovníků armády a důstojníků v záloze. Navíc jí bylo vyznamenáno i několik cizinců za posílení obranné moci Bulharské lidové armády.\n\nMedaile měla pravidelný kulatý tvar o průměru 34 mm. Vyrobena byla z mosazi. Uprostřed byla červeně smaltovaná pěticípá hvězda. Na hvězdu byl položen zlatý vavřínový věnec, který měl ve své spodní části nápis 25 г. БНА \"(25 let BLA)\". Uvnitř věnce byly dva zkřížené meče položené na smaltovaném pozadí v barvách bulharské vlajky. Nad zkříženými meči byl zlatý bulharský lev. Na zadní straně byl nápis v cyrilici 25 ГОДИНИ БЪЛГАРСКА НАРОДНА АРМИЯ \"(25 let Bulharské lidové armády)\". Ve spodní části byly dva letopočty 1944–1969 po jejichž stranách byly stylizované dubové větvě.\n\nStuha byla tvořena třemi stejně širokými pruhy v barvách bílé, červené a bílé, které byly při obou okrajích lemovány úzkými pruhy zelené barvy. Použitými barvami tak odpovídala bulharské vlajce. Stuha pokrývala kovovou destičku ve tvaru pětiúhelníku. Destička byla k medaili připojena jednoduchým kroužkem.\n\nMedaile se nosila nalevo na hrudi.\n\n"}
{"id": "1551029", "url": "https://cs.wikipedia.org/wiki?curid=1551029", "title": "Karel Havlíček (klávesista)", "text": "Karel Havlíček (klávesista)\n\nKarel Havlíček (* 31. července 1974 Praha) je český hudebník, komponista a producent. Užívá rovněž umělecký pseudonym Karzi.\n\nPochází z novinářské rodiny. Jeho otec byl zaměstnán na pozici fotoreportéra a posléze redaktora v České tiskové kanceláři (ČTK) a s celou rodinou se podle svého vyslání zaměstnavatelem stěhoval po různých místech ve světě. Zpět do rodného města se Karel Havlíček vrátil ve svých jedenácti letech. Posléze působil v kapele Southpaw.\n\nV dospělosti skládá Havlíček jak filmovou či seriálovou hudbu, tak svou tvorbou doprovází rovněž reklamy a skládá i muzikály. Vytvořil například hudební doprovod pro americký snímek \"Lví archa\" (v originálu \"\") režiséra Tima Phillipse, dále pro horor \"Ghoul\" od Petra Jákla či pro seriály \"Mamon\" a \"Terapie\" z produkce televizní stanice HBO Europe. Složil též hudební znělky pro české televizní stanice, a sice pro Českou televizi ke kanálům ČT sport a ČT24 včetně jejího pořadu \"Události\", a dále pro privátní stanici Fanda (později Nova Action).\n"}
{"id": "1551034", "url": "https://cs.wikipedia.org/wiki?curid=1551034", "title": "Hepatozoon", "text": "Hepatozoon\n\nHepatozoon je rod patřící do skupiny chromalveoláta a kmenu apikomplexa , která zahrnuje přes 300 druhů obligátních parazitů napadajících krvinky červené (erytrocyty) i bílé (leukocyty). Tento druh parazita byl popsán u všech skupin tetrapodních obratlovců, stejně jako u celé řady hematofágního hmyzu, kterého může využít jako vektor přenosu i jako definitivního hostitele. Tento rod se vyznačuje zdaleka největší biodiverzitou a prevalencí ze všech hemogregarin. Mají zajímavý životní cyklus, ve kterém chybí přenos pomocí slin mezi hostitelem a vektorem, který se u jiných apikomplex běžně vyskytuje. Přestože je prevalence velmi vysoká u obojživelníků a plazů, rod je mnohem známější ve veterinárních kruzích, jelikož způsobuje tick-borne disease nazývající se hepatozoonóza u některých savců.\n\nDefinitivními hostiteli mohou být obojživelníci, plazi, ptáci, ryby, savci. Mezihostiteli mohou být pijavky, roztoči, klíšťata a hmyz. \n\nZástupci rodu Hepatozoon mají zejména komplexní životní cyklus, který se značně liší u množství druhů. Sexuální rozmnožování a sporogonie probíhá výlučně v hemocoelu bezobratlých (mezi)hostitelů, kteří jsou následně zkonzumováni hostitelem (obratlovcem). Sporozoiti následně migrují do jater, kde se asexuálně množí do velkého množství merogonie/schizogonie, produktem asexuálního rozmnožování jsou merozoiti. Merozoiti jsou uvolňovány do krevního řečiště, kde se tvoří gamonti jako poslední stádium vývoje v hostiteli (obratlovci). Gamonti jsou velcí a nápadní a zabírají mnoho prostoru uvnitř červených krvinek, díky tomu jsou dobře rozpoznatelní již v krevním roztěru pod mikroskopem. Když vektor saje na nakaženém hostiteli, gamonti jsou nasáti společně s krví do střeva, kde se začnou množit sexuálně a životní cyklus začíná od znova.\n\nTento zjednodušený životní cyklus je samozřejmě nedostatečný u druhů, které infikují obratlé i bezobratlé hostitele, které se navzájem neživí jeden na druhém, pro ty je potřeba mnohem složitější životní cyklus, zahrnující mezihostitele nebo paratenické hostitele. Například Hepatozoon sipedon infikuje komára a hady, ale od doby, kdy se hadi výlučně neživí komáry/hmyzem, muselo v evoluci dojít k zařazení mezihostitele, kterým je v tomto případě žába. Žába sežere komára a parazit se tak dostane do těla hostitele po požití infikované žáby, kruh je uzavřen, když komár začne sát na hadovi a nasaje tak gamonty z krve, kteří se v něm začnou pohlavně množit.\n\nHepatozoonóza je zvířecí onemocnění, zvíře není nakaženo klíštěcím kousnutím, nýbrž je nakaženo pozřením infikovaného klíštěte. Po pozření infikovaného klíštěte, ve kterém probíhá sexuální rozmnožování a sporogeneze, migrují sporozoiti do jater hostitele.Mezi zástupce způsobující toto onemocnění patří Hepatozoon muris a Hepatozoon canis, které typicky infikují myši a psy a Hepaozoon atticorae, který se nachází u ptáků.\n\nHepatozoon canis se vyskytuje v teplých oblastech Starého světa, kde žije jeho přenašeč/vektor onemocnění klíště Rhipicephalus sanguineus. Gamonti se vyskytují v leukocytech. Oocysta se tvoří v tělní dutině klíštěte, pes se nakazí sežráním infikovaného klíštěte. Hepatoozon canis je veterinárně významný druh, nakažená zvířata trpí horečkami, hubnou a chátrají, jsou anemická a mají zvětšenou slezinu a játra. V ČR se vzácně mohou objevit nákazy psů získané při pobytu psa zahraničí. \n"}
{"id": "1551036", "url": "https://cs.wikipedia.org/wiki?curid=1551036", "title": "Gewisové", "text": "Gewisové\n\nGewisové (\"Ġewisse\", staroanglická výslovnost: [jeˈwisːe]; latinsky: \"Geuissæ\") byl kmen nebo klan v anglosaské Anglii, sídlící v oblasti Horní Temže kolem Dorchesteru na Temži.\n\nJméno kmene může být odvozeno od staroanglického slova pro „spolehlivý“ nebo „jistý“, (srovnej německé \"gewiss\": „určitý, jistý“). \"Anglosaská kronika\" uvádí eponymního předka jménem Giwis. Švédský profesor angličtiny Eilert Ekwall (1877–1964) míní, že podobnost toponym království Gewisů a království Hwicce naznačuje společný původ.\n\nGewisové dobyli na britských Keltech \"Searobyrig\" (Old Sarum, poblíž Salisbury) v roce 552 a \"Beranbyrig\" v roce 556. Biskup Birinus obrátil Gewisy na křesťanství v roce 636 pokřtěním jejich krále Cynegilse a založením diecéze se sídlem v Dorchesteru. Gewisové zabili tři syny krále Essexu Sæberta asi v roce 620, porazili britské Kelty v bitvě u \"Peonnum\" v roce 660 a do roku 676 měli dostatečnou kontrolu nad současným hrabstvím Hampshire, aby mohlo být přeloženo sídlo biskupství z Dorchesteru do Winchesteru.\n\nVítězná tažení královského domu Gewisů v 7. a 8. století vedla ke vzniku království Wessex, přičemž Beda Ctihodný považoval obě jména za zaměnitelná. Teprve za vlády krále Cædwally (685/6–688) začal titul „král Sasů“ nahrazovat titul „král Gewisů“. Současná anglická historička Barbara Yorke soudí, že to bylo Cædwallovo dobytí jutské provincie a království Sussex, které vedlo k potřebě nového titulu, který by odlišoval rozšířenou oblast od jejího předchůdce. Protože však neexistují žádné zachované dokumenty naznačující, jak tito lidé sami sebe nazývali, můžeme maximálně říci, že počínaje obdobím, kdy Beda Ctihodný byl literárně činným (začátkem 8. století), začali historici používat termín „Západní Sasové“.\n\n"}
{"id": "1551037", "url": "https://cs.wikipedia.org/wiki?curid=1551037", "title": "Medaile 30. výročí Bulharské lidové armády", "text": "Medaile 30. výročí Bulharské lidové armády\n\nMedaile 30. výročí Bulharské lidové republiky (: «30 ГОДИНИ БЪЛГАРСКА НАРОДНА АРМИЯ 1944–1974») bylo vyznamenání Bulharské lidové republiky založené roku 1974.\n\nMedaile byla založena dne 22. května 1974. Byla udělena všem příslušníkům Bulharské lidové armády bez ohledu na hodnost za jejich zásluhy o armádu. Medaile mohla být udělena i zahraničním vojákům za jejich služby bulharské armádě.\n\nMedaile měla tvar pravidelného kruhu o průměru 32 mm. Na přední straně byla na pozadí tvořeném mapou Bulharské lidové republiky vyobrazena hlava bulharského vojáka v přilbě. Voják byl orámován olivovými ratolestmi, mezi nimiž byla v horní části umístěna malá pěticípá hvězda. Kolem vnějšího okraje medaile byl nápis v cyrilici ТРИДЕСЕТ ГОДИНИ БЪЛГАРСКА НАРОДНА АРМИЯ 1944–1974 \"(třicet let Bulharské lidové armády 1944–1974)\".\n\nNa zadní straně byl štít položený na zkřížených mečích. Uprostřed štítu byl bulharský lev stojící na zadních nohách. Nad štítem byla malá pěticípá hvězda. Na vnějším okraji byly ve spodní části medaile dvě olivové ratolesti. V horní části pak nápis v cyrilici 1944 • БНА • 1974.\n\nStuha z hedvábného moaré byla široká 24 mm. Byla světle modré barvy při obou krajích s třemi úzkými proužky v barvách bulharské trikolóry, tedy v barvě bílé, zelené a červené. Každý z těchto proužků byl široký 3 mm. Stuha pokrývala kovovou destičku ve tvaru pětiúhelníku, která byla k medaili připojena pomocí jednoduchého očka.\n"}
{"id": "1551038", "url": "https://cs.wikipedia.org/wiki?curid=1551038", "title": "Èvres", "text": "Èvres\n\nÈvres je francouzská obec v departementu Meuse v regionu Grand Est. Žije zde obyvatel.\n\n"}
{"id": "1551041", "url": "https://cs.wikipedia.org/wiki?curid=1551041", "title": "Bokor", "text": "Bokor\n\nBokor je obec v severním Maďarsku, patří do župy Nógrád. Žije zde obyvatel.\n\n"}
{"id": "1551042", "url": "https://cs.wikipedia.org/wiki?curid=1551042", "title": "Městský kostel", "text": "Městský kostel\n\nMěstský kostel () je pojem označující ve středověku a v raném novověku kostely v nábožensky uzavřených městech, které také sloužily dalším účelům (kromě bohoslužeb například k různým setkáváním měšťanů, kulturním událostem a podobně). V průběhu reformace se pojmem městský kostel začaly označovat protestantské kostely, které měly v rámci města zvláštní politické či náboženské postavení. Zpravidla se jedná o nejvýznamnější a největší evangelické farní kostely ve městě. Pojem je používaný zvláště v německy mluvících zemích, kde se prosadila reformace (Německo, Švýcarsko).\n"}
{"id": "1551049", "url": "https://cs.wikipedia.org/wiki?curid=1551049", "title": "George Parker, 4. hrabě z Macclesfieldu", "text": "George Parker, 4. hrabě z Macclesfieldu\n\nGeorge Parker, 4. hrabě z Macclesfieldu (\"George Parker, 4th Earl of Macclesfield, 4th Viscount Parker of Ewelm, 4th Baron Parker of Macclesfield\") (24. února 1755 – 20. března 1842), byl britský šlechtic a dvořan. V mládí byl dlouholetým poslancem Dolní sněmovny, od roku 1795 člen Sněmovny lordů. Přes čtyřicet let zastával vysoké funkce u dvora, v nichž byl také členem britské vlády.\n\nPocházel ze šlechtického rodu, byl pravnukem významného právníka, 1. hraběte z Macclesfieldu. Narodil se jako starší syn Thomase Parkera, 3. hraběte z Macclesfieldu (1723–1795), po matce pocházel z významné bankéřské rodiny Heathcote. Studoval v Etonu a Oxfordu, v letech 1777–1784 a 1787–1795 byl poslancem Dolní sněmovny za stranu toryů, nejprve podporoval vládu lorda Northa, později se připojil k W. Pittovi mladšímu, na půdě parlamentu ale vystupoval jen zřídka. V letech 1780–1789 byl komořím prince waleského, v roce 1791 byl jmenován členem Tajné rady a jako finanční inspektor královského dvora (\"Comptroller of the Household\") (1791–1797) byl členem vlády. Mezitím v roce 1795 zdědil titul hraběte a vstoupil do Sněmovny lordů (do té doby jako otcův dědic užíval titul \"vikomt Parker\"). V letech 1797–1804 byl lordem komořím Jiřího III., za druhé Pittovy vlády byl jmenován kapitánem královské gardy (1804–1806) a nakonec byl dlouhodobě velitelem královské tělesné stráže (1806–1830). V letech 1816–1818 byl prezidentem úřadu pro zemědělství. Zastával řadu dalších čestných postů, v letech 1817–1842 byl lordem místodržitelem v hrabství Oxfordshire, kde vlastnil statky, a od roku 1818 byl členem Královské společnosti.\n\nZ manželství s Mary Drake (1761–1823) měl jedinou dceru Mary (1786–1861), která se provdala za státníka Thomase Hamiltona, 9. hraběte z Haddingtonu (1780–1858), místokrále v Irsku a prvního lorda admirality. \n\nPo Georgovi se dědicem hraběcího titulu stal mladší bratr Thomas Parker, 5. hrabě z Macclesfieldu (1763–1850), který zastával čestné posty v hrabství Oxfordshire. V tomto hrabství se nacházelo hlavní rodové sídlo \"Shirburn Castle\", které potomkům patřilo až do roku 2004, kdy jej po dlouhém soudním sporu převzala soukromá společnost. Současným představitelem rodu je Richard Parker, 9. hrabě z Macclesfieldu (*1943).\n\n"}
{"id": "1551050", "url": "https://cs.wikipedia.org/wiki?curid=1551050", "title": "George Parker, 2. hrabě z Macclesfieldu", "text": "George Parker, 2. hrabě z Macclesfieldu\n\nGeorge Parker, 2. hrabě z Macclesfieldu (\"George Parker, 2nd Earl of Macclesfield, 2nd Viscount Parker of Ewelm, 2nd Baron Parker of Macclesfield\") (1697 – 17. března 1764), byl britský šlechtic a vědec. Od roku 1732 byl členem Sněmovny lordů, uplatnil se jako amatérský astronom a v letech 1752–1764 byl prezidentem Královské společnosti, byl též členem zahraničních vědeckých institucí a angažoval se také v charitě.\n\nPocházel ze šlechtické rodiny, narodil se jako jediný syn významného právníka a politika 1. hraběte z Macclesfieldu. Studoval v Etonu a Cambridge, od roku 1719 až do smrti zastával méně významný, ale dobře placený post na ministerstvu financí. V letech 1720–1722 absolvoval kavalírskou cestu, pobýval převážně v Itálii. Po návratu do Anglie se stal členem Královské společnosti (1722) a v letech 1722–1727 byl poslancem Dolní sněmovny za stranu whigů, o politiku se ale prakticky nezajímal. Po otci zdědil v roce 1732 titul hraběte a vstoupil do Sněmovny lordů (do té doby jako otcův dědic užíval titul \"vikomta Parkera\"). Proslul jako amatérský astronom, na svém sídle \"Shirburn Castle\" v hrabství Oxfordshire vybudoval astronomickou observatoř a chemickou laboratoř. Díky svým vědeckým zájmům zastával v letech 1752–1764 funkci prezidenta Královské společnosti. Mimoto byl členem Královské společnosti starožitností a získal čestný doktorát v Cambridge. V zahraničí byl členem Královské švédské akademie věd a Francouzské akademie věd.\n\nByl dvakrát ženat, z prvního manželství s Mary Lane, dcerou obchodníka Ralpha Lane, měl dva syny. Starší syn Thomas Parker, 3. hrabě z Macclesfieldu (1723–1795), byl v mládí členem Dolní sněmovny a poté po otci členem Sněmovny lordů. Mladší syn George Lane Parker (1724–1791) sloužil v armádě a dosáhl hodnosti generála, byl též dlouholetým poslancem Dolní sněmovny. Z potomstva později vynikl vnuk George Parker, 4. hrabě z Macclesfieldu (1755–1842). \n\n"}
{"id": "1551051", "url": "https://cs.wikipedia.org/wiki?curid=1551051", "title": "Thomas Parker, 1. hrabě z Macclesfieldu", "text": "Thomas Parker, 1. hrabě z Macclesfieldu\n\nThomas Parker, 1. hrabě z Macclesfieldu (\"Thomas Parker, 1st Earl of Macclesfield, 1st Viscount Parker of Ewelm, 1st Baron Parker of Macclesfield\") (23. července 1666 – 28. dubna 1732, Londýn, Anglie) byl britský právník a politik. Řadu let zastával nejvyšší funkce v justiční správě Velké Británie, byl lordem nejvyšším sudím (1710–1718) a lordem kancléřem (1718–1725). Od roku 1716 byl členem Sněmovny lordů, v roce 1721 získal titul hraběte. V roce 1725 byl obviněn z korupce, zbaven všech funkcí, uvězněn v Toweru a odsouzen k vysoké finanční pokutě, poté dožil v soukromí. \n\nByl synem právníka Thomase Parkera, vystudoval v Cambridge a od mládí působil v justici, od roku 1696 byl soudcem v Derby. V letech 1705–1710 byl členem Dolní sněmovny (poslanecký mandát získal za město Derby), v roce 1705 byl zároveň povýšen do šlechtického stavu a stal se královským justičním radou (\"Queen's Counsel\"). V roce 1710 odmítl úřad lorda kancléře a v letech 1710–1718 zastával post lorda nejvyššího sudího (\"Lord Chief Justice\"), od roku 1710 byl též členem Tajné rady. Od roku 1713 byl členem Královské společnosti a po smrti královny Anny byl členem dočasné regentské vlády. Vysoké postavení si udržel i po nástupu Jiřího I., v roce 1716 získal titul barona a stal se členem Sněmovny lordů a v letech 1718–1725 zastával úřad lorda kancléře. V roce 1721 byl povýšen na hraběte z Macclesfieldu, téhož roku upadl do podezření z účasti na finančních machinacích Jihomořské společnosti, ale jako oblíbenec Jiřího I. si udržel postavení. V případě nepřítomnosti Jiřího I. v Anglii byl také několikrát členem místodržitelského sboru (1719, 1720, 1723). Proslul jako vynikajicí odborník na občanské právo, ale přes vysoké funkce a dlouholetou přízeň Jiřího I. neměl v politice vliv odpovídající jeho postavení.\n\nJeho pád přišel v roce 1724, kdy byl obviněn z obchodování s úřady soudců. Ve své době šlo o obrovský skandál podlamující důvěru v nestrannou soudní správu. V lednu 1725 odvolán z funkce lorda kancléře a ztratil i členství v Tajné radě. Byl souzen Sněmovnou lordů a jednomyslně uznán vinným z přijetí úplatků ve výši 100 000 liber. Do zaplacení vysoké pokuty byl vězněn v Toweru, konfiskací následně přišel také o značnou část majetku a zbytek života strávil v ústraní.\n\nJeho manželkou byla Janet Carrier (1661–1733), mimo jiné teta admirála George Ansona, který v počátcích své kariéry z tohoto příbuzenského vztahu profitoval. Z jejich manželství pocházely dvě děti, dcera Elizabeth (1700–1746) se provdala za Sira Williama Heathcota, člena bankéřské a nejbohatší nešlechtické rodiny v Anglii. Dědicem titulů byl syn George Parker, 2. hrabě z Macclesfieldu. \n\nHlavním rodovým sídlem byl zámek \"Shirburn Castle\" v hrabství Oxfordshire, který hrabě z Macclesfieldu koupil v roce 1716 od rodiny Gage a kde se po svém pádu trvale usadil. Zámek Shirburn Castle byl majetkem jeho potomků až do roku 2004.\n\n\n"}
{"id": "1551052", "url": "https://cs.wikipedia.org/wiki?curid=1551052", "title": "Rușii-Munți", "text": "Rușii-Munți\n\nRușii-Munți je rumunská obec v župě Mureș. Žije zde obyvatel. Obec se skládá ze čtyř částí.\n\n\n"}
{"id": "1551057", "url": "https://cs.wikipedia.org/wiki?curid=1551057", "title": "Lukáš Pařík", "text": "Lukáš Pařík\n\nLukáš Pařík (* 15. března 2001 Neratovice) je český hokejový brankář působící v týmu Spokane Chiefs v juniorské Western Hockey League.\n\n"}
{"id": "1551059", "url": "https://cs.wikipedia.org/wiki?curid=1551059", "title": "Karel Plášek", "text": "Karel Plášek\n\nKarel Plášek (* 28. července 2000 Zlín) je český hokejový útočník působící v týmu HC Kometa Brno.\n\nJeho otec Karel Plášek st. (* 1973) působil v ELH v dresech Pardubic, Znojma, Vítkovic a Plzně. V sezoně 2017/18 nastupovali otec i syn Pláškovi za prvoligový klub HC Zubr Přerov, kde hráli v jednom útoku.\n\n"}
{"id": "1551060", "url": "https://cs.wikipedia.org/wiki?curid=1551060", "title": "Vojtěch Střondala", "text": "Vojtěch Střondala\n\nVojtěch Střondala (* 17. prosince 2000 Ostrava) je český lední hokejista hrající na postu středního útočníka.\n\nS hokejem začínal ve svém rodném městě, v celku HC Poruba. Ještě v mládežnickém věku (před sezónou 2016/2017) přestoupil do brněnské Komety. Během ročníku 2017/2018 se prvně objevil v zápase mezi muži. Následující sezónu vypomáhal formou hostování družstvu Horácké Slavie Třebíč a během sezóny 2019/2020 hostuje z Brna v celku Stadionu Litoměřice.\n\nNa přelomu let 2019 a 2020 byl Střondala nominován trenérem Václavem Varaďou do reprezentačního mužstva účastnícího se mistrovství světa v ledním hokeji hráčů do 20 let, které se tehdy konalo v Ostravě a v Třinci. Na soupisku týmu však hned napsán nebyl. Dostal se na ni až před posledním utkáním v úvodní skupinové fázi turnaje, ve kterém se česká reprezentace utkala s Kanadou. Hned ve svém prvním zápase na turnaji vstřelil Střondala branku.\n"}
{"id": "1551061", "url": "https://cs.wikipedia.org/wiki?curid=1551061", "title": "Michal Teplý", "text": "Michal Teplý\n\nMichal Teplý (* 27. května 2001 Havlíčkův Brod) je český hokejový útočník působící v týmu v týmu Winnipeg Ice v juniorské Western Hockey League.\n\n"}
{"id": "1551064", "url": "https://cs.wikipedia.org/wiki?curid=1551064", "title": "Talne", "text": "Talne\n\nTalne (, – \"Talnoje\") je město v Čerkaské oblasti na Ukrajině. K roku 2019 v něm žilo přes třináct tisíc obyvatel.\n\nTalne leží na řece Hirskyj Tikyč, pravé zdrojnici Tikyče v povodí Syňuchy. Od Čerkas, správního střediska oblasti, je vzdáleno přibližně 140 kilometrů jihozápadně.\n\nMěstem je Talne od roku 1938. Za druhé světové války byla během okupace nacistickým Německem zničena zdejší židovská komunita, která tvořila zhruba polovinu obyvatelstva.\n\n"}
{"id": "1551066", "url": "https://cs.wikipedia.org/wiki?curid=1551066", "title": "Sánglí", "text": "Sánglí\n\nSánglí () je město v Maháráštře, jednom z indických svazových států. K roku 2011 mělo přes půl miliónu obyvatel.\n\nSánglí leží na řece Krišně, přítoku Bengálského zálivu. Od Bombaje je vzdáleno přibližně 400 kilometrů jihovýchodně.\n\nSánglí je největším asijským trhem s kurkumou. Je zde mnoho cukrovarů.\n"}
{"id": "1551067", "url": "https://cs.wikipedia.org/wiki?curid=1551067", "title": "Adaro Chirta", "text": "Adaro Chirta\n\nAdaro 1.E-7 Chirta bylo španělské vojenské cvičné letadlo navržené a postavené v roce 1934 krátce před vypuknutím španělské občanské války v polovině 30. let 20. století.\n\nV soutěži o vládní zakázku vyhlášenou v roce 1935 ministerstvem vojenského letectví (Aeronáutica Militar) na výrobu cvičných letounů se mimo Adaro 1.E-7 Chirta též účastnily letouny González Gil-Pazó GP-1, Hispano-Suiza E-34 a Loring X. V podmínkách soutěže bylo stanoveno, že zúčastněná letadla, která budou vybrána do finále soutěže jako nejlépe vyhovující, musí být opatřena motory Walter Junior, ke kterým španělská vláda zakoupila od továrny Walter licenci. Z přihlášených prototypů, které se soutěže zúčastnily, vyhověly celkem tři podmínkám ministerstva. Jako první byl klasifikován samonosný dolnokřídlý jednoplošník González Gil-Pazó GP-1. Druhou cenu obdržel dvouplošník E-34, vyrobený továrnou Hispano-Suiza z Guadalajary, a třetí cena připadla na dvouplošník Adaro Chirta inženýra Julia Adara, vedoucího technické sekce pro civilní letectví. Všechna tato letadla byla podle stanovené podmínky opatřena motory Walter Junior 120 k a těmito motory byla opatřena i případná, sériová letadla.\n\nVzhledem k tomu, že letoun Adaro Chirta obsadil ve zmíněné soutěži až 3. místo, nebyl sériově vyráběn. \n\nCvičné letadlo Adaro byl konvenční dvouplošník s nestejnou plochou křídel tzv. sesquiplan. Pilot a žák seděli v otevřených kokpitech v tandemovém uspořádání. Při této konstrukci byl Adaro ovlivněn francouzskými vzory, protože několik let pobýval ve Francii a pracoval u společnosti Dewoitine.\n\nHorní křídlo o ploše 12,50 m bylo ze tří částí. Střední část obsahovala palivovou nádrž. Palivo bylo přepravováno z horní části křídla gravitačním spádem. Objem palivových nádrží 180 l (150 l + 30 l rezerva v trupu). Obě \"půlkřídla\", mírně na koncích zkosená do eliptického tvaru, nesla po celé délce rozpětí křidélka, což bylo dost neobvyklé řešení. Na zadní hraně uprostřed horního křídla byl výřez pro lepší viditelnost ze zadního sedadla směrem nahoru; přední sedadlo bylo pod křídlem. Spodní křídlo o ploše 7,5 m bylo rozepřeno s horním pomocí šikmých vzpěr a vyztužovacích drátů. Trup obdélníkového průřezu byl ze svařovaných ocelových trubek, potažen překližkou a plátnem. Trojúhelníková svislá ocasní plocha nesla mírně zaoblenou, nevyváženou směrovku. Podvozek byl tvořen klasickou ostruhou na zádi a předním kolovým podvozkem. Hlavní podvozkové nohy ve tvaru písmene V s pryžovými bloky byly osazeny aerodynamicky krytovanými koly o rozchodu 1,65 m.\n\nSnadno odnímatelné motorové lože bylo svařeno z ocelových trubek. Kryt motoru byl vyroben z duralového plechu a umožňoval po odklopení snadný přístup ke všem součástem motoru. Letoun byl poháněn vzduchem chlazeným invertním čtyřválcovým řadovým motorem Walter Junior, který byl vyráběn v licenci továrnou Ateliers Elizalde SA v Barceloně.\n\nPřestože se jednalo o cvičný letoun mohl být použit i pro akrobacii a výcvik stíhačů. \n\nAčkoli přesné datum prvního letu letounu Adaro Chirta není známo, bylo začátkem července 1935 letadlo připraveno, aby se zúčastnilo soutěžních zkoušek. Mimo tohoto letounu již žádný jiný nebyl postaven. Prototyp přežil přinejmenším až do listopadu 1936 nepoškozen, kdy ho frankistická vojska našla v hangáru na madridském letišti Cuatro Vientos (LECU), kde se konala zmíněná soutěž. Je proto pravděpodobné, že potom bylo toto dvoumístné letadlo používáno letectvem nacionalistů (Aviación Nacional Española). Je také uváděno mezi letouny, které mohly být použity ve španělské občanské válce.\n\n\nÚdaje podle\n\n\n\n\n\n"}
{"id": "1551074", "url": "https://cs.wikipedia.org/wiki?curid=1551074", "title": "Berlínská katedrála", "text": "Berlínská katedrála\n\nBerlínská katedrála, oficiálním názvem Evangelický nejvyšší farní a kolegiální kostel v Berlíně (německy \"Oberpfarr- und Domkirche zu Berlin\") je převážně historistní stavba nacházející se v německém hlavním městě Berlíně, na tamním Ostrově muzeí. Současnou podobu chrám získal při dvou posledních velkých přestavbách, nejprve novoklasicistní, kterou vedl známý architekt Karl Friedrich Schinkel (1817–1893), a později novorenesanční (slavnostní otevření 27. února 1905). Za novorenesanční přestavbu byl odpovědný Julius Carl Raschdorff. Stavební historie místa sahá nicméně až k roku 1451, kdy stavba získala své renesanční základy, stavitelem byl princ Fridrich II. Brandenburský, který na toto místo, tehdy zvané Colin, přesunul své sídlo z Brandenburku. Pojem katedrála je užíván pro velikost a proslulost chrámu, ačkoli v něm nesídlí biskup, což by měl být definiční znak katedrály; nicméně pojem dóm, který se v němčině pro takovou stavbu obvykle užívá, se do češtiny většinou rovněž překládá jako katedrála. Původně byl chrám katolický, protestanté ho převzali roku 1539, nejprve luteráni, později kalvinisté, posléze, roku 1817, sjednocená Pruská unie. Za druhé světové války byl chrám poškozen spojeneckým bombardováním, je zajímavostí, že obnovu pak organizovaly po celou éru rozdělení Německa oba německé státy, jak západní Německo, tak komunistická Německá demokratická republika, na jejímž území se chrám nacházel. Nicméně rekonstrukci provázela řsda nejasných finančních transakcí, navíc komunistická vláda nechala zbourat z ideologických důvodů \"Denkmalskirche\", kapli připomínající Hohenzollernskou dynastii. Rekonstruovanou hlavní loď Berlínské katedrály otevřel v roce 1993 až kancléř nově sjednoceného Německa Helmut Kohl. Společnost pro budování katedrály nyní shání prostředky na obnovy \"Denkmalskirche\".\n"}
{"id": "1551075", "url": "https://cs.wikipedia.org/wiki?curid=1551075", "title": "Vědecký konsenzus o změně klimatu", "text": "Vědecký konsenzus o změně klimatu\n\nV současné době existuje silný vědecký konsenzus, že Země se otepluje a že toto oteplování je způsobeno hlavně lidskou činností. Tento konsenzus je podporován různými studiemi názorů vědců a stanovisky vědeckých organizací, z nichž mnohé výslovně souhlasí se syntetickými zprávami Mezivládního panelu pro změnu klimatu (IPCC). \n\nTéměř všichni publikující vědci v klimatologii (97–98 %) podporují shodu na antropogenních příčinách současné klimatické změny, zatímco zbývající 3 % studií, které antropogenní příčiny nepotvrzují, buď nelze replikovat, nebo obsahují chyby. Studie z listopadu 2019, která hodnotila 11 602 recenzovaných článků, ukázala nárůst konsenzu mezi klimatology na 100 %.\n\nSoučasná vědecká shoda je na následujících faktech: \n\n\nBylo provedeno několik studií konsensu. Mezi nejcitovanější patří studie z roku 2013 která zkoumala téměř 12 000 abstraktů recenzovaných článků o klimatických vědách publikovaných od roku 1990, z nichž více než 4 000 abstraktů vyjádřilo přímo názor na příčinu současného globálního oteplování. Celkem 97 % z nich výslovně nebo implicitně souhlasí s tím, že globální oteplování se děje a je způsobeno člověkem. Je „velmi pravděpodobné“ že toto oteplování vyplývá z „lidských činností, zejména emisemi skleníkových plynů “ do atmosféry. Samotná přirozená změna by měla spíše mírný chladicí účinek a ne oteplující. \n\nToto vědecké stanovisko je vyjádřeno v systematických přehledných zprávách, je též vyjádřeno vědeckými orgány národního nebo mezinárodního postavení a také shodu ukazují průzkumy názorů mezi vědci v oblasti klimatu. Jednotliví vědci, univerzity a laboratoře přispívají k celkovému vědeckému stanovisku prostřednictvím svých recenzovaných publikací a v těchto respektovaných zprávách a průzkumech jsou shrnuty oblasti kolektivní shody a relativní jistoty. Pátá hodnotící zpráva IPCC (AR5) byla dokončena v roce 2014. Její závěry říkají: \n\nNárodní a mezinárodní vědecké akademie a učené společnosti vyhodnotily současné vědecké stanovisko o globálním oteplování. Tato hodnocení jsou obecně v souladu se závěry Mezivládního panelu pro změnu klimatu. \n\nNěkteré vědecké orgány doporučily vládám konkrétní opatření a věda může hrát roli při informování o účinné reakci na změnu klimatu. Politická rozhodnutí však mohou vyžadovat rozhodnutí o hodnotách, která nejsou zahrnuta ve vědeckém stanovisku.\n\nŽádný vědecký subjekt s národním nebo mezinárodním statusem nevydal formální stanovisko nesouhlasící s některým z těchto hlavních bodů. Posledním národním nebo mezinárodním vědeckým orgánem, který přestal nesouhlasit, byla Americká asociace ropných geologů, která v roce 2007 aktualizovala své vyhýbavé stanovisko.\n\nSouhrnné zprávy jsou hodnocení vědecké literatury, která shromažďuje výsledky řady samostatných studií za účelem dosažení široké úrovně porozumění nebo popisu stavu znalostí daného předmětu.\n\nPátá hodnotící zpráva IPCC měla stejný obecný formát jako čtvrtá hodnotící zpráva, se třemi zprávami pracovních skupin a souhrnnou zprávou. Zpráva pracovní skupiny I (WG1) byla zveřejněna v září 2013. \"Shrnutí\" zprávy \"pro tvůrce politik\" uvádí, že oteplování klimatického systému je „jednoznačné“ se změnami, které v průběhu desetiletí až tisíciletí nebývaly, včetně oteplování atmosféry a oceánů, ztráty sněhu a ledu a zvýšení hladiny moře. Emise skleníkových plynů, způsobené převážně ekonomickým a populačním růstem, vedly ke koncentracím skleníkových plynů, které jsou v posledních 800 000 letech bezprecedentní. Tyto, spolu s dalšími antropogenními faktory, jsou „velmi pravděpodobné“ dominantní příčinou pozorovaného globálního oteplování od poloviny 20. století.\n\nV únoru 2007 vydal IPCC shrnutí čtvrté hodnotící zprávy. Podle tohoto shrnutí Čtvrtá hodnotící zpráva zjistila, že lidská činnost je „velmi pravděpodobnou“ příčinou globálního oteplování, což znamená 90% nebo větší pravděpodobnost. Globální oteplování bylo v tomto případě indikováno zvýšením průměrných globálních teplot za posledních 100 let o 0,75 stupně.\n\nČtvrtá hodnotící zpráva IPCC uvádí, že: \n\n\nNěkteré z účinků v mírných a polárních oblastech budou pozitivní ale jiné v jiných oblastech budou negativní. Celkově lze říci, že čisté účinky budou s větším nebo rychlejším oteplováním pravděpodobně silně negativní. \nVe vědecké literatuře probíhá rozsáhlá diskuse o tom, jaká opatření by mohla být účinná v reakci na změnu klimatu. Některé vědecké subjekty doporučily vládám konkrétní opatření (viz níže). Při navrhování účinných reakcí na změnu klimatu mohou hrát roli přírodní a sociální vědy. Politická rozhodnutí však mohou vyžadovat hodnocení. \n\nTento článek se většinou zaměřuje na názory přírodovědců. Sociologové, odborníci v medicíně, inženýři a filozofové však také komentovali vědu a politiku v oblasti změny klimatu. Politika v oblasti změny klimatu je diskutována v několika článcích: zmírňování změny klimatu, přizpůsobení se změně klimatu, klimatické inženýrství, politika globálního oteplování, etika klimatu a ekonomika globálního oteplování.\n\nToto je seznam vědeckých subjektů národního nebo mezinárodního postavení, které vydaly formální stanoviska, klasifikují tyto organizace podle toho, zda se shodují s názorem IPCC, zaujaly neutrální stanovisko, nebo se vyjádřily nesouhlasně. Na webových stránkách úřadu guvernéra Kalifornie je uvedeno téměř 200 vědeckých organizací na celém světě, které zastávají názor, že změna klimatu byla způsobena lidskou činností. \n\nOd roku 2001 vydalo 34 národních vědeckých akademií, tři regionální akademie a mezinárodní rada InterAcademy a Mezinárodní rada akademií inženýrských a technologických věd prohlášení, které potvrzuje člověkem způsobené globální oteplování a naléhají na národy, aby snížily emise skleníkových plynů. K 34 národním vědeckým akademiím patří 33, které v roce 2007 podepsaly společná prohlášení o vědeckých akademiích a jedno individuální prohlášení Polské akademie věd . \n\n\n\n\n\n\nV prosinci 2007 vydalo Valné shromáždění Polské akademie věd (Polska Akademia Nauk), která nebyla signatářem společných prohlášení národní vědecké akademie, prohlášení potvrzující závěry IPCC a říká „\nProblémy globálního oteplování, změny klimatu a jejich různé negativní dopady na lidský život a na fungování celých společností jsou jednou z nejdramatičtějších výzev moderní doby. Valné shromáždění PAS vyzývá národní vědecké komunity a národní vládu, aby aktivně podporovaly účast Polska v tomto důležitém úsilí.\n\n\n\n\n\n\n\n\n\n\n\n\n\n\nObdobná stanoviska vydala i řada jiných dalších vědeckých organizací a asociací.\n\nOd roku 2007, kdy Americká asociace ropných geologů vydala revidované prohlášení žádný národní ani mezinárodní vědecký orgán již neodmítá zjištění dopadů člověka na změnu klimatu. \n\nByly provedeny různé průzkumy za účelem vyhodnocení vědeckého názoru na globální oteplování. Došli k závěru, že většina vědců podporuje myšlenku antropogenní změny klimatu. \n\nV roce 2004 shrnul geoložka a historička vědy Naomi Oreskes vědeckou literaturu o změně klimatu. Analyzovala 928 abstraktů článků uvedeny v recenzovaných vědeckých časopisech v letech 1993 a 2003 a dospěla k závěru, že existuje vědecký konsensus o realitě antropogenní klimatické změny. \n\nOreskes rozdělila abstrakty do šesti kategorií: explicitní schválení pozice konsensu, vyhodnocení dopadů, návrhy na zmírnění, metody, paleoklimatická analýza a odmítnutí pozice konsensu. Sedmdesát pět procent abstraktů bylo zařazeno do prvních tří kategorií (buď výslovně nebo implicitně akceptující názor konsensu); 25 % se zabývalo metodami nebo paleoklimatem, takže nezaujímalo žádné stanovisko k současné antropogenní změně klimatu. Žádný z abstraktů nesouhlasil s negativním postojem ke konsensu. Podle zprávy „autoři, kteří hodnotí dopady, vyvíjejí metody nebo studují paleoklimatické změny, mohou věřit, že současná změna klimatu je přirozená. Žádný z těchto dokumentů však takové tvrzení neuváděl.“ \n\nV roce 2007 provedla společnost Harris Interactive průzkum mezi 489 náhodně vybranými členy Americké meteorologické společnosti a Americké geofyzikální unie pro Statistical Assessment Service na Univerzitě George Masona. 97 % dotázaných vědců souhlasilo s tím, že globální teploty se za posledních 100 let zvýšily; 84 % uvedlo, že se osobně domnívají, že dochází k oteplování způsobenému člověkem, a 74 % souhlasilo s tím, že „v současnosti dostupné vědecké důkazy“ zdůvodňují jeho výskyt. Katastrofické účinky za 50–100 let budou pravděpodobně pozorovány podle 41 %, zatímco 44 % si myslilo, že by účinky byly mírné a asi 13 procent vidělo relativně malé nebezpečí. 5 % uvedlo, že si myslí, že lidská činnost nepřispěla k oteplování skleníkových plynů. \nPrůzkum, který provedli Peter Doran a Maggie Kendall Zimmerman z University of Illinois v Chicagu, obdržel odpovědi od 3 146 z 10 257 badatelů v oboru věd o Zemi. Výsledky byly analyzovány globálně a podle specializace. 76 z 79 klimatologů, kteří „uvedli klimatologii jako oblast své působnosti a kteří také publikovali více než 50 % svých nedávných recenzovaných prací na téma změny klimatu“, věřili, že průměrné globální teploty vzrostly oproti úrovni před rokem 1800. Sedmdesát pět ze 77 věřilo, že lidská aktivita je významným faktorem při změně průměrných globálních teplot. Ze všech respondentů 90 % souhlasilo s tím, že teploty vzrostly ve srovnání s úrovněmi před rokem 1800 a 82 % souhlasilo s tím, že lidé významně ovlivňují globální teplotu. Ekonomičtí geologové a meteorologové byli mezi největšími pochybujícími, s pouze 47 procenty, respektive 64 procenty, kteří věřili v významné lidské zapojení. Autoři shrnuli zjištění: \nVypadá to, že debata o realitě globálního oteplování a o roli, kterou hraje lidská činnost, téměř neexistuje mezi těmi, kdo rozumějí nuancím a vědecké podstatě dlouhodobých klimatických procesů. Dokument z roku 2010 ve \"sborníku Národní akademie věd Spojených států\" (PNAS) přezkoumal údaje o publikacích a citacích pro 1 372 výzkumných pracovníků v oblasti klimatu a vyvodil tyto dva závěry: i) 97–98 % takových badatelů, kteří v tomto oboru nejaktivněji publikují, podporuje principy ACC (Anthropogenic Climate Change, antropogenní změny klimatu) popsané Mezivládním panelem pro změnu klimatu, a \n\n(ii) relativní znalost o klimatu a vědecká významnost badatelů nepřesvědčených o ACC je podstatně pod tou, kterou mají přesvědčení badatelé. Příspěvek z roku 2013 v Environmental Research Letters zhodnotil 11 944 abstraktů vědeckých článků odpovídajících „globálnímu oteplování“ nebo „globální změně klimatu“. Zjistili 4 014, které diskutovaly o příčině nedávného globálního oteplování, a z toho „97,1 % podpořilo konsenzuální postoj, že lidé způsobují globální oteplování“. (V témže časopise práci r. 2016 kritizoval Richard Tol a obměnený kolektiv původních autorů námitky v témže čísle vyvrátil.) \n\nAnalýza publikovaného výzkumu globálního oteplování a změny klimatu mezi lety 1991 a 2012 provedená v roce 2012 zjistila, že z 13 950 článků v recenzovaných časopisech pouze 24 odmítlo antropogenní globální oteplování. Následná analýza, která se zabývala 2 258 recenzovanými články o klimatu s 9 136 autory zveřejněnými v období od listopadu 2012 do prosince 2013, odhalila, že pouze jeden z 9 136 autorů odmítl antropogenní globální oteplování. Ve svém příspěvku na toto téma z roku 2015, který se zabýval 24 210 články publikovanými 69 406 autory v letech 2013 a 2014, bylo nalezeno pouze pět článků čtyř autorů, kteří odmítají antropogenní globální oteplování. Více než 99,99% vědců v oblasti klimatu neodmítlo AGW ve svém recenzovaném výzkumu. \n\nJames Lawrence Powell v r. 2017 uvedl, že pokud je použito jako kritérium konsenzu odmítnutí antropogenních příčin změny klimatu, tak spojením pěti průzkumů recenzovaných vědeckých článků v oboru, zkoumajících publikace od roku 1991 do roku 2015 – celkem 54 195 článků – ukazuje konsenzus 99,94%. \n\nJeho průzkum více než 11 600 recenzovaných článků zveřejněných v prvních sedmi měsících roku 2019 v listopadu 2019 ukázal, že konsenzus dosáhl 100 %. \nVe všeobecné diskusi často vyvstává otázka, zda existuje vědecký konsenzus o změně klimatu. Několik vědeckých organizací ve svých prohlášeních výslovně použilo termín „konsenzus“: \n\n\n"}
{"id": "1551076", "url": "https://cs.wikipedia.org/wiki?curid=1551076", "title": "Marie Hannoverská (1776)", "text": "Marie Hannoverská (1776)\n\nMarie Hannoverská (25. dubna 1776, Londýn – 30. dubna 1857, Weymouth) byla jedenáctým dítětem a čtvrtou dcerou britského krále Jiřího III. a jeho manželky Šarloty Meklenbursko-Střelické.\n\nKdyž se provdala za svého bratrance Viléma Frederika, vévodu z Gloucesteru a Edinburghu, bylo oběma čtyřicet let, po osmnácti letech ovdověla. V pozdním věku byla na trůně její neteř královna Viktorie, čtvrtý panovník za Mariina života, po jejím otci a dvou bratrech, Jiřím IV. a Vilémovi IV. Zemřela v 81 letech jako nejdéle žijící z patnácti potomků Jiřího III.\n\nPrincezna Marie se narodila 25. dubna 1776 v Buckingham House v Londýně. Jejím otcem byl vládnoucí britský panovník Jiří III. a matkou královna Šarlota, dcera meklenbursko-střelického vévody.\n\nMarie byla pokřtěna 19. května v St James's Palace arcibiskupem canterburským Frederikem Cornwallisem. Jejími kmotry byli lankrabě Fridrich Hesensko-Kasselský (otcův bratranec zastoupen markýzem z Hertfordu), sasko-gothajsko-altenburská vévodkyně (manželka otcova bratrance zastoupena vévodkyní z Argyllu) a meklenbursko-střelická princezna (její vzdálená sestřenice zastoupena hraběnkou vdovou z Effinghamu).\n\nKrál byl oddaný otec, který si vždy našel čas na návštěvu svých dětí. Při hraní se svými malými dětmi se choval docela neformálně, na rozdíl od důstojné královny Šarloty, která měla větší potíže s opuštěním formálního chování očekávaného od jejich postavení. Přesto však byla Šarlota při výchově dětí svědomitá. Královna pečlivě ohlížela na blaho, vzdělání a vývoj morálních hodnot královských princezen. Kvůli královským povinnostem a manželství s králem měla na děti méně času, a tak jmenovala Lady Charlotte Finchovou, aby vela výchovu jejích dívek.\n\nPodle spisovatelky Flory Fraserové byla Marie považována za nejkrásnější dceru Jiřího III.; Fraserová ji nazývá \"jemně krásnou\". Marie poprvé tančila menuet na veřejnosti v šesti letech na dvorském plesu na královy narozeniny v červnu 1781. Na jaře 1792 oficiálně debutovala u dvora. Kolem roku 1796 se zamilovala do nizozemského prince Frederika, který se svou rodinou pobýval v Londýně v exilu. Frederik byl synem nizozemského místodržitele Viléma V. a mladším bratrem budoucího krále Viléma I. Nizozemského. Frederik s Marií se však nikdy nevzali, protože král Jiří III. stanovil, že nejdříve se musí provdat její starší sestry. V roce 1799 Frederik zemřel a Marii byl povolen oficiální smutek.\n\nMariina nejmladší sestra a milovaná společnice Amélie jí pro její poslušnost říkala \"Mama´s tool\" (matčin nástroj). Améliina předčasná smrt v roce 1810 Marii, která o nemocnou sestru pečovala, silně zasáhla.\n\nMariina výchova byla velmi chráněná a princezna trávila většinu času s rodiči a sestrami. Král s královnou horlivě chránili své děti, především dcery. Marie se však 22. července 1816 provdala za svého bratrance Viléma Frederika, vévodu z Gloucesteru a Edinburghu, syna otcova bratra Viléma Jindřicha. Ve svatební den povýšil ženicha Mariin bratr princ regent z \"Výsosti\" na \"královskou Výsost\".\n\nVilém Frederik se chtěl původně oženit s Mariinou neteří Šarlotou, princeznou z Walesu. Historik A. W. Purdue navrhuje za Mariin motiv provdat se za svého bratrance kvůli její nechuti k omezující domácnosti královny Šarloty.\n\nPár žil v Bagshot Park, ale po Vilémově smrti se Marie přestěhovala do White Lodge v Richmond Park. Manželé spolu neměli děti. Marie zemřela jako poslední potomek Jiřího III. a prý byla oblíbenou tetou královny Viktorie.\n\nMarie si byla blízká se svým nejstarším bratrem a sdílela s ním jeho nenávist k jeho manželce, jejich sestřenici Karolině Brunšvické.\n\nPrincezna Marie Hannoverská zemřela 30. dubna 1857 v 81 letech jako poslední potomek Jiřího III. a královny Šarloty.\n\n"}
{"id": "1551080", "url": "https://cs.wikipedia.org/wiki?curid=1551080", "title": "Ebba Anderssonová", "text": "Ebba Anderssonová\n\nEbba Andersson, přechýleně Anderssonová (* 10. červenec 1997 v Delsbo) je švédská běžkyně na lyžích. Je mistryní světa ve štafetě. \n\nJiž v sedmnácti letech startovala v závodu Světového poháru a umístila se na bodovaném místě. Těsně před startem sezóny Světového poháru 2019/20 si poranila koleno a musela vynechat 7 závodů. Po pěti týdnech se však zrehabilitovala a mohla startovat na Tour de Ski.\n\n"}
{"id": "1551081", "url": "https://cs.wikipedia.org/wiki?curid=1551081", "title": "Úmrtí v roce 2020", "text": "Úmrtí v roce 2020\n\nNa této stránce naleznete chronologický seznam významných osobností, které zemřely v roce 2020. Je možné přidávat i osobnosti, které ještě nemají vlastní článek, pokud je pravděpodobné, že splňují podmínku . Osobnosti jsou řazeny v rámci dnů abecedně podle příjmení, příp. pseudonymu.\n\nTypická položka by měla mít strukturu:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1551082", "url": "https://cs.wikipedia.org/wiki?curid=1551082", "title": "Španělská jezdecká škola", "text": "Španělská jezdecká škola\n\nŠpanělská jezdecká škola, německy \"Spanische Hofreitschule,\" je rakouská vzdělávací instituce věnující se ochraně klasické drezúry a výcviku lipicánů. Sídlí ve vídeňském Hofburgu a je známou turistickou atrakcí. Je řazena k tzv. velké čtyřce světových jezdeckých škol (spolu s francouzskou \"Cadre Noir\", portugalskou jezdeckou školou a královskou andaluzskou jezdeckou školou). Turisticky oblíbené produkce se konají především v Zimní jízdárně, která byla postavená v letech 1729–1735. Škola sama je prvně v historických pramenech zmíněna roku 1572, a je tak patrně nejstarší svého druhu na světě. Název \"španělská\" je odvozen od španělského původu lipicánů. V současnosti většina drezůrovaných koní pochází z chovu v obci Piber, v západním Štýrsku.\n"}
{"id": "1551091", "url": "https://cs.wikipedia.org/wiki?curid=1551091", "title": "Chungkingosaurus", "text": "Chungkingosaurus\n\nChungkingosaurus („ještěr z Čchung-čching“) byl rod stegosaurního ptakopánvého dinosaura, který žil v období rané svrchní jury (geologický věk oxford, asi před 160 miliony let) na území dnešní čínské provincie S’-čchuan (Sečuánská pánev).\n\nFosilie tohoto dinosaura byly objevovány od roku 1977 v sedimentech souvrství Ša-si-miao (anglicky Shaximiao). Formálně byl popsán čínským paleontologem Tungem Č’-mingem a jeho kolegy v roce 1983. Druhové jméno dinosaura \"jiangbeiensis\" je poctou oblasti Ťiang-pej (anglicky Jiangbei).\n\nNovější výzkum ukázal, že chungkingosaurus byl nejspíš zástupcem vývojově primitivnější čeledi stegosaurů Huayangosauridae, nikoliv vyspělejší čeledi Stegosauridae.\n\nPravděpodobně se jednalo o menšího a vývojově primitivního zástupce stegosaurů. Stejně jako ostatní stegosauři byl i chungkingosaurus vybaven dvěma řadami hřbetních plátů i ocasními bodci a představoval zřejmě stádního býložravce, živícího se rostlinnou potravou níže rostoucí vegetace. Podle paleontologa Thomase R. Holtze, Jr. dosahoval chungkingosaurus délky jen asi 3,5 metry a hmotnosti v řádu stovek kilogramů. Badatel Gregory S. Paul se domnívá, že dosud objevené exempláře rodu \"Chungkingosaurus\" jsou ve skutečnosti nejspíš mláďaty druhu \"Tuojiangosaurus multispinus\". Tento druh přitom dosahoval v dospělosti délky kolem 6,5 metru a hmotnosti zhruba 2800 kg.\n\nChungkingosaurus byl součástí megafauny pozdně jurských dinosaurů, žijících na území současné Číny. Mezi jeho současníky patřily například rody \"Chialingosaurus\" a \"Tuojiangosaurus\" (stegosauridi) nebo sauropodi \"Mamenchisaurus\" a \"Omeisaurus\". Mezi predátory, kteří se mohli těmito dinosaury živit, patřil například rod \"Yangchuanosaurus\". \n\n\n"}
{"id": "1551099", "url": "https://cs.wikipedia.org/wiki?curid=1551099", "title": "Kvazi stát", "text": "Kvazi stát\n\nKvazi stát, též označovaný jako proto stát nebo de facto stát je politická entita která nepředstavuje plně institucionalizovaný a suverénní stát. Historickým příkladem jsou např. britské kolonie, které měly jistou formu samosprávy ale zůstal integrální části britské říše. Stejně tak republiky Sovětského svazu, které představovaly správní jednotky s vlastními národnostmi. V současnosti je tento pojem používán především pro militantní povstalecké skupiny, které deklarují a vykonávají nějakou formu vlády nad určitým územím ale postrádají institucionální soudržnost. Jedná se tedy o státní jednotky, které naplňují faktické znaky státnosti, ale nebyly mezinárodním systémem uznány za suverénní. \n\nAutonomní území\n\nÚzemí ovládaná povstalci\n\nMezinárodněprávní uznání státu \nMezinárodní právo#Subjekty mezinárodního práva \n"}
{"id": "1551114", "url": "https://cs.wikipedia.org/wiki?curid=1551114", "title": "Mlčení (rozcestník)", "text": "Mlčení (rozcestník)\n\nMlčení může označovat:\n\n\n"}
{"id": "1551118", "url": "https://cs.wikipedia.org/wiki?curid=1551118", "title": "Patrik Hellebrand", "text": "Patrik Hellebrand\n\nPatrik Hellebrand (* 16. května 1999) je český fotbalista hrající za SK Slavia Praha . Jeho otcem je bývalý fotbalista Opavy nebo Artmedie Petržalka Aleš Hellebrand.\n\nHellebrand debutoval za Zlín 20. května 2017 proti Dukle. Je to zároveň jeho jediný start za zlínský klub.\n\nO Hellebranda se zajímalo několik týmu, mj. Slovácko a Slavia, on si vybral Slovácko.\n\nDne 5. ledna 2020 byl potvrzen přestup do SK Slavia Praha za celkovou přestupovou částku přibližně 25 milionů korun.\n"}
{"id": "1551120", "url": "https://cs.wikipedia.org/wiki?curid=1551120", "title": "Maringá", "text": "Maringá\n\nMaringá je město v Brazílii a sídlo stejnojmenné obce. Nachází se v severozápadní části státu Paraná v nadmořské výšce 515 m a prochází jím obratník Kozoroha. Je třetím největším městem státu Paraná; žije v něm přibližně 400 000 obyvatel a jeho aglomerace má okolo 760 000 obyvatel.\n\nMěsto bylo založeno 10. května 1947 společností \"Companhia Melhoramentos Norte do Paraná\", zaměřenou na využití přírodního bohatství vnitrozemí státu Paraná. Podle návrhu manželky ředitele společnosti bylo město pojmenováno podle tehdejšího hitu Jouberta de Carvalha, věnovaného dívce jménem María do Ingá. Maringá má proto přezdívku \"Cidade Canção\" (Písničkové město).\n\nMěstská práva získala Maringá 14. února 1951. Město bylo vybudováno podle moderního urbanistického plánu, který vypracoval Jorge Macedo Vieira a který byl inspirován koncepcí zahradního města. Složení obyvatelstva je pestré: množství osadníků přišlo z Japonska, Itálie, Německa a Polska, převládající náboženství je římskokatolické. Nachází se zde katedrála \"Catedral Basílica Menor Nossa Senhora da Glória\", kterou projektoval José Augusto Bellucci a byla vysvěcena v roce 1972. Vejde se do ní 4700 věřících a je vysoká 124 metrů, což je jihoamerický rekord.\n\nMaringá je dopravním a obchodním centrem zemědělského regionu, kde se pěstuje kávovník, sója luštinatá, kukuřice, rýže, cukrová třtina a ramie sněhobílá. Hlavními průmyslovými odvětvími jsou potravinářský (firma Cocamar), strojírenský a textilní průmysl. Většina obyvatel je zaměstnána v sektoru služeb. Nejvýznamnější vzdělávací institucí je Státní univerzita Maringá (UEM). Index lidského rozvoje byl vyčíslen na 0,808. \n\nOd roku 2004 se každoročně koná Filmový festival Maringá.\n\nVe městě sídlí fotbalové kluby Grêmio Maringá (bývalý účastník Campeonato Brasileiro Série A) a Maringá FC, jejich vzájemný zápas je známý jako „kávové derby“.\n\n\n\n"}
{"id": "1551121", "url": "https://cs.wikipedia.org/wiki?curid=1551121", "title": "Descartesův list", "text": "Descartesův list\n\nDescartesův list je algebraická křivka třetího řádu, která splňuje rovnici v kartézské soustavě souřadnicː\n\nformula_1 .\n\nParametr formula_2 je definován jako úhlopříčka čtverce, jehož strana se rovná délce největší tětivy smyčky.\n\nKřivka tvoří smyčku v prvním kvadrantu s dvojitým bodem v počátku připomíná tvar listu po kterém byla pojmenována.\n\nJejí osou symetrie, je přímka o rovnici: formula_3 .\n\nBod A se nazývá \"vrchol\", jeho souřadnice formula_4 .\n\nPro obě větve existuje asymptota formula_5, její rovnice: formula_6 .\n\nPlocha mezi oblouky formula_7 a formula_8 formula_9\n\nPlocha mezi asymptotou a křivkou se rovná ploše smyčky formula_10 .\n\nPoprvé byla rovnice křivky studována R. Descartesem v roce 1638, ale vytvořil smyčku pouze v prvním souřadném úhlu, kde formula_11 a formula_12 jsou kladné hodnoty. Descartes věřil, že smyčka se opakuje symetricky ve všech čtyřech kvadrantech, ve formě čtyř okvětních lístků. V té době byla tato křivka nazývána jasmínovým květem.\n\nVe své moderní podobě byla tato křivka poprvé představena H. Huygensem v roce 1692 .\n\n\n\n\nČasto se znázorňuje o formula_17otočená křivka. Její rovnice vypadají takto:\n\n\n\n"}
{"id": "1551122", "url": "https://cs.wikipedia.org/wiki?curid=1551122", "title": "Džebel Hebri", "text": "Džebel Hebri\n\nDžebel Hebri je vysokohorský kužel sopečného původu o nadmořské výšce 2104 metrů v provincii Ifrane v oblasti Fès-Meknès na západě Středního Atlasu v Maroku. \n\nDžebelbel Hebri se nachází asi 8 kilometrů jihozápadně od Džebel Mischliffen a přibližně 26 kilometrů jižně od hlavního města provincie Ifrane.\n\nZalesněné hory v okolí města Ifrane jsou oblíbené u bohatých Maročanů z Casablancy, Rabatu a Fesu jako letní letovisko a - kromě Oukaïmeden ve Vysokém Atlasu - jako středisko zimních sportů; někteří zde dokonce mají prostorné rekreační domy a vily v regionu. V letních měsících je zde poměrně chladno kvůli nadmořské výšce a stinným lesům a od poloviny prosince do konce února je zde často dost sněhu - je zde lyžařský areál v nadmořské výšce 1950 až 2090 metrů, kde je v provozu lanovka.\n\n"}
{"id": "1551130", "url": "https://cs.wikipedia.org/wiki?curid=1551130", "title": "Pojezerje", "text": "Pojezerje\n\nPojezerje je opčina v Chorvatsku v Dubrovnicko-neretvanské župě. Nachází se blízko hranic s Bosnou a Hercegovinou, a je též nejseverněji položenou opčinou v Dubrovnicko-neretvanské župě. Jejím střediskem je vesnice Otrić-Seoci. V roce 2011 žilo v celé opčině 991 obyvatel, z toho 657 v Otrić-Seoci.\n\nV opčině se nacházejí celkem 4 trvale obydlené vesnice:\n\nNacházejí se zde též zaniklé vesnice Brečići a Dubrave.\n\nOpčinou prochází silnice D62, blízko též prochází dálnice A1. Nachází se zde též křižovatka dálnic A1 a dálnice A10.\n"}
{"id": "1551132", "url": "https://cs.wikipedia.org/wiki?curid=1551132", "title": "Jake Lloyd", "text": "Jake Lloyd\n\nJake Matthew Lloyd (* 5. března 1989 Fort Collins, Colorado, Spojené státy americké) je bývalý americký dětský herec. K jeho nejznámějším rolím patří postava Anakina Skywalkera ve filmu \"\". Trpí schizofrenií.\n\nJake Llloyd se narodil v Fort Collins v Coloradu zdravotníkovi Williamu Lloydovi a Lise Riley. Vystudoval Carmel High School v Indianě, kde maturoval v roce 2007.\n\nLloyd byl obsazen do své první role v roce 1996, kde si zahrál Jimmyho Sweeta v 4 dílech v seriálu \"Pohotovost\". Následně byl obsazen do role Jakea Warrena ve filmu \"Hvězdy na zemi\". Poté si zahrál v roli Jamiee Langstona ve snímku \"Rolničky, kam se podíváš\". Byl i obsazen do role Marka Armstronga v dokudramatu \"Apollo 11\". George Lucas si ho poté vybral do role Anakina Skywalkera pro film \"\". V roce 2001 si ještě zahrál v dramatech \"Die with Me\" a \"Madison\". Druhý zmiňovaný šel do kin až v roce 2005. Roku 2001 se rozhodl s hraním skončit, protože se podle svých slov stal terčem šikany.\n\nV roce 2015 byl zatčen policii za rychlou jízdu a jízdu na červenou. Byl umístěn do vězení a jeho matka v rozhovoru tvrdila, že Lloyd trpí schizofrenii, bere prášky proti těžkostem a v době řízení si je nebral a fyzicky ji napadl. Po 10 měsících bez zahájení soudního řízení byl převezen do psychiatrické léčebny a jako důvod byla uvedena schizofrenie.\n"}
{"id": "1551134", "url": "https://cs.wikipedia.org/wiki?curid=1551134", "title": "Alzheimer Centrum Třebíč", "text": "Alzheimer Centrum Třebíč\n\nAlzheimer Centrum Třebíč (dříve i Delta Senior Centrum nebo Alzheimer Centrum v Třebíči nebo Alzheimer Centrum Invest Gate Funds) je zdravotnické zařízení v Třebíči. Ředitelem centra je od roku 2019 Marek Bílík.\n\nPrvní záměry stavby Alzheimer centra v Třebíči pochází z roku 2014, kdy byl schválen prodej bývalé oční kliniky společnosti BB Industry, která měla záměr vybudovat v Třebíči centrum pro práci s klienty postiženými alzheimerovou chorobou.\n\nV roce 2017 bylo oznámeno, že v Třebíči bude vybudováno soukromé zdravotní zařízení pro pacienty postižené Alzhemerovou nemocí, kdy investorem měla být společnost Delta Capital. V roce 2014 za tento projekt před zastupitelstvem loboval přímo majitel investiční společnosti Michael Broda. Rekonstruována měla být do konce roku 2017, měli tam působit i lékaři celostní medicíny, kdy právě s lékařem celostní mediciny Jiřím Kucharským měl investor spolupracovat. V roce 2017 však bylo oznámeno, že otevření Alzheimer centra bylo odloženo na rok 2018. Přestavba budovy trvala déle, bylo oznámeno, že náklady na rekonstrukci dosáhly 70 milionů Kč. Cílem bylo dosáhnout v prvním roce na léčení 120 pacientů součástí areálu mělo být i několik dalších pracovišť jako např. genetická laboratoř nebo školící centrum. Kolem budovy měla vznikout také zahrada. Centrum mělo být pojmenováno \"Delta Senior Centrum\", investice měla dosáhnout 130 milionů Kč. Stavební práce začaly v březnu 2018. Dokončeno mělo být na přelomu let 2018 a 2019, kdy mělo nabídnout místa pro 200 pacientů a nabídnout zaměstnání 100 lidem. V srpnu 2018 bylo oznámeno, že otevření centra bude odloženo na červen 2019.\n\nV březnu 2019 bylo oznámeno, že centrum by mělo být otevřeno v září roku 2019. Původní investor ke konci roku 2018 projekt Alzheimer centra prodal společnosti Invest Gate Funds Sicav. Původní investor měl zájem kromě alzheimer centra provozovat i doplňkové služby jako je genetická laboratoř, nový investor se chce věnovat pouze pacientům s alzheimerovou chorobou. Původně mělo být v zařízení ubytováno 200 pacientů, po změně investora byl počet upraven na 120 ubytovaných pacientů.\n\nPrvní pacienty centrum přijalo 11. listopadu 2019. V listopadu roku 2019 bylo oznámeno, že město Třebíč udělí centru dotaci 166 tisíc Kč na provoz.\n\n"}
{"id": "1551136", "url": "https://cs.wikipedia.org/wiki?curid=1551136", "title": "Hamburg European Open 2019 – mužská dvouhra", "text": "Hamburg European Open 2019 – mužská dvouhra\n\nMužská dvouhra Hamburg European Open 2019 probíhala ve druhé polovině července 2019. Do singlové soutěže hamburského tenisového turnaje hraného na antuce nastoupilo třicet dva hráčů.\n\nVítězem se stal čtvrtý nasazený Gruzínec Nikoloz Basilašvili, jenž ve finále zdolal ruského tenistu Andreje Rubljova po dvousetovém průběhu 7–5, 4–6 a 6–3. Aktivní bilanci vzájemných duelů tím navýšil na 2–0. V probíhající sezóně si připsal premiérové turnajové vítězství, které představovalo třetí singlový titul na okruhu ATP Tour i třetí z kategorie ATP 500. Z pozice světové šestnáctky tak na German Open obhájil trofej jako první tenista od Rogera Federera v roce 2005. Na hraně vyřazení se přitom ocitl v semifinále, kdy odvrátil dva mečboly Němci Alexandru Zverevovi.\n"}
{"id": "1551138", "url": "https://cs.wikipedia.org/wiki?curid=1551138", "title": "Nikolaj Zimjatov", "text": "Nikolaj Zimjatov\n\nNikolaj Semjonovič Zimjatov ( Николай Семёнович Зимятов, * 28. června 1955 Rumjancevo u Moskvy) byl sovětský běžec na lyžích ruské národnosti, který se stal čtyřikrát olympijským vítězem.\n\nPřipravoval se v klubu Spartak Krasnogorsk pod vedením trenéra Alexeje Cholostova. Na mistrovství Evropy juniorů v klasickém lyžování 1975 získal stříbrnou medaili v běhu na 15 km. Jeho první velkou seniorskou akcí bylo mistrovství světa v klasickém lyžování 1978, kde obsadil druhé místo v závodě na 30 km. Největšího úspěchu dosáhl na Zimních olympijských hrách 1980 v Lake Placid, kde jako první v historii získal tři zlaté medaile v mužském běžeckém lyžování na jedněch hrách. Vyhrál na 30 km, 50 km a ve štafetě, na patnáctikilometrové trati skončil čtvrtý. Na Zimních olympijských hrách 1984 obhájil prvenství na 30 km a skončil druhý se sovětskou štafetou. Ve světovém poháru vyhrál dva závody. Třikrát se stal sovětským mistrem v individuálním závodě a jednou ve štafetě. \n\nZávodní kariéru ukončil v roce 1988 a stal se trenérem, vedl i ruskou běžeckou reprezentaci. Jeho manželkou je Ljubov Sykovová, která rovněž reprezentovala SSSR v běhu na lyžích.\n"}
{"id": "1551139", "url": "https://cs.wikipedia.org/wiki?curid=1551139", "title": "Kamarýtové z Rovin", "text": "Kamarýtové z Rovin\n\nKamarýt z Rovin je jméno několika osobností ze stejnojmenné pražské patricijské rodiny.\n\n\nVáclav Kamarýt z Rovin získal od krále Ferdinanda I. dne 24.4.1557 erb (modrý štít, v kterém obrněné rameno drží hada) a predikát „z Rovin“.\n\n"}
{"id": "1551140", "url": "https://cs.wikipedia.org/wiki?curid=1551140", "title": "Most na Hrotovické ulici", "text": "Most na Hrotovické ulici\n\nMost na Hrotovické ulici (případně také most u nemocnice) je most na Hrotovické ulici v Třebíči, překlenuje železniční trať z Jihlavy do Brna a průtah městem.\n\nMost byl postaven v roce 1995 z patnácti prefabrikovaných nosníků KA-73. \n\nMost u Nemocnice Třebíč, který přemosťuje Sportovní ulici, železniční trať z Jihlavy do Brna a účelovou komunikaci do První brněnské strojírny, byl na počátku roku 2019 shledán nebezpečným a dle statiků byl v havarijním stavu. Nosníky mostu poškodilo zatékání vody do vnitřní konstrukce nosníků, což je typická vada tohoto druhu nosníků. Nosníky jsou vybaveny odtokovými otvory, které však byly z větší části zabetonovány, což způsobuje zadržování vody a degradaci betonu i nosníků. Majitelem mostu je Kraj Vysočina, projektanti jako jediné možné řešení navrhli rozebrání mostu, stavba měla začít již v roce 2019. Bylo rozhodnuto o snížení počtu jízdních pruhů ze tří na dva. Bylo také sníženo povolené zatížení na 13 tun, následně však bylo po snížení počtu pruhů navýšeno na 19 tun. Dne 7. února 2019 bylo rozhodnuto, že oprava mostu by měla začít uzavírkou 13. května téhož roku. Práce na mostě začaly až po dokončení opravy další etapy opravy silnice mezi Třebíčí a Stříteží. Most nebyl postaven celý znovu, byla snesena mostovka, pilíře zůstaly stejné a na ně byla postavena nová mostní konstrukce. Celková cena rekonstrukce měla dosáhnout 30–40 milionů Kč, dle jiných zdrojů by cena měla dosáhnout 100 milionů Kč, kdy zhruba polovinu měl zaplatit kraj, druhou polovinu ŘSD. \n\nMost by při přestavbě měl omezit i dopravu na železniční trati, omezení měla zřejmě trvat 2 měsíce. Silnice byla uzavřena v květnu roku 2019 a byly zahájeny práce na mostě, související ulice Březinova byla uvolněna jen pro dopravní obsluhu, kdy ji využívala i záchranná služba, dopravní omezení trvalo do konce října. Demolice mostu začala 13. června, byla spojena s překrytím kolejového svršku a přerušením provozu železniční dopravy mezi 3. a 16. červnem 2019. Od července do října vlaky jedoucí pod stavbou mostu jezdily omezenou rychlostí, také byly stanoveny noční víkendové výluky, kdy probíhaly práce na tělese mostu nad železniční tratí. V červenci téhož roku byla demontována původní protihluková zeď. V září roku 2019 bylo oznámeno, že rekonstrukce se stihne v termínu, a práce se dokončovaly a zdárně pokračovaly. Dne 31. října byly dokončeny práce na mostě a most byl otevřen. Další části mostu se rekonstruovat prozatím nebudou. Na dostavbu mostu bylo navázáno spuštění nových semaforů na křížení Spojovací a Hrotovické ulice.\n\nV rámci rekonstrukce byly změněny trasy linek MHD.\n\nV souvislosti s přestavbou mostu bylo zmíněno, že v Třebíči chybí další silnice směrem na jih, kdy na Hrotovické a Znojemské ulici projíždělo cca 25 tisíc aut denně, v době uzavírky tento počet projíždí pouze jednou ulicí - Znojemskou. A to způsobuje velké kolony. Město doporučilo řidičům pěší chůzi a prosilo o trpělivost.\n\nV listopadu 2019 se začaly objevovat informace, že to, že na místě zůstala stavební technika znamená, že by měla být v roce 2020 opravena i část mostu nad Sportovní ulicí. To bylo vyvráceno starostou města s tím, že stupeň poškození mostu je 4/7, tj. je bezpečný. V říjnu roku 2020 dojde k pravidelné kontrole stavu mostu. Pokud se změní stupeň poškození na 5/7, tak bude zahájena příprava projektu.\n"}
{"id": "1551143", "url": "https://cs.wikipedia.org/wiki?curid=1551143", "title": "Bang! (píseň)", "text": "Bang! (píseň)\n\nBang! je píseň české rockové skupiny Kabát, kterou složili Ota Váňa a Milan Špalek. Jedná se o první píseň z alba \"Do pekla/do nebe.\" V roce 2015 ji skupina hrála jako tzv. „otvírák“ koncertů open-air turné.\n\nKabát\n\n"}
{"id": "1551144", "url": "https://cs.wikipedia.org/wiki?curid=1551144", "title": "Ladies Open Lausanne 2019 – ženská dvouhra", "text": "Ladies Open Lausanne 2019 – ženská dvouhra\n\nŽenská dvouhra Ladies Open Lausanne 2019 probíhala ve druhé polovině července 2019. Do singlové soutěže tenisového turnaje, poprvé konaného na antuce v Lausanne, nastoupilo třicet dva hráček. \n\nVítězkou se stala Francouzka Fiona Ferrová, jež ve finále zdolala krajanku obhajující titul Alizé Cornetovou po třísetovém průběhu 6–1, 2–6 a 6–1. V debutovém finále na okruhu WTA Tour tak získala premiérovou trofej. \n"}
{"id": "1551145", "url": "https://cs.wikipedia.org/wiki?curid=1551145", "title": "Terre de Bancalié", "text": "Terre de Bancalié\n\nTerre de Bancalié, okcitánsky \"Tèrra de Bancaliá\", je francouzská obec v departementu Tarn v regionu Okcitánii. Rozloha jejího katastru dosahuje 17,41 km². V roce 2017 zde žilo 1737 obyvatel.\n"}
{"id": "1551151", "url": "https://cs.wikipedia.org/wiki?curid=1551151", "title": "BRD Bucharest Open 2019 – ženská dvouhra", "text": "BRD Bucharest Open 2019 – ženská dvouhra\n\nŽenská dvouhra BRD Bucharest Open 2019 probíhala ve druhé polovině července 2019. Do singlové soutěže bukurešťského tenisového turnaje hraného na antuce nastoupilo třicet dva hráček. Obhájkyní trofeje byla lotyšská turnajová jednička Anastasija Sevastovová, kterou ve druhém kole vyřadila Țigová.\n\nVítězkou se stala 20letá nenasazená Kazaška Jelena Rybakinová, jež ve finále zdolala rumunskou tenistku Patricii Marii Țigovou po hladkém dvousetovém průběhu 6–2 a 6–0. V debutovém finále na okruhu WTA Tour získala první titul. Bodový zisk z teprve sedmé účasti v hlavní soutěži túry WTA Rybakinovou premiérově posunul do sedmé světové desítky singlového žebříčku. \n"}
{"id": "1551153", "url": "https://cs.wikipedia.org/wiki?curid=1551153", "title": "Peter Phillips", "text": "Peter Phillips\n\nPeter Phillips (* 15. listopadu 1977, Londýn) je britský aristokrat, člen Britské královské rodiny.\n\nNarodil se 15. listopadu 1977 v 10:46 dopoledne v londýnské St Mary's Hospital jako syn britské princezny Anny a jejího manžela Marka Phillipse. Pokřtěn byl 22. prosince 1977 arcibiskupem z Canterbury Donaldem Cogganem. Po svém narození byl pátý v pořadí na britský trůn. Podle známých informací jeho rodiče odmítli nabídku královny Alžběty II. aby jejich syn získal šlechtický titul. Byl prvním prvorozeným vnukem monarchy po 500 letech který nezískal žádný titul.\n\nNavštěvoval Port Regis Prep School v Shaftesbury a poté Gordonstoun School v Moray. Mezitím byl rok v Syndey, kde pracoval pro Sports Entertainment Limited. Následně začal studovat na Univerzitě v Exeteru, kde studoval sportovní vědu. Zde hrál v rugbyovém týmu. Po studiu odešel pracovat pro Jaguar Racing jako korporátní manažer a později byl manažerem v Williams Grand Prix Engineering.\n\nV září roku 2005 odešel pracovat jako manažer do Royal Bank of Scotland v Edinburghu.\n\nRoku 2003 se seznámil s kanadskou managementovou konzultantkou Autumn Kelly. Dne 28. července 2007 oznámily své zásnuby. Byla římskokatoličkou a proto před sňatkem byla přijata do anglikánské církve. Kdyby v době sňatku byla stále římskokatoličkou, její manžel by přišel podle Zákona o nástupnictví o své místo v pořadí na britský trůn. \n\nJejich svatba proběhla 17. května 2008 v kapli svatého Jiří na hradě Windsor.\n\nPár z důvodu Petersovy funkce v bance nějaký čas žil v Hongkongu.\n\nSpolu mají dvě dcery;\n\n"}
{"id": "1551156", "url": "https://cs.wikipedia.org/wiki?curid=1551156", "title": "Savannah Phillips", "text": "Savannah Phillips\n\nSavannah Phillips (* 29. prosince 2010, Gloucester) je britská aristokratka, první dcera Petera Phillipse a Autumn Phillips a první pravnučka královny Alžběty II. Je 16. v pořadí na britský trůn.\n\nNarodila se 29. prosince 2010 v Gloucesteru jako první dcera Petera Phillipse a Autumn Phillips roz. Kelly. Po svém narození byla 12. v pořadí na britský trůn. Pokřtěna byla 25. dubna 2011 v kostele Svatého Kříže v Avening.\n\nJako její rodiče není Savannah obvykle viděna na oficiálních královských akcích. V poslední době se objevuje při tradičním pozdravu z balkónu Buckinghamského paláce při příležitosti Trooping the Colour. Dne 12. října 2018 byla součástí svatebního průvodu na svatbě princezny Eugenie z Yorku a Jacka Brooksbanka.\n\n"}
{"id": "1551159", "url": "https://cs.wikipedia.org/wiki?curid=1551159", "title": "Macdonaldova triáda", "text": "Macdonaldova triáda\n\nMacdonaldova triáda (též sociopatická triáda) je soubor tří faktorů, o kterých se tvrdí, že pokud jsou všechny, nebo alespoň dva, přítomny v chování jedince, naznačují pozdější násilnické tendence, zvláště k opětovným trestným činům.\n\nTuto triádu jako první navrhl forenzní psychiatr J. M. Macdonald ve svém článku „The Threat to Kill“, který vyšel v roce 1963 v americkém časopise \"American Journal of Psychiatry\"\".\" Na základě menších studií, které prováděli psychiatři Daniel Hellman a Nathan Blackman, a později i agenti FBI John E. Douglas a Robert K. Ressler společně s doktorkou Ann Burgessovou, se ukázalo, že tyto tři prvky z dětství jedince jsou často spojovány s následným agresivním chováním v dospělosti. I když se stále jedná o vlivnou a všeobecně známou teorii, další výzkum ji zcela nepotvrdil.\n\nTriáda spojuje týrání zvířat, posedlost žhářstvím a neustálé pomočování postele po určitém věku s násilnickým chováním, zejména s inklinaci k vraždění a sexuálně násilnickým tendencím. Jiné studie však nenašly dostatek důkazů, které by staticky podložili tuto teorii a naznačovaly, že tato triáda má s násilnickým chováním něco společného.\n\nDalší průzkumy spíše odhalily, že toto chování je následkem nedostatečné rodičovské péče, násilí, či týrání. Někteří odborníci však tvrdí, že právě toto pak vede k náklonnosti k vraždám.Celý koncept této triády jako kombinace prvku chování, které by vedly k násilnickému chování, tak není podložen dostatečnými důkazy a jedná se tedy spíše o současnou pověst.\n"}
{"id": "1551160", "url": "https://cs.wikipedia.org/wiki?curid=1551160", "title": "Isla Phillips", "text": "Isla Phillips\n\nIsla Phillips (* 29. března 2012, Gloucester) je britská aristokratka, dcera Petera Phillipse a jeho manželky Autumn Phillips a pravnučka královny Alžběty II. Je 17. v pořadí na britský trůn.\n\nNarodila se 29. března 2012 v Gloucesteru jako druhá dcera Petera Phillipse a Autumn Phillips roz. Kelly. Po svém narození byla 13. v pořadí na britský trůn. Pokřtěna byla 1. července 2012 v kostele sv. Mikuláše v Aveningu. Jména kmotrů nebyly oznámeny. \n\nJejí první veřejné vystoupení bylo na balkoně Buckinghamského paláce během Trooping of Color v roce 2017. Dne 12. října 2018 byla součástí svatebního průvodu na svatbě princezny Eugenie z Yorku a Jacka Brooksbanka.\n\n"}
{"id": "1551163", "url": "https://cs.wikipedia.org/wiki?curid=1551163", "title": "Cerkev svatého Mikuláše (Budești)", "text": "Cerkev svatého Mikuláše (Budești)\n\nCerkev svatého Mikuláše je dřevěná cerkev z roku 1643 v obci Budești v župě Maramureš v Rumunsku.\n\nCerkev je jednou z osmi dřevěných svatyň v oblasti Maramureš zapsané na seznam světového dědictví UNESCO.\n\nDřevěná cerkev byla postavena v obci Budești o které je první písemná zmínka z roku 1361. Svatyně je postavená na malém kopci uprostřed obce a je její dominantou. Byla postavena v první polovině 17. století.\n\nV roce 1999 společně s osmi dalšími dřevěnými cerkvemi oblasti Maramureš zapsán na seznam světového dědictví UNESCO pod číslem 904-002. Ministerstvo kultury a národního dědictví Rumunska vede cerkev v seznamu památek pod číslem MM-II-m-A-04530.\n\nCerkev je orientovaná jednosrubová dvojdílná stavba (předlodí–loď) na půdorysu obdélníku (17,70×8,47m) s přisazeným polygonálním užším závěrem kněžiště na kamenné podezdívce. Stavebním materiálem jsou dubové trámy tesané do obdélníkového průřezu 16–20×30–35 cm. Nad předlodím (babincem) je postavena 26 m vysoká štenýřová věž, která je zakončená vysokou jehlanovou střechou ve spodní části prolomenou a se čtyřmi věžičkami v rozích střechy. Takový typ věže je pro oblast Maramureš výjimečnou a jedinou. Takové to věže jsou typické pro oblast Lăpuș. Vchod do cerkve je na západní straně přes babinec do lodi. Babinec, loď i závěr jsou zastřešeny vysokou dvojitou šindelovou sedlovou střechou.\n\nInteriér zdobí malované obrazy na stěnách a také ikony malované na skle a dřevě. Mezi nejstarší patří ikona z 15. století, která představuje Jana Křtitele. Malba se skládá ze scén, které jsou oddělené barevnými pruhy. Figurky jsou kresleny tak, aby byly viditelné téměř jako v náhledech rukopisů, jimiž byl malíř inspirován. Převládá ve světlých, jasných, čistých a harmonizovaných barvách. Výmalba proběhla ve dvou etapách a byla provedena dvěma autory. Interiér babince a lodi zdobí malby Alexandra Ponehalschého z roku 1762. Na západní a jižní stěně babince jsou výjevy ze života Ježíše Krista. V lodi se dochovaly výjevy ze Starého zákona jako např. prorok Eliáš, výjevy z Ráje. Ponehalschi je rovněž autorem ikonostasu a dalších ikon.\n\nHlavní barokní oltář pochází z roku 1812, autorem malby je Ianoș Opriș.\n\nOpravy svatyně proběhly v roce 1922 a v roce 1935 byla postavena sakristie na hřbitově, který obtáčí cerkev.\n"}
{"id": "1551166", "url": "https://cs.wikipedia.org/wiki?curid=1551166", "title": "Lena Elizabeth Tindall", "text": "Lena Elizabeth Tindall\n\nLena Elizabeth Tindall (* 18. června 2018, Stroud) je britská aristokratka, dcera Zary Phillips a Mike Tindalla. Je 20. v pořadí na britský trůn.\n\nNarodila se 18. června 2018 v Stroud Maternity Unit jako dcera Zary Phillips a jejího manžela Mike Tindalla. Její babičkou je britská princezna Anne Mountbatten-Windsor.\n\nPokřtěna byla v březnu 2019 v kostele sv. Mikuláše v Cheringtonu.\n\n"}
{"id": "1551167", "url": "https://cs.wikipedia.org/wiki?curid=1551167", "title": "Medaile 40. výročí socialistického Bulharska", "text": "Medaile 40. výročí socialistického Bulharska\n\nMedaile 40. výročí socialistického Bulharska (: Медал \"40 години Социалистическая България\") bylo vyznamenání Bulharské lidové republiky založené roku 1984. Byla plošně udělena jako pamětní medaile ale i jako medaile za zásluhy o budování státu dopředu pečlivě vybraným lidem.\n\nMedaile byla založena výnosem Národního shromáždění č. 2383 ze dne 27. července 1984 na památku 40. výročí založení Bulharské lidové republiky. Udělena byla občanům Bulharska i cizím státním příslušníkům za podílení se na budování státu a jako pamětní medaile. Medaile byly vyráběny ve státní mincovně v Sofii.\n\nMedaile měla pravidelný kulatý tvar o průměru 34 mm a byla vyrobena z tombaku. Na přední straně byla pěticípá hvězda. Na ni byla položena mapa Bulharské lidové republiky. Uprostřed mapy byl na zadních nohách stojící bulharský lev.\n\nNa zadní straně byl uprostřed věnec tvořený dvěma vavřínovými ratolestmi. Nad místem křížení větviček byla malá pěticípá hvězda. Uprostřed věnce byl nápis 40 ГОДИНИ \"(40 let)\". Při vnějším obvodu medaile byl v kruhu nápis v cyrilici СОЦИАЛИСТИЧЕСКА БЪЛГАРИЯ \"(socialistické Bulharsko)\".\n\nStuha pokrývala kovovou destičku ve tvaru pětiúhelníku, ke které byla medaile připojena jednoduchým kroužkem. Stuhu tvořily čtyři skupiny po třech úzkých proužcích v barvách bulharské vlajky, tedy v barvách bílé, zelené a červené.\n\nMedaile byla nošena nalevo na hrudi.\n\n"}
{"id": "1551171", "url": "https://cs.wikipedia.org/wiki?curid=1551171", "title": "Palermo Ladies Open 2019 – ženská dvouhra", "text": "Palermo Ladies Open 2019 – ženská dvouhra\n\nŽenská dvouhra Palermo Ladies Open 2019 probíhala ve druhé polovině července 2019. Do singlové soutěže palermského tenisového turnaje hraného na antuce nastoupilo třicet dva hráček. Jednalo se o první ročník obnovené události od roku 2013, kdy soutěž ovládla Roberta Vinciová. \n\nVítězkou se stala osmá nasazená Švýcarka Jil Teichmannová, jež ve finále zdolala nizozemskou turnajovou jedničku Kiki Bertensovou po dvousetovém průběhu 7–6 a 6–2. Poprvé v kariéře tak porazila členku elitní světové desítky. V probíhající sezóně si po triumfu na Prague Open připsala druhé turnajové vítězství, které představovalo druhý singlový titul na okruhu WTA Tour. Bodový zisk ji posunul na nové kariérní maximum, když 29. července 2019 figurovala na 54. místě žebříčku.\n"}
{"id": "1551173", "url": "https://cs.wikipedia.org/wiki?curid=1551173", "title": "Kuchyně Západní Sahary", "text": "Kuchyně Západní Sahary\n\nKuchyně Západní Sahary vychází z arabské kuchyně, byla ale ovlivněna také španělskou kuchyní, protože Západní Sahara byla španělskou koloniií. Většina potravin se musí na Západní Saharu dovážet, protože zde panuje velmi suché podnebí. V malé míře se pěstují obiloviny, v oázách také ovoce nebo zelenina. Dále je zde běžné pastevectví a rybolov.\n\nZákladní potravinou Západní Sahary je kuskus, z masa je rozšířeno velbloudí a kozí.\n\n"}
{"id": "1551176", "url": "https://cs.wikipedia.org/wiki?curid=1551176", "title": "Charles Armstrong-Jones, vikomt Linley", "text": "Charles Armstrong-Jones, vikomt Linley\n\nCharles Armstrong-Jones, vikomt Linley (* 1. července 1999, Londýn) je britský aristokrat, dědic titulu hrabě ze Snowdonu a pravnuk krále Jiřího VI.. Je 22. v pořadí na britský trůn.\n\nNarodil se 1. července 1999 v londýnské The Portland Hospital for Women and Children jako syn Davida Armstronga-Jonese, vikomta Linley a jeho manželky Sereny Armstrong-Jones roz. Stanhope. Pokřtěn byl roku 1999 v St James's Palace, jeho kmotry byly Lady Bruce Dundas, Nigel Harvey, Nick Powell, Orlando Rock, Lucinda Cecil a Rita Konig.\n\nRoku 2012 mu byl jeho pratetou královnou Alžbětou II. udělen titul Prvního čestného pážete, kterým byl do roku 2015.\n\nOd 13. ledna 2017 mu náleží titul \"vikomt Linley\".\n\nOd roku 2017 studuje obor Product Design Engineering na Loughborough University.\n\n"}
{"id": "1551177", "url": "https://cs.wikipedia.org/wiki?curid=1551177", "title": "Medium Soft", "text": "Medium Soft\n\nSpolečnost MEDIUM SOFT a.s. (IČO: 25377132) byla českou softwarovou společností, která se zaměřovala na vývoj informačních systémů pro krizové řízení a plánování, bezpečnostní systémy, integrované záchranné systémy středisek IZS, vývoj a implementaci speciálních informačních systémů např. TCTV 112, dále na systémovou integraci a realizaci počítačových sítí. Společnost podnikala v České republice, na Slovensku, v Polsku, v Maďarsku. Zaměstnanci se účastnili se projektů EU: EGERIS, v rámci 5. rámcového programu EU a OASIS, v rámci 6. rámcového programu EU. V roce 2009 fúzovala se společností INDUSOFT, a.s. (IČO: 47674563), v roce 2011 se společností VÍTKOVICE IT SOLUTIONS a.s. (IČO: 28606582). Ovládala šest dceřiných společností: 4 v ČR, 1 v Polsku a 1 na Slovensku. V roce 2001 získala certifikaci ČSN EN ISO 9001, v roce 2004 prověrku od NBÚ na stupeň utajení: „důvěrné\".\n\nZakladatelé společnosti byli v roce 1990 zaměstnanci samostatné divize poradenské organizace, se zaměřením na vývoj a implementaci informačních systémů. V roce 1992 se z této divize oddělila skupina lidí, která založila společnost s ručením omezeným pod názvem MEDIUM SOFT (IČO: 46577807).Společnost měla z počátku své existence sídlo v městském obvodě Slezská Ostrava. V prvních letech (1992–1993) společnost sídlila ve dvou patrech kancelářské budovy na ulici Bohumínská 61 (GPS: 49.844871, 18.293715). Na konci roku 1993 se přestěhovala do zrekonstruované funkcionalistické vily na ulici Michálkovická 81 (GPS: 49.842031, 18.299002), kde sídlila do roku 1999.\n\nV roce 1999 bylo sídlo přemístěno do správní budovy prvorepublikového družstva Budoucnost na ulici Cihelní 14, v Moravské Ostravě. Tato budova je zajímavá art decovým atriem, kde se pořádaly výstavy děl Karla Harudy (1925–2015), Rostislava Němčíka, Rudolfa Jarnota, grafika Ahmeda Mansoura a dalších, koncertoval zde např. Štěpán Rak, Alfréd Strejček a cimbálová muzika TECHNIK Ostrava, festivaly zde pořádalo ostravské Taneční divadlo ZÓNA.\n\nSpolečnost dodávala pracovní stanice, vč. software a periférií, servery, databázové servery (Informix), LAN (Novell, SCO Unix) lokální hutním a průmyslovým podnikům, např. BOCHEMIE s.r.o.; NOVÁ HUŤ, a.s.; KOVONA KARVINÁ, a. s.; TCHAS spol. s r. o.; VÍTKOVICE, státní podnik; ŽDB a.s. a dalším.\n\nMezi první nejvýznamnější zakázky patřila realizace Integrovaného záchranného systému města Ostravy v letech 1993–1995. Součásti zakázky, dodávka hardware (servery, pracovní stanice, terminály od Wyse Technology), software a technologie, bylo také vybavení dispečinku ergonomickým kancelářským nábytkem německé společnosti Kaiser + Kraft Europa GmbH. Dispečink sídlil v budově Nové radnice.\nSpolečnost s ručením omezeným a obchodním názvem MEDIUM SOFT (IČO: 46577807) byla založena 9. června 1992. Společníky bylo 13 fyzických osob: Ing. Pavel Berka (*1956), Ing. Mgr. Petr Klement (*1961), Ing. Jaroslav Macháč (*1950), RNDr. Petr Mališ (*1958), Ing. Petr Miklica (*1940), RNDr. Petr Naar (*1963), Ing. Petr Tenčík (*1958), Ing. Miroslav Keller (*1961), Ing. Josef Mařík (*1943), Ing. Vítězslav Platoš (*1961), Ing. Martin Sedláček (*1966), Ing. Eva Scholasterová (*1957) a Ing. Jan Šmuk (*1950).\n\nHlavní zaměření společnosti bylo na:\n\n\nPočátkem roku 1993 začala rekonstrukce prvorepublikové funkcionalistické vily ve Slezské Ostravě, která se měla stát novým sídlem společnosti.\n\nDne 2. července 1993 se uskutečnilo na Vysoké škole báňské testovací datové spojení a prezentace technologií, které společnost implementovala. Datový přenos probíhal mezi počítačem umístěným v Ostravě (Poruba, areál VŠB) a počítačem v centrále společnosti RAD Data Communications Ltd. (Tel Aviv, Izraeli). Na datovém přenosu se technologicky podílela také společnost GITY, spol. s r.o. (IČO: 00208957) z Brna.\n\nV roce 1993 byla zahájena zakázka Centra tísňového volání města Ostravy (CTV města Ostravy). Realizaci předcházelo usnesení Rady města Ostravy k „\"Zásadám budování Integrovaného záchranného systému města Ostravy\"“ v roce 1991. Následně zpracování studie proveditelnosti v roce 1992. V roce 1993 bylo vyhlášeno výběrové řízení na vybudování CTV města Ostravy. Za generálního dodavatele byla vybrána společnost MEDIUM SOFT.\n\nV roce 1994 došlo k výstavbě CTV města Ostravy a byl zahájen zkušební provoz s 8 dispečery (2x HZS, 2x ZZS, 2x PČR, 2x MPO).\nV roce 1995 bylo CTV města Ostravy uvedeno do ostrého provozu (ve dnech 1.–3.11.).\n\nNa základě valné hromady ze dne 24. června 1997 byla společnost s ručením omezeným (IČO: 46577807) zrušena bez likvidace. Došlo k její přeměně na akciovou společnost MEDIUM SOFT (IČO: 25377132), na kterou přešly veškerá práva a závazky zrušené společnosti.\n\nV červenci zasáhla Slezsko a Moravu živelní katastrofa: záplavy. Systém CTV města Ostravy prošel zatěžkávací zkouškou. Díky propojení systému s geografickými informačními systémy pro příjem tísňových volání a operačního řízení měl dispečink IZS nástroj, jak operativně a přesně zasahovat na potřebných místech.\n\nHlavní zaměření společnosti bylo na:\n\n\nOd roku 1998 byl strategickým cílem společnosti vstup se svými řešeními na evropské trhy. V roce 1999 byl dokončen integrační projekt společností MEDIUM SOFT, INDUSOFT a TAXNET, s.r.o. (IČO: 25359924). Cílem bylo vytvořit subjekt, který by měl dostatečnou kapacitu, byl stabilním dodavatelem systémových řešení. Spojením došlo k vytvoření organizace se 160 zaměstnanci, z toho 150 bylo programátorů, analytiků a techniků, se základním jměním 28 mil. Kč a obratem více než 140 mil. Kč. Ke sloučení MEDIUM SOFT a INDUSOFT došlo k 31. lednu 1999. Po sloučení s INDUSOFT společnost provozovala prodejny HW, SW a počítačového příslušenství v Bohumíně: na adrese E.Beneše 1155 a v areálu ŽDB a.s., na adrese Bezručova 300. Společnost TAXNET se stala 100% dceřinou společností k 13. prosinci 1999. Dne 1. července o tomto informoval COMPUTERWORLD v článku \"Smlouvy a akvizice\".\n\nVedení společnosti rozhodlo o zahájení prací spojených s certifikací na normu ČSN EN 9001:2000, u společnosti Český lodní a průmyslový registr, spol. s r.o. (IČO: 45275106) a certifikaci u NBÚ.\n\nByla zveřejněna strategie, kdy MEDIUM SOFT je:\n\n\nValná hromada akcionářů společnosti INDUSOFT se dne 30. listopadu 1998 usnesla, že společnost zruší bez likvidace sloučením se společností MEDIUM SOFT. Právním nástupcem společnosti INDUSOFT byla společnost MEDIUM SOFT.\n\nProjekt fúze byl realizován dle dokumentu ze dne 12. října 1998: \"Projekt sloučení společnosti INDUSOFT, a.s. se společností MEDIUM SOFT a.s., zpracovaný dle ustanovení § 69a ods. 3 obchodního zákoníku\". Ten byl zpracován statutárními orgány obou společností a předložen akcionářům. V dokumentu se uvádí, že 1. června 1998 byla podepsána smlouva o účasti na této fúzi. Dne 13. srpna 1998 byly projednány závazné postupy pro realizaci sloučení obou společností, vč. provedení mimořádných uzávěrek a auditů do 31. srpna 1998. Následně byly objednány a provedeny znalecké posudky, které byly podkladem pro provedení sloučení. Na straně společnosti MEDIUM SOFT došlo k navýšení základního kapitálu o 575 akcií s nominální hodnotou akcie 1000 Kč. Toto navýšení bylo upsáno ke dni 6. října 1998. Dne 15. října 1998 byl v tomto smyslu podán návrh zápisu do obchodního rejstříku. V rámci sloučení došlo také ke zvýšení členů ve statutárních orgánech společnosti.\n\nDokument byl podepsán:\n\n\nPři výpočtu hodnoty akcií byly použity znalecké posudky PHDr. Ing. Jana Novotného, CSc.\nHodnota akcií byla porovnána tak, že hodnota akcií zanikající společnosti (INDUSOFT) byla podělena hodnotou akcií nástupnické společnosti (MEDIUM SOFT). Srovnáním bylo zjištěno, že akcie zanikající společnosti jsou hodnotnější, než akcie nástupnické společnosti. Vypočtený poměr byl 1 : 14,486, zaokrouhlený poměr byl 1 : 14,5. Z důvodu snadné výměny byl poměr zaokrouhlen na hodnotu 1 : 15. Tedy jedna akcie zanikající společnosti bude akcionářům vyměněna za 15 akcií nástupnické společnosti v jmenovité hodnotě 1 000 Kč, bez doplatku. Celkové čisté jmění, které je předmětem sloučení bylo 36 688 000 Kč. Podíl akcionářů každé společnosti se zjistí jako podíl ČOJ jejich společností a celkové ČOJ.\nV rámci sloučení byl základní kapitál společnosti MEDIUM SOFT navýšen o hodnotu 5 010 000 Kč. Byla vydána emise akcií v počtu 5 010 ks, v listinné podobě na jméno, které byly zaknihovány ve Středisku cenných papírů.\nVzniklý rozdíl byl méně než jedno procento a vznikl zaokrouhlením přesného směnného poměru.\n\nK propojení (integrací) se společností TAXNET došlo k 13. prosinci 1999 a to na základě kapitálové provázanosti. Společníkům této společnosti byly výměnou za jejích podíly nabídnuty akcie MEDIUM SOFT. Celkem šlo o podíly 12 fyzických osob a 1 právnické osoby, společnosti INTAX, spol. s r.o. (IČO: 48584894).\n\nDne 1. ledna 2000 vyšla v periodiku COMPUTERWORLD zpráva, která uvedla, že: „\"Požadavkům EU plně vyhovuje integrovaný záchranný systém společnosti Medium Soft, který již pátým rokem funguje v Ostravě. Celý systém je řízen z Centra tísňového volání, které je dosažitelné jednotným tísňovým číslem 112. Existence tohoto systému pomůže vyvrátit námitky ze strany EU, které se v posledních dnech objevily.\"\"\n\nV roce 2000 společnost MEDIUM SOFT dokončila svou reorganizaci. Stala se známým subjektem na trhu ICT v ČR a na některých zahraničních trzích. V Polsku byla založena konzultační společnost Crisis Management Consulting sp. z o.o.(NIP: 897-164-62-23). Pokračovaly práce na certifikacích ISO a u NBÚ. Došlo k navázání spolupráce se společnosti SAP ČR, spol. s r.o. (IČO: 49713361), společnost se stala implementačním partnerem systémů SAP. Jedna z prvních instalací systému SAP R/3 byla ve společnosti TCHAS, spol. s r.o. (IČO: 15504158), resp. pro odštěpné závody: stavební závod 33-ISO a závod Zásobování a obchodu ZZO.\n\nVedení společnosti upravilo svou vizi holdingu MEDIUM SOFT jako: „\"být stabilním a důvěryhodným spolupracovníkem pro své zákazníky i významné partnery. Realizovat své služby a dodávky ve vynikající kvalitě, s profesionálním přístupem všech zaměstnanců a s využitím špičkových komunikačních a informačních technologií. Uspět nejen v ČR, na Slovensku a v Polsku, ale i na dalších evropských trzích.\"\"\n\nPředstavenstvo rozhodlo o zúžení šíře záběru na: vývoj a implementaci systémů pro krizové plánování a řízení, tvorbu řešení, podporu integrovaného záchranného systému nástroji ICT a tvorbu řešení na zakázku pro státní správu, místní samosprávy, na systémovou integraci a na implementaci mySAP, na systémové, servisní a support-ní služby, vč. souvisejících dodávek zboží (HW, SW).\n\nSpolečnost získala certifikaci ČSN EN 9001:2001. Byla podána přihláška k NBÚ pro získání prověrky na stupeň „důvěrné\", dle § 54 odst 4 zákona č. 148/1998.\n\nV rámci 5. rámcového programu EU byla společnost přizvána do konsorcia společností ICT ke spoluřešení projektu EGERIS (\"European Generic Emergency Response Information System\"), financovaného z prostředků EU. Koncem roku byly zakončeny dvouleté přípravy na projektu TCTV 112 ve spolupráci se společností ČESKÝ TELECOM, a.s. (IČO: 60193336).\n\nVe dnech 15.–19. října MEDIUM SOFT vystavovala svá řešení na veletrhu Systems, pod hlavičkou CzechTrade, spolu s ní zde byly také firmy Cleverlance Enterprise Solutions a.s. (IČO: 27408787), RETIA, a.s. (IČO: 25251929), VUMS LEGEND, spol. s r.o. (IČO: 61855057) a Tiny Software a.s. (IČO: 25247506). Marketingový manažer společnosti Jan Vaisar k tomu řekl: „\"Účast na veletrhu Systems je jedním z prvních kroků společnosti Medium Soft v rámci poznávání nového prostředí a analýzy nových oblastí trhu, bude to první marketingový průzkum německého prostředí, hledání partnerů pro spolupráci, eventuálně zájemců o naše vývojové a implementační kapacity.\"\" Dále uvedl, že: „\"Jsme přesvědčeni, že jako \"SW & HW house\" můžeme nabídnout mnoho zajímavých řešení. Zaměříme se především na náš marketingový informační systém Leonardo, integrované záchranné systémy a systémy pro krizové plánování.\"\"\n\nV roce 2002, po 8. letech vývoje systému LEONARDO, došlo k jeho ukončení a projekt byl převeden na spoluřešitele společnost Datamar. Uvolněné kapacity realizovaly projekt pro Ministerstvo vnitra s názvem TCTV 112, ve spolupráci se společností ČESKÝ TELECOM. Společnost pro tento projekt realizovala dodávku: software, vč. GIS systémů, referenčních databázových zdrojů a hardware.\n\nPokračovala spolupráce v rámci mezinárodního konsorcia, které vzniklo k řešení projektu EGERIS, v rámci 5. rámcového programu EU. Společnost se stala servisním partnerem pro informační systémy SAP.\n\nNa veletrhu AQUA-THERM Praha 2002 společnost představila novou verzi pit/CAD-5.2 pro AutoCAD a ADT.\n\nV roce 2003 byl prostřednictvím společnosti TAXNET vyvinut systém VIES (\"VAT Information Exchange System\"). Byl dokončen projekt EGERIS, jehož výsledky byly prezentovány v rámci fora v Petrohradě. Došlo k navázání spolupráce s představiteli některých ruských autonomních oblastí s možností nasazení některých produktů společnosti. Společnost v rámci mezinárodního konsorcia začala řešit projekt OASIS (\"Open Advanced System for dIsaster and emergency management\"), v rámci 6. rámcového programu EU.\n\nNa březnovém firemním semináři společností PROTECH spol. s r.o. (IČO: 47308516) a ARNEMA, s.r.o. (IČO: 63146606) společnost prezentovala propojení programů společnosti PROTECH s programem pit-CAD. Společnost se ucházela o zakázku implementace ekonomického informačního systému pro Moravské naftové doly, a.s. (IČO: 26288583).\n\nŘeditel společnosti Ing. Macháč se na veletrhu Invex účastnil panelové diskuze, v rámci invexového speciálu First Tuesday Brno o eEurope.\n\nV roce 2004 došlo ke změně formy akcií z jmenných na listinné a snížení počtu akcionářů o 70%.\n\nByla obhájena certifikace ČSN EN 9001:2001 a získána prověrka od NBÚ na stupeň utajení: „důvěrné\". Byl dokončen projekt TCTV 112, který byl v květnu spuštěn do testovacího provozu. Pokračovaly práce na projektu OASIS.\n\nV rámci holdingu došlo:\n\n\nDne 12. února 2004 se konala mimořádná valná hromada (VH), pod vedením Ing. Květoslavy Tomanové (členka představenstva a ředitelka ekonomicko-finanční divize ). VH se účastnili akcionáři, kteří mají akcie, jejichž celková jmenovitá hodnota představuje 94,55% základního jmění. VH byla tedy způsobilá přijímat rozhodnutí. Byl ustanoven předseda VH a došlo k volbě orgánů VH. Programem bylo:\n\n\n\nPo mimořádné VH se sešla DR společnosti, kterou zahájil Mgr. Pavel Drobil (*1971). Předmětem bylo: zvolení předsedy DR. Rada odvolala stávající představenstvo a ustanovila nové ve složení: Ing. Kamil Drobek, předseda, a členové Ing. Boleslav Buchwaldek (*1943), Ing. Petr Klement (*1961), Ing. Zdeněk Juchelka (*1954) a Ing. Milan Jureček (*1958). Na návrh předsedy představenstva byl z funkce ředitele odvolán Ing. Jaroslav Macháč, který ze společnosti odešel v roce 2005. Ing. Drobek byl zvolen novým ředitelem společnosti.\n\nSpolečnost prošla dozorovým auditem ISO, který měl platnost do roku 2007, udržela si prověrku od NBÚ.\n\nProjekt TCTV 112 pro Ministerstvo vnitra ČR byl nasazen v rámci celé ČR. Společnost se účastnila výběrového řízení \"Dispečerský systém zdravotnického operačního střediska ZZS PK\", ze kterého byla Úřadem pro ochranu hospodářské soutěže vyřazena. V rámci ICT došlo k novým implementacím systému SAP a modernizaci systému GALILEO pro ŽDB a.s. (IČO: 47672412). Dceřiná společnost SilTec Computer Systems rozšířila své aktivity o implementaci podnikového systému s obchodním názvem Qi, který vyvíjela společnost DC Concept a.s. (IČO:25590481). Tento systém byl implementován v mateřské společnosti a českých dceřiných společnostech MEDIUM SOFT.\n\nSpolečnost investovala do vývoje nových systémů pro ČR, ale i zahraniční trhy:\n\n\nV rámci společnosti MEDIUM SOFT - Polska byly realizována dodávky řešení na polský trh.\n\nObchodní aktivity společnosti MEDIUM SOFT Slovakia byly naplánovány na rok 2006.\n\nV roce 2006 došlo k 30% obměně v rámci kmenových zaměstnanců. Byla započata I. etapa transformace MEDIUM SOFT na holdingovou strukturu. Oddělení systémové integrace bylo převedeno do společnosti SilTec Computer Systems, která byla v červnu přejmenována na MEDIUMSOFT ICS.\n\nSpolečnost si udržela certifikát ČSN EN 9001:2001 a prověrku od NBÚ.\n\nDošlo k implementaci a uvedení do provozu Centra tísňového volání Inspektorátu veřejného pořádku (obdoba Městské policie) pro město Budapešť. Byla realizována dodávka informačních systémů v oblasti IZS pro města Toruň, Tarnów a Chrzanów.\n\nV rámci podnikových systémů se společnost zaměřovala na vlastní řešení, a řešeními třetích stran. Byla ukončena spolupráce s SAP ČR a zákazníkům byli zajištěni noví dodavatele implementačních služeb, vč. servisní podpory. Hlavní zaměření bylo na implementaci systému Qi pro malé a střední firmy, prostřednictvím MEDIUM SOFT ICS.\n\nPolská a slovenská dceřiná společnost v roce 2006 nevyvíjely žádné obchodní aktivity. Byly bez kmenových zaměstnanců.\n\nV roce 2007 vstoupil do společnosti nový akcionář, VÍTKOVICE, a.s. (IČO: 45193070). Důvodem bylo, že VÍTKOVICE měl záměr vytvořit vlastní společnosti zajišťující HW, SW a IT služby pro ovládané společnosti a pro třetí strany. V rámci tohoto záměru mělo dojít k akvizici dalších technologických společností a k vytvoření nové struktury, která měla realizovat plánovanou strategii. Z důvodu tohoto vstupu byla zastavena II. etapa transformace společnosti MEDIUM SOFT na holding. Certifikaci ČSN EN 9001:2001 měly mimo MEDIUM SOFT, také dceřiné společnosti MEDIUM SOFT ICS a TAXNET. Společnost MEDIUM SOFT měla platnou prověrku od NBÚ.\n\nUskutečnila se dodávka informačních systémů v oblasti IZS a podpory krizového řízení pro Velkopolské vojvodství a město Poznaň. Pokračovaly práce v projektu vývoje evropských standardů IS pro podporu krizového řízení OASIS, řešeného v rámci 6. rámcového programu EU.\n\nDceřiná společnost MEDIUM SOFT ICS pokračovala v restrukturalizaci produktového portfolia. Výsledkem bylo zrušení některých činností, např. provozování maloobchodní prodejny a k orientaci na poskytování služeb s vyšší přidanou hodnotou. Hospodaření této společnosti za rok 2007 skončilo v řízené ztrátě. Zisk byl plánován na rok 2008. Po dohodě s majoritním vlastníkem došlo koncem roku 2007 k řízenému útlumu aktivit prodeje a implementace systému Qi.\n\nPolská i slovenská dceřiná společnost v roce 2007 nevyvíjely samostatně žádné významné obchodní aktivity, také neměly žádné zaměstnance na trvalý pracovní poměr.\n\nDne 5. února 2007 koupila a.s. VÍTKOVICE 13,83% akcií společnosti MEDIUM SOFT. Dne 8. března 2007 byl proveden nákup 13 780 ks akcií (53,24%) společnosti. Akcionáři společnosti VÍTKOVICE chtěli získat rozhodující vliv na MEDIUM SOFT. Dne 31. července 2007 byl proveden nákup 1 247 ks akcií (4,82%). Procentuální podíl na základním kapitálu MEDIUM SOFT byl k 31. červenci 2007 78,06%. Jmenovitá hodnota akcie zůstala zachována ve výši 1 000 Kč / ks.\n\nVe společnosti došlo ke změně vnitrofiremní organizace. Cílem bylo přiblížení se standardům používaných ve společnostech majoritního akcionáře. Došlo ke změně vnitřních předpisů, změně metodiky přípravy a vyhodnocování plánu, stanovení nových pravidel pro měsíční ekonomické reporty, apod. Společnost obhájila certifikaci ČSN EN 9001:2001, stejně jako dceřiné společnosti MEDIUM SOFT ICS, TAXNET a měla platnou prověrku od NBÚ.\n\nV rámci projektu TCTV 112 došlo k upgrade v oblasti automatického vyslání tísňového signálu při havárii vozidla, tzv. eCALL. Pro Zlínský kraj byl implementován integrovaný záchranný systém. Pro Centrum tísňového volání (CTV) v Ostravě byla zajišťována celoroční podpora. Společnost vyhrála výběrové řízení na vybudování krajského CTV pro Moravskoslezský kraj. Dodávku zajišťovalo konsorcium VÍTKOVICE REVMONT a.s. (IČO: 25828258) a VOKD, a.s. (IČO: 47675853). Realizace byla naplánována na roky 2008 až 2010. MEDIUM SOFT dodávala veškeré informační technologie v rámci projektu.\n\nV Polsku pokračovala implementace informačních systémů v oblasti IZS a podpory krizového řízení pro Velkopolské vojvodství a město Poznaň. Pokračovaly práce v projektu vývoje evropských standardů IS pro podporu krizového řízení OASIS, řešeného v rámci 6. rámcového programu EU.\n\nMEDIUM SOFT podporovala a rozvíjela vlastní informační systémy DELTA a GALILEO.\n\nSpolečnost TAXNET, spolu s IBM, pracovala na řešení daňového systému ADIS pro Ministerstvo financí ČR.\n\nMEDIUM SOFT ICS procházela restrukturalizací výrobkového portfolia a v orientaci na poskytování služeb s vyšší přidanou hodnotou.\n\nSpolečnost pokračovala ve vnitrofiremní reorganizaci, která započala v roce 2008. V rámci dozorového auditu byl udržen certifikát ČSN EN 9001:2009 (MEDIUM SOFT, TAXNET) a prověrka NBÚ (MEDIUM SOFT) na stupeň utajení „důvěrné“.\n\nPokračovaly práce na rozvoji systému TCTV 112, především v oblasti optimalizace zpracování a zrychlení průchodnosti celého systému při mimořádných situacích velkého rozsahu. V rámci IZS byla dokončena etapa implementace IS pro řízení zdravotnické záchranné služby Zlínského kraje. Společnost zajišťovala celoroční support Centra tísňového volání v Ostravě. Pokračovaly práce na budování Krajského Integrovaného Bezpečnostního Centra pro Moravskoslezský kraj v Ostravě.\n\nV zahraničí byla realizována dodávka informačních systémů v oblasti IZS a podpory krizového řízení hlavně pro Velkopolské vojvodství a město Poznaň a Malopolské vojvodství a město Krakov. V Maďarsku byly zahájeny dodávky řešení pro operační střediska velitelství hasičů v Budapešti. Byl dokončen projekt vývoje evropských standardů IS pro podporu krizového řízení OASIS.\n\nMEDIUM SOFT podporovala a rozvíjela vlastní informační systémy DELTA a GALILEO. Společnosti TAXNET, ve spolupráci s IBM, pokračovala na řešení daňového systému ADIS pro Ministerstvo financí ČR, a pro Ministerstvo financí Chorvatska. Na základě rozhodnutí vlastníka společnost MEDIUMSOFT ICS sfúzovala s mateřskou společností. Zanikla k 30. červnu 2009, bez likvidace.\n\nMEDIUM SOFT - Polska zahájila obchodní činnost, přijala nové zaměstnance a začala ve větší míře s budováním své pozice na polském trhu. Všechny tyto činnosti by se měly zúročit v roce 2010 a dalších létech nárůstem obratu a tvorbou zisku.\n\nSpolečnosti MEDIUMSOFT ICS byla 100% dceřinou společností MEDIUM SOFT. Rozhodnutím jediného majitele byla společnost sloučena s MEDIUM SOFT, na kterou jako na nástupnickou společnost přešlo v důsledku sloučení veškeré jmění společnosti MEDIUMSOFT ICS, včetně práv a povinností z pracovněprávních vztahů, a která jako zanikající společnost byla zrušena a zanikla bez likvidace s právním nástupcem. Rozhodný den pro fúzi byl 1.1.2009.\n\nV rámci recertifikačního auditu byl udržen certifikát ČSN EN 9001:2009 (MEDIUM SOFT, TAXNET) a prověrka NBÚ (MEDIUM SOFT) na stupeň utajení „důvěrné“.\n\nPokračovala podpora a rozvoj systému TCTV 112 v oblasti optimalizace zpracování a zrychlení průchodnosti celého systému při mimořádných situacích velkého rozsahu. Byla dokončena další etapa implementace Integrovaného záchranného systému pro řízení zdravotnické záchranné služby Zlínského kraje. Pokračovala celoroční podpora Centra tísňového volání v Ostravě. Byly dokončeny dodávky technologií rámci nově budovaného Krajského Integrovaného Bezpečnostního Centra pro Moravskoslezský kraj v Ostravě.\n\nMEDIUM SOFT podporovala a rozvíjela vlastní informační systémy DELTA a GALILEO.\n\nSpolečnost TAXNET, ve spolupráci s IBM, pokračovala na řešení daňového systému ADIS pro Ministerstvo financí ČR,\n\nV Polsku, prostřednictvím MEDIUM SOFT - Polska, byly realizovány dodávky informačních systémů v oblasti Integrovaného záchranného systému a podpory krizového řízení pro Velkopolské vojvodství a město Poznaň, Malopolské vojvodství a město Krakov. Došlo ke zpoždění implementace řešení pro operační střediska velitelství hasičů v Budapešti. Důvodem byla nedostatečná součinnost na straně zákazníka a subdodavatele.\n\nMEDIUM SOFT Slovakia nevyvíjela činnost.\n\nPřípravné práce na fúzi se společností VÍTKOVICE CTM (IČO: 28606582) začaly v roce 2010. V roce 2011 se společnosti MEDIUM SOFT z trhu IT „ztratila“, jak napsal Ing. Drobek, předseda představenstva, ve výroční zprávě za rok 2010. Cílem fúze čtyři IT společností, patřících do skupiny VMG, vznik jedné velké IT společnosti pod názvem VÍTKOVICE IT SOLUTIONS. Předpokládaný obrat této společnosti pro první rok činnosti měl být 0,5 mld. Kč, s více než 250 zaměstnanci.\n\nKe dni 4. listopadu 2010 došlo k přejmenování společnosti VÍTKOVICE CTM na VÍTKOVICE IT SOLUTIONS. Tato společnost nevyvíjela obchodní činnost, jejím zaměřením bylo příprava a realizace fúze sloučením se společnostmi MEDIUM SOFT, NETPROSYS s.r.o. (IČO: 25344536) a VÍTKOVICE ITS a.s. (IČO: 61972576).\n\nKe dni 26. listopadu 2010 došlo k navýšení základního kapitálu společnosti ze 2 000 000 Kč na 259 930 000 Kč. Navýšení bylo provedeno nepeněžitými vklady fúzovaných společností a upsáním nových kmenových akcií v listinné podobě znějících na jméno. Tímto krokem došlo ke změně vlastnické struktury společnosti VÍTKOVICE IT SOLUTIONS. Společnost se stala 100% vlastníkem fúzovaných společností MEDIUM SOFT, NETPROSYS a VÍTKOVICE ITS, které jako zanikající společnosti byly zrušeny a zanikly bez likvidace s právním nástupcem.\n\nV rámci přípravy fúze pracoval projektový tým, který byl složený ze zástupců managementů slučovaných společností. Cílem týmu bylo:\n\nKe dni 1. července 2011 byla fúze zakončena zápisem do Obchodního rejstříku. Úkolem společnosti bylo: „\"zaměřit se především na produkty a služby s vysokou přidanou hodnotou a stát se významným systémovým integrátorem s vysokým podílem vlastních řešení na území České republiky a Visegrádské skupiny\"\", jak uvedl Mgr. Radim Juchelka, předseda představenstva, ve výroční zprávě za rok 2010.\n\n\n\"(řazeno abecedně)\"\n\nIng. Pavel Berka (*1956) byl v letech 1992–1997 jednatelem a společníkem, od roku 1997 akcionářem, v letech 1997–2000 členem představenstva. Od roku 2000 je jednatelem a společníkem ULTRA Czech s.r.o. (IČO: 25855743). Tato společnost se zaměřuje na vývoj a implementaci softwarových aplikací v metalurgickém a petrochemickém průmyslu, odborné studie, posudky a technické analýzy, měření speciálních vlastností a parametrů materiálů.\n\nIng. Miroslav Keller (*1961) byl v letech 1992–1997 společníkem, od roku 1997 akcionářem. Od roku 2005 pracuje jako konzultant a vývojář systému SAP, např. pro RWE Česká republika a.s. (IČO: 24275051), NESS Czech s.r.o. (IČO: 45786259) a Siemens, s.r.o. (IČO: 00268577).\n\nIng. Mgr. Petr Klement (*1961) byl v letech 1992–1997 jednatelem a společníkem, v letech 1997–2000 členem představenstva, od roku 1997 do 2010 byl akcionářem. V MEDIUM SOFT pracoval na pozici ředitele pro vývoj integrovaného záchranného systému a vývoje speciálních systémů. Od roku 2014 je jednatelem a společníkem v pit Software, s.r.o. (IČO: 26814897). Společnost se zaměřuje na implementaci softwarového řešení pro oblast facility managementu (CAFM), implementaci projekčního CAD software pro technické zařízení budov (TZB).\n\nIng. Jaroslav Macháč (*1950) byl jednatelem, společníkem a ředitelem v letech 1992 až 1997. Od roku 1997 do února 2004 byl v pozici výkonného ředitele a předsedy představenstva. Koncem roku 2005 ze společnosti odešel. Od září 2005 pracoval ve společnosti ELBONA a.s. (IČO: 27160831, nyní Deloitte BPS a.s.), Deloitte Advisory s.r.o. (IČO: 27582167) na pozici projektového manažera a vedoucího ostravské pobočky. Od června 2013 je prokuristou a menšinovým podílníkem ve společnosti Archifabrika s.r.o. (IČO: 01598031). Společnost se zabývá stavební činností.\n\nRNDr. Petr Mališ (*1958) od roku 1992 do roku 1997 byl společníkem a členem dozorčí rady, po roce 1997 akcionářem společnosti.\n\nIng. Josef Mařík (*1943) v letech 1992–1997 byl společníkem, po roce 1997 akcionářem společnosti a členem dozorčí rady.\n\nIng. Petr Miklica (*1940) byl společníkem a členem dozorčích rady (1992–1997: 1997–2000) a akcionářem společnosti. Ve společnosti pracoval v oddělení CAD a GIS systémů. Od srpna 2003 je jednatelem a společníkem v pit Software, s.r.o. (IČO: 26814897). Společnost se zaměřuje na implementaci softwarového řešení pro oblast facility managementu (CAFM), implementaci projekčního CAD software pro technické zařízení budov (TZB).\n\nRNDr. Petr Naar (*1963) byl v letech 1992–1997 společníkem. Ve společnosti pracoval do února 2002, jako senior programátor v Informix 4GL, C++, MS SQL, Sybase SQL, C. V březnu 2002 začal pracovat ve společnosti D3Soft s.r.o. (IČO: 25900595) na pozici hlavního programátora v .Net, C#, MS SQL, Xml, VS2015, TFS. V říjnu 2016 přešel na pozici developer ve společnosti TollNet a.s. (IČO: 29055059). Od ledna 2017 pracuje ve společnosti D3Soft BIG, SE (IČO: 02035766) na pozici vývojáře.\n\nIng. Vítězslav Platoš (*1961) byl společníkem a členem dozorčích rad (1992–1997: 1997–2000) a akcionářem společnosti. V roce 2007 odešel ze společnosti. Od března 2014 je třetinovým společníkem v pit Software, s.r.o.. Společnost se zaměřuje na implementaci softwarového řešení pro oblast facility managementu (CAFM), implementaci projekčního CAD software pro technické zařízení budov (TZB).\n\nIng. Martin Sedláček (*1966) byl společníkem, a ředitelem obchodně-technického úseku. Od roku 1997 do 2010 byl akcionářem. V roce 1998 byl spoluzakladatelem akciové společnosti MEDIUM NET. Od roku 2000 pracoval ve společnosti Deloitte Central and Eastern Europe, v roce 2008 byl členem energetického konzultačního týmu společnosti KPMG. V roce 2009 získal 100% akcií společnosti MEDIUM NET, ve které je od roku 2010 na pozici statutárního ředitele a předsedou správní rady. V roce 2012 založil společnosti meteo4energy s.r.o. (IČO: 29452431), která se zaměřuje na vývoj, implementaci a provozování systémů pro podporu rozhodování v oblasti energetiky. Od roku 2015 je majitelem společnosti Clevest Central and Eastern Europe s.r.o., která zastupuje kanadskou společnost Clevest Solutions Inc.\n\nIng. Eva Scholasterová (*1957) byla společníkem v s.r.o. a akcionářem v a.s. Ve společnosti pracovala v administrativním úseku.\n\nIng. Jan Šmuk (*1950) v letech 1992–1997 byl společníkem a jednatelem společnosti, od roku 1997 akcionářem. Od ledna 1999 do září 2009 byl členem dozorčí rady společnosti MEDIUM NET. Zastupoval společnost v ČSSI. V roce 2009 krátce působil ve společnosti JB CONSULTEURO s.r.o.\n\nIng. Petr Tenčík (*1958) byl v letech 1992–1997 společníkem. Ve společnosti začal jako programátor, následně vedoucí programátorského týmu a systémový inženýr pro expertní databáze. Od roku 2001 je jednatelem a společníkem v Leonardo Academy s.r.o., nyní D3Control s.r.o. V roce 2002 se stal jednatelem a společníkem v D3Soft s.r.o., v roce 2008 v D3Soft Future s.r.o. (IČO: 27856631). Od prosince 2013 je členem dozorčí rady společnosti D3Soft BIG, SE.\n\nIng. Jaroslav Macháč (*1950) byl ředitelem společnosti od června 1992 do února 2004. Jednatelé (Ing. Pavel Berka, Ing. Petr Klement, Ing. Jaroslav Macháč, Ing. Jan Šmuk) byli oprávněni jednat jménem společnosti samostatně.\n\nV průběhu existence akciové společnosti byl základní kapitál několikrát navyšován. Akcie měly omezení převoditelnosti, a to s předkupním právem stávajících akcionářů, dle platných zákonů. Jmenovitá hodnota akcie byla 1000 Kč, stejně jako emisní kurz nových akcií.\n\"Řazeno podle společností, abecedně.\"\n\n\nPřehled akcionářů vykonávají akcionářská práva podle \"Seznamu akcionářů\" k 19. červnu 2007.\nV rámci dokumentu \"PROJEKT FÚZE SLOUČENÍM\" byla zveřejněna struktura akcionářů společnosti MEDIUM SOFT ke dni 1. dubna 2009. Z původních 13 zakladatelů v roce 1992, a akcionářů v roce 1997, zůstali ke dni 13. dubna 2009 pouze dva: Ing. Petr Klement a Ing. Martin Sedláček.\nV roce 2010 došlo k převodu akcií MEDIUM SOFT, na základě smlouvy: \"Smlouva o vkladu\", na společnost VÍTKOVICE IT SOLUTIONS. K úpisu došlo dne 16. listopadu 2010, formou nepeněžitého vkladu. Ke změně počtu akcií u Ing. Drobka, z 3 191 ks na 3 891 ks, došlo tím, že odkoupil 700 ks akcií od Ing. Martina Sedláčka. Z původních 13 zakladatelů v roce 1992, a akcionářů v roce 1997, zůstal do 16. listopadu 2010 pouze: Ing. Petr Klement.\n\nObrat je uveden vč. dceřiných společností v ČR, za období 1992–2010. Dceřiné společnosti (MEDIUM NET, TAXNET, SilTec Computer Systems a Leonardo Academy) jsou řazeny podle data založení, nebo podle data kapitálového propojení se společnosti MEDIUM SOFT.\nPro roky 1997–2005 nejsou informace o vyplacených dividendách k dispozici. Stejně jako za roky 2009 a 2010. Dle zápisů v OR společnost v letech 2006–2008 vyplácela dividendy.\n\nPočet zaměstnanců je uveden vč. dceřiných společností v ČR, za období 1992–2010.\n\"Řazeno podle data založení, nebo podle data kapitálového propojení se společnosti MEDIUM SOFT.\"\n\nSpolečnost MEDIUM NET a.s. (IČO: 25725149) byla založena v 1. ledna 1999, jako dceřiná společnost. Akcionáři byli: MEDIUM SOFT (30 akcií na majitele / 100), Ing. Martin Sedláček (55 akcií na majitele / 100) a FINECO servis spol. s r.o. (IČO: 62300644; 15 akcií na majitele / 100), hodnota jedné akcie byla 10 000 Kč. Ve výroční zprávě MEDIUM SOFT z roku 2000 byla společnost v útlumu. Poslední zmínka o společnosti byla ve výroční zprávě za rok 2001. Podle notářského zápisu ze dne 27. července 2009 byl jediným akcionářem společnosti Ing. Martin Sedláček. Předmětem podnikání společnosti je dodávka řešení pro oblasti telekomunikací, energetiky a utilitních společností. Partnerem a dodavatelem řešení je kanadská společnost Clevest Solutions Inc. se sídlem v Richmondu.\n\nSpolečnost TAXNET, s.r.o. (IČO: 25359924) byla založena v roce 1996. Dne 13. prosince 1999 do této společnosti kapitálově vstoupila MEDIUM SOFT, kdy odkoupila podíl ve výši 846 000 Kč. Zaměření společnosti byl vývoj systémů pro Ministerstvo financí ČR, systémová integrace ve spolupráci s IBM a vývoj webových aplikací. V roce 2011 tento podíl přešel na společnost VÍTKOVICE IT SOLUTIONS, která jej 13. července 2017 převedla na společnost UNIPROG SOLUTIONS, a.s. (IČO: 25094670).\nSpolečnost SilTec Computer Systems spol. s r. o. (IČO: 45194483) byla založena v roce 1992. V roce 1996 v této společnosti získala podíl ve výši 100 000 Kč společnosti INDUSOFT, dne 5. března 2001 tento podíl získala MEDIUM SOFT a navýšila jej na 1 078 000 Kč. V roce 2006 došlo ke změně názvu na MEDIUMSOFT ICS s.r.o. V roce 2008 byla sloučena se společností MEDIUM SOFT.\nSpolečnost byla založena 27. dubna 2001 pod názvem Leonardo Academy s.r.o. (IČO: 25872931). Společníky byli: PhDr. Lenka Mynářová (vklad 100 000 Kč), Ing. Petr Tenčík (vklad 20 000 Kč), Ing. Jiří Čeřovský (vklad 20 000 Kč) a MEDIUM SOFT (vklad 60 000 Kč). Základní jmění bylo 200 000 Kč. MEDIUM SOFT byla společníkem do 5. září 2002, její podíl byl dle usnesení valné hromady ze dne 2. července 2002 rozdělen mezi Ing. Petra Tenčíka (50 000 Kč) a Ing. Jiřího Čeřovského (10 000 Kč). Předmětem podnikání byl vývoj, prodej a implementace systému LEONARDO. Tento systém byl vyvíjen společností MEDIUM SOFT. od roku 1994.\n\nV roce 2000 byla založena společnost Crisis Management Consulting sp. z o.o. (REGON 932233470, NIP: 897-164-62-23) se sídlem ve Vratislavi, ul, Pilsuckiego 74, ve které měla společností MEDIUM SOFT 70% podíl Základní kapitál společnosti byl 10 000 PLN. Společníky ve firmě byli: MEDIUM SOFT (140 akcií v celkové hodnotě 7 000 PLN), dr. Romuald Józef Grocki (20 akcií v celkové hodnotě 1 000 PLN), Ing. Petr Klement (20 akcií v celkové hodnotě 1 000 PLN) a Mgr. Vladimíra Stodulková (20 akcií v celkové hodnotě 1 000 PLN). V roce 2004 došlo k: přejmenování na MEDIUM SOFT - Polska SP z o o., odkoupení akcií od dr. Romualda Józefa Grockého a Ing. Petra Klementa, navýšení základního kapitálu na 25 000 PLN, a přestěhování do Poznaně, ul Lindego 6. V roce 2007 došlo k přestěhování do Katovic, na ul Roźdieńskiego 188. V roce 2009 došlo: ke změna sídla na ul. Pułtuska 10 do Poznaně, k prodeji 10% podílu polskému investorovi, k volbě nových statutárních orgánů. Rozhodnutím majitelů, byla společnost dne 1. října 2014 byla společnost vymazána z registru (polsky \"Krajowy Rejestr Sądowy: KRS\").\n\nSpolečnost MEDIUM SOFT Slovakia, a.s. (IČO: 35910518) byla založena 9. prosince 2004. Základní kapitál byl 33 200 EUR, ekvivalent 1 000 000 SK. Rozhodnutím jediného akcionáře, společností MEDIUM SOFT, dne 15. října 2012 vstoupila do likvidace a dne 24. května 2013 vymazána z Obchodního registru Obchodního soudu v Bratislavě.\n\nV roce 1999 vedení společnosti rozhodlo o zahájení prací spojených s certifikací na normu ČSN EN 9001 a prověrku od NBÚ.\n\nV roce 1995 byla společnost MEDIUM SOFT vyhlášena městem Ostrava jako „Firma roku 1995\".\n\nDne 23. listopadu 1999 byla v Helsinkách Evropskou komisí udělena cena IST Technology Prize 99 za projekt Centrum tísňového volání v Ostravě (anglicky \"IRS\", tedy \"Integrated Rescue Services\").\n\nV roce 2000 získala MEDIUM SOFT titul „Geoapliakce roku\" za informační systém podpory Centra tísňového volání v Ostravě. Cenu udělila Česká asociace pro geoinformace.\n\nV roce 2002 v rámci soutěže \"Zlatý @\" o nejlepší internetové stránky, kterou pořádal portál TZB-info, v rámci veletrhu AQUA-THERM Praha 2002, byly vyhlášeny vítězem webové stránky MEDIUM SOFT.\n\nV roce 2005 se společnost svými řešeními dostala mezi sedm finalistů soutěže Evropská cena za technologie (anglicky \"The Europen IST Prize\") pro informační společnost.\n\nV roce 2011 se MEDIUM SOFT dostala do druhého kola soutěže o IT produkt roku 2011 s komplexním informačním a komunikačním systémem Regionální integrované bezpečnostní centrum.\n\nJedná se o úplný seznam řešení, produktů, informačních systémů a služeb, od založení MEDIUM SOFT v roce 1992, do roku 2011, tak jak byly uvedeny ve výročních zprávách.\n\n\n\n\n\n\nNíže uvedené společnosti patřily mezi významné zákazníky společnosti MEDIUM SOFT, jako takoví byli uvedeni ve výročních zprávách. Mimo tento seznam existují i další zákazníci, kteří z kapacitních důvodů výročních zpráv v nich nebyli uvedeni.\n\nABB s.r.o. (Praha 4), Adast Systems, a.s. (Adamov), ALIACHEM a.s. (Praha), ArcelorMittal Tubular Products Karviná a.s. (Karviná), ASUS Czech s.r.o. (Rudná u Prahy), Bekaert Bohumín s.r.o. (Bohumín), BOCHEMIE s.r.o. (Bohumín), BONATRANS a.s. (Bohumín), BRANO a.s. (Hradec nad Moravicí), CENTROPEN, a.s. (Dačice), Hayes Lemmerz Autokola, a.s. (Ostrava – Kunčice), INTEBO s.r.o. (Zvole u Prahy), JÄKL Karviná, a.s. (Karviná), KORADO, a.s. (Česká Třebová), KORAMO, a.s. (Kolín), LG.Philips Displays Czech Republic s.r.o. (Hranice na Moravě), NOVÁ HUŤ a.s., (Ostrava – Kunčice), NOVÁ HUŤ a.s., závod 10 - Koksovna (Ostrava – Kunčice), OKD, a. s. (Ostrava), Ostravské vodárny a kanalizace a. s. (Ostrava), PARAMO, a.s. (Pardubice), PREmont LHOTKA, s.r.o. (Praha 4), První brněnská strojírna Velká Bíteš, a.s. (Velká Bíteš), RUBENA a.s. (Náchod), RUDOLF JELÍNEK a.s. (Vizovice), ŠKODA JS a.s. (Plzeň), TCHECOMALT GROUP s.r.o. (Kroměříž), TRESTLES, a.s. (Orlová), TRW - DAS a.s. (Dačice), VÍTKOVICE, a.s. (Ostrava), ŽDB a.s. (Bohumín)..\n\nBeskydská stavební, a.s. (Třinec), FORTEX - AGS, a.s. (Šumperk), GEOSAN a.s. (Ostrava), Ingstav OSTRAVA s.r.o. (Ostrava), TCHAS, spol. s r. o. (Ostrava), TCHAS, spol. s r. o. - závod 33 ISO Orlová (Ostrava), UNIPS Ostrava, a.s. (Ostrava), UNISTAV a.s. (Brno), VÁPENKA VITOŠOV s.r.o. (Hrabová-Vitošov)\n\nČEZ, a. s. Elektrárna Dětmarovice (Dětmarovice), ČEZ, a. s. Elektrárna Chvaletice (Chvaletice), ČEZ ENERGOSERVIS spol. s r.o. (Třebíč), FABRICOM CZ a.s. (Praha 4), Jihomoravská energetika, a.s. (Brno), Jihomoravská plynárenská, a.s. (Brno).\n\nABC KLIMA CZ, s.r.o. (Brno), AVÍZO, a.s. (Ostrava – Poruba), AZ KLIMA s.r.o. (Brno), Beskydské uzeniny, a.s. (Frýdek-Místek), České dráhy, a.s. (Ostrava), ČESKÝ TELECOM, a.s. (Praha 3), Dopravní podnik Ostrava a.s. (Ostrava), Elektroprojekta Rožnov, a.s. (Rožnov pod Radhoštěm), EURO - Šarm spol. s r.o. (Šenov), HOTEL IMPERIAL a.s. (Ostrava), Hotel Palác Elektra (Ostrava), Chepos Engineering, spol. s r.o. (Brno), KLIMA PRAHA spol. s r.o. (Praha 5), IPB Pojišťovna, a.s. (Pardubice), Lázně Darkov, a.s. (Karviná), LEXEL - AMPERIE, a.s. (Ostrava – Moravská Ostrava), Městská knihovna Bohumín, p.o. (Bohumín), Mlékárna Kunín a.s. (Kunín), MPS Mont a.s. (Karviná), Ostravská univerzita (Ostrava), Ostravské komunikace, a.s. (Ostrava), Telefónica O2 Business Solutions, spol. s r.o. (Praha 4), Telefónica O2 Czech Republic a.s. (Praha 3), Plynoprojekt Praha, a.s. (Praha 2), PVT, a.s. (Praha 9), REGIOS a.s. (Velké Přílepy), Střední odborná škola požární ochrany (Frýdek-Místek), Speciální škola Ostrava, S-projekt plus, a.s. (Zlín), Střední průmyslová škola stavební Valašské Meziříčí, Státní vědecká knihovna Ostrava, Technoprojekt, a.s. (Ostrava), Ustav geoniky AV ČR, v.v.i. (Ostrava – Poruba), Vysoká škola báňská – Technická univerzita Ostrava.\nSystém telefonních center tísňového volání na linku 112 (TCTV 112) pro 14 krajských operačních středisek v ČR, Centrum tísňového volání IZS města Ostravy, Informační systém operačního střediska a výjezdových míst Zdravotnické záchranné služby Zlínského kraje, IZS okresu Karviná, IZS okresu Prostějov, Hasičské záchranné sbory 25 okresů ČR, Krajský a městský dispečink PČR v Ostravě, Městská policie Ostrava, Ministerstvo vnitra ČR, OSZS 3 okresů ČR, ZZS 16 okresů ČR a SR, Informační systém pro podporu krizového plánování a řízení na Univerzitě obrany v Brně, Informační systém na podporu terénní, domácí sociální a zdravotní péče pro město Havířov + dalších 59 zařízení, Informační systém pro podporu dispečerských procesů Povodí Odry s.p. Integrované bezpečnostní centrum Moravskoslezského kraje.\n\nSociální služby města Havířova, Sociální služby Karviná, Centrum sociální služeb Ostrava – Poruba, Sociální služby města Třince, Město Mikulov, Středisko pečovatelské služby Jeseník, Úřad městské části města Brna (Brno – Střed), Dům Penzion – byty s pečovatelskou službou Domažlice, Sociální služby města Jičína, Městská správa sociálních služeb Kadaň, Středisko sociálních služeb města Kopřivnice, Pečovatelská služba Prahy 6, Domov – penzion pro důchodce Opava, Pečovatelská služba Trutnov, Centrum sociální péče města Žamberk, Centrum sociálních služeb města Uničova.\n\nMagistrát města Ostravy, město Bohumín, město Orlová, Městský obvod Ostrava-Jih, Městský obvod Ostrava - Poruba, Městský obvod Ostrava - Vítkovice, Ministerstvo financí ČR, Moravskoslezský kraj.\n\nDELTAX Systems a.s. (Praha 7), IBM Česká republika, spol. s r.o. (Praha 4).\n\nBekaert Slovakia, s.r.o. (Bánská Bystrica, Slovensko), Cenega SA (Varšava, Polsko), Centrum tísňového volání a sdružené operační středisko hasičů a zdravotnické záchranné služby města a okresu Tarnów (Polsko), Centrum tísňového volání a bezpečnosti města Toruň (Polsko), Centrum tísňového volání Inspektorátu veřejného pořádku pro město Budapešť (Maďarsko), Informační systém pro podporu krizového plánování a řízení pro město Chrzanow (Polsko), CHEMOSVIT, a.s. (Svit, Slovensko), I.D.C. Holding, a.s. (Bratislava, Slovensko), I.D.C. Hungária Rt. (Maďarsko), město Elbląg (Polsko), město Gliwice (Polsko), město Krakow (Polsko), město Tarnów (Polsko), město Turuň (Polsko), město Vratislav (Polsko), MOGUL SLOVAKIA, a.s. (Lučenec, Slovensko).\n\nNíže uvedení technologičtí partneři, vč. typu partnerství, jsou řazeni abecedně, od založení MEDIUM SOFT v roce 1992, do roku 2011, tak jak byli uvedeny ve výročních zprávách.\n\n\nAPC by Schneider Electric, Citrix Systems (Solution Advisor), IBM (Service Provider), Microsoft (Certified Solution Provider).\n\nAD network Devices Ltd., APC by Schneider Electric, ARCDATA PRAHA, s.r.o., Compaq Computer Corporation, Dell, Hewlett-Packard Company, IBM Corporation, Informix Corporation, Lotus Software, Oracle Corporation, Santa Cruz Operation Inc., Speedware Corporation Inc., Sun Microsystems Inc., Sybase, Wyse Technology, 3Com Corporation Ltd.\n\nAvaya Inc., Cayenne Technologies FZE, Cisco Systems Inc., Dialogic Corp, ELKO as Norway, ESRI, Four J's Development Tools, Lucent Technologies Inc., Novell Inc., RAD Data Communications Ltd.\n\nELKO, spol. s r.o. (IČO: 41188829), Metrologie spol. s r.o. (IČO: 48396753), TH' system, a.s. (IČO: 00562173), SOFT - TRONIK, spol. s r.o. (IČO: 00561258).\n\nSpolečnost byla členem České společnosti pro systémovou integraci, o.s., resp. členem v její moravskoslezské pobočce. Také byla členem sdružení MSSK (Moravskoslezský strojírenský klastr), který byl přejmenován na Národní strojírenský klastr, z.s.\n\n\"(řazeno abecedně)\"\n\n\n\n\"(řazeno podle data)\"\n\n"}
{"id": "1551188", "url": "https://cs.wikipedia.org/wiki?curid=1551188", "title": "Planeta (rozcestník)", "text": "Planeta (rozcestník)\n\nPlaneta je takové těleso, které obíhá kolem Slunce, má dostatečnou hmotnost, aby ji její gravitační síly zformovaly do přibližně kulového tvaru, je dominantní v zóně své oběžné dráhy a není družicí (měsícem) jiného tělesa\n\n\n\n\n"}
{"id": "1551189", "url": "https://cs.wikipedia.org/wiki?curid=1551189", "title": "Zlatý míč 2019", "text": "Zlatý míč 2019\n\nZlatý míč, cenu pro nejlepšího fotbalistu světa dle mezinárodního panelu sportovních novinářů, získal za rok 2019 argentinský fotbalista ve službách Barcelony Lionel Messi, který vyhrál pošesté v kariéře, čímž stanovil nový rekord.\n"}
{"id": "1551193", "url": "https://cs.wikipedia.org/wiki?curid=1551193", "title": "Baltic Open 2019 – ženská dvouhra", "text": "Baltic Open 2019 – ženská dvouhra\n\nŽenská dvouhra Baltic Open 2019 probíhala ve druhé polovině července 2019. Do singlové soutěže jūrmalského tenisového turnaje hraného na antuce nastoupilo třicet dva hráček. Jednalo se o zahajovací ročník první tenisové události WTA Tour v Lotyšsku.\n\nVítězkou se stala nejvýše nasazená Lotyška a světová čtrnáctka Anastasija Sevastovová, jež ve finále zdolala polskou kvalifikantku Katarzynu Kawaovou po třísetovém průběhu 3–6, 7–5 a 6–4. Po prohraném úvodním dějství ztratila ve druhé sadě první servis a v jejím závěru se ocitla tři míče od porážky. Po obratu si tak v probíhající sezóně připsala premiérové turnajové vítězství, které představovalo čtvrtý singlový titul na okruhu WTA Tour. Kawaová jako 194. hráčka žebříčku přitom odehrála vůbec první hlavní soutěž na túře WTA. \n"}
{"id": "1551195", "url": "https://cs.wikipedia.org/wiki?curid=1551195", "title": "Phytomonas", "text": "Phytomonas\n\nFytomonády (\"Phytomonas\") jsou dvouhostitelským rodem trypanasomatid napadajícím rostliny. Poprvé byli zástupci tohoto rodu pozorováni Alexandrem Lafontem na Mauriciu v roce 1909 v latexu pryšce \"Euphorbia hirta\" a podle morfologie přiřazeny k rodu \"Leptomonas\". Téhož roku Charles Donovan pozoroval tohoto prvoka ve stejné rostlině v Indii a vytvořil pro tyto parazity samostatný rod \"Phytomonas\".\n\nVyčlenění rodu \"Phytomonas\" pouze na základě morfologie a výskytu u rostlin však nebylo dostatečně odůvodněné, neboť fytomonády sdílejí tyto znaky s některými zástupci rodů \"Leptomonas\", \"Herpetomonas\" a \"Crithidia\". Pomocí metod fylogenetiky a molekulární biologie však byly zjištěny znaky unikátní pro monofyletický rod \"Phytomonas\". \n\nRod \"Phytomonas\" je možné členit do tří podskupin podle toho, kde se paraziti vyskytují: ve floému, latexu nebo plodech. Tyto podskupiny se také liší způsobem kultivace, izoenzymy a obsahem kDNA.\n\n\"Phytomonas\" je morfologicky velice diverzifikovaný rod. Nejčastěji se vyskytuje forma promastigot s protáhlým a podélně zkrouceným tělem, o délce cca 10–20 µm a šířce cca 1,5 µm. Poměrně dlouhý bičík se nachází v anteriorní části buňky. Rovněž byli pozorováni jedinci kulovitého tvaru se skrytým bičíkem, připomínající amastigotní stádia (jako např. u rodu \"Leishmania\"). \nBuněčná stavba je charakteristická pro trypanosomatidy a je podobná stavbě zástupců rodů \"Leptomonas\" nebo \"Leishmania\". Jsou přítomny glykozomy, kinetoplast obsahující kDNA a specifické mikrotubulární struktury. Jedním z komponentů cytoplazmatické membrány je metaloproteáza GP63, která je vysoce konzervovaná i u jiných trypanosomatid.\nNicméně je velká rozmanitost v buněčné stavbě jednotlivých druhů fytomonád. Například u \"P. françai\" jsou cisterny endoplazmatického retikula uspořádány paralelně podél hlavní osy buňky, zatímco v cytoplazmě \"P. staheli\" a \"P. serpens\" byly objeveny virové částice.\n\nSekvenování genomů kmenů fytomonád označených jako HART1 a EM1 prokázala přítomnost genů kódujících enzymy vhodné pro parazitismus v rostlinném prostředí. Jsou to například amylázy, které štěpí polysacharidy. Přítomnost alfa-trehalóza-fosfatázy naznačuje, že fytomonády jsou schopny využívat i zásoby trehalózy. Genom fytomonád parazitujících ve floemu kóduje invertázy degradující sacharózu, což je jejich společným znakem. \n\nPředpokládá se, že v průběhu evoluce, po oddělení fytomonád od bazální linie, zanikly cytochrom b, podjednotky cytochrom c oxidázy CO-I, CO-II a CO-III a redukovaly se některé funkce mitochondrie. Důvodem je, že potravu získávají fytomonády z rostlin bohatých na cukry a není potřeba využívat aminokyseliny ani lipidy jako zdroj energie. Jedinou metabolickou drahou, pomocí níž zástupci rodu \"Phytomonas\" syntetizují ATP, je anaerobní glykolýza. Kromě toho mají plnou sadu glykolytických enzymů; většina z nichž se nachází v početných glykozomech. Na zinku závislá alkoholdehydrogenáza a malátglykogenáza implikují schopnost kvašení a produkce laktátu. \"P. serpens\" dokonce dokáže být životaschopná bez hemu. \n\nU Phytomonas se vyskytují pro tento rod specifické kinázy, které mohou hrát roli při infekcí. Sekrece jednotlivých látek během infekce hostitele není sice prozkoumána, ale po sekvenování genomů byly objeveny geny kódující proteázy aj.\n\nPo objevu \"Phytomonas\" bylo zjištěno, že vektorem (tedy přenašečem mezi rostlinami) mohou být ploštice, např. druh \"Nysius euphorbiae\", který se živí na některých zástupcích rostlin rodu pryšec (\"Euphorbia\"). Později bylo pozorováno více případů, kdy se tato trypanosomatida šířila a infikovala zdravé rostliny pomocí různých dalších druhů ploštic, například \"Dicranocephalus agilis\" a \"Dieuches humilis\". Paraziti se nejčastěji nacházejí v slinných žlázách ploštic, kam se pravděpodobně dostávají z trávicí soustavy. Např. přenos nákazy prostřednictvím ploštic čeledi Pentatomidae (rod \"Lincus\") byl experimentálně prokázán u kokosovníku.\n\nZástupci rodu \"Phytomonas\" mají buď dvouhostitelský, nebo jednohostitelský cyklus, v němž jsou definitivními hostiteli hmyz a mezihostitelem rostliny, případně pouze jeden z nich – hmyz. Monoxenní je například \"P. nordicus\", který se vyskytuje v slinných žlázách ploštice kněžice zrnité (\"Trolius luridus\") a žádného rostlinného hostitele nemá.\n\nForma promastigot u fytomonád je ta, u níž dojde k rozmnožování podélným dělením. Po rozdělení anteriorní části buňky dochází ke vzniku nového bičíku. Současně vznikají v cytoplazmě dvě jádra, která budou patřit dceřiným buňkám, a pokračuje dělení podle delší osy. U některých druhů byla pozorována bezbičíkatá forma amastigot a intermediální formy; nicméně není jisté, zda jsou adaptací vůči změnám prostředí, nebo různými stadii životního cyklu. \n\nVztah a vzájemné interakce mezi hostiteli a parazity na molekulární úrovni nejsou dobře prozkoumány, recentní výzkum však ukazuje, že např. druh \"P. serpens\" je schopen produkce auxinu, čímž může ovlivnit hormonální signalizaci rostliny.\n\nS infekcí fytomonád bylo spojováno několik rostlinných chorob, které mají hospodářský význam. Např. \"P. françai\" byl pozorován v latexu manioku \"Manihot palmata\", který má jedlé kořenové hlízy a pěstuje se v řadě tropických oblastí světa. Jako první nalezl toho prvoka Henrique B. Aragão, avšak žádné patologické projevy ve svých studiích neuvedl. Později, v roce 1979, se tento prvok objevil na několika plantážích na jihovýchodě Brazílie a způsobil velké hospodářské ztráty. Nakažené rostliny měly atrofované kořenové hlízy a zvadlé listy, jak popsali Silveira a Pereira. \n\nNekrózu ve floému kávovníku způsobuje druh \"P. leptovasorum\". První nálezy byly na plantážích v Surinamu v roce 1906, když došlo k epifytii u kávovníku liberijského (\"Coffea liberica\"). Touto nemocí se od roku 1916 až do 30. let zabýval Gerold Stahel, který nakonec nalezl v sítkovicích nakažených rostlin bičíkatého prvoka. Další epifytie nastala v 60. letech a dobře ji prozkoumali Emdem a Vermeulen, kteří potvrdili Stahelovy poznatky. Nemoc se objevila i v Brazílii, jednom z nejvýznamnějších vývozců kávy v té době, ale příliš se nerozšířila. \n\n\"P. staheli\" byl pozorován v sítkovicích protofloému a metafloému kokosovníku ořechoplodého (\"Cocos nucifera\"), u něhož způsobuje hnědnutí listů a hnilobu plodů. Podle Drosta bylo mezi roky 1917 a 1933 v Surinamu nakaženo cca 25 000 až 60 000 stromů, které buď uhynuly, nebo byly pokáceny kvůli infekci. Také byla infekce tímto parazitem nahlášena v Kolumbii, Peru, Ekvádoru a dalších zemích Jižní Ameriky. \n\nJediné dva druhy parazitující v plodech jsou \"P. serpens\" a \"P. mcgheei\". Byly nalezeny jak v dužnatých (rajče, morušovník, vinná réva), tak i v suchých (fazole, sója, kukuřice) plodech, jejich patogenita a hospodářský význam však dosud (2020) nebyly jednoznačně prokázány a popsány. \n\n\"Phytomonas françai\", trypanosomatid parazitující v latexu manioku, způsobuje nemoc zvanou \"chochamento de raizes\". Charakteristické je poškození kořenových hlíz a chloróza listů. Vyskytuje se především v Americe. \n\n\"Phytomonas serpens\", parazit plodů rajčete. Vyskytuje se v Africe, Severní a Jižní Americe. \n\n\"Phytomonas leptovasorum\" – vyskytuje se u kávovníku liberijského (\"Coffea liberica\") a kávovníku arabského (\"C. arabica\") a vyvolává nekrózu floému. Infekce může být buď akutní, trvající do dvou měsíců, nebo chronická. Poprvé byl tento druh objeven v Surinamu. \n\n\"Phytomonas staheli\" – způsobuje akutní nemoci \"hartrot\" a \"marchitez\" u kokosovníku. \n\n\"Phytomonas oxycareni\" – druh objevený v roce 2015 ve slinných žlázách ploštice blánatky lipové (\"Oxycarenus lavaterae\"), u níž způsobuje perzistentní infekci. \nRostlinný hostitel je dosud neznámý, protože izolace parazita z pletiv není snadná. Jedná se o zatím (2020) jediný druh fytomonád zjištěný na území České republiky.\n\n\"Phytomonas nordicus\" – parazituje v ploštici kněžici zrnité (\"Troilus luridus\"). Na rozdíl od ostatních zástupců rodu je monoxenní.\n"}
{"id": "1551201", "url": "https://cs.wikipedia.org/wiki?curid=1551201", "title": "Mrakoplaš (hudební skupina)", "text": "Mrakoplaš (hudební skupina)\n\nMrakoplaš je česká bluesrocková hudební skupina, která hraje převážně svou vlastní tvorbu. \n\nInspirován postavou nedostudovaného čaroděje Mrakoplaše z knížek Terryho Pratchetta „Úžasná Zeměplocha“ ji v roce 1995 vytvořil Pavel Lipták, který je zároveň frontmanem a autorem většiny písní. \n\nSkupina vystupuje nejen ve své základní sestavě (dvě elektrické kytary, foukací harmonika, basová kytara a bicí), ale také v komorním, akustickém, kytarovém duu Mrakoplaš Light Orchestra.\n\nSkupina vznikla v roce 1995, jako folkrockový kvartet kolem kytaristy Pavla Liptáka, který dříve působil na pozici sólového kytaristy ve folkových kapelách Corpus Delicti a BaF. Začal v té době skládat nové písničky, které se žánrově lišily od tvorby Corpus Delicti a tak logickým vyústěním jeho dalších hudebních aktivit bylo založení skupiny, která splňovala Pavlovy tehdejší představy o ideálním zvuku a stylu. Zároveň se stal frontmanem Mrakoplaše. První zkoušky začaly na podzim ve složení Pavel Lipták (zpěv, elektrická a akustická kytara), Martin Kalenda (zpěv, akustická kytara, ex. Echolama), Roman Pluhař (bicí, zpěv, ex. For Sale, Corpus Delicti, Ta Jana z Velké Ohrady) a Michal Kliner (basová kytara, ex. Traband), první koncert pak proběhl v pražském klubu Amfora v lednu 1996. Rezidentním klubem se pro Mrakoplaše, hned v prvním roce působení, stala pražská Balbínova poetická hospůdka. V roce 1997 se ke skupině přidal Petr Vrabec (zpěv, fokací harmoniky, ex. Nawopack, Plyšová ryba). V roce 1998 získal Mrakoplaš na festivalu Porta v Plzni hlavní autorskou cenu v kategorii folk. Během tří let se sestava kapely několikrát obměnila, aby se na další čtyři roky ustálila ve složení Pavel Lipták, Martin Kalenda, Petr Vrabec, Michal Janovský (basová kytara, ex. Skoro) a Václav Pohl (zpěv, bicí ex. Traband). Další stylová a personální změna přišla na přelomu milénia, kdy pozici baskytaristy obsadil Jakub Smetana a s ním začal hrát, jako host bandu, i jeho otec, bluesový kytarista, skladatel, zpěvák a stavitel elektrických kytar Peter Jurkovič, na jehož nástroje v té době skupina hrála. Touto změnou se skupina posunula blíž k bluesové hudbě a Peter Jurkovič se stal velkým inspirátorem a výhradním dodavatelem kytar a baskytar. V této sestavě hrála kapela až do přelomu let 2005–2006, kdy se bubeníkem stal Pavel Douša (zpěv, bicí, ex. Youngblood, Galaxis) a u basové kytary, Jakuba Smetanu, vystřídal Petr Maršík (basové kytary, ex. Minehava). V roce 2011 skupina zvítězila v soutěži \"Hudební Portýr\", kterou pořádal Český rozhlas Sever a v roce 2019 obdržel Mrakoplaš Harvest Prize, součást nezávislých hudebních cen Tais Awards.\n\nPavel Lipták a Martin Kalenda vytvořili v roce 2012 akustickou odnož skupiny Mrakoplaš s eufemistickým názvem Mrakoplaš Light Orchestra. Toto duo vychází z bluesových a folkových tradic a hraje v té nejzákladnější podobě jen s akustickými kytarami a zpěvy (\"light\" v tomto případě znamená odtučněnou formu, bez ostatních tří členů skupiny). Vzniklo potřebou užšího kontaktu s publikem a pro menší svázanost aranžemi, než je tomu ve velké kapele. Zároveň si duo si od začátku své existence kladlo za cíl hrát na festivalech a v klubech, kam se velký band do té doby nedostal a přivést tak nové posluchače na klasická vystoupení kapely. Při svých vystoupeních hraje písně, které se už do repertoáru Mrakoplaš bandu nevejdou, nebo úplně nové songy, které do té doby ještě nikdo neměl šanci slyšet. S duem Mrakoplaš Light Orchestra často, jako hosté, vystupují Ondřej Konrád, Luboš Pospíšil a Miroslav Ošanec, se kterými Pavel a Martin nastudovali část jejich repertoáru. \n\nOd roku 2011 skupina Mrakoplaš pořádá, pod záštitou Národního ústavu duševního zdraví, 3.lékařské fakulty UK a FNKV v Praze, benefiční akce na podporu výzkumu Alzheimerovy nemoci. Celý výtěžek z komponovaného večera je vždy věnován oddělení kognitivních poruch AD Centrum, v Národním ústavu duševního zdraví v Klecanech u Prahy, které se dlouhodobě zabývá především časnou a správnou diagnostikou Alzheimerovy nemoci (www.nudz.cz/adcentrum). Mrakoplaš podporuje boj s touto nemocí a nejen proto, že jí byl postižen zesnulý duchovní otec kapely, spisovatel Terry Pratchett. Kapela se odlehčenou formou snaží poukázat na Alzheimerovu nemoc, oslovit veřejnost i soukromé subjekty tak, aby byla tato degenerativní nemoc maximálně zviditelněna, což v důsledku může pomoci všem postiženým pacientům a jejich rodinám. Každý rok skupina oslovuje hudební hosty, kteří svou účastí podpoují tento projekt. V minulých ročnících to byli například: Petr Janda, Jan Spálený, Ivan Hlas, Luboš Pospíšil, Roman Dragoun, skupina Traband, Vladimír Merta, Petar Introvič, Ondřej Konrád, Jaroslav Olin Nejezchleba, Petr Rímský, Slávek Janoušek, Norbi Kovács a další. Na pódiu, kromě muziky, vždy probíhá i aukce raritních a uměleckých děl, které výtvarníci, fotografové a hlavní hudební hosté, podílející se na tomto večeru, poskytují zdarma. Výtěžek z aukce je vždy přidán k financím ze vstupného a je poskytnut AD Centru. Od roku 2020 začal Mrakoplaš spolupracovat s kelt-folkovou skupinou \"Isara\", čímž rozšířil své aktivity do Mladé Boleslavi, kde každý měsíc probíhají benefiční koncerty a letní festival \"\"Na scestí\"\". Doposud tento projekt přinesl na boj proti Alzheimerově nemoci přes 448 000 Kč.\n\n\n\n"}
{"id": "1551202", "url": "https://cs.wikipedia.org/wiki?curid=1551202", "title": "Gunnar Björnstrand", "text": "Gunnar Björnstrand\n\nKnut Gunnar Johanson (13. listopadu 1909 - 26. května 1986) byl švédský herec známý častou spoluprací se spisovatelem a režisérem Ingmarem Bergmanem. \n\nBjörnstrand se narodil ve Stockholmu pod jménem Knut Gunnar Johanson jako syn herce Oscara Johansona a Elly Mauléonové. Po ukončení studia na herecké škole Královského dramatického divadla vystupoval v divadle, filmu a rádiu. Björnstrandovou první spoluprací s Ingmarem Bergmanem byla divadelní představení z roku 1941 Strašidelná sonáta Augusta Strindberga. \n\nPo podpisu smlouvy se Svensk Filmindustri mu byly nabízeny zejména role v komediích, včetně Bergmanových Úsměvů letní noci (1955). V roce 1957 se však objevil ve dvou dramatických rolích v Bergmanových filmech, v Sedmé pečeti a Lesních jahodách. Pravidelně hrál i v dalších Bergmanových filmech až do roku 1968. Od té doby s tímto režisérem spolupracoval méně často. Ztvárnil také hlavní role ve Stockholmském městském divadle (Stockholms stadsteater) a v soukromých divadlech. V pozdějších letech se Björnstrand kvůli důsledkům cévní mozkové příhody vyhýbal dlouhodobým smlouvám a zaměřil se na divadelní a televizní práci. Jeho posledním filmem byla spolupráce na Bergmanově filmu Fanny and Alexander (1982). Vzhledem k tomu, že v té době trpěl ztrátou paměti, byla pro něj natáčení velmi náročné. Björnstrand zemřel ve Stockholmu v roce 1986. \n\nV roce 1983 získal cenu Cenu Ingmara Bergmana na 19. ceremoniálu Guldbagge Awards. \n\nBjörnstrand byl ženatý s herečkou a spisovatelkou Lillie Björnstrand. Měli tři dcery, Kristinu, Gabrielle a Veroniku Björnstrandovou. Veronica také působila v divadle a televizi. Björnstrand byl také politicky aktivní a účastnil se protestů proti vietnamské válce. \n\n"}
{"id": "1551208", "url": "https://cs.wikipedia.org/wiki?curid=1551208", "title": "Loríček zlatouchý", "text": "Loríček zlatouchý\n\nLoríček zlatouchý (\"Psittaculirostris salvadorii\") je druh papouška žijící na severozápadě Nové Guiney.\n\nJedná se o malý druh papouška, který dorůstá délky do 19 cm a váhy jen 115 g / 118 g. Typické je převážně zeleno-žluté zbarvení peří, kromě kterého vyniká žlutá barva na \"tvářích\", podle níž získal své druhové označení. Barevnou pestrost doplňuje červený pruh na přední straně těla (prsou). Existují však určité barevné rozdíly mezi samci a samicemi. Zobák je černý.\n\nŽiví se nektarem, květy a hlavně plody, převážně fíkovými. Právě z toho důvodu se loríčkům říká fíkoví papoušci. Žijí v hejnech, a to i smíšených s dalšími druhy ptáků. Ve skupině žijí rovněž v době hnízdění. Hnízdí v dutinách. Vyskytuje se v nížinných tropických lesích a křovinatých mokřadech.\n\nJe řazen mezi málo dotčené taxony.\n\nSamice snáší dvě vejce, která jsou inkubována po dobu 25 dní.\n\nV lidské péči v Severní Americe a Evropě je až od 70. let 20. století.\n\nJde o velmi raritní druh. V závěru roku 2019 byl v rámci Evropy chován pouze v Zoo Praha. Rovněž v minulosti byl chován jen v několika málo evropských zoologických zahradách a ptačích parcích.\n\nChov loríčka zlatouchého v Zoo Praha započal v roce 2018, kdy byl dovezen pár těchto papoušků.\n\nOd 28. 9. 2019 je k vidění v Rákosově pavilonu v dolní části zoo, konkrétně v expozici Nížinný les Nové Guineje.\n\n"}
{"id": "1551211", "url": "https://cs.wikipedia.org/wiki?curid=1551211", "title": "Hrvatska Dubica", "text": "Hrvatska Dubica\n\nHrvatska Dubica (do roku 1991 Dubica, ) je vesnice a sídlo stejnojmenné opčiny v Chorvatsku. Nachází se v Sisacko-moslavinské župě, u břehu řeky Uny, těsně u státní hranice s Bosnou a Hercegovinou, která ji odděluje od její v podstatě druhé části, bosenského města Kozarska Dubica, se kterým je spojena pomocí mostu. V roce 2011 žilo v Hrvatské Dubici 1 040 obyvatel, v celé opčině pak 2 089 obyvatel.\n\nV opčině se nachází celkem 6 obydlených vesnic.\n\nOpčinou prochází silnice D47.\n\n"}
{"id": "1551214", "url": "https://cs.wikipedia.org/wiki?curid=1551214", "title": "Wettershuttle", "text": "Wettershuttle\n\nWettershuttle, označovaný také jako „zloděj vody“ (der Wasserdieb), je ukázkou kinetického umění v katastru hornorakouské obce Windhaag u Freistadtu. Autorem tohoto do určité míry ironického díla je místní umělec Gerhard Eilmsteiner. Jedná se o poměrně mohutné kolejové vozítko poháněné výhradně tíhou dešťové vody. Pokud se dá do pohybu, přelévá periodicky do povodí Dunaje vodu, která napršela do povodí Vltavy, a naopak.\n\nVozítko o hmotnosti 4,5 t je dlouhé 5,4 m. Na ocelovém podvozku, který nesou čtyři žulová kola, je rameno se dvěma žulovými mísami o průměru 120 cm. Každá z nich pojme až 170 l dešťové vody, při dešti se však plní pouze ta, která je právě v horní vodorovné poloze. K uvedení celého zařízení do pohybu údajně stačí 15 l vody v horní nádobě. Během vytrvalého intenzivního deště se dá rameno s oběma mísami do pohybu a ten se ocelovým lankem přenáší na jednu z obou os podvozku. Vozítko po kolejnicích ujede asi 8 m, přejede geografickou rozvodnici (hranici mezi sousedními povodími) a vylije nastřádanou dešťovou vodu do druhého povodí. Původně prázdná mísa se automaticky nastaví do vodorovné polohy v horní úvrati tak, aby se mohla znova plnit vodou. Dešťové vozítko Wettershuttle je jednou ze skulptur na turistické cestě po rozvodí ve Windhaagu, které skutečně trpělivého milovníka deště navíc odmění krátkou podívanou na automatické přelití vody.                  \n"}
{"id": "1551222", "url": "https://cs.wikipedia.org/wiki?curid=1551222", "title": "Medaile Za vynikající práci (Bulharsko)", "text": "Medaile Za vynikající práci (Bulharsko)\n\nMedaile Za vynikající práci (: Медал За Трудово Отличие) bylo vyznamenání Bulharské lidové republiky založené roku 1950. Udílena byla za úspěchy v pracovním a veřejném životě.\n\nMedaile byla založena po vzoru Sovětského svazu výnosem prezidia Národního shromáždění č. 649 ze dne 13. prosince 1950 společně s Medailí za bojové zásluhy a Medailí Za mateřství. Udílena byla za úspěchy v práci a veřejném životě. První ocenění bylo uděleno dne 6. dubna 1951.\n\nPo pádu komunistické režimu přestala být medaile udílena.\n\nMedaile byla pravidelného kulatého tvaru. Na přední straně byl reliéf zobrazující ženu a muže. Postava ženy držela v pravé ruce obilné klasy a levou ruku měla zvednutou nad hlavou. Muž měl nad hlavou zvednutou pravou ruku. Při vnějším okraji byl v horní části nápis v cyrilici За Трудово Отличие. Uprostřed nápisu byla pěticípá hvězda se srpem a kladivem.\n\nNa zadní straně byl v pozadí vyobrazen traktor, na němž byla umístěna postava pracovníka v zemědělství. Okolo ústředního motivu bylo ozubené kolo.\n\nStuha byla červené barvy při okrajích s úzkými pruhy bílé barvy. Stuhou byla potažena kovová destička ve tvaru pětiúhelníku. K medaili byla destička připojena pomocí jednoduchého očka.\n\n"}
{"id": "1551225", "url": "https://cs.wikipedia.org/wiki?curid=1551225", "title": "Katedrála v Naumburgu", "text": "Katedrála v Naumburgu\n\nKatedrála v Naumburgu, německy \"Naumburger Dom St. Peter und St. Paul\", je kostel v německém městě Naumburg. Roku 2018 byl zapsán na seznam světového dědictví UNESCO. Stavba začala již roku 1028 v románském slohu, ve 13. století byla částečně gotizována. Významná je sochařská výzdoba chrámu, jejíž autor je znám jako Naumburský mistr. K nejcennějším patří sochy markraběte míšenského Ekkeharda II. a jeho manželky Uty z Ballenstedtu, zakladatelů katedrály, na západním chóru. Kostel byl vysvěcen roku 1044, původně byl katolický, od 16. století je protestantský.\n"}
{"id": "1551226", "url": "https://cs.wikipedia.org/wiki?curid=1551226", "title": "Sedmiramenný svícen", "text": "Sedmiramenný svícen\n\nSedmiramenným svícnem může být myšleno:\n\n"}
{"id": "1551230", "url": "https://cs.wikipedia.org/wiki?curid=1551230", "title": "Wittigova reakce", "text": "Wittigova reakce\n\nWittigova reakce je reakce aldehydu nebo ketonu s trifenylfosfoniumylidem za vzniku alkenu a trifenylfosfinoxidu.\n\nObjevil ji německý chemik Georg Wittig v roce 1954; roku 1979 získal za tento objev Nobelovu cenu za chemii. Používá se v organické syntéze na přípravu alkenů.\n\nNejčastěji se Wittigova reakce provádí s monosubstituoovanými trifenylfosfoniumylidy. Při reakci s aldehydy lze geometrii produktu snadno předpovědět na základě vlastností ylidu. U nestabilizovaných ylidů (tedy pokud je R alkyl) vznikají, se střední až vysokou stereoselektivitou, převážně \"Z\"-alkeny. U stabilizovaných ylidů (R je esterová nebo ketonová skupina) se tvoří \"E\"-alkeny s vysokou selektivitou. V případě částečně stabilizovaných ylidů (R = aryl) je \"E\"/\"Z\" selektivita často nízká.\n\nK získání \"E\"-alkenů z nestabilizovaných ylidů je možné využít Schlosserovu modifikaci Wittigovy reakce, případně Hornerovu–Wadsworthovu–Emmonsovu reakci.\n\nSterické efekty vyvolané ylidem 1 způsobí, že převažujícím produktem nukleofilní adice\nbude betain 3.\n\nRotací vazby mezi dvěma uhlíky vznikne betain 4, jenž se následně přemění na oxafosfetan 5. Z něj poté vznikne trifenylfosfinoxid 6 a \"Z\"-alken 7. U reakcí jednodušších Wittigových reaktantů probíhá dobře reakce s aldehydy i ketony; krokem určujícím rychlost reakce je přeměna betainu na meziprodukt 5. Při použití stabilizovaných ylidů (tedy takových, kde skupina R stabilizuje záporný náboj) však nejpomaleji probíhá první krok, a rychlost tvorby alkenu se tak snižuje a vzniká větší množství \"E\"-izomeru. Tímto lze vysvětlit nízkou reaktivitů při použití stericky stíněných ketonů.\n\nVe studiích zabývajících se mechanismem Wittigovy reakce se zkoumají převážně reakce s nestabilizovanými ylidy, protože jejich meziprodukty lze snadno identifikovat pomocí spektroskopie nukleární magnetické rezonance (NMR spektroskopie). Existence a vzájemné přeměny betainů (3a a 3b) jsou stále předmětem výzkumu. \n\nPři Wittigových reakcích prováděných bez použití lithia podle většiny studií vzniká oxafosfetan bez vlivu betainu. Fosfoniumylid 1 se přímo přeměňuje reakcí s karbonylovou sloučeninou 2 v 2 cykloadici oxafosfetany 4a a 4b, aniž by se vytvářel betain. Stereochemii produktu ovlivňuje hlavně kineticky řízená adice ylidu 1 na karbonylovou sloučeninu 2. Za přítomnosti lithia dojde k vytvoření rovnováhy meziproduktů, přičemž reakce pravděpodobně probíhá přes betainové meziprodukty 3a a 3b. Dlouho se předpokládalo, že stereochemie Wittigovy reakce, s ohledem na vznik vazby uhlík-uhlík, má přímou souvislost se Z/E stereochemií produktu; u některých reaktantů to ovšem neplatí. Tuto odchylku mohou způsobovat také lithné soli.\n\nPřesná podoba mechanismu závisí na tom, zda se použije alifatický nebo aromatický aldehyd a alifatický či aromatický fosfoniumylid. Wittigovqa reakce nerozvětvených aldehydů prováděná za přítomnosti lithných solí nevede k vytvoření rovnováhy a reakce je tak řízená kineticky. E. Vedejs vytvořil teorii vysvětlující stereoselektivitu stabilizovaných a nestabilizovaných Wittigových reakcí.\n\nV roce 2013 bylo zjištěno, že za nepřítomnosti lithných solí probíhají pravděpodobně všechny reakce nestabilizovaných (R = alkyl, H), částečně stabilizovaných(R = aryl) a stabilizovaných (R je skupina odtahující elektrony) Wittigových reaktantů [2+2]/retro-[2+2] mechanismem jako kineticky řízené reakce, při kterých je oxafosfetan jediným meziproduktem.\n\nFosfoniumylidy se obvykle připravují z fosfoniových solí, které se získávají reakcí trifenylfosfinu s alkylhalogenidy. Alkylfosfoniové soli se následně deprotonují pomocí silné zásady jako je \"N\"-butyllithium:\n\nLze použít také \"terc\"-butoxid draselný, lithné sodné a draselné hexamethyldisilazidy (LiHMDS, NaHMDS, KHDMS, kde HDMS = N(Si(CH)) nebo hydrid sodný (NaH). U Wittigových reaktantů stabilizovaných skupinami odtahujícími elektrony jsou dostačující i poměrně slabé zásady jako hydroxid sodný a uhličitan draselný.\n\nVýběr vhodné zásady je důležitý, protože meziprodukt(y) vznikající při deprotonaci mají významný vliv na účinnost reakce a stereochemii produktů.\n\nJedním z nejjednodušších ylidů je methylentrifenylfosforan ((CH)P=CH). Jeho alkylací primárními alkylhalogenidy vznikají substituované fosfoniové soli.\n\nTyto soli lze deprotonovat na (CH)P=CH−CHR.\n\nStruktura Wittigových reaktantů se popisuje v fosforanové nebo ylidové podobě:\n\nUhlíkový atom v ylidové formě má vlastnosti nukleofilu.\n\nJednoduché fosforany obvykle snadno reagují a také podléhají hydrolýze. Připravují se za nepřístupu vzduchu. Fosforany, které mají na uhlíkový atom navázanou skupinu odtahující elektrony, jsou stabilnější; patří k nim mimo jiné trifenylkarbetoxymethylenfosforany [(CH)P=CHCOR] a (CH)P=CHCH.\nTyto ylidy jsou dostatečně stabilní na to, aby mohly být komerčně dostupné.\n\nFosfoniové soli odvozené od esterů kyseliny chloroctové se vytváří poměrně jednoduše, dostačuje při tom přítomnost hydroxidu sodného (NaOH) a na vzduchu jsou většinou stabilnější než ylidy; příslušné fosforany jsou ovšem méně reaktivní, jelikož nemají skupiny odtahující elektrony, například často nereagují s ketony a je třeba použít Hornerovu–Wadsworthovu–Emmonsovu reakci. Při reakci těchto ylidů většinou vznikají \"E\"-alkeny namísto \"Z\"-alkenů, které jsou obvyklejšími produkty Wittigovy reakce.\n\nI když mají fosforany vysokou elektronovou hustotu, tak jsou často náchylné na deprotonace. Reakcí (CH)PCH s butyllithiem vzniká (CH)P(CH)Li.\n\nYlidy se chovají jako karboanionty a tak mohou být ligandy; například (CH)P(CH)Li je bidentátní ligand.\n\nWittigova reakce je oblíbeným postupem při přípravě alkenů z ketonů a aldehydů. Lze ji provádět s karbonylovými sloučeninami obsahujícími různé funkční skupiny, jako jsou hydroxyl (-OH), alkoxyskupina (-OR), nitroskupina (-NO) a esterová skupina (R-C(O)-O-R'). Problémy mohou nastat u stericky ovlivněných ketonů, kdy reakce probíhá pomalu a má nízkou výtěžnost, obzvlášť se stabilizovanými ylidy, v takových případech se obvykle místo toho provádí Hornerova–Wadsworthova–Emmonsova reakce.\n\nAldehydy mohou také podléhat oxidaci, polymerizaci nebo rozkladu. Tomu se lze vyhnout prostřednictvím oxidační Wittigovy reakce, kdy se aldehyd připravuje těsně před použitím oxidací odpovídajícího alkoholu.\n\nWittigovy reaktanty se obvykle připravují z primárních alkylhalogenidů; reakce trifenylfosfinu s většinou sekundárních alkylhalogenidů není dostatečně účinná. Z tohoto důvodu se Wittigova reakce jen výjimečně využívá k přípravě tetrasubstituovaných alkenů. Lze ji však použít k získání produktů s alkenovými a aromatickými skupinami a reaktanty mohou obsahovat etherové, esterové a nitrilové funkční skupiny. Je také možné použít bis-ylidy (obsahující dvě vazby P=C).\n\nReakce je také omezována stereochemií produktu. Při použití jednoduchých ylidů je produktem obvykle \"Z\"-alken, i když se může tvořit i menší množství \"E\"-izomeru, obzvláště při použití ketonů. Při provedení reakce v dimethylformamidu za přítomnosti jodidu lithného nebo sodného je produktem téměř výhradně \"Z\"-izomer.\n\nHlavním nedostatkem klasické Wittigovy reakce je skutečnost, že reakce probíhá převážně přes erythro<nowiki>betain</nowiki>, ze kterého se následně tvoří \"Z\"-alken. Erythrobetain lze přeměnit na threobetain, ze kterého vznikne \"E\"-alken, přidáním fenyllithia za nízké teploty.\n\nReakcí ylidu betainu s dalším aldehydem je možné připravit alkoholy s allylovou skupinou v molekule.\n\nVzhledem k mnoha možným způsobům využití se Wittigova reakce v organické syntéze využívá poměrně často. Nejčastějším využitím je zavedení methylenové skupiny do sloučenin pomocí methylentrifenylfosforanu [(CH)P=CH]. Při jeho použití i stericky ovlivněné ketony jako je kafr mohou být přeměněny na své methylenové deriváty. Wittigův reaktant se v tomto případě připravuje těsně před použitím deprotonací methyltrifenylfosfoniumbromidu \"terc\"-butoxidem draselným. Fosforan lze také připravit za použití amidu sodného jako zásady a následně přeměnit aldehyd na alken s 62% výtěžností. Reakce probíhá za nízké teploty v tetrahydrofuran]]u, přičemž mohou být přítomny jinak nežádoucí nitro, azo a fenoxidové skupiny.\n\nWittigova reakce se rovněž uplatňuje při přípravě methylesteru leukotrienu A. V prvním kroku se karbonylová skupina konjuguje se stabilizovaným ylidem, čímž se zabraňuje kondenzační reakci, vzniká však převážně \"cis\" produkt. Epoxidová a esterová skupina nejsou reakcí zasaženy.\n"}
{"id": "1551232", "url": "https://cs.wikipedia.org/wiki?curid=1551232", "title": "Liebfrauenkirche (Trevír)", "text": "Liebfrauenkirche (Trevír)\n\nLiebfrauenkirche je kostel v německém městě Trevír. Spolu s katedrálou v Magdeburgu je příkladem nejranější německé gotiky. V roce 1986 byl zapsán na seznam Světového dědictví UNESCO, spolu s římskými památkami v Trevíru a nedaleko stojící katedrálou v Trevíru. Podle nápisu v samotném chrámu byla jeho stavba zahájena roku 1227 a skončena v roce 1243. Odborníci však tato data zpochybňují a začátek stavby posouvají k roku 1230 a konec k letopočtu 1260. Kostel je katolický. Roku 1951 mu papež propůjčil titul basilica minor.\n"}
{"id": "1551236", "url": "https://cs.wikipedia.org/wiki?curid=1551236", "title": "Connie Francis", "text": "Connie Francis\n\nConnie Francis, rodným jménem Concetta Rosa Maria Franconero (* 12. prosince 1937 Newark, New Jersey) je americká zpěvačka a bývalá herečka.\n\nNarodila se v italsko-americké rodině v dělnické multietnické čtvrti Ironbound města Newark v New Jersey. Vyrůstala v italsko-židovském sousedství a získaná znalost jidiš jí později usnadnila pořízení nahrávek v jidiš a hebrejštině. Hudební talent projevovala velmi záhy a už od jejích čtyř let ji ctižádostivý otec nechával při různých akcích zpívat a hrát na akordeon. V Newarku navštěvovala školu \"Newark Arts High School\" a po přestěhování rodiny do Belleville dokončila středoškolské studium na \"Belleville High School\" jako salutatorian v roce 1955. Během zkoušek na rozhlasovou a televizní varietní show \"Arthur Godfrey's Talent Scouts\" jí Godfrey navrhl, aby vystupovala pod atraktivnějším jménem Connie Francis a aby přestala vystupovat s akordeonem. \n\nV roce 1956 nazpívala vokály pro film Rock, Rock, Rock, ale s vlastními nahrávkami úspěch neměla. Až na podzim 1957 natočila singl \"The Majesty of Love / You, My Darlin' You\", kterého se prodalo přes milion kusů. Přes tento úspěch jí ale nahrávací společnost oznámila, že smlouvu s ní neprodlouží. Connie v tu dobu uvažovala o nabízeném studiu medicíny na newyorské univerzitě. Mezi poslední nasmlouvané nahrávky prosazoval otec George píseň \"Who's Sorry Now?\" z roku 1923, která se Connii vůbec nelíbila a s otcem se pohádala. A právě tato píseň se stala hitem poté, co byla představena v televizní show \"American Bandstand Dicka Clarka\" 1. 1. 1958. V dubnu 1958 se stala jedničkou na britské UK Singles Chart a čtyřkou v USA. V hlasování diváků byla poté Connie Francis 4 roky volena nejlepší zpěvačkou \"American Bandstand\". Dalším hitem se stala píseň \"Stupid Cupid\", kterou napsali Neil Sedaka a Howard Greenfield. Úspěšné také byly následující coververze starších písní.\n\nV roce 1959 odjela Connie Francis do Londýna, kde natočila své první a velmi úspěšné album \"Connie Francis Sings Italian Favorites\", z něhož se stala velkým hitem píseň \"Mama\". Do roku 1964 nahrála dalších sedm alb a to i židovských, německých a irských písní. Stala se tak jedním z prvních amerických zpěváků nahrávajících v jiných jazycích. Po určitých počátečních problémech se prosadila v Německu, kde šest jejích písní dosáhlo na špici hitparády. Její popularita v Evropě překonala i železnou oponu a její nahrávky vydaly například Melodija v Sovětském svazu a jugoslávský Jugoton. V Americe zaměřila své singly především na mládež. Třetím a zároven posledním hitem, který dosáhl na špičku americké hitparády, byla v roce 1962 píseň \"Don't Break the Heart That Loves Yo\". V pozdějších letech těžila hlavně z popularity, kterou získala v Evropě. Zúčastnila se Festivalu v San Remu a to v letech 1965 a 1967. V roce 1969 jí vypršela smlouva s MGM Records a Connie Francis se rozhodla, že žádnou dlouhodobou smlouvu již neuzavře, protože si potřebuje odpočinout. Až do roku 1973 vystupovala sporadicky pouze v několika televizních pořadech. V roce 1973 se úspěšně vrátila k nahrávání a natočila píseň \"(Should I) Tie a Yellow Ribbon Round the Old Oak Tree?\".\n\nSlibný rozjezd nové kariéry ale zhatila událost z 8. listopadu 1974, kdy ji v motelu znásilnil a málem zabil neznámý pachatel. Connie Francis sice vysoudila dva a půl milionu dolarů na hotelové společnosti, ale následkem této události začala trpět depresemi a stáhla se do soukromí. Navíc v roce 1977 prodělala operaci, při níž přišla o hlas a musela podstoupit další operace pro jeho obnovení a hlasovou rehabilitaci. Ale již v roce 1978 nahrála album \"Who's Happy Now?\". V roce 1981 natočila píseň \"Comme ci, comme ça\" a píseň \"I'm Me Again\", která se následně stala titulní skladbou nového alba, na němž se objevily také nevydané skladby z 50. a 60. let. Také tento návrat narušila další tragédie, když byl v roce 1981 zavražděn mafií její bratr George. Connie Francis se snažila toto období překonat usilovnou prací, zejména veřejným vystupováním, ale byla jí záhy diagnostikována maniodepresivní psychóza. Kvůli léčení tak byla její kariéra opět přerušena, tentokrát na čtyři roky. V roce 1984 již dokázala napsat svoji autobiografii \"Who's Sorry Now?\", která se stala bestsellerem. V roce 1989 natočila dvojalbum \"Where the Hits Are\" obsahující 18 jejích největších hitů. V roce 1992 vyšly v Německu velmi úspěšné remixy jejích dřívějších německých hitů. V roce 2017 vyšla její autobiografie \"Among My Souvenirs\".\n\nV prvních třech filmech nazpívala Connie Francis pouze vokály za jiné herečky. Byly to filmy:\n\nV dalších filmech již dostala příležitost i jako herečka:\n\nSama umělkyně se dívala na své herecké výkony velmi kriticky a účast v dalších filmech odmítala. V roce 1966 si ještě zahrála v epizodě \"The Sister and the Savage\" televizního seriálu \"Bob Hope Presents the Chrysler Theatre\". Dále pak vystupovala jen v televizních hudebních pořadech.\n\n\nV tomto článku jsou použity informace z anglické Wikipedie.\n"}
{"id": "1551240", "url": "https://cs.wikipedia.org/wiki?curid=1551240", "title": "Scaffolding", "text": "Scaffolding\n\nScaffolding (angl. lešení, kostra) je metaforický pojem užívaný v pedagogických vědách. Jedná se o  konstruktivistickou koncepcí, která pomáhá žákům ve zvládání učiva a kterou řadíme do kognitivních teorií. Jejím autorem je Jerome Bruner.\n\nScaffolding v doslovném překladu znamená lešení či opora. V českém prostředí se proto s tímto tématem setkáváme pod názvy jako teorie, metoda či pojem lešení. Tímto termínem v pedagogice vysvětlujeme soubor podpůrných prostředků a strategií, které pomáhají žákům v překonávání různých bariér v učení a pomáhají při dosahování stanovených cílů.\n\nTeorie scaffolding vychází z přesvědčení, že svému žákovi, který se teprve učí, musí učitel pomáhat. Tato pomoc spočívá ve vybudování lešení z nápověd či různých návodů, slovníčků, ukázkových řešení a další. Poté tuto oporu či lešení učitel může postupně rozebírat a odstraňovat, až se žák dostává do fáze, kdy si umí poradit bez něj. Cílem scaffoldingu je motivovat žáka, pomoci mu a usnadnit mu cestu k vlastnímu řešení úkolu, zvládnutí učiva, tedy pomoci mu k dosažení vlastních cílů. \n\nScaffolding je mezi učiteli hojně využívaná metoda, velmi oblíbená je při výuce CLIL (Integrovaná výuka předmětu a cizího jazyka). Každý učitel má svůj ověřený soubor strategií, které fungují, a technik, které vzbudí a udrží zájem žáků. A také způsobů, které jim mohou pomoci pochopit a aplikovat probíranou látku. \n\nExistuje několik dělení či typů scaffoldingu dle různých autorů. Například rozdělení dle Tiny Sharp:\n\n\nPojem scaffolding vytvořil v 80. letech 20. století americký psycholog a pedagog Jerome Bruner. Bruner svými myšlenkami navázal na myšlenky Lva Vygotského a jeho koncept zóny nejbližšího vývoje.\n\nExistuje několik klíčových podmínek pro poskytování lešení. Aby bylo lešení úspěšné, je nutné tyto podmínky dodržet. První podmínkou je získat učícího se jedince pro vyřešení úkolu (učitel svého žáka motivuje pro daný úkol). Další podmínkou je interakce mezi účastníky lešení (učitel žákovi vysvětluje, vede ho k řešení a zjednodušuje jeho orientaci v úkolu). Následující podmínka je stupeň redukované volnosti (učitel stanoví určité meze, počet možností řešení). Na tuto podmínku navazuje podmínka, při které musí zkoušející udržovat správný směr úkolu. Poslední podmínkou je kontrola frustrace (tato podmínka spočívá v učiteli, který na žáka neustále nějakým způsobem dohlíží).\n\nPři budování lešení jsou důležité čtyři základní kroky. Těmito kroky jsou předpovědi, vytváření otázek, shrnování a vyjasňování. Tyto kroky se využívají nejčastěji při výuce CLIL, kdy je propojena výuka cizího jazyka a předmětu. \n\nBudování lešení v praxi:\n\n\n"}
{"id": "1551241", "url": "https://cs.wikipedia.org/wiki?curid=1551241", "title": "Izomorfismus v pedagogice", "text": "Izomorfismus v pedagogice\n\nIzomorfismus neboli homologie (označení hojně užívané například v biologii) je podle obecné definice z Nového akademického slovníku cizích slov definován jako: „vztah mezi dvěma objekty (systémy) poukazující na úplnou shodu nebo obdobnost jejich struktury, funkční shodu“. Podle této definice se tedy jedná o dva systémy, které se vyznačují podobnými nebo přímo stejnými vlastnostmi a tím pádem se vzájemně podporují a doplňují. Izomorfismus je pojmem, který může být užíván i v mnoha jiných oborech a vědách. Poprvé byl tento systém využit v chemii a dále se objevuje například jako izomorfismus v matematice\",\" mineralogii, psychologii a teď poměrně nově i v pedagogice. \n\nV pedagogickém slovníku je izomorfismus definován takto: V pedagogice se v tomto případě jedná o propojení praxe a teorie. Izomorfní systémy si mohou vzájemně vypomáhat a být názorným příkladem jeden druhému i přes to, že každý z nich může fungovat samostatně. Princip izomorfismu tedy poukazuje na důležitost vzájemné provázanosti jednotlivých systémů a procesů.\n\nVe světě je izomorfismus v oblasti pedagogiky spojován s vysokoškolským vzděláváním budoucích učitelů. Izomorfismus se v tomto pedagogickém procesu snaží o to, aby budoucí učitelé, tedy studenti, byli spoluzodpovědní za proces učení – „naučit se učit“. Usiluje o jejich aktivní, rozmanitou, iniciativní a co nejméně napodobovanou výuku. Studenti, kteří mají pozitivní zkušenosti s dobrým propojením teorie a praxe, jsou v budoucnu lépe připraveni iniciovat svoji výuku jako učitelé smysluplně, samostatně a rozmanitě. Velice nápomocné může být i pochopení různých aktivit, které v rámci studia studenti vykonávají.\n\n"}
{"id": "1551242", "url": "https://cs.wikipedia.org/wiki?curid=1551242", "title": "Dubsko", "text": "Dubsko\n\nDubsko je osada, evidenční část obce Přestavlky u Čerčan v okrese Benešov. Osada leží v katastrálním území \"Přestavlky u Čerčan\" (v minulosti náležela ke Lštění). Dubsko se nachází na náhorní planině, kterou u Zlenic obtéká řeka Sázava. Východně od osady protéká Dubský potok, přítok Sázavy. Část obce vznikla k 14. lednu 2020 poté, co zastupitelstvo Přestavlk schválilo v listopadu 2019 její zřízení.\n\nDo Dubska vede jediná asfaltová silnice, která je spojuje s Přestavlky. Ve vesnici se nachází bývalá panská hájovna (čp. 5), dvůr (čp. 2) a severozápadně od jádra osady leží v lese hrázděný lovecký zámeček (čp. 10), u kterého stojí vysílač. Ostatní zástavbu tvoří převážně chaty.\n\nJméno osady původně patřilo lesu (zmínka z roku 1709), tento les byl zřejmě nazván podle příslušnosti k hradu Stará Dubá. Osada je prvně zmiňována v roce 1738 (pomineme-li spekulativní zmínku o vsi \"Lhota Dubowa\" z roku 1397). V 19. století ves vykoupil František Ferdinand d'Este (majitel konopišťského panství) a nechal ji kvůli stavbě loveckého zámečku zbořit – ponechal pouze hájovnu. Dubsko mu sloužilo jako lovecký revír. Zástavba byla obnovena v 1. polovině 20. století.\n\nDubskem prochází žlutě značená turistická stezka, jižně od osady se nachází rozcestník \"Dubsko\", kde se žlutá trasa napojuje na modrou. Severně od osady leží zřícenina hradu Stará Dubá a městečko Odranec, západně od vsi se nachází kostel sv. Klementa na hradišti ve Lštění (kostel byl mylně uváděn jako zbořený kostel v Dubsku), jižně (směrem na Přestavlky) se tyčí vrch Vepří (481 m) a východně od osady leží vesnice Doubravice 1.díl.\n\nV Dubsku je provozována malá pěstitelská palírna a funguje zde spolek \"Dubsko, z. s.\".\n\n"}
{"id": "1551244", "url": "https://cs.wikipedia.org/wiki?curid=1551244", "title": "Petr Lachnit (1967)", "text": "Petr Lachnit (1967)\n\nPetr Lachnit (* 24. července 1967, Praha) je český politik a advokát. V letech 2010 až 2014(?) byl členem zastupitelstva Prahy 5 za ČSSD, od roku 2014 za ANO 2011. \n\nOd roku 2015 působí v dozorčí radě Pražské teplárenské a.s, v letech 2018 až 2019 působil v dozorčí radě PPF banky a.s.\n"}
{"id": "1551245", "url": "https://cs.wikipedia.org/wiki?curid=1551245", "title": "Medaile za zásluhy při ochraně státní hranice", "text": "Medaile za zásluhy při ochraně státní hranice\n\nMedaile za zásluhy při ochraně hranic (: Медал За заслуги по охраната награницата) bylo vyznamenání Bulharské lidové republiky založené roku 1976. Udílena byla příslušníkům pohraniční stráže i civilistům za zásluhy spojené s ochranou hranice.\n\nMedaile byla založena výnosem Národního shromáždění č. 724 ze dne 26. května 1976. Byla udílena občanům Bulharska i cizím státním příslušníkům za pomoc pohraničním jednotkám při zadržování a neutralizaci narušitelů hranic, stejně jako vojákům pohraniční stráže za jejich hrdinství a odvahu a za dlouhou službu. Mohla být udělena i civilistům. Medaile byly raženy ve státní mincovně v Sofii podle návrhu S. Nenova.\n\nMedaile byla pravidelného kulatého tvaru o průměru 33 mm. Vyrobena byla z mosazi. Uprostřed medaile byl reliéf zobrazující tři příslušníky pohraniční stráže. Kolem ústředního motivu byl v kruhu nápis cyrilicí заслуги по охраната награницата \"(za zásluhy při ochraně hranice)\".\n\nNa zadní straně byl vavřínový věnec ve spodní části převázaný stuhou. Uprostřed byl zobrazen hraniční kámen nad kterým byla umístěna pěticípá hvězda.\n\nStuhou byla potažena kovová destička v podobě pětiúhelníku a k medaili připojena jednoduchým očkem. Stuhu tvořil při levém okraji úzký pruh žluté barvy, nasledovaný širším pruhem světle zelené barvy po kterém následoval široký pruh tmavě zelené barvy.\n\n"}
{"id": "1551249", "url": "https://cs.wikipedia.org/wiki?curid=1551249", "title": "Proti všem (rozcestník)", "text": "Proti všem (rozcestník)\n\nProti všem může být:\n"}
{"id": "1551251", "url": "https://cs.wikipedia.org/wiki?curid=1551251", "title": "Jasenovac", "text": "Jasenovac\n\nJasenovac () je vesnice a sídlo stejnojmenné opčiny v Chorvatsku. Nachází se v Sisacko-moslavinské župě, u soutoku Sávy a Uny, těsně u hranic s Bosnou a Hercegovinou, asi 7 km jihozápadně od Novsky a asi 67 km jihovýchodně od Sisaku. V roce 2011 žilo v Jasenovaci 653 obyvatel, v celé opčině pak 1 997 obyvatel.\n\nVesnice je známá především díky koncentračnímu táboru Jasenovac a pomníku Kamenný květ, jehož autorem byl Bogdan Bogdanović a který byl postaven v roce 1966 na památku obětí v koncentračním táboře.\n\nV opčině se nachází celkem 10 obydlených vesnic.\n\nOpčinou procházejí silnice D47 a D232.\n"}
{"id": "1551257", "url": "https://cs.wikipedia.org/wiki?curid=1551257", "title": "Lípa na Myších Domcích", "text": "Lípa na Myších Domcích\n\nLípa na Myších Domcích je památný strom v bývalé osadě Myší Domky (\"Maushäusel\"). Lípa malolistá (\"Tilia cordata Mill.\") je solitér, který roste v nadmořské výšce 580 m v blízkosti silnice II/168 z Rejštejna do Svojše. Obvod jejího kmene je 377 cm (měřeno 2017). Jde o mohutný, vitální strom s plně zavětvenou a pravidelnou korunou, typického habitu. Strom je chráněný od 8. září 2017 jako autochtonní druh (původní odrůda), významný biologicky (z více hledisek), esteticky zajímavý strom, krajinná dominanta, významný habitus, významný vzrůstem.\n\n"}
{"id": "1551258", "url": "https://cs.wikipedia.org/wiki?curid=1551258", "title": "Bystrá (Vyšší Brod)", "text": "Bystrá (Vyšší Brod)\n\nBystrá ( je zaniklá vesnice jižně od Studánek u Vyššího Brodu v okrese Český Krumlov. Místy, kde stávala, vede silnice II/161 z Vyššího Brodu do Bad Leonfelden.\n\nNěmecký název je odvozen ze středněhornoněmeckého slova ve významu štíty, resp. přístřeší, ale bez dalších dokladů může být odvozen také od podoby okolních hor (horských štítů). České jméno Bystrá získala vesnice od potoka, který jí protéká. V historických pramenech se název objevuje ve tvarech: Schillte (1278), Schilt (1379, 1385, 1418), Bistra (1379), Schilte (1500), Obernschildt a Unternschildt (1588), Vorder-Schild a Hinter-Schild (1720), Groszchild a tvary s jinou předponou (1789), Schild veliký, Grosz-Schild, Schild malý a Klein-Schild (1854).\n\nPrvní písemná zmínka o osadě pochází z roku 1278.\n\nVesnice stávala v katastrálním území Studánky u Vyššího Brodu s rozlohou 15,56 km². Nacházela se v nadmořské výšce okolo 700 metrů na rozhraní Šumavy a Šumavského podhůří podél potoka Bystrá a cesty k Vyšebrodskému průsmyku.\n\nBystrá podle sčítání lidu patřila v rozmezí let 1869–1930 k obci Studánky v okrese Kaplice. Při sčítáních po roce 1930 už jako osada zanikla.\n\n"}
{"id": "1551261", "url": "https://cs.wikipedia.org/wiki?curid=1551261", "title": "Srážka vrtulníku a ultralehkého letadla na Mallorce", "text": "Srážka vrtulníku a ultralehkého letadla na Mallorce\n\nDne 25. srpna 2019 okolo 13.36 hod se poblíž města Inca na španělském ostrově Mallorca srazil vrtulník Bell 206 L3 LongRanger německé firmy Rotorflug Helicopters a ultralehké letadlo. Při srážce zahynuli oba piloti a všichni cestující v obou strojích. \n\nVrtulník letěl z letiště Son Bonet na jihozápadě ostrova do města Manacor na východě ostrova. Ke srážce došlo ve výšce asi 300 m. Trosky dopadly do venkovské oblasti a nezpůsobily větší škody.\n\nVe vrtulníku zahynul kromě italského pilota také Augustus Inselkammer junior († 43) člen jedné z nejbohatších rodin v Bavorsku spolu s manželkou Christine († 41), synem Maxem († 11) a dcerou Sophií († 9).\n\n"}
{"id": "1551262", "url": "https://cs.wikipedia.org/wiki?curid=1551262", "title": "Dálnice A50 (Polsko)", "text": "Dálnice A50 (Polsko)\n\nDálnice A50 je plánovaná dálnice, která se má stát součástí velkého transitního okruhu Varšavy. Postavena má být v letech 2025 - 2029 a má za úkol spojit svou délkou zhruba 100 kilometrů plánované Letiště Solidarity s městem Mińsk Mazowiecki, kde se má napojit na již existující dálnici A2 a uzavřít tak okruh kolem Varšavy. Z technického hlediska je plánovaná na tři pruhy každým jízdním směrem. \n"}
{"id": "1551263", "url": "https://cs.wikipedia.org/wiki?curid=1551263", "title": "Csetény", "text": "Csetény\n\nCsetény [četéň] je obec v Maďarsku v župě Veszprém, spadající pod okres Zirc. Nachází se asi 11 km severovýchodně od Zirce, asi 50 km jihovýchodně od Győru a asi 100 km západně od Budapešti. Žije zde obyvatel. Dle údajů z roku 2011 tvoří 85,7 % obyvatelstva Maďaři, 0,2 % Romové, 0,1 % Němci, 0,1 % Poláci a 0,1 % Slováci, přičemž 14,3 % obyvatel se k národnosti nevyjádřilo.\n\nKromě hlavní části jsou součástí obce i osady \"Delytanya\" a \"Újtelep\".\n\n"}
{"id": "1551266", "url": "https://cs.wikipedia.org/wiki?curid=1551266", "title": "Gersekarát", "text": "Gersekarát\n\nGersekarát (vyslovováno [geršekarát]) je obec v Maďarsku v župě Vas, spadající pod okres Vasvár. Vznikla spojením dvou vesnic Gerse a Karátföld. Nachází se asi 8 km jihozápadně od Vasváru. V roce 2015 zde žilo 639 obyvatel. Dle údajů z roku 2011 tvoří 83,3 % obyvatelstva Maďaři, 0,3 % Slovinci, 0,3 % Romové, 0,2 % Němci a 0,2 % Slováci, přičemž 16,6 % obyvatel se k národnosti nevyjádřilo.\n\nGersekarát leží na silnici 7441. Sousedními obcemi jsou Döbörhegy, Halastó, Petőmihályfa, Sárfimizdó a Telekes, sousedním městem Vasvár.\n"}
{"id": "1551268", "url": "https://cs.wikipedia.org/wiki?curid=1551268", "title": "Kozarica", "text": "Kozarica\n\nKozarica () je malá vesnice a přímořské letovisko v Chorvatsku v Dubrovnicko-neretvanské župě, spadající pod opčinu Mljet. Nachází se na západě ostrova Mljet, u jeho severního pobřeží. V roce 2011 zde žilo 28 obyvatel.\n\nSousedními vesnicemi jsou Babino Polje, Blato, Polače a Ropa.\n"}
{"id": "1551275", "url": "https://cs.wikipedia.org/wiki?curid=1551275", "title": "Pokrevní bratr", "text": "Pokrevní bratr\n\nPokrevní bratr může mít dva významy: buďto může jít o mužského sourozence z matčiny i z otcovy strany (pokrevní příbuzenství) nebo o dva či více mužů, kteří sice nejsou sourozenci, ale kteří si navzájem přísahali loajalitu, obvykle obřadem známém jako krevní přísaha. Při ní každý zúčastněný udělá malý řez (většinou na prstu nebo na předloktí) a pak jsou oba řezy stlačeny k sobě a svázány (nebo se krev chytne do misek s vodou a oba vypijí vodu s krví toho druhého). Obřad je založen na myšlence, že krev jednoho účastníka nyní proudí v žilách i druhého účastníka a poskytuje jim zvýšený symbolický pocit vzájemné připoutanosti.\n\nNorové, kteří vstoupili do tzv. pěstounského bratrství (), podstoupili rituál, ve kterém nechali proudit ze svých těl krev a přitom klečeli pod obloukem vytvořeným z travnatých drnů podepřených oštěpy či kopími. Rituál je popsán v sáze \"Gísla saga\". V sáze \"Fóstbræðra saga\" je pouto mezi Thorgeirem Havarssonem (Þorgeir Hávarsson) a Thormodem Bersasonem (Þormóð Bersason) také zpečetěno podobným rituálem, v tomto případě nazvaným leikr.\n\nV polovině 18. století rozlišovaly zákony říše Čching tři druhy přísah bratrstev: běžnou (nejméně formální), pokrevní a tzv. tajné společnosti. Průběh a rituály přísahy pokrevního bratrstva byly formálnější než u běžné. Účastníci vypili víno smíchané s krví (buď krev každého účastníka anebo krev kuřecí) a pálili „petice“ jako oběti bohům. Přísahy bratrstev tajných společností byly složitější. Používala se zde jak krevní přísaha, tak se pálily „petice“, rituály avšak zahrnovaly i tajemství a legendy daných společností.\n\nV mongolské historii měl Čingischán anda, pokrevního bratra mongolsky.\n\nBritský koloniální správce Lord Lugard je známý tím, že z důvodu politického angažmá v Africe vstoupil s několika Afričany do pokrevního bratrství. Jeho mocným pokrevním bratrem byl Kikuj, náčelník kmene Waiyaki Wa Hinga. David Livingstone popsal podobnou praktiku zvanou Kasendi.\n\n"}
{"id": "1551278", "url": "https://cs.wikipedia.org/wiki?curid=1551278", "title": "Egmont (nakladatelství)", "text": "Egmont (nakladatelství)\n\nNakladatelství Egmont ČR vzniklo v roce 1990 se sídlem nejprve v Hellichově, poté v Revoluční ulici v Praze 1. Později sídlilo v Praze 10, v Žirovnické ulici. \n\nSpolečnost Egmont je dánská mediální společnost, založená roku 1878 s pobočkami v dalších zemích, které překládají společnou produkci. Mateřská společnost sídlí v Kodani a je přední mediální skupinou ve Skandinávii. První vydanou knihou v Československu byly \"Veselé Vánoce\" Walta Disneye. \n\nKromě knih vydává okolo deseti časopisů pro děti a mládež, včetně sportovních, např. Kačer Donald, Medvídek Pú, Tom a Jerry, Barbie, Pro Football, Pro Hockey. \n\nV současnosti patří nakladatelství Egmont ČR do velkého nakladatelského domu Albatros Media a.s.\n\n\n"}
{"id": "1551279", "url": "https://cs.wikipedia.org/wiki?curid=1551279", "title": "Alois Martan", "text": "Alois Martan\n\nAlois Martan (15. září 1926, Drážov – 26. prosince 2019, Praha) byl český malíř a restaurátor.\n\nVystudoval SUPŠ v Jablonci nad Nisou, školu bytového průmyslu v Praze a malířství u prof. Josefa Nováka na VŠUP v Praze, kde absolvoval v roce 1954. Jako diplomovou práci vymaloval presbytář ve farním kostele sv. Mikuláše ve Vacově. Původně chtěl vymalovat i loď kostela, k tomu ale kvůli nástupu komunismu nedošlo. Později po Sametové revoluci okrášlil kostel mozaikou Krista Pantokratora.\n\nAlois Martan restauroval závěsné obrazy, nástěnné malby, sgrafita či mozaiky. Podílel se na různých restaurátorských pracích, např. na chrámu sv. Víta, strakonickém hradě, znojemské rotundě. Mnohá léta Martan vystavoval o prázdninách ve Strakonicích svá umělecká díla, jejichž častým námětem bylo malířovo oblíbené Řecko.\n\nByl členem různých památkových komisí v Praze či ve Strakonicích.\n\nMěl dva syny, starší Alois (* 1952) je primářem a gynekologem.\n\n\n"}
{"id": "1551295", "url": "https://cs.wikipedia.org/wiki?curid=1551295", "title": "Jacques Mallet du Pan", "text": "Jacques Mallet du Pan\n\nJacques Mallet du Pan (5. listopadu 1749 – 10. května 1800) byl ženevsko-francouzský novinář, který zastával během Velké francouzské revoluce silně promonarchistické postoje. Bývá považovaný za průkopníka politické žurnalistiky.\n\nJacques Mallet du Pan pocházel ze staré hugenotské rodiny a narodil se nedaleko Ženevy v rodině protestantského duchovního. V roce 1771, v době sílící opozice vůči oligarchické vládě vyšší třídy napsal spis \"Compte rendu de la défense des citoyens bourgeois\" (Zpráva na obranu měšťanských občanů), který byl vládnoucí radou v Ženevě označený za pobuřující pamflet. Spis byl radou odsouzený a spálený na hlavním náměstí. \n\nVzdělání získal v Ženevě a díky vlivu Voltairea získal profesuru v Kasselu. Místa profesora se ale brzy vzdal a odjel do Londýna, kde se věnoval spolu novinářem jménem Simonem Nicholasem Henrim Linguetem vydával v letech 1778–1780 noviny \"Annales Politiques\". Během Linguetova uvěznění v Bastile vydával noviny \"Annales\" sám, nicméně Linguet se stavěl proti jeho vydávání, proto změnil Mallet du Pan v roce 1783 název novin na \"Mémoires historiques\".\n\nV roce 1783 začlenil svoji činnost do literárního časopisu \"Mercure du France\" a politické směřování tohoto periodika v jeho rukách. Při vypuknutí francouzské revoluce stál na straně roaylistů a v letech 1791–1792 Ludvíkem XVI. vyslán do Frankfurtu nad Mohanem, aby se pokusil zajistit sympatie a intervenci německých knížat. Cestoval postupně z Německa do Švýcarska a do Bruselu, aby zde hájil zájmy royalistů.\n\nPublikoval řadu protirevolučních pamfletů. Proslavil se jako autor známého rčení \"jako Saturn, revoluce požírá své děti,\" které se poprvé objevilo v jeho široce rozšířené eseji \"Considérations sur la nature de la Révolution de France, et sur les causes qui en prolongent la durée\" (Úvahy o povaze revoluce ve Francii a příčinách, které prodlužují její trvání). \n\nNásilný útok na Bonaparta a Direktorium vedl v roce 1797 k tomu, že musel odejít do exilu v Bernu. V roce 1798 přišel do Londýna, kde začal vydávat časopis \"Mercure britannique\". Zemřel v roce 1800 v Richmondu, který je nyní součástí Londýna a jeho ovdovělé manželce byla přiznaná penze od britské vlády. \n"}
{"id": "1551296", "url": "https://cs.wikipedia.org/wiki?curid=1551296", "title": "Medaile Za mateřství", "text": "Medaile Za mateřství\n\nMedaile Za mateřství (: Медал за майчинство) bylo vyznamenání Bulharské lidové republiky založené roku 1950. Udílení tohoto vyznamenání mělo v zemi podpořit plodnost.\n\nMedaile byla založena 13. prosince 1950 společně s Medailí za bojové zásluhy a Medailí Za vynikající práci výnosem prezidia Národního shromáždění č. 649. Jejím prototypem byla pravděpodobně sovětská Medaile mateřství založená roku 1944. Obě medaile se podobaly svým vzhledem i statutem. Medaile byla původně udílena ve dvou třídách. V roce 1966 byla reformována. Byl změněn vzhled medaile a nadále zůstala zachována pouze jediná třída. Medaile byly raženy ve státní mincovně v Sofii. Naposledy byl řád udělen 31. prosince 1989.\n\nPo pádu komunistického režimu byla medaile zrušena.\n\nMedaile byla od svého založení v roce 1950 udílen ve dvou třídách. I. třída byla původně udílena za výchovu čtyř dětí a II. třída za výchovu tří dětí. V roce 1966 byla II. třída medaile zrušena. I. třída byla od té doby udílena za výchovu tří a více dětí.\n\n\nMedaile I. třídy byly vyrobeny ze žlutého kovu, medaile II. třídy z bílého kovu. Na přední straně byla vyobrazena žena v roli matky a dvě děti. Nad nimi byl portrét Georgiho Dimitrova. Na zadní straně byl nápis v cyrilici Медал за майчинство \"(medaile za mateřství)\".\n\nMedaile I. třídy byly nošena na kovové destičce s barevně smaltovanou bulharskou vlajkou. Medaile II. třídy byly nošeny na stuze světle modré barvy.\n\n"}
{"id": "1551297", "url": "https://cs.wikipedia.org/wiki?curid=1551297", "title": "Blastocystis", "text": "Blastocystis\n\nBlastocystis (\"Blastocystis\" sp.) je rod jednobuněčných parazitárních organismů, aktuálně zařazený do kmene Stramenopila (Heterokonta). Jedná se o organismus s nízkou hostitelskou specificitou. Mezi jeho hostitele patří hmyz, plazi, ptáci a savci včetně člověka. Infekce probíhá orálně; parazit se dostává trávicím traktem do tlustého střeva, kde se rozmnožuje.\n\nV roce 1849 během epidemie cholery v Londýně dva britští badatelé, Frederick Brittan a Joseph Griffiths Swayne, nezávisle na sobě zkoumali stolici nemocných obyvatel. Ve vzorcích nalezli cysty a vajíčka různých parazitárních organismů, včetně \"Blastocystis\". Souhrnně všechna nalezená patogenní agens mylně označili za původce cholery. Na přelomu 19. a 20. století byl organismus konečně samostatně zkoumán. \"Blastocystis\" byl klasifikován jako neškodná saprofytická kvasinka a nebylo bráno v úvahu, že by se mohlo jednat o patogenní či parazitický organismus. V roce 1967 Charles Henry Zierdt zařadil \"Blastocystis\" mezi prvoky z důvodu citlivosti \"Blastocystis\" na antiprotozoika, přítomnosti endoplasmatického retikula, Golgiho komplexu a mitochondrií. Organismus byl označen jako střevní parazit. Roku 1996 díky rozvoji molekulárních metod byly podrobněji zkoumány malé úseky ribozomální RNA \"Blastocystis\". Na základě získaných dat byl \"Blastocystis\" umístěn do kmene Stramenopila (Heterokonta).\n\nJednotlivé druhy \"Blastocystis\" byly dříve rozlišovány podle hostitelů, které infikovaly. \"B. hominis\" byl izolován z člověka, \"B. ratti\" byl izolován z krys atp. Jelikož byla pozorována nízká hostitelská specificita \"Blastocystis\" a byl zjištěn přenos z člověka na zvíře nebo přenos mezi zvířaty, bylo nutné přehodnotit dosavadní označení. Byla navržena nová klasifikace organismu na základě analýzy morfologie a stavby buňky pomocí elektronové mikroskopie. Současně je klasifikace založena na analýze specifických krátkých úseků ribozomální DNA. Podle těchto analýz je v současné době popsáno 17 podtypů \"Blastocystis (\"B. \"sp. 1–17)\". Mimo jiné bylo zjištěno, že například \"B. hominis\" a \"B. ratti\" jsou na molekulární úrovni nerozeznatelné a současně spadají do podtypu 4 (ST4). Podtypy 1 až 9 (\"B.\" sp. ST 1–9) byly izolovány z lidských vzorků a vyskytovaly se s různou prevalencí. Z podtypů infekčních pro člověka (tzn. \"B.\" sp. ST 1–9) je prevalence podtypů 1 až 4 (\"B.\" sp. ST1–4) u člověka 90 %. Z toho dominantní zastoupení má podtyp 3 (\"B.\" sp. ST3); 60 %.\n\nBlastocystis se může vyskytovat v několika morfotypech. Mezi hlavní morfotypy patří vakuolární, granulární a amoební tvar. Současné studie ukazují, že buňka může nabývat i dalších tvarů. Vědci se domnívají, že ke změně morfotypu vedou stresové faktory a biochemické ovlivnění buněčných metabolických drah.\n\nMorfologické typy \"Blastocystis sp.\":\n\nNejběžnější forma, která dokáže podstoupit následnou přeměnu v cystu v lumen tlustého střeva. Ve střevech je vakuolární forma schopna asexuálního binárního dělení a na základě specifických faktorů může přecházet do dalších forem (granulární, amoební, …). Tento morfologický typ je dobře rozeznatelný, díky velké centrální vakuole, která zabírá skoro všechen buněčný prostor a vytlačuje organely do tzv. periferní rýhy, která je ohraničena tenkou plazmatickou membránou buňky.\n\nGranulární morfotyp je velice podobný vakuolárnímu, avšak v buňce nalezneme tři typy granul. Jedná se o metabolická reprodukční a lipidická granula. Metabolická granula, nalézáme výhradně v cytoplasmě buňky, obsahují látky důležité pro správnou funkci buněčných drah a metabolismu buňky. U reprodukčních granul se předpokládá, že obsahují látky řídící nepohlavní rozmnožovaní. Lipidická granula mají na starost uchovávání zásobních látek.\n\nPro amoební morfotyp je typický nepravidelný tvar buňky. Buňka má nejčastěji jedno až dvě pseudopodia, avšak je nepohyblivá, a v cytoplazmě jednu centrální anebo více menších vakuol. Amoební stadium vzniká z vakuolární formy a je zde podezření, že jde o patogenní formu vyvolávající imunitní reakci hostitelského organismu. Přemnožení tohoto typu v tlustém střevě hostitele způsobuje vznik symptomů jako například akutním průjem. V trávicím ústrojí člověka se v amoební tvar vyvíjí například \"Blastocystis\" podtyp 3 (\"B.\" sp. ST3), který může u člověka být zodpovědný za propuknutí symptomů.\n\nTento morfologický typ je menší než vakuolární a granulární forma. Cysta je kulovitého nebo vejčitého tvaru. Je pro něj typická stěna, skládající se z několika vrstev a absence centrální vakuoly. V životním cyklu \"Blastocystis\" se objevují dva typy cyst:\n\n\nDalší morfotypy \"Blastocystis\", které byly nedávno objeveny:\n\n\nInfekce \"Blastocystis\" probíhá požitím kontaminované potraviny či vody s tlustostěnnými cystami. Cysty se dostávají do trávicího traktu, kde se excystují za přítomnosti žaludečních kyselin a střevních enzymů. Buňky se vyvinou ve vakuolární formu, která je schopná asexuálního binárního dělení. Vakuolární forma se ve střevech dále vyvíjí buď v ameobní anebo multi-vakuolární formu.\n\n\n\nJsou popsány případy, kdy dochází k infekci z člověka na člověka i ze zvířete na člověka.\n\n\"Blastocystis sp.\" je nejběžnější jednobuněčný parazit nalézající se ve vzorcích lidské stolice. Jeho rozšíření je celosvětové. V Evropě se prevalence pohybuje v rozmezí 22-56 %, v některých afrických a asijských rozvojových zemích je prevalence 30 až 50 %. U populace lidí některých afrických lokalit dosahuje výskyt Blastocystis ve vzorcích až 100 %. Zvýšené hodnoty korelují s nízkou úrovní hygieny, blízkým kontaktem s hospodářskými zvířaty a požívání kontaminované vody z řek a studní. Výzkum ve třech vesnicích v oblasti povodí řeky Senegal zjišťoval výskyt Blastocystis u 93 dětí s projevy sledovaných symptomů i bez nich. Na základě molekulární analýzy bylo zjištěno, že všech 93 vzorků obsahuje \"Blastocystis.\" U osmi vzorků byla dokonce zjištěna infekce dvěma nebo třemi podtypy \"Blastocystis\". Nejvíce byl zastoupen podtyp 3 (\"B.\" sp. ST3), který se vždy vyskytoval u symptomatických osob. Naopak v rozvinutých zemích je prevalence nižší. Například ve Španělsku se udává v rozmezí 1–35 % a je ovlivněna geografickou polohou a sledovanou komunitou. Výzkum uskutečněný v Madridu sledoval výskyt \"Blastocystis\" u 1359 vzorků, kde 187 vzorků (tj. 14 %) bylo infikováno \"Blastocystis.\"\n\nAčkoliv je \"Blastocystis\" podle Světové zdravotnické organizace (World health organization, WHO) jednobuněčný organismus, který se nejčastěji nachází ve vzorcích lidské stolice, jeho patogenita není dosud zcela objasněna. \"Blastocystis\" je přítomen jak ve vzorcích stolice u lidí nevykazujících žádné symptomy, tak u symptomatických pacientů. Není tedy jasné, zda by se na \"Blastocystis\" mělo pohlížet jako na komenzální organismus, nebo jako na potenciální patogen. Bylo zjištěno, že symptomy se objevují u pacientů se zvýšeným počtem amoebních stádií \"Blastocystis\", přesněji podtypu 3 (\"B.\" sp. ST3), které ulpívají na stěně tlustého střeva. Existují spekulace, že amoební stadium dráždí imunitní homeostázi trávicího systému. To znamená, že imunitní systém reaguje na karbohydrátové antigeny, které jsou přítomny na povrchu amoebních buněk.\n\nInfekce postihuje častěji dospělé, než děti. Pacienti si nejčastěji stěžují na silnou bolest břicha, jako další projevy infekce lékařská literatura uvádí křeče, nadýmání, nevolnost, zvracení, průjem, zácpu nebo střídající se průjem se zácpou. Pokud symptomy přetrvávají, pacientovi hrozí dehydratace a podvýživa. Podle zprávy WHO u některých pacientů byla zjištěna přítomnost \"Blastocystis\" ve stolici i po odeznění symptomů.\n"}
{"id": "1551301", "url": "https://cs.wikipedia.org/wiki?curid=1551301", "title": "Algernon Keith–Falconer, 9. hrabě z Kintore", "text": "Algernon Keith–Falconer, 9. hrabě z Kintore\n\nAlgernon Hawkins Thomond Keith–Falconer, 9. hrabě z Kintore (\"Algernon Hawkins Thomond Keith–Falconer, 9th Earl of Kintore, 3rd Baron Kintore, 9th Baron Keith of Inverury, 12th Baron Falconer\") (12. srpna 1852, Edinburgh, Skotsko – 3. března 1930, Londýn, Anglie) byl britský státník ze staré skotské šlechty. Od roku 1880 zasedal ve Sněmovně lordů, patřil ke Konzervativní straně, zastával funkce u dvora a ve vládě, uplatnil se také v diplomacii. V letech 1889–1895 byl guvernérem v Jižní Austrálii, od roku 1913 byl místopředsedou Sněmovny lordů, byl nositelem řady zahraničních vyznamenání a získal čestné doktoráty na univerzitách ve Skotsku a v Austrálii. Jeho zetěm byl australský generální guvernér John Baird, 1. vikomt Stonehaven; rodina Bairdů v roce 1974 zdědila hraběcí titul z Kintore a převzala příjmení Keith. \n\nPocházel ze starobylého skotského rodu Falconerů, který v 18. století přijal jméno spřízněného rodu Keithů a spolu s tím také titul hraběte z Kintore. Narodil se v Edinburghu jako starší syn Francise Keith–Falconera, 8. hraběte z Kintore (1828–1880), po matce Louise Hawkins (1828–1916) byl vnukem Francise Hawkinse, úředníka Východoindické společnosti. Studoval v Etonu a Cambridge, v roce 1880 neúspěšně kandidoval ve volbách do Dolní sněmovny, téhož roku zdědil po otci rodové tituly a stal se členem Sněmovny lordů (zde zasedal jako 3. baron Kintore, ostatní tituly platily pouze pro Skotsko). Patřil ke Konzervativní straně, v letech 1885–1886 byl lordem komořím královny Viktorie a v letech 1885–1889 mluvčím konzervativců ve Sněmovně lordů. V roce 1886 byl jmenován členem Tajné rady a v letech 1886–1889 byl členem Salisburyho vlády ve funkci velitele královské tělesné stráže (\"Captain of the Yeomen of the Guard\"). V roce 1889 získal Řád sv. Michala a sv. Jiří. \n\nV letech 1889–1895 byl guvernérem v Jižní Austrálii, kam byl jmenován po změně postoje britské vlády k Austrálii. Získal zde značnou popularitu, ale nakonec rezignoval, když se dostal do sporu s místní vládou ohledně své personální politiky. Po návratu do Anglie byl znovu lordem komořím královny Viktorie i jejího nástupce Eduarda VII. (1895–1905). V roce 1901 byl pověřen diplomatickou misí, aby v severoevropských státech oficiálně oznámil nástup Eduarda VII. na trůn (Dánsko, Norsko, Švédsko, Rusko, Německo, Sasko). V této souvislosti získal několik zahraničních řádů (Řád červené orlice, Řád polární hvězdy, Řád Kristův, Řád italské koruny). V letech 1913–1930 byl místopředsedou Sněmovny lordů, v roce 1923 získal Řád bodláku. Kromě toho zastával řadu čestných funkcí ve Skotsku, kde byl smírčím soudcem a zástupcem místodržitele v hrabstvích Aberdeenshire a Kincardine. Byl členem Edinburské královské společnosti a v roce 1923 získal Řád bodláku. \n\nV roce 1873 se oženil se Sydney Montagu (1851–1932), dcerou 6. vévody z Manchesteru. Měli spolu čtyři děti, nejstarší syn Ian (1877–1897) zemřel předčasně, dědicem titulů byl mladší syn Arthur George Keith-Falconer, 10. hrabě z Kintore (1879–1966), který se jako důstojník zúčastnil první světové války. Zemřel bez potomstva a hraběcí titul z Kintore zdědila sestra Ethel (1874–1974), provdaná za ministra a australského generálního guvernéra Johna Bairda (1874–1941).\n\n"}
{"id": "1551302", "url": "https://cs.wikipedia.org/wiki?curid=1551302", "title": "John Baird, 1. vikomt Stonehaven", "text": "John Baird, 1. vikomt Stonehaven\n\nJohn Lawrence Baird, 1. vikomt Stonehaven (\"John Lawrence Baird, 1st Viscount Stonehaven, 1st Baron Stonehaven, 2nd Baronet Baird of Stonehaven\") (27. dubna 1874, Londýn, Anglie – 20. srpna 1941, Ury House, Skotsko) byl britský státník ze skotské šlechtické rodiny. V mládí působil v diplomacii, poté byl jako člen Konzervativní strany poslancem Dolní sněmovny. Zastával funkce v několika vládách, mimo jiné byl ministrem dopravy (1922–1924). V letech 1925–1930 byl generálním guvernérem v Austrálii, od roku 1925 jako baron zasedal ve Sněmovně lordů, v roce 1938 získal titul vikomta. Byl zetěm konzervativnho politika a dlouholetého místopředsedy Sněmovny lordů 9. hraběte z Kintore, v další generaci rod Bairdů zdědil titul hrabat z Kintore a přijal příjmení Keith. \n\nPocházel ze skotské šlechtické rodiny, narodil se jako nejstarší ze sedmi dětí Sira Alexandera Bairda (1849–1920), dlouholetého lorda–místodržitele ve skotském hrabství Kincardine. John Baird nedokončil studia v Oxfordu a stal se pobočníkem guvernéra v Novém Jižním Walesu, v letech 1896–1908 působil v diplomatických službách, v roce 1904 získal Řád sv. Michala a sv. Jiří. V letech 1910–1925 byl poslancem Dolní sněmovny za Konzervativní stranu, v letech 1911–1916 působil jako soukromý tajemník pozdějšího premiéra A. B. Lawa. Za první světové války sloužil jako důstojník v armádě a získal francouzský Řád čestné legie a francouzský Válečný kříž. Po návratu do Anglie zastával funkce v Asquithově koaliční vládě, byl parlamentním tajemníkem úřadu pro letectvo (1916–1919), pak byl krátce parlamentním tajemníkem na ministerstvu pro výrobu munice (1919). V letech 1919–1922 byl státním podsekretářem vnitra, mezitím po otci v roce 1920 zdědil titul baroneta. V roce 1922 byl jmenován členem Tajné rady a v letech 1922–1924 byl ministrem dopravy a státním sekretářem veřejných prací. V roce 1925 byl povýšen na barona a stal se členem Sněmovny lordů, zároveň v roce 1925 obdržel velkokříž Řádu sv. Michala a sv. Jiří. V letech 1925-1930 byl generálním guvernérem v Austrálii, kde získal čestný doktorát na univerzitě v Sydney, další čestný doktorát dostal v Aberdeenu. Byl též smírčím soudcem v hrabstvích Warwickshire a Kincardine. \n\nV roce 1905 se v Londýně oženil s Ethel Keith–Falconer (1874–1974), dcerou konzervativního státníka 9. hraběte z Kintore. Po svém starším bratrovi zdědila v roce 1966 titul hraběnky z Kintore a její nejstarší syn Ian Baird (1908–1989) přijal jméno Keith. Současným představitelem rodu je James William Keith, 14. hrabě z Kintore a 4. vikomt Stonehaven (*1976).\n\nZemřel na rodovém sídle \"Ury House\" (hrabství Aberdeenshire), které jeho rodině patřilo od roku 1854 a Johnův otec Sir Alexander Baird inicioval přestavbu v novogotickém slohu. V současnosti je zámek chátrající zříceninou. \n\n"}
{"id": "1551306", "url": "https://cs.wikipedia.org/wiki?curid=1551306", "title": "Medaile 20. výročí Ministerstva vnitra", "text": "Medaile 20. výročí Ministerstva vnitra\n\nMedaile 20. výročí Ministerstva vnitra (: Медал «20 години МВР») bylo vyznamenání Bulharské lidové republiky založené roku 1964.\n\nMedaile byla založena výnosem Národního shromáždění č. 444 ze dne 22. srpna 1964. Udělena byla všem zaměstnancům Ministerstva vnitra Bulharské lidové republiky, kteří byli minimálně po dobu deseti let v jeho službách. Autorem návrhu vzhledu medaile byl R. Peev. Vyráběna byla ve státní mincovně v Sofii.\n\nMedaile měla pravidelný kulatý tvar a byla vyrobena ze žlutého kovu. Na přední straně byl při vnějším okraji věnec ve spodní části ovázaný stuhou. Uprostřed byla mapa Bulharské lidové republiky. Přes ni byl položen meč směřující hrotem dolů. Na meči ležel srp a kladivo.\n\nNa zadní straně byl na vnějším okraji medaile v horní části nápis v cyrilici 1944 • 30 години МВР • 1964. Ve spodní části byly dvě dubové větvičky. Uprostřed byl nápis opět v cyrilici, nad kterým byla malá pěticípá hvězda.\n\nStuha pokrývala destičku ve tvaru pětiúhelníku, která byla k medaili připojena jednoduchým očkem. Stuha byla tvořena pěti stejně širokými pruhy v bílé (3) a červené (2) barvě. Při obou okrajích byl úzký pruh zelené barvy. Použité barvy tak odpovídaly bulharské vlajce.\n"}
{"id": "1551309", "url": "https://cs.wikipedia.org/wiki?curid=1551309", "title": "Vesnický kostel (Ehrenberg)", "text": "Vesnický kostel (Ehrenberg)\n\nVesnický kostel v Ehrenbergu (), místní části města Hohnstein, je sakrální stavba náležející Evangelicko-luterské církevní obci Sebnitz-Hohnstein. Vesnický kostel pochází patrně z doby kolem roku 1500.\n\nKostel v Ehrenbergu byl patrně postaven ve středověku, přesná datace však není možná. Místní tradice předpokládá existenci středověké kaple západně od současného kostela. První písemná zmínka o kostele pochází až z roku 1491, i když je mylně uváděn rok 1385. Současná stavba pochází patrně z doby kolem roku 1500. Po reformaci se stal kostel filiálním k městskému kostelu v Hohnsteinu, od roku 1663 byl opět farním. Roku 1735 získal kostel první varhany. Při renovaci v roce 1894 došlo k celkové výměně mobiliáře. Další úpravy interiéru proběhly v 60. letech 20. století, vnější omítky byly upraveny v roce 1985. Roku 1999 byly zahájeny sanační práce kvůli odstranění částí krovu napadených dřevomorkou.\n\nRoku 1979 se staly ehrenberská a hohnsteinská farnost sesterskými a v roce 1999 se obě spojily. Od roku 2018 náleží kostel do Evangelicko-luterské církevní obce Sebnitz-Hohnstein. Kostel je pravidelně využíván k bohoslužbám. Je zapsaný jako nemovitá kulturní památka pod číslem 09254068.\n\nJednolodní halový kostel je orientovaný. Nevýrazná renesanční stavba prošla později mnoha stavebními úpravami. Vnější stěny jsou podepřeny opěráky. Z tříosminového závěru vybíhá malá obdélná sakristie, druhá je umístěna na severní straně. Na vysoké valbové střeše je umístěný osmiboký sanktusník, jehož korouhev nese letopočet 1723. Uvnitř kostela je umístěna třístranná jednopatrová empora, na které stojí varhany z roku 1881 od budyšínské firmy Hermann Eule. Bývalý oltářní obraz z roku 1613 visí na východní stěně. \n\nKolem kostela se rozkládá hřbitov. Jižním směrem stojí patrová budova fary a také památník obětem první světové války.\n\n\n"}
{"id": "1551310", "url": "https://cs.wikipedia.org/wiki?curid=1551310", "title": "Válka Vilémovců", "text": "Válka Vilémovců\n\nVálka Vilémovců byla válkou, která se odehrála na území Východní marky v letech 882 až 884. Zpočátku se jednalo o povstání synů markrabat Viléma II. a Engilšalka I., vedených Engilšalkem II. proti markraběti Aribovi Rakouskému, které přerostlo ve válku velkomoravského knížete Svatopluka I. proti východofranskému králi Arnulfovi Korutanskému. \"Vilémovci\" byli potomci Viléma I., otce obou pozdějších markrabat.\n\nPo smrti markrabat Engilšalka I. a Viléma se synové Engilšalk II., Werinhar, Megingoz a Paba nedokázali dohodnout na nástupnictví, a tak vládu ve Východní marce získal jejich strýc Aribo, s čímž se synové nedokázali vyrovnat. Po smrti Ludvíka Mladšího vyvolali povstání, během něhož chtěli Ariba svrhnout a zmocnit se vlády. Aribo před nimi se svým synem Isanrikem uprchl na Velkou Moravu, kde požádal knížete Svatopluka o pomoc. Svatopluk jeho žádosti vyhověl, a aby se ujistil, že to není od Ariba léčka, jeho syna Izanrika ponechal na Moravě jako rukojmí. Aribo získal také podporu císaře Karla III., ​​který potvrdil platnost jeho nástupnictví v markrabství, do něhož ho jmenoval Karlův otec Ludvík II. Němec již v roce 871.\n\nSvatopluk se svým vojskem následně nedaleko Dunaje tvrdě zaútočil na Vilémovce. Zajal, zmrzačil a zabil Werinhara, zmrzačil jeho příbuzné i jejich spojence. Zajatcům dal useknout pravou ruku či byli zbaveni jazyka a genitálií. Zbývající synové uprchli z Karlovy suzerenity k jižnímu sousedovi Arnulfovi Korutanskému, synovci Karla Tlustého, který se tímto svému strýci odcizil. Svatopluk tedy vyslal k Arnulfovi posly s žádostí o vydání Vilémovců, což po Arnulfově odmítnutí eskalovalo ve válku mezi Svatoplukem a Arnulfem. Svatopluk shromáždil na třicet tisíc vojáků, většinou Moravanů, ale také mužů naverbovaných z okolních zemí, a vydal se na jih. \n\nPři průchodu Východní markou byl k obyvatelstvu krutý, celou zemi drancoval a pustošil. Po prvním tažení se vrátil s uloupenou kořistí na Moravu a ihned se vydal znovu na jih, aby si území zcela podrobil. Bratři Megingoz a Pabo se mu pokoušeli ubránit patrně někde kolem Balatonu, ale nakonec byli zahnáni do řeky Ráby, kde oba utonuli. Po dvou a půl letech Svatoplukova drancování se sám Karel vydal přes přes Bavorsko na východ, aby dalšímu řádění zabránil a sjednal mír. \nSetkání Karla a Svatopluka se konalo na vrcholu Monte Comiana, někde nedaleko Tullnu, který byl hranicí Bavorů a Slovanů. Zúčastnil se ho patrně i arcibiskup Metoděj. Karel Svatopluka přijal jako svého vazala, a protože měl Svatopluk v té době velký respekt ve Východofranské říši, tak Karel uznal všechny jeho územní zisky. Svatopluk na oplátku dal Karlovi slib míru, který během Karlova života neporuší. \n\nVelkomoravská říše se rozrostla až k Vídni a na východě až k řece Drávě. Arnulf Korutanský si uvědomil sílu a moc velkomoravského knížete Svatopluka, proto s ním uzavřel mír. Vzájemná nedůvěra obou vládců byla přesto patrná a přetrvávala i nadále. Mezi Moravany a Arnulfem nebylo skutečné dohody dosaženo ani na konci roku 885.\n\nVálka Vilémovců ukázala sílu Svatopluka a Velkomoravské říše a zároveň posílila jeho postavení vzhledem k říši Východofranské.\n\n"}
{"id": "1551312", "url": "https://cs.wikipedia.org/wiki?curid=1551312", "title": "Medaile 25. výročí Ministerstva vnitra", "text": "Medaile 25. výročí Ministerstva vnitra\n\nMedaile 25. výročí Ministerstva vnitra (: Медал «25 години МВР») bylo vyznamenání Bulharské lidové republiky založené roku 1968. Udílena byla jako pamětní medaile zaměstnancům jednotek Ministerstva vnitra Bulharské lidové republiky.\n\nMedaile byla založena dne 30. července 1968 výnosem Národního shromáždění č. 566 při příležitosti 25. výročí založení Ministerstva vnitra Bulharské lidové republiky. Udílena byla vybraným zaměstnancům ministerstva. Dne 8. května 1969 byl status medaile upraven. Medaili pak obdrželi všichni zaměstnanci všech jednotek spadajících pod ministerstvo vnitra (hasiči, policisté, úředníci ministerstva ad.), kteří sloužili po dobu minimálně deseti let.\n\nMedaile měla tvar pravidelného kruhu o průměru 33 mm a vyrobena byla ze žlutého kovu. Na přední straně byl znak Ministerstva vnitra Bulharské lidové republiky, tedy meč směřující hrotem nahoru, položený přes červeně smaltovaný srp a kladivo. Ústřední motiv byl položen na paprsky vycházejícího slunce. Okolo znaku byl zeleně smaltovaný věnec. Na vnějším okraji byl nápis v cyrilici \"25 let jednotek Ministerstva vnitra\" a letopočty 1944 – 1969.\n\nZadní strana medaile byla bez smaltu. Uprostřed byl štít s nápisem MBP nad kterým se nacházel státní znak Bulharské lidové republiky. Nad štítem byl nápis v cyrilici. Spodní část okraje medaile vyplňovaly dvě vavřínové větvičky.\n\nStuhu medaile v barvách bulharské vlajky tvořily tři stejně široké pruhy bílé, červené a bílé barvy, které byly při obou okrajích lemovány úzkým zeleným pruhem. Stuha pokrývala kovovou destičku ve tvaru pětiúhelníku, která byla k medaili připojena jednoduchým očkem.\n"}
{"id": "1551319", "url": "https://cs.wikipedia.org/wiki?curid=1551319", "title": "Tabita Landová", "text": "Tabita Landová\n\nTabita Landová (* 11. dubna 1978 Nymburk) je evangelická teoložka a farářka Českobratrské církve evangelické. Působí na Evangelické teologické fakultě Univerzity Karlovy, kde vede Katedru praktické teologie. Vyučuje a publikuje zejména v oboru liturgiky a homiletiky.\n\nTabita Landová se narodila 11. dubna 1978 v Nymburku. Po maturitě na Akademickém gymnáziu v Praze v roce 1996 vystudovala v letech 1996–2001 evangelickou teologii na Evangelické teologické fakultě Univerzity Karlovy v Praze. Absolvovala doktorské studium tamtéž (2002–2005) a dvě roční stáže v Heidelbergu (2000–2001 a 2003–2004). Po vikariátu ve sboru Českobratrské církve evangelické v Nymburce (2005–06) byla farářkou v Liberci (2006–2010). V letech 2009-2017 působila na Evangelické teologické fakultě Univerzity Karlovy jako vědecká pracovnice Katedry praktické teologie a věnovala se zde řešení výzkumných projektů z oblasti české reformace (GAAV, UNCE, GAČR). Práci kombinovala s péčí o tři syny na mateřské a rodičovské dovolené (2010–2015). Od roku 2016 působí na fakultě na plný úvazek, od roku 2018 jako odborná asistentka a od roku 2019 jako docentka a vedoucí Katedry praktické teologie.\n\nLandová byla ovlivněna studiem u prof. Pavla Filipiho a setkáním s dílem prof. Josefa Smolíka. Formativní pro ni bylo rovněž zahraniční studium na Ruprecht-Karls Universität v Heidelbergu. Zájem o fundamentální homiletické otázky – proč se káže, co je úlohou kázání – určil téma její disertační práce \"Kázání a profétie: Teologie kázání K. Bartha a J. L. Hromádky\" (2005). Posléze se její odborný zájem přenesl také na oblast praktické homiletiky, liturgiky a ekleziologie. Inspiraci nachází jak v německém prakticko-teologickém diskursu, tak také v severoamerické liturgické a biblické teologii.\n\nDebata o liturgické obnově v Českobratrské církvi evangelické a zkreslené představy o podobě bohoslužby staré Jednoty bratrské v 16. století, na něž poukazoval již prof. Gustav Adolf Skalský, ji motivovaly k historickému zkoumání liturgické tradice českých bratří. V monografii \"Liturgie Jednoty bratrské (1457–1620)\" z r. 2014, kterou 8.12.2018 obhájila jako habilitační spis, vykreslila Jednotu jako církev, která svou teologickou reflexí bohoslužebného dění, otevřeností pro vstřebávání nových vlivů a pravidelnou revizí liturgických knih může inspirovat i dnešní evangelíky. \n\nNa starší práce prof. Bednáře a prof. Smolíka navázala řadou dílčích studií o prakticko-teologickém díle Jana Augusty. Na základě Augustovy nedávno identifikované postily, tzv. Summovníku, se pokusila zrekonstruovat jeho originální kazatelský program. V knížce \"Reformní kazatelství a homiletika Jana Augusty\" zkoumá provázanost Augustova konceptu kázání podle Apostolika s jeho úsilím o obnovení církve ve všech oblastech jejího života, včetně vztahů mezikonfesijních (Karolinum, v tisku).\n\nVedle prací historických se zabývá otázkami současné prakticko-teologické teorie a otevřeně sympatizuje s paradigmatem komunikačně teoretickým. Prakticko-teologická témata se pokouší reflektovat na pozadí teorií společnosti, jako je sekularizační teze a paradigma náboženského pluralismu. V liturgice se věnuje teologickým aspektům bohoslužby v dialogu s dalšími neteologickými vědami, především s naukou o znacích a rituálními studiemi. Ve své habilitační přednášce \"Liturgia semper reformanda\" na pozadí příprav nové agendy ČCE reflektovala otázku liturgické obnovy, jejích klíčových principů a zdůraznila potřebu zabývat se teologií bohoslužby.\n\n"}
{"id": "1551325", "url": "https://cs.wikipedia.org/wiki?curid=1551325", "title": "Noc na Lysé hoře", "text": "Noc na Lysé hoře\n\nNoc na Lysé hoře (rusky Ночь на Лысой горе) je série skladeb ruského skladatele Modesta Musorgského (1839-1881). Skladba je inspirována ruskými literárními díly a legendami. „Hudební obraz“ \"Noc na Lysé hoře\", nebo také \"Svatojánský večer na Lysé hoře\" (rusky Иванова ночь на лысой горе), byl zkomponován na téma sabatu čarodějnic, který se podle legend koná o svatojánské noci. Dílo bylo rovněž dokončeno večer před svátkem svatého Jana, 23. června 1867. Spolu s dílem \"Sadko\", které složil Nikolaj Rimskij-Korsakov, se \"Noc na Lysé hoře\" řadí k prvním ruským symfonickým básním. \n\nPřestože byl Musorgský na své dílo hrdý, jeho mentor Milij Balakirev odmítl dílo uvést. Ve snaze svou práci zachránit přišel Musorgský s nápadem, že \"Noc na Lysé hoře\" trochu přepracuje, a poté ji vloží do dvou „podprojektů“ – operního baletu \"Mlada\" (1872) a opery \"Soročinský jarmark\" (1880). I přes veškerou svou snahu se ale Musorgský během svého života uvedení \"Noci na Lysé hoře\" nedočkal. \n\nV roce 1886, pět let po smrti Musorgského, publikoval Rimskij-Korsakov aranžmá \"Noci na Lysé hoře\", které označil za „fantazii pro orchestr“. Někteří muzikologové skladbu tedy považovali za původní dílo Rimského-Korsakovova, ačkoliv jeden z nich předpokládal, že je inspirováno Musorgského poslední verzí hudby pro operu \"Soročinský jarmark\".Je důležité připomenout, že orchestrální dílo obecně známé jako „Musorgského \"Noc na Lysé hoře\"“ je původním orchestrálním dílem Rimského-Korsakovova, inspirovaným pozdější verzí \"Lysé hory\", kterou Musorgský složil pro svou operu \"Soročinský jarmark\". \n\n— Gerald Abraham, muzikolog zabývající se Musorgským, 1945Díky Rimskému-Korsakovovi se ale \"Noc na Lysé hoře\" trvale dostala do povědomí posluchačů. K jejímu prvnímu uvedení došlo v roce 1886 v Petrohradu a od té doby se dílo těšilo velké oblibě. O půl století později byla skladba výrazně zviditelněna díky filmu Walta Disneyho \"Fantasia\" (1940), v němž zazněla verze Rimského-Korsakova v úpravě Leopolda Stokowského. Musorgského symfonická báseň nebyla publikována ve své původní podobě až do roku 1968. Přestože k jejímu uvádění dochází dodnes zřídka, skladba si zvládla vydobýt své místo a dostala se do povědomí moderního publika.\n\nKus papíru údajně nalezený mezi Musorgského rukopisy obsahuje následující text:Program opery \"Večer svatojánský\", tříaktová opera podle Gogolovy povídky, libreto P. Boborikin, za účasti a s pomocí Modesta Musorgského, Jevgenije Musorgského a Vasilije. Svědek zápisu: Milij Balakirev Tento zvláštní fragment, datovaný dne 25. prosince 1858, se vykládá jako důkaz Musorgského záměru napsat operu inspirovanou Gogolovou povídkou \"Večer svatojánský\" (rusky: Вечер накануне Ивана Купала, Vecher nakanune Ivana Kupala). Gogolova povídka obsahuje prvky čarodějnictví, podobné těm, které můžeme nalézt v povídkách ze sbírky Večery na samotě u Dikaňky, řeč o sabatu v ní ovšem není. Další zmínky o tomto projektu nalezeny nebyly. \nTéma čarodějnického sabatu, ústřední téma všech následujících verzí \"Noci na Lysé hoře\", pravděpodobně pochází z nedochované hry \"Čarodějnice\" (rusky: Ведьма, \"Ved′ma\") od barona Georgije Mengdena, který byl přítelem Musorgského. V roce 1860 napsal Musorgský Balakirevovi o tom, že dostal zakázku na jeden akt opery na toto téma.Dostal jsem také velmi zajímavou zakázku, kterou musím dokončit do příštího léta. Jedná se o jeden akt na Lysé hoře (z Mengdenova dramatu \"Čarodějnice\"), čarodějnický sabat, části s čarodějnicemi, ceremoniální pochod všech těch stvoření a nakonec – sabat. Libreto je opravdu dobré. Už mám nějaké materiály, myslím, že by z toho mohlo něco být. \n\n— Modest Musorgský, dopis Balakirevovi, 26. září 1860Stejně jako u předchozího projektu se však ani u \"Čarodějnice\" se neví, jestli opravdu nějaké materiály vznikly, a pokud ano, jestli byly použity v pozdějších projektech.\n\nRimskij-Korsakov ve svých pamětích (\"Letopis mého hudebního života\") říká, že Musorgský se počátkem 60. let 19. století nechal inspirovat Lisztovým \"Tancem smrti\", a složil jednu verzi \"Lysé hory\" pro klavír a orchestr. Jiné tvrzení je, že Musorgský do roku 1866, do kterého plánoval dokončit symfonickou báseň \"Svatojánský večer na Lysé hoře\" (viz níže), Lisztovu skladbu neslyšel. Nic z této skladby pro klavír a orchestr se ve sbírkách Rimského-Korsakovova nedochovalo, předpokládá se tedy, že záznamy byly ztraceny, nebo, což je pravděpodobnější, ani nikdy neexistovaly.\n\nV roce 1866 napsal Musorgský v dopise Balakirevovi, že s ním touží probrat své plány operního projektu \"Čarodějnice\", jak neoficiálně nazýval hudbu k \"Noci na Lysé hoře\". Počátkem června 1867 začal skládat její orchestrální verzi. V zápisu je možné nalézt následující:Započato v roce 1866. Zárodky orchestrální verze 12. června 1867, dokončeno v předvečer svatého Jana 23. června 1867, čtvrť Luga, na farmě Minkino. Modest Musorgský. Musorgský dílo popsal v dopise Vladimíru Nikolskému:Pokud mě paměť neklame, tak se na této hoře scházely čarodějnice, aby si sdělovaly klepy, aby čarovaly a očekávaly příchod svého velitele – Satana. Při jeho příchodu čarodějnice utvořily kruh kolem jeho trůnu, na němž seděl v podobě kůzlete, a zpívaly mu chvály. Když v Satanovi probudily svými chválami dostatečnou vášeň, dal pokyn k sabatu, při němž si vybral ty z nich, které jej nejvíce zaujaly. Tohle jsem tedy zpracoval. Vypadá to asi takto: 1. Setkání čarodějnic a jejich klábosení. 2. Příchod Satana. 3. Obscénní vzývání Satana. 4. Sabat … Forma a charakter kompozice jsou ruské a původní… Složil jsem \"Svatojánský večer\" docela rychle, a hned celý najednou, napsal jsem ho asi za dvanáct dní, díky Bohu … Když jsem na tom pracoval, vůbec jsem nespal, a dílo jsem dokončil v předvečer svatého Jana, tak jsem z toho byl vzrušený, až jsem skoro nevěděl, co se ve mně vlastně odehrává … Na své odvážné dílko nahlížím jako na nezávislý ruský produkt, osvobozený od německé hlubokomyslnosti a rutiny, a stejně jako \"Savishna\" (pozn. překladatele: Musorgského dílo \"Drahoušek Savishna\", rusky светик савишна) bylo tohle dílo počato a odkojeno na ruské půdě. Musorgský zde také napsal, – což se později ukázalo jako nepravdivé – že dílo nikdy nepřepíše: „ať už má skladba jakékoliv nedostatky, už jednou vznikla, a pokud měla vzniknout, tak bude existovat taková, jaká je.“ Když Musorgský konečně práci dokončil, byl zdrcen, že jeho mentor Milij Balakirev dílo ostře zkritizoval. Kritika byla okořeněno frázemi jako: „čert ví, co to je“, „to je teda odpad“, a „tohle by se dalo použít“, což tam pravděpodobně vepsal Balakirev. Tato „první verze“ nebyla uvedena až do roku 1968, v nové úpravě připravené Georgijem Kirkorem.\n\nPůvodní symfonická báseň, \"Svatojánský večer na Lysé hoře\" (1867), nebyla uvedena až do dvacátého století. Muzikoložka Alexandra Orlova tvrdí, že původní partituru nalezl muzikolog Georgij Orlov v knihovně Leningradské konzervatoře koncem 20. let 20. století a že skladbu jednou zahrála Leningradská filharmonie. Dirigent filharmonie Nikolaj Malko si údajně kopii skladby vzal s sebou, když emigroval na západ. Muzikolog Gerald Abraham uvedl, že tato verze byla pravděpodobně předvedena Malkem v Anglii 3. února 1932. Hudební kritik Michel-Dimitrij Calvocoressi tvrdí, že Malko v roce 1933 uvedl tuto verzi v několika zemích. \n\n= Odkazy =\n\n\"V tomto článku byl použit textu článku z anglické Wikipedie\"\n\n"}
{"id": "1551326", "url": "https://cs.wikipedia.org/wiki?curid=1551326", "title": "Novoroční projev", "text": "Novoroční projev\n\nNovoroční projev je projev hlavy státu nebo hlavy vlády vysílaný v rozhlase nebo televizi na přelomu roku. Projevy jsou obvykle jen pár minut dlouhé a obsahují vládní přehled minulosti a náhled nadcházejícího roku. Úředníci církve (např. Biskupové nebo papež) také oslovují Nový rok (také nazývaný novoroční kázání).\n\nNovoroční, případně vánoční projev, pronášeli v Československu či České republice zejména prezidenti. Tradici novoročních promluv zahájil první československý prezident Tomáš Garrigue Masaryk, ve 30. letech minulého století přešel k vánočním poselstvím. K novoročnímu termínu prezidentských projevů se vrátil Klement Gottwald. Poslední novoroční prezidentský projev měl v Česku roku 2013 Zemanův předchůdce Václav Klaus. Od dob Václava Klause nemělo Česko až do letoška žádný televizní novoroční projev. Vratila v roce 2019 se řečí vystoupí šéfové obou parlamentních komor. O rok později se řečí vystoupí premiér.\nV prosinci 2013 prezident Miloš Zeman uvedl, že nenaváže na tradici prezidentských novoročních projevů, místo toho bude mít 26. prosince vánoční poselství ze zámku v Lánech. Chce tak navázat na zvyk z první republiky, kdy podobné projevy z období Vánoc měl Tomáš Garrigue Masaryk.\n"}
{"id": "1551327", "url": "https://cs.wikipedia.org/wiki?curid=1551327", "title": "Železniční trať Jŏnggwang – Sasu", "text": "Železniční trať Jŏnggwang – Sasu\n\nŽelezniční trať Jŏnggwang – Sasu ( – \"Čangdžin sŏn\") je železniční trať v provincii Jižní Hamgjong v Severní Koreji. Jedná se o úzkorozchodnou železnici s kolejovým rozchodem 762 mm. Je dlouhá přibližně 58 kilometrů. Vede z Jŏnggwangu, kde je napojena na normálněrozchodnou trať z Hamhŭngu do Pudžŏnu, do Sasu na břehu jezera Čangdžin. V nejstrmějším úseku dosahuje sklonu 37% a tento úsek je součástí 7,4 kilometrů dlouhého úseku, kde je pohon realizován lanem.\n\nDopravu na trati provozují Korejské státní dráhy.\n"}
{"id": "1551329", "url": "https://cs.wikipedia.org/wiki?curid=1551329", "title": "Zvláštní zpráva IPCC o oceánech a kryosféře v měnícím se klimatu", "text": "Zvláštní zpráva IPCC o oceánech a kryosféře v měnícím se klimatu\n\nZvláštní zpráva Mezivládního panelu OSN pro změnu klimatu (IPCC) o oceánech a kryosféře v měnícím se klimatu (SROCC) byla vydána v rámci 51. zasedání IPCC (IPCC-51) v září 2019 v Monaku. Souhrn SROCC pro tvůrce politik (SPM) byl schválen 25. září 2019. Zpráva má 1 300 stránek, podílelo se na ní 104 autorů a redaktorů zastupujících 36 zemí se odvolává se na 6 981 publikací. \n\nTato zpráva je třetí ze série tří zvláštních zpráv v současném cyklu Šesté hodnotící zprávy (AR6), který začal v roce 2015 a bude dokončen v roce 2022. První byla Zvláštní zpráva IPCC ke globálnímu oteplení o 1,5 °C (SR15), druhá byla Zvláštní zpráva IPCC o změně klimatu, krajině a půdě (SRCCL), plným jménem „Zvláštní zpráva o změně klimatu, dezertifikaci, degradaci půdy, udržitelném hospodaření s půdou, zabezpečení potravin a tocích skleníkových plynů v suchozemských ekosystémech“, které byla vydána 7. srpna 2019.\n\n Zpráva ve svém „Shrnutí pro tvůrce politik“ uvedla, že „globální oceán se od roku 1970 neustále otepluje“ a „akumuluje více než 90 % přebytečného tepla v klimatickém systému“. Míra oteplování oceánu se od roku 1993 „více než zdvojnásobila“. Intenzita mořských vlnových vln roste a od roku 1982 se „velmi pravděpodobně zdvojnásobila“. Okyselení povrchu oceánů se zvýšilo, díky zvýšené absorpci CO. Ocean deoxygenation “Od povrchu do hloubky 1 000 metrů ubývá v mořské vodě kyslík.“ \n\nGlobální průměrná hladina moře (GMSL) se v roce 2019 zvyšovala o 3,66 mm za rok, což je „2,5krát rychleji než od roku 1900 do roku 1990“. Pokud se bude nárůst hladiny nadále zvyšovat, mohl by dosáhnout od 30 do 60 cm do roku 2100, i v případě, kdy by emise skleníkových plynů byly výrazně sníženy a globální oteplování bylo omezeno na výrazně pod 2 ° C; v případě překročení nárůstu teploty o 2 °C se předpokládá nárůst od 60 do 110 cm. Predikce pro nejhorší scénáře očekávají nárůst hladina až o 2 m do roku 2100. To je předpoklad pro případy, že se emise skleníkových plynů i nadále budou výrazně zvyšovat.“\nChemie oceánu se mění, což má za následek narušení „druhů v celém oceánském potravinovém řetězci“. Jak se oceán zahřívá, dochází k poklesu „míchání mezi jednotlivými vrstvami“, což má za následek snížení „dodávky kyslíku a živin pro mořský život“.\n\nKapitola 6 ze zabývá Atlantickou meridionální cirkulací (Atlantic meridional overturning circulation – AMOC) a říká: „AMOC s největší pravděpodobností oslabí v průběhu 21. století“, je však nepravděpodobné, že by se AMOC zhroutila. Oslabení AMOC by mělo za následek „pokles produktivity moří v severním Atlantiku, více zimních bouří v Evropě, snížení letních srážek v Sahelu a Jižní Asii, snížení počtu tropických cyklón v Atlantiku a zvýšení regionální hladina moře kolem Atlantiku, zejména podél severovýchodního pobřeží Severní Ameriky.“ Carbon Brief popsal AMOC jako „systém proudů v Atlantském oceánu, který přivádí do Evropy teplou vodu z tropů. To je řízeno formací hlubokých vod Severního Atlantiku – nořením studené slané vody ve vysokých zeměpisných šířkách severního Atlantiku.“\n\nOd roku 2006 do roku 2015 došlo ke zrychlení tání ledovců v Grónsku a v Antarktidě i také ke zrychlenému tání horských ledovců po celém světě. Toto tání představuje v době vydání zprávy ztrátu ledu 653 miliard tun za rok. \n\nPodle Carbon Brief je tání grónského ledovcového pokryvu „bezprecedentní nejméně za období posledních 350 let“. Kombinované tání ledovců Antarktidy a Grónska přispělo „o 700 % více k nárůstu hladiny moře“ než v 90. letech.\n\nSeverní ledový oceán by mohl být bez v srpnu „jednou rok za tři“ bez ledu, pokud by globální oteplování stále narostlo o 2 °C. Před industrializací to bylo jen „jednou za sto let“. \n\n V Kapitole 5: „Změna oceánu, mořských ekosystémů a závislých společenství“ autoři varují, že mořské organismy jsou ovlivněny oteplováním oceánů s přímým dopadem na lidská společenství, rybolov a výrobu potravin. The \"Times\" uvedl, že je pravděpodobné, že do konce 21. století dojde v důsledku změny klimatu k 15 % snížení počtu mořských živočichů a ke snížení „úlovků podle rybolovu obecně“ o 21 % až 24 %. \n\nV kapitole 3: „Polární regiony“ autoři uvedli, že došlo k poklesu sněhové a ledové pokrývky. Od roku 1967 do roku 2018 se rozsah sněhu v červnu snížil rychlostí „13,4 ± 5,4 % za desetiletí“. \n\nBudoucí změny permafrostu vyvolané podnebím „povedou k posunům stanovišť a biomů, s tím spojené změny v rozsahu a hojnosti ekologicky významných druhů“. Jak permafrost taje, existuje možnost, že se uvolní uhlík. Zásoba uhlíku v půdě permafrostu je mnohem „větší než uhlíku uloženého v rostlinné biomase“. „Odborné hodnocení a laboratorní studie v půdě naznačují, že podstatná množství C (desítky až stovky Pg C) by mohla být potenciálně přenesena z uhlíkového fondu permafrostu do atmosféry v rámci projekce Reprezentativní koncentrační cesta (RCP) 8,5“. \n\nV závěrečné části o nízko položených ostrovech a pobřežích (LLIC) zpráva uvádí, že města a velkoměsta – včetně New Yorku, Tokio, Jakarty, Bombaje, Šanghaje, Lagosu a Káhiry - jsou „vážně ohrožena změnami oceánů spojenými se změnou klimatu a kryosféry.“ Pokud emise zůstanou vysoké, pravděpodobně se některé nízko položené ostrovy stanou „neobyvatelnými“ do konce 21. století. \n\n\"The New York Times\" uvedl svůj článek z 25. září s titulkem „Všichni máme velký problém“. Podle tohoto deníku „Hladiny moří rostou stále rychleji, protože led a sníh se zmenšují a oceány jsou stále kyselejší a ztrácí kyslík.\" Článek citoval Michaela Oppenheimera z Princetonské univerzity, který byl jedním z hlavních autorů zprávy, který řekl, že „Oceány a ledové části světa mají velké potíže, a to znamená, že i my máme velké problémy. Změny se zrychlují.“ Spolupředsedkyně 1. pracovní skupiny IPCC, Valérie Masson-Delmotte, byl prohlásila v Monaku, že „změna klimatu je již nezvratná. Vzhledem k absorpci tepla v oceánech se již nemůžeme vrátit. “ \n\nTitulek BBC psal o na „červeném alarmu\" pro Modrou planetu. \n\n\"The Economist\" uvedl, že „světové oceány jsou stále teplejší, bouřlivější a kyselejší. S rozpadem ekosystémů jsou stále méně produktivní. Tající ledovce a ledové příkrovy způsobují stoupání hladiny moří, což zvyšuje riziko inundace a devastace pro stovky milionů lidí žijících v pobřežních oblastech. “ \n\n\"PBS NewsHour\" citoval Ko Barretta z Národního úřadu pro oceán a atmosféru (NOAA), místopředsedu IPCC, který řekl: „Dohromady tyto změny ukazují, že světový oceán a kryosféra absorbují teplo změny klimatu po celá desetiletí. Důsledky pro přírodu jsou obrovské a závažné. “ \n\n\"The Atlantik\" označil jako „trhák“. \n\n\"National Geographic\" uvedl, že podle zprávy „Tyto výzvy se budou zhoršovat, pouze pokud státy neučiní bleskové kroky k odstranění emisí skleníkových plynů… Ale silné a rozhodné kroky by stále mohly zabránit nebo se vyhnout některým z nejhorších dopadů.“ \n\n\n"}
{"id": "1551330", "url": "https://cs.wikipedia.org/wiki?curid=1551330", "title": "Germanisches Nationalmuseum", "text": "Germanisches Nationalmuseum\n\nGermanisches Nationalmuseum je muzeum v německém městě Norimberk. Založeno bylo v roce 1852, pod názvem Germanisches Museum, především zásluhou barona Hanse von und zu Aufseß. Shromažďuje rozsáhlou sbírku artefaktů vztahujících se k německé kultuře a dějinám, od artefaktů prehistorických až po současné, celkem přes 1,3 milionu objektů, z nichž asi 25 000 je vystaveno. Jde o největší muzeum kulturní historie v celém Německu. K nejcennějším shromážděným exemplářům patří Codex Aureus z Echternachu, iluminovaný evangeliář z let 1030–1050, nebo Behaimův glóbus (\"Erdapfel\"), nejstarší dochovaný zemský glóbus na světě, který Martin Behaim (možná rodák z Českého Krumlova) vytvořil na žádost městské rady Norimberka v letech 1492-1493. Z uměleckých děl muzeum vlatní řadu obrazů Tilmana Riemenschneidera či Albrechta Dürera. Zvláštní expozice jsou věnované módě, lékařství či hračkám. Muzeum je veřejnoprávní institucí (od roku 1921) podporovanou německou spolkovou vládou, bavorskou vládou i městem Norimberk. Spravuje sbírky též na Norimberském hradě a na zámečku Neunhof.\n"}
{"id": "1551331", "url": "https://cs.wikipedia.org/wiki?curid=1551331", "title": "Lalla Khadîdja", "text": "Lalla Khadîdja\n\nLalla Khadidja (arabsky لالة خديجة, kabylsky\"Tamgut Aâlayen\" či \"Azeru Amghur)\" je hora s nadmořskou výškou 2308 metrů v Pobřežním Atlasu v severním Alžírsku.\n\nHora je pojmenována po legendárním válečníkovi, který v 16. století bojoval po boku piráta Chajruddína Barbarossy proti Benátské republice a papeži Pavlu III., kteří založili Svatou ligu pod vedením janovského admirála Andrea Doria.\n\nHora se nachází na jihozápadním okraji řetězce Djurdjura, který patří k Pobřežnímu Atlasu, přibližně 170 kilometrů jihovýchodně od města Alžír a 50 kilometrů od města Bouira na severu stejnojmenné provincie. \n\nHora je přístupná celoročně v rámci denních výletů.\n"}
{"id": "1551335", "url": "https://cs.wikipedia.org/wiki?curid=1551335", "title": "Glyptotéka (Mnichov)", "text": "Glyptotéka (Mnichov)\n\nGlyptotéka je muzeum v německém městě Mnichov. Spravuje sbírku antických uměleckých děl (z let 650 př. n. l. – 550), především sochařských (odtud název glyptotéka, z řeckého \"glypto\", tedy socha). Vznik muzea inicioval bavorský král Ludvík I. Bavorský, který snil o tom z Mnichova vybudovat „německé Athény“. Budovu navrhl architekt Leo von Klenze v neoklasicistním slohu, výstavba probíhala v letech 1816 až 1830. Na umělecké výzdobě se podíleli Peter von Cornelius nebo Wilhelm von Kaulbach. Muzeum se nachází na Königsplatzu, v současnosti je součástí Kunstarealu, muzeální čtvrti v centru Mnichova. K nejcennějším artefaktům patří \"Medusa Rondanini\" nebo \"Faun Berberini\".\n"}
{"id": "1551337", "url": "https://cs.wikipedia.org/wiki?curid=1551337", "title": "NGC 6565", "text": "NGC 6565\n\nNGC 6826 je planetární mlhovina v souhvězdí Střelce. Objevil ji Edward Pickering 14. července 1880.\nJejí vzdálenost od Země je odhadována na 15 200 až 20 000\nsvětelných let. Bílý trpaslík uprostřed mlhoviny má hvězdnou velikost 19,5.\n\n\n"}
{"id": "1551343", "url": "https://cs.wikipedia.org/wiki?curid=1551343", "title": "Hall of Fame Open 2019 – mužská dvouhra", "text": "Hall of Fame Open 2019 – mužská dvouhra\n\nMužská dvouhra Hall of Fame Open 2019 probíhala ve druhé polovině července 2019. Do singlové soutěže newportského tenisového turnaje hraného na trávě nastoupilo dvacet osm hráčů. Obhájcem titulu byl americký tenista Steve Johnson, kterého v úvodním kole vyřadil krajan Christopher Eubanks.\n\nVítězem se stal nejvýše nasazený Američan John Isner, jenž ve finále za 76 minut zdolal kazašskou turnajovou sedmičku Alexandra Bublika po dvousetovém průběhu 7–6 a 6–3. V probíhající sezóně si tak připsal premiérové turnajové vítězství, které představovalo patnáctý singlový titul na okruhu ATP Tour a první v roli otce. V Newportu, kde Isner v roce 2007 debutoval na túře ATP, se stal prvním čtyřnásobným šampionem. Dvacetidvouletý Bublik odehrál premiérové finále v kariéře.\n\nČtyři nejvýše nasazení hráči obdrželi volný los do druhého kola.\n"}
{"id": "1551344", "url": "https://cs.wikipedia.org/wiki?curid=1551344", "title": "Ceny české filmové kritiky 2019", "text": "Ceny české filmové kritiky 2019\n\nCeny české filmové kritiky 2019 je desátý ročník Cen české filmové kritiky.\n\n\n\n\n\n\n\n\n\n\n"}
{"id": "1551351", "url": "https://cs.wikipedia.org/wiki?curid=1551351", "title": "Zlatý míč 2018", "text": "Zlatý míč 2018\n\nZlatý míč, cenu pro nejlepšího fotbalistu světa dle mezinárodního panelu sportovních novinářů, získal za rok 2018 chorvatský fotbalista ve službách Realu Madrid Luka Modrić.\n\nŠlo o první vítězství hráče z kterékoli země bývalé Jugoslávie.\n"}
{"id": "1551357", "url": "https://cs.wikipedia.org/wiki?curid=1551357", "title": "Zlatý míč 1975", "text": "Zlatý míč 1975\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1975 získal sovětský (ukrajinský) fotbalista Oleg Blochin z Dynama Kyjev. Šlo o 20. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n"}
{"id": "1551362", "url": "https://cs.wikipedia.org/wiki?curid=1551362", "title": "RWD-10", "text": "RWD-10\n\nRWD-10 byl polský akrobatický letoun používaný polským sportovním letectvím v letech 1933–1939, zkonstruovaný konstrukčním týmem RWD (Jerzy Drzewiecki, Stanisław Rogalski, Bronislaw Žurakowski) a byl vyráběn továrnou DWL (Doświadczalne Warsztaty Lotnicze).\n\nPotřebu rychlých akrobatických jednosedadlovek uspokojila továrna DWL sérií vysokovýkonných hornoplošníků RWD-10, vysoce obratných, schopných konkurence se zahraničními typy. Jedinou jejich nevýhodou byly dosti nespolehlivé pohonné jednotky. První prototyp RWD-10 (SP-ALC) létal s motorem Cirrus Hermes IIB o výkonu 77,2 kW/105 k, ale pro sériovou výrobu byly určeny a také použity licenční motory PZInż. Junior o jmenovitém výkonu 110-120 k. (Państwowe Zakłady Inżynierii, licence Walter Junior).\n\nHlavním designérem byl ing. Jerzy Drzewiecki z týmu RWD. Letoun byl zalétán v červenci 1933 pilotem Kazimierzem Chorzewským na varšavském letišti Okęcie. Výsledky s prototypem nebyly uspokojivé, letadlo bylo směrově i výškově nestabilní. \n\nPůvodním záměrem konstruktérů bylo nabídnout armádě cvičné a sportovní letadlo pro výcvik vojenských pilotů, ale vojenské letectví se o toto letadlo nezajímalo. Zvláště nepříznivý postoj vyznával vůči konstrukcím DWL-RWD velitel polského letectva, generál Ludomił Rayski. Po nezbytných úpravách (prodloužení trupu, odstranění destabilizujících kapotáží, výměna motoru) bylo dosaženo zlepšení charakteristik letadla. V roce 1935 po zkušebních testech v ITL (Instytut Badaň Technicznych Lotnictwa) ve Varšavě získal upravený letoun schválení pro provoz. První sériový RWD-10 (SP-BGY) se odlišoval motorem PZInż. Junior a fotokulometem K-28. \n\nV roce 1936 polovojenská organizace L.O.P.P. (Liga Obrony Powietrznej i Przeciwgazowej, Liga obrany protiletadlové a protiplynové) objednala 20 letounů (peníze byly získány z příspěvků L.O.P.P. a z veřejných příspěvků na rozvoj polského civilního letectví). Sériová výroba byla zahájena na jaře 1937. Polský letecký rejstřík uvádí prototyp z roku 1933 (SP-ALC) a 21 letounů vyrobených v roce 1937. V roce 1938 byly postaveny další dva. Celkem bylo vytvořeno 24 kusů RWD-10 včetně prvního prototypu, další zdroj uvádí až 26 letounů.\nRWD-10 byl jednomístný, jednomotorový hornoplošník typu parasol smíšené, ocelo-dřevěné konstrukce pokryté plátnem. Křídlo lichoběžníkového tvaru bylo tvořeno dřevěným rámem se dvěma nosníky, které bylo spojeno s trupem baldachýnem. Vpředu potažené překližkou a plátnem. Křídlo bylo podepřeno centrální pyramidou a dvojitými rovnoběžnými vzpěrami. Trup s pravoúhlým průřezem byl svařen z ocelových trubek, obklad z překližky a pokryt plátěným potahem. Horní a dolní část trupu byla zaoblená. \n\nPevná část ocasní plochy byla dřevěné konzolové konstrukce, pokrytá překližkou (stabilizátory). Pohyblivé části (výškovky a směrovka) byly pokryty plátnem a byly ovládány táhly vedenými po vnější části trupu. Pilot seděl v otevřeném kokpitu a proti proudu vzduchu byl chráněn pouze čelním štítkem. Konvenční pevný, brzděný dvoukolový podvozek se vzduchovými tlumiči a s ostruhou vzadu.\n\nMotor byl kryt plechem z hliníkové slitiny. Čtyřválcový vzduchem chlazený motor PZInż. Junior s jmenovitým výkonem 110 k (82 kW ) a startovacím výkonem 120 k (90 kW ). Kapacita palivové nádrže 54 l, spotřeba 25 l/h. Dvoulistá, dřevěná vrtule Szomański s pevným nastavením.\nTeprve po Mezinárodním závodu turistických letadel Challenge (28. srpna - 16. září 1934), kde letouny RWD-9 obsadily 1., 2., 7., 8. a 15. místo, se aerokluby začaly o letouny RWD více zajímat. RWD-10 měl díky své malé velikosti relativně výkonný motor, který v kombinaci s vynikající ovladatelností vedl k výborným schopnostem pro akrobacii. Letouny používaly především polské aerokluby (Poznaň, Krakov, Varšava, Gdaňsk, Lvov a slezský ), několik si jich ponechala polovojenská organizace L.O.P.P. (Liga letecké a protiplynové obrany). V aeroklubech sloužily i pro výcvik stíhacích pilotů Polského letectva (SP-ALC a SP-KTT navíc působily u štábní letky). Sériová letadla RWD-10 dostala křídla podobné konstrukce jako křídla stíhačky PZL P.11c, které v té době tvořilo základ polských stíhacích letadel.\n\nPrvní veřejná, akrobatická produkce provedená Andrzejem Włodarkiewiczem se konala ve dnech 14.–15. září 1935 ve Varšavě při příležitosti konání soutěže balónů Pohár Gordona Bennetta. Další letoun RWD-10 (SP-BGT) se zúčastnil balkánské \"rally\" (27. května–13. června 1937), demonstračních letů v Bukurešti, Sofii, Bělehradě, Athénách a Budapešti.\n\nPřed vypuknutím druhé světové války po haváriích při akrobacii byla ztracena tři letadla. V září 1939 bylo jedno letadlo RWD-10 (SP-BLZ) použito v Krakově jako průzkumný, kurýrní letoun a druhé letadlo z aeroklubu Vilnius (tehdy hlavní město polského, vilenského vojvodství) přeletělo do Lotyšska. Ostatní byla zničena během invaze do Polska v září 1939. \n\n\nÚdaje podle\n\n\n\n\n\n"}
{"id": "1551368", "url": "https://cs.wikipedia.org/wiki?curid=1551368", "title": "František Hergott", "text": "František Hergott\n\nFrantišek Hergott (* 20. května 1947 Svätý Jur) je slovenský hudebník, textář, hudební redaktor, dramaturg, známý především jako skladatel skupiny Senzus, kterou vedl jeho bratr Dušan Hergott. Je autorem téměř 200 písní (\"Otec, Mama, Nesneží, Päťdesiatka, Narodeniny máš\").\n\nPůsobil také jako moderátor Slovenského rozhlasu (jako strýc Fero moderoval dlouhá léta Dychparádu).\n\nBěhem své dlouholeté muzikantské dráhy absolvoval mnohé zahraniční angažmá, hrál také v Televizním orchestru ČSTV i v Big Bande Radia Bratislava, kde působil i jako aranžér, hudební režisér i dirigent. Spolupracoval s celou řadou známých osobností - Edita Gruberová, Gabriela Hermélyová, Jana Kocianová, Gabriela Šusteková, Július Ebers, Marcela Laiferová, Marie Rottrová, Maja Velšicová, Peter Breiner, Ali Brezovský, Karel Černoch, Ladislav Chudík, František Dibarbora, Karol Duchoň, Martin Ďurdina, Jiří Hrzán, Gabriel Jonáš, Viktor Kubal, Július Pántik, Dežo Ursíny, Zdeno Sychra. Napsal i nahrál písničky např. pro Magdu Pavelekovou, Michala Dočolomanského, Ivana Krajíčka, Petra Lípu, strýce Marcina (Milan Mlsna), Josefa Benedika, Petra Vašeka a v neposlední řadě pro bratra Dušana a skupinu Senzus.\n\nV současnosti působí v kapele \"Hergottovci\", kde hraje se svým synem a formaci Ragtime jazz band.\n\n"}
{"id": "1551369", "url": "https://cs.wikipedia.org/wiki?curid=1551369", "title": "Územní studie v Praze", "text": "Územní studie v Praze\n\nÚzemní studie je v českém systému územního plánování vedle územně analytických podkladů jedním ze dvou druhů územně plánovacích podkladů - navrhuje, prověřuje a posuzuje možná řešení vybraných problémů, případně úprav nebo rozvoj některých funkčních systémů v území, například veřejné infrastruktury, územního systému ekologické stability, které by mohly významně ovlivňovat nebo podmiňovat využití a uspořádání území nebo jejich vybraných částí.\n\nV Praze spadá vytváření územních studií pořizovaných MHMP do kompetence Odboru územního rozvoje. Ten rozděluje studie do základních kategorií studií dokončených, studií v procesu pořizování a studií v pokročilé fázi přípravy.\n\nNa začátku roku 2020 byly dle evidence Odboru územního rozvoje platné, rozpracované či připravované následující územní studie:\n\n\n\n\n\n\n"}
{"id": "1551370", "url": "https://cs.wikipedia.org/wiki?curid=1551370", "title": "Hojník", "text": "Hojník\n\nHojník (\"Sideritis\") je rod rostlin z čeledi hluchavkovitých, rozšířený v mírných a subtropických oblastech Starého světa od Makaronézie po západní Čínu. Zahrnuje asi 140 druhů, některé z nich jsou využívané jako léčivky a v lokální gastronomii.\n\nZástupci rodu hojník jsou jednoleté či vytrvalé byliny, ale v centru jejich diverzity, v Makaronézii, též polokeře a keře, dorůstající nezřídka výšky přes 1 metr. Listy jsou obvykle úzké, zubaté nebo celokrajné, přisedlé nebo řapíkaté. Celé rostliny bývají pokryté jednoduchými nebo větvenými chlupy, někdy jsou až plstnatě či vlnatě chlupaté, často jsou aromatické.\n\nKvěty jsou uspořádány v lichopřeslenech, které dále formují husté koncové květenství thyrsus nebo lichoklas. Kalich je pěticípý, osově souměrný nebo téměř pravidelný; koruna dvoupyská, obvykle bílá či žlutá, vzácně též purpurová. Plodné tyčinky jsou čtyři, dvě kratší a dvě delší, ukryté v krátké korunní trubce. Květy jsou opylovány hmyzem, plody jsou tvrdky, na jednom konci nápadně zaoblené.\n\nRod je rozšířen v mírných a subtropických oblastech Starého světa. Největšího druhového bohatství dosahuje na ostrovech Makaronézie, kde roste též množství endemických druhů, a v západním Středomoří; dále jeho areál zahrnuje jižní polovinu střední Evropy, jihovýchodní a východní Evropu, Malou a Střední Asii, Kavkaz a končí až v západní Číně, v oblasti Tibetu a Sin-Ťiangu.\n\nHojníky vyrůstají v různých biotopech, od mořského pobřeží až do vysokých hor, často na bazických substrátech. Hojné jsou na slunných a suchých křovinatých stráních, na skalách, v lesních lemech, jako podrost světlých borových nebo dubových hájů, na Kanárských ostrovech také v původních vavřínových lesích. Rostou též na travnatých stanovištích, v lesostepích a stepích, na mezích, úhorech a pastvinách, někdy též na antropicky narušených stanovištích.\n\nNa Balkáně, v Řecku a Turecku je populární bylinný čaj z hojníku \"Sideritis scardica\", využívá se tam též coby aromatická bylina v lokální kuchyni. Coby léčivka působí antimikrobiálně, antioxodačně a protizánětlivě, tradičně se využíval na úpravu zažívání a podporu imunity při chřipkových onemocněních a nachlazení, k hojení ran a k ústním výplachům. \"Sideritis hyssopifolia\" se přidává do směsí na ochucení bylinných likérů.\n\n\"Sideritis raeseri\" se v jihovýchodní Evropě pěstuje jako okrasná rostlina.\n\nV rámci hluchavkovitých je rod řazen do podčeledi \"Lamioideae\" a tribu \"Stachydeae\". Někteří zástupci, včetně v Česku rostoucího hojníku chlumního (\"Sideritis montana\"), byli v minulosti vydělováni do samostatného rodu \"Hesioda\". Typovým druhem je hojník horní (\"Sideritis hirsuta\").\n\n"}
{"id": "1551373", "url": "https://cs.wikipedia.org/wiki?curid=1551373", "title": "Happy Xmas (War Is Over)", "text": "Happy Xmas (War Is Over)\n\n„Happy Xmas (War Is Over)“ (\"„Šťastné Vánoce (Válka skončila)“\") je píseň skupiny Plastic Ono Band z roku 1971. Jejími autory jsou John Lennon a Yoko Ono a produkoval ji Phil Spector.\n\nMelodie je napsána v šestiosminovém taktu a vychází z americké (tzv. kovbojské) verze původně anglické lidové písně „Stewball“. Text obsahuje výzvu k míru a rasové toleranci a navazuje na akci z prosince 1969, kdy John Lennon a Yoko Ono na protest proti válce ve Vietnamu nechali na billboardy ve světových velkoměstech umístit text „WAR IS OVER! If You Want It – Happy Christmas from John & Yoko“ („Válka skončí, když to budete chtít – Šťastné Vánoce od Johna a Yoko“).\n\nPíseň byla nahrána v říjnu 1971 v Record Plant Studios v New Yorku. Lennon a Ono ji nazpívali s dětským sborem The Harlem Community Choir, doprovázeli je hudebníci Nicky Hopkins, Stuart Scharf, Hugh McCracken a Jim Keltner. Nahrávka obsahuje také vánoční pozdravy dětem interpretů Julianovi a Kjóko. \n\nSkladba vyšla v USA 1. prosince 1971 u značky Apple Records jako singl s písní Yoko Ono „Listen, the Snow Is Falling“ na B straně. Deska je vylisována na průsvitném zeleném vinylu, autorem fotografie na obalu je Iain Macmillan. Zpočátku patřila k méně úspěšným Lennonovým písním (36. místo na žebříčku časopisu \"Cashbox\"). Ve Velké Británii vyšla „Happy Xmas (War Is Over)“ 24. listopadu 1972 a dostala se na čtvrté místo hitparády podle Official Charts Company. Ještě větší ohlas zaznamenala v prosinci 1980, kdy se stal Lennon obětí atentátu: umístila se na druhé příčce britské hitparády. Skladba se stala vánoční klasikou, v anketě televize ITV o nejoblíbenější britskou vánoční píseň skončila na desátém místě. V Dánsku a Itálii je „Happy Xmas (War Is Over)“ platinovou deskou. Vzniklo také množství coververzí – ty nejúspěšnější vydali Sarah McLachlan, Neil Diamond, The Fray, Johnny Logan, Carly Simon, Laura Pausini a John Legend. V češtině ji nazpívali Jiří Korn a Pavla Forstová pod názvem „To k vánocům patří“ a Iveta Bartošová s Tomášem Savkou jako „Šťastné svátky“.\n"}
{"id": "1551376", "url": "https://cs.wikipedia.org/wiki?curid=1551376", "title": "Zlatý míč 1976", "text": "Zlatý míč 1976\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1976 získal podruhé západoněmecký fotbalista Franz Beckenbauer z Bayernu Mnichov. Šlo o 21. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\nNa 3. místě skončil brankář Ivo Viktor z Dukly Praha.\n\n"}
{"id": "1551377", "url": "https://cs.wikipedia.org/wiki?curid=1551377", "title": "Regnosaurus", "text": "Regnosaurus\n\nRegnosaurus („vládnoucí ještěr“) je rod stegosaurních dinosaurů z období spodní křídy, žijících na území dnešní Velké Británie (lokalita Tilgate Forest, Cuckfield, hrabství Sussex). Některé objevy naznačují, že se tento druh možná vyskytoval i na území současného ostrova Wight.\n\nFosilie byla objevena v sedimentech souvrství Tunbridge Wells Sand. V roce 1841 o ní poprvé pojednal britský lékař a amatérský paleontolog Gideon Algernon Mantell, považoval ji však za fosilii ornitopodního dinosaura iguanodona. Formálně druh \"R. northamptoni\" popsal opět Mantell v roce 1848.\n\nHolotyp s katalogovým označením \"BMNH 2422\" má podobu fragmentu spodní čelisti o délce zhruba 15 centimetrů. O přesnějším tvaru těla a velikosti tohoto dinosaura tak bohužel nemůžeme mít dostatečnou představu. \"Regnosaurus\" byl každopádně menším zástupcem stegosaurů. Podle odhadu paleontologa Thomase R. Holtze, Jr. byl tento stegosaur dlouhý jen kolem 4 metrů a vážil několik stovek kilogramů.\n\nPříslušnost tohoto druhu ke kladu Stegosauria byla postulována roku 1993 a následně potvrzena roku 1995. V současnosti se však vzhledem k neúplnosti fosilního materiálu jedná o \"nomen dubium\" (pochybné vědecké jméno). Pravděpodobně jde o zástupce vývojově primitivnější čeledi Huayangosauridae.\n\n\n"}
{"id": "1551385", "url": "https://cs.wikipedia.org/wiki?curid=1551385", "title": "Margarita Armstrong-Jones", "text": "Margarita Armstrong-Jones\n\nLady Margarita Armstrong-Jones (* 14. května 2002, Londýn) je britská aristokratka, dcera Davida Armstronga-Jonese, 2. hraběte ze Snowdonu a jeho manželky Sereny Armstrong-Jones.\n\nJe 23. v pořadí na britský trůn.\n\nNarodila se 14. května 2002 v londýnské The Portland Hospital for Women and Children jako dcera Davida Armstronga-Jonese, vikomta Linley a jeho manželky Sereny Armstrong-Jones roz. Stanhope. Pokřtěna byla jako Margarita Elizabeth Rose Alleyne. Jméno získala po své babičce princezně Margaret, hraběnce ze Snowdonu a po své prababičce Alžbětě, královně matce. Jejími kmotry byly její teta Lady Sarah Chatto a její strýc William Stanhope, vikomt Petersham.\n\nKdyž jí bylo 8 let byla družičkou na svatbě prince Williama, vévody z Cambridge a Catherine, vévodkyně z Cambridge.\n\nNavštěvovala londýnskou Garden House School a Tudor Hall School.\n"}
{"id": "1551386", "url": "https://cs.wikipedia.org/wiki?curid=1551386", "title": "Územní studie Sídliště a okolí budoucí stanice metra D Libuš", "text": "Územní studie Sídliště a okolí budoucí stanice metra D Libuš\n\nÚzemní studie Sídliště a okolí budoucí stanice metra D Libuš je územně plánovací podklad zpracovávaný v letech 2019 a 2020 v Praze. Je pořizována na základě dvou podnětů městských částí: Městská část Praha 12 a Městská část Praha-Libuš a bude sloužit primárně jako podklad pro rozhodování v území. Řešené území o rozloze 47 ha se nachází na rozmezí dvou katastrálních území k. ú. Libuš a k. ú. Kamýk (MČ Praha-Libuš a MČ Praha 12) a lze ho rozdělit na dva prostorově odlišné celky od sebe oddělené severojižní osou – ulicí Novodvorskou. Zadavatelem je Odbor územního plánování MHMP a zpracovatelem studio UNIT architekti.\n\nÚzemní studie nové čtvrti nad plánovanou stanicí metra D ponechává prostor pro výstavbu cca 4000 bytů pro téměř 10000 lidí a současně pro výstavbu kanceláří s cca 2000 pracovními místy.\n\nSoučástí studie je řešení souvislosti s plánovanou stanicí metra D Libuš a současně návrh návaznosti stávající tramvajové trati ukončené v Modřanech. Návrh preferuje protažení této trati až k plánované stanici metra D Nové Dvory.\n\nNavržené řešení cyklistické dopravy v konceptu studie bylo hodnoceno webem Prahou na kole. Řešení vychází z Koncepce cyklistických tras městské části Praha 12 z roku 2008. Hodnocení studie zveřejnila také Laboratoř udržitelného urbanismu spolku AutoMat. Souběžně s touto studií byla zpracovávána také Územní studie Okolí budoucí stanice metra D a krajinné rozhraní Písnice.\n\n\n"}
{"id": "1551393", "url": "https://cs.wikipedia.org/wiki?curid=1551393", "title": "Strana socialistické levice", "text": "Strana socialistické levice\n\nSosialistisk Venstreparti (česky \"Strana socialistické levice\") je levicová, demokraticky socialistická politická strana v Norsku. Byla založena v roce 1975 jako nástupce Socialistické volební ligy. Strana prosazuje kvalitní pracovní podmínky, důraz na veřejné vzdělávání, snižování sociálních rozdílů ve společnosti, rovnost pohlaví nebo ochranu životního prostředí. Odmítá členství Norska v Evropské unii a NATO. Současným předsedou je Audun Lysbakken.\n"}
{"id": "1551396", "url": "https://cs.wikipedia.org/wiki?curid=1551396", "title": "Adolf Martin Pleischl", "text": "Adolf Martin Pleischl\n\nAdolf Martin Pleischl (10. října 1787 – 31. července 1867) byl rakouský univerzitní profesor, chemik a lékař.\nA.M. Pleischl se narodil 10. října 1787 v Jenišově (německy \"Hossenreith\", také \"Hossenreut\") u Horní Plané (okres Český Krumlov). Po vystudování akademické střední školy v Praze začal v roce 1806 studovat na Pražské univerzitě filosofii a od roku 1809 i medicínu. Pleischl promoval v roce 1815. Prvé lékařské zkušenosti získal při ošetřování raněných v bitvách napoleonských válek, zajímal se však především o chemii. Stal se asistentem u profesora J. Freysmutha. Na stejné univerzitě byl od roku 1821 profesorem všeobecné a farmaceutické chemie. Zasloužil se o moderní výuku chemie nejen v Praze, ale i ve Vídni. V oblasti zkoumání a zkoušení léků spolupracoval i se stejně starým J. E. Purkyněm, který byl jeho studentem. V roce 1838, když se uvolnilo místo po profesoru Jacquinovi, byl povolán do Vídně, kde zastával místo profesora chirurgie do roku 1849. Za zásluhy mu byl v roce 1849 udělen Rytířský kříž řádu Františka Josefa. Po svém odchodu z fakulty Pleischl vybudoval továrnu na nádobí s jím vyvinutým zdravotně neškodným (neolovnatým) smaltem. Zemřel ve vesnici Dorf an der Enns v Dolním Rakousku 31. července 1867.\n\nV roce 1882 byla na jeho, dnes již neexistujícím rodném domě (Jenišov čp. 12) odhalena pamětní deska.\n\nA.M. Pleischl provedl první rozbor vody v Praze (podrobně zpracoval rozbor vody z Vltavy i pražských studní a zpracoval rozbor pražské půdy Dále zkoumal prameny v Brandýse nad Labem, Houštce, Smečnu, Radnicích a v Bylanech. Byl propagátorem lázeňské léčby v Karlových Varech, Mariánských Lázních, Františkových Lázních a Teplicích. Vynalezl zdravotně nezávadný nekovový smalt. Pleischlovo dílo překročilo hranice tehdejšího Rakouska – Uherska hlavně důrazem na ochranu vodních zdrojů.\n\n\n"}
{"id": "1551397", "url": "https://cs.wikipedia.org/wiki?curid=1551397", "title": "Vogelsberg", "text": "Vogelsberg\n\nVogelsberg je pohoří vulkanického původu v Německu. Nachází se v zemském okrese Vogelsbergkreis ve spolkové zemi Hesensko. Má rozlohu 2500 km² a nejvyšším vrcholem je Taufstein se 773 metry nad mořem. Název znamená „Ptačí hory“ a je spojen s krajovou legendou o kováři, který vyzrál na čerta.\n\nVogelsberg je součástí Středoněmecké vysočiny, sousedí s pohořím Rhön na východě, Knüllem na severu, Spessartem na jihu a na západě přechází do nížiny Wetterau. Vznikl v důsledku sopečné činnosti před 20–15 miliony lety a je největším čedičovým masivem v Evropě. Vogelsbergem prochází hranice mezi povodím Rýna a Vezery, pramení zde řeky Schwalm a Nidda i přítoky Fuldy a Kinzigu. Nejbližším velkým městem je Fulda.\n\nOblast je lesnatá, převládá buk. Centrální část pohoří je chráněna jako Naturpark Hoher Vogelsberg. Žije zde rys ostrovid a kočka divoká, byla také hlášena pozorování vlka obecného.\n\nVogalsberg byl známý těžbou štěrku a železné rudy. V novější době je oblast využívána především k rekreaci, provozuje se jízda na běžkách, cyklistika i inline bruslení, na svazích hory Hoherodskopf byly vybudovány sjezdovky.\n\n"}
{"id": "1551399", "url": "https://cs.wikipedia.org/wiki?curid=1551399", "title": "NGC 3077", "text": "NGC 3077\n\nNGC 3077 je nepravidelná galaxie v souhvězdí Velké medvědice vzdálená od Země přibližně 12,4 milionů světelných let. Objevil ji William Herschel 8. listopadu 1801.\n\nGalaxie leží v severozápadním koutě Velké medvědice, asi 45′ jihovýchodně od galaxie Messier 81.\nBlízko ní je hvězda 8. magnitudy. Ve středně velkém hvězdářském dalekohledu vypadá jako oválná mlhavá skvrnka s jasným středem.\n\nJe to nepravidelná galaxie, která svým vzhledem připomíná eliptickou galaxii. Řadí se mezi pekuliární galaxie, protože obsahuje rozptýlená prachová mračna a protože má aktivní galaktické jádro. Kvůli tomuto jádru ji Carl Seyfert omylem zařadil mezi Seyfertovy galaxie.\n\nNGC 3077 je menším členem skupiny galaxií M81, která se nachází ve vzdálenosti přibližně 11,7 Mly (3,6 Mpc) od Země.\n\n"}
{"id": "1551403", "url": "https://cs.wikipedia.org/wiki?curid=1551403", "title": "Vilém Jindřich Bezdružický z Kolovrat", "text": "Vilém Jindřich Bezdružický z Kolovrat\n\nVilém Jindřich Bezdružický z Kolovrat, také z Kolowrat (5. listopadu 1589 Bystré – 11. července 1642) byl český šlechtic z rodu Kolovratů. Svou kariéru ukončil jako podkomoří králové v Čechách.\n\nNarodil se jako syn Jana Bezdružického z Kolovrat (1534–1604), který byl v letech 1577–1585 prezidentem rady nad apelacemi, a jeho 3. manželky Alžběty z Rožmitálu († po 1590), jejíž pradědeček byl přední velmož své doby Zdeněk Lev z Rožmitálu (před 1470–1535). \n\nStal se císařským komorníkem, císařským radou, hejtmanem Chrudimského kraje (1611–1612). Za svou účast ve stavovském povstání byl v roce 1623 souzen a potrestán, avšak to nebránilo tomu, aby v letech 1640–1642 z titulu podkomořího králové v Čechách spravoval příjmy věnných měst.\nByl pohřben ve Vídni.\n\nVilém Jindřich zdědil panství Bystré na Poličsku, ke kterému patřil zámek Bystré, městečko a 13 vesnic. V hospodaření se mu ovšem nedařilo. Z Bystrého byly také spravovány Čankovice s tvrzí, které Vilému Jindřichovi v roce 1625 postoupila královská komora a které byly dva roky předtím zkonfiskovány Petrovi Přibkovi z Otaslavic.\n\nPřed rokem 1612 se oženil s Janou z Hochhausenu († 1620, pohřbena v Praze), dcerou Václava z Hochhausenu a jeho manželky Anny z Krásného Dvora. Narodila se jim jedna dcera Anna Alžběta († 8. leden 1642, pohřbena v Bystrém), která se zasnoubila s hrabětem Thurnem, avšak zemřela před sňatkem.\n\n"}
{"id": "1551405", "url": "https://cs.wikipedia.org/wiki?curid=1551405", "title": "Energiewende", "text": "Energiewende\n\nEnergiewende (v překladu \"energetický přechod\") je označení pro kompletní energetickou přeměnu německé energetiky, jež by měla zajistit ekologicky šetrné, cenově dostupné a bezpečné dodávky energie s minimem skleníkových plynů. Hlavním pilířem energetické transformace je přechod k obnovitelným zdrojům energie a dosáhnutí hospodárnějšího nakládání s energiemi. Klíčovou částí programu je také snižování emisí skleníkových plynů, do roku 2050 až o 95 %.\n\nNěmecká vláda se na obsahu ambiciózního plánu shodla už v roce 2010, ale po havárii v japonské jaderné elektrárně Fukušima byl o rok později dokument ještě dodatečně přepracován. Do plánu energetické proměny byl přidán cíl o vyřazení jaderné energie. Německo by se mělo jádra zcela vzdát do roku 2022. \n\nDále:\n\nHlavní úskalí transformace je potřeba vyvinout a zabudovat nové rozvodné sítě a stanovit nové technologie skladování energie. \nRozložení zdrojů elektřiny a spotřebitelů bylo v Německu téměř ideální. Většina průmyslových celků se stejně jako fosilní a jaderné elektrárny nachází na jihu Německa. Tedy z jihu byla a je rozváděna elektrická energie do zbytku země.\nHlavní zdroj větrné energie se ale nachází na severu (pobřeží Baltského a Severního moře). Přenosová síť však nemá dostatečnou kapacitu na přenos elektrické energie vyrobené z větrných zdrojů. \nV Německu je silný odpor regionálních skupin, který se výstavbám energetické infrastruktury brání. To je jeden z důvodů, proč v současnosti není přenosová soustava rozvíjena v takové míře, jak je plánováno. \n\nKritizováno bývá i rozhodnutí z března 2011 uzavřít veškeré reaktory provozované před rokem 1980. To způsobilo okamžitý výpadek 6,4 procenta objemu výrobní kapacity země. Tento výpadek byl nahrazen uhelnými elektrárnami, které na rozdíl od jaderných elektráren produkují významné emise CO.\n"}
{"id": "1551409", "url": "https://cs.wikipedia.org/wiki?curid=1551409", "title": "Zlatý míč 1977", "text": "Zlatý míč 1977\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1977 získal dánský fotbalista Allan Simonsen z Borussie Mönchengladbach. Šlo o 22. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n"}
{"id": "1551415", "url": "https://cs.wikipedia.org/wiki?curid=1551415", "title": "Cauchyův vzorec", "text": "Cauchyův vzorec\n\nCauchyův vzorec, pojmenovaný po Augustinovi-Louisovi Cauchyovi, je důležitý vztah v komplexní analýze. Vyjadřuje skutečnost, že holomorfní funkce definovaná na nějaké oblasti je i se svými derivacemi zcela určena svými hodnotami na hranici této oblasti. Navíc umožňuje hodnotu holomorfní funkce uvnitř oblasti i všechny její derivace v nějakém bodě spočítat, známe-li hodnoty funkce na hranici. Cauchyův vzorec ukazuje, že v komplexní analýze „diferenciace je ekvivalentní integraci“, což v reálné analýze neplatí. \n\nNechť je otevřená podmnožina komplexní roviny a předpokládejme, že uzavřený disk je definován jako \n\na je obsažen v . Nechť je holomorfní funkce a nechť je kružnice orientovaná proti směru hodinových ručiček, která tvoří hranici . Pak pro každé ve vnitřku \n\nDůkaz tohoto tvrzení používá Cauchyovu-Goursatovu větu a jako tato věta vyžaduje pouze, aby byla komplexně diferencovatelná. Protože převrácená hodnota jmenovatele integrandu Cauchyho vzorce může být rozepsána jako mocninná řada v proměnné () - konkrétně když , tak \n\n- z toho vyplývá, že holomorfní funkce jsou analytické, tj. mohou být psány jako konvergentní mocninné řady. Takže je nekonečně diferencovatelná a \n\nTento vzorec je někdy označován jako Cauchyův diferenciační vzorec. \n\nVýše uvedená věta může být zobecněna. Kruh může být nahrazen jakoukoli uzavřenou rektifikovatelnou křivkou v , která jednou obtáčí bod . Navíc stačí požadovat, aby byla holomorfní v otevřené oblasti ohraničené cestou a spojitá na jejím uzávěru. \n\nNe každá spojitá funkce na hranici ovšem může být použita k vytvoření holomorfní funkce uvnitř této hranice, která odpovídá dané hraniční funkci.\n"}
{"id": "1551419", "url": "https://cs.wikipedia.org/wiki?curid=1551419", "title": "Ota Kars", "text": "Ota Kars\n\nOta Kars (* Praha) je český spisovatel a básník, autor úspěšných prozaických i básnických knih, držitel Magnesie Litera – Kosmas Ceny čtenářů za rok 2018. Býval přezdíván Iggy Pop české poezie. Sám se označuje za samozvaného veršotepce a prozorytce.\n\nNarodil se v Praze v porodnici na Štvanici.\n\nAbsolvoval základku i gymnázium v Nuslích. \n\nZa komunismu pracoval na vlakové překládce Nádraží Střed v Praze, jako závozník v Brně a také jako nekvalifikovaný učitel na základní škole na druhém stupni.\n\nOta Kars je bývalý performer v rámci různých aktivit v akčním básnickém seskupení Ota Kars und Karpeles a organizátor a aktivní účastník akcí Poetické Oko, HuLiDi a festivalu Kadeřábek.\n\nNyní opět žije a někdy píše v bytě na Letný, stejně jako dříve ve Strašnicích, Nuslích, v Líšni, Karlíně, Velvarech, Roudnici, Teplicích, Berlíně, Dejvicích, New Yorku a na Břevnově.\n\nVe svém textu, básni Ro_zmlácená krajina napsané v roce 2007, která vyšla ve sbírce Má láska je kurva, píše o svém životě, rodině a vztahu k malíři Georgesu Karsovi.\n\n\n\n\nObdržel několik ocenění za knihu o filmování a celém životě Tomáše Holého \"Jmenuju se Tomáš\". Např. Magnesia Litera – Kosmas Cenu čtenářů (2018) a ocenění Český Bestseller (2017).\n\nTrojsbírka Smrtelná hodina, Patetická utrpení lásky, Obscénní pohyby básní (souhrn jako Chutný juvenilní konvolut) byla Knihou týdne časopisu Týden (2007).\n\n"}
{"id": "1551435", "url": "https://cs.wikipedia.org/wiki?curid=1551435", "title": "Medaile 100 let Bulharského Červeného kříže", "text": "Medaile 100 let Bulharského Červeného kříže\n\nMedaile 100 let Bulharského Červeného kříže (: Медал 100-годишнина на Българския Червен кръст) bylo vyznamenání Bulharské lidové republiky založené roku 1977. Udílena byla za práci pro Červený kříž občanům Bulharska i cizincům.\n\nMedaile byla založena dne 16. listopadu 1977 výnosem Národního shromáždění č. 1849. Založena byla při příležitosti 100. výročí založení Bulharského Červeného kříže, ale byla udílena jako medaile záslužná, nikoliv pamětní. Oceněnými mohli být občané Bulharska i cizí státní příslušníci za jejich práci pro Červený kříž a za přínos pro rozvoj této organizace. Vyznamenaným byla medaile předávána v červené krabičce a s dekretem.\n\nMedaile měla tvar pozlacené osmicípé hvězdy s cípy složenými z paprsků. Uprostřed byl červeně smaltovaný znak Červeného kříže. Zadní strana medaile byla bez smaltu. Uprostřed byl nápis v cyrilici Българския Червен кръст \"(Bulharský červený kříž)\" pod kterým byly uvedeny dva letopočty 1878 • 1978. Nad nápisem byl drobný znak Mezinárodního červeného kříže obklopený vavřínovým věncem.\n\nStuha byla bílé barvy s úzkými pruhy bílé, zelené a červené barvy při obou okrajích. Použitými barvami tak odpovídala bulharské vlajce. Stuha byla buď klasického typu nebo jí byla pokryta kovová destička ve tvaru pětiúhelníku. V obou případech byla stuha k medaili připojena pomocí jednoduchého očka.\n\n"}
{"id": "1551437", "url": "https://cs.wikipedia.org/wiki?curid=1551437", "title": "Zlatý míč 1978", "text": "Zlatý míč 1978\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1978 získal anglický fotbalista Kevin Keegan z Hamburgeru SV. Šlo o 23. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n"}
{"id": "1551445", "url": "https://cs.wikipedia.org/wiki?curid=1551445", "title": "Dianatempel (Mnichov)", "text": "Dianatempel (Mnichov)\n\nDianin pavilon ve dvorní zahradě Královské rezidence Mnichov, Německo, je dvanáctistranný pavilon z období renesance s osmi otevřenými a čtyřmi uzavřenými klenutými arkádami. Je to místo křížení hlavních a diagonálních os dvorní zahrady \"Hofgarten\".\n\nPavilon byl postaven v italském stylu společně s dvorní zahradou \"Hofgarten\" v letech 1613 až 1617 za doby vlády bavorského vévody a kurfiřta, Maximiliána I. Vytváří střed zahrady a jeho autorem byl pravděpodobně architekt Heinrich Schön kolem roku 1615. Střechu pavilonu zdobí kopie bronzové sochy Tellus Bavarie, patronky Bavorska, od německoholandského sochaře Huberta Gerharda z roku 1623. Originál sochy z roku 1594 je od Hanse Krumppera a symbolizuje bohatství Bavorska. Nyní je součástí bronzové sbírky v muzeu Královské rezidence (\"Residenzmuseum\") v Mnichově. Ve stěnách uvnitř pavilonu jsou čtyři fontánky, zdobené mušlemi.\nStejně jako celá zahrada \"Hofgarten\" je i Dianin pavilon obvykle veřejnosti přístupný. Výjimky jsou ojedinělé, třeba při\n\nnatáčení filmů (například pro Tři mušketýry roku 2011). Přístup z náměstí Odeonsplatz bývá při významných událostech konaných na tomto náměstí také uzavřen (například při festivalu klasické hudby).\n\nV pavilonu se konají koncerty a návštěvníky parku baví i pouliční muzikanti. Večer se z něj stává neoficiální a neformální místo setkávání tanečníků (Tango Argentino, Salsa a Swing). Tyto nekomerční akce se tolerují, pokud nejsou obyvatelé nebo ostatní obtěžováni hlukem. Za slunečního nedělního odpoledne návštěvníci parku někdy vytvoří obecenstvo, které tanečníky sleduje. Pro takové akce je však nutné povolení Bavorské správy státních zámků, zahrad a jezer, které musí mít zejména pouliční hudebníci.\n\n\n"}
{"id": "1551446", "url": "https://cs.wikipedia.org/wiki?curid=1551446", "title": "Limity jsme my", "text": "Limity jsme my\n\nLimity jsme my je volné české uskupení zaměřující se z pozic klimatické spravedlnosti především na kritiku těžby a spalování uhlí v České republice. Jedná se o skupinu hlásící se k širšímu hnutí za klimatickou spravedlnost, které se jako ke svému základní inspiraci hlásí k německému hnutí Ende Gelände. Hnutí Limity jsme my vzniklo v roce 2015 v souvislosti s debatami o možnosti prolomení limitů těžby v severních Čechách. Nejviditelnějšími aktivitou hnutí bylo uspořádání tří Klimakempů v letech 2017, 2018 a 2019.\n\nHnutí zaměřuje svoji kritiku především na těžbu hnědého uhlí v Severních Čechách v mostecké pánvi a na s touto těžbou bezprostředně provázané elektrárny, především na elektrárny Chvaletice a Počerady. Konkrétně je pak jeho kritika zacílena především na skupinu Severní energetická kontroverzního podnikatele Pavla Tykače a na společnost ČEZ. Zásadním argumentem pro možné okamžité ukončení velké části těžby hnědého uhlí a pro uzavření některých elektráren využívaným aktivisty je především velký objem exportu elektřiny mimo Českou republiku.\n\nPožadavkem hnutí je vedle co nejrychlejšího ukončení těžby také zajištění spravedlivého přechodu k novým zdrojům energie, který proběhne s ohledem na zájmy zaměstnanců stávajících těžebních společností.\n\nHnutí se ve svém působení řídí vlastním manifestem, ve kterém vytyčuje své cíle (ukončení těžby a spalování uhlí a všech ostatních fosilních paliv, klimatická spravedlnost, spravedlivý přechod na uhlíkově neutrální ekonomiku) a definuje nenásilnou přímou akci jako prostředek kterým jich chce dosáhnout. Důraz je kladen na nehierarchii, otevřenost, nenásilí, uržitelnost či solidaritu.\n\nZákladní aktivitou, s níž je skupina spojena byly tři české Klimakempy - první český Klimakemp v roce 2017 v Horním Jiřetíně, druhý Klimakemp v roce 2018 v obci Louka u Litvínova a třetí Klimakemp v roce 2019 u obce Veltruby. Vedle těchto velkých akcí se Limity jsme my spolu s dalšími organizacemi účastní menších happeningů a přímých akcí. Současně se podílí na organizování přednášek, workshopů a vzdělávacích aktivit spojených s tématem klimatické krize a těžby uhlí v České republice. Veřejně se připojuje také k akcím pořádaným zahraničními organizacemi jako byly například protesty hnutí Ende Gelände v roce 2018 odehrávající se v kontextu boje o zachování Hambašského lesa.\n\n"}
{"id": "1551447", "url": "https://cs.wikipedia.org/wiki?curid=1551447", "title": "Co na to Češi", "text": "Co na to Češi\n\nCo na to Češi je česká televizní soutěž, premiérově vysílaná na TV Nova od 21. března 2016.\n\nPořad je vysílán každý všední podvečer od 17.30 na TV Nova. Moderátorem soutěže je Tomáš Matonoha.\n\nSoutěž se skládá z 5 základních soutěžích kol a následného finále. V každém díle mezi sebou soutěží 2 týmy, z nichž každý je složen z 5 členů. Každá otázka je kladena 100 respondentům. Tým pořadu následně odpovědi zpracuje, a tím získá finální data, která putují do soutěže. Každá odpověď respondenta je potenciální jeden bod pro soutěžící. \n\nV každém kole vyzve moderátor Tomáš Matonoha z obou týmů jednoho soutěžícího a položí jednu soutěžní otázku. Ten soutěžící, který je přihlášen první, jako první odpovídá. Trefí-li nejčastější odpověď (tzv. „top“ – odpověď, kterou zodpovědělo nejvíce respondentů), má tým strategickou možnost rozhodnout se, zda otázku chce, nebo ne. V případě, že soutěžící netrefí „top“, dostává šanci druhý soutěžící. Pokud ten trefí „top“, možnost rozhodnutí získává jeho tým. Následně moderátor klade soutěžícím v týmu na stále stejnou otázku. Pokud se tým třikrát v odpovědích zmýlí, dostává šanci odpovědět a zároveň získat veškeré body kola druhý tým.\n\nTřetí a čtvrté kolo je nazváno „dvojitá šance“, počet bodů z těchto kol je zdvojnásoben. Poslední, páté kolo je „trojitá šance“, počet bodů je tedy ztrojnásoben.\n\nVítězem základního kola je ten tým, který získá za 5 kol více bodů. Tento tým zároveň postupuje do další epizody pořadu.\n\nTým, který v základních kolech zvítězí, vyšle do finále 2 své zástupce. Úkolem prvního soutěžící ho je odpovědět na 5 položených otázek do 20 vteřin. Následně druhý soutěžící odpoví na pět totožných otázek, ovšem s tím rozdílem, že na odpovědi má 25 vteřin. Zároveň se ale jeho odpovědi nesmí shodovat s odpověďmi prvního soutěžícího. Na takovou shodu je soutěžící režií ihned upozorněn zvukovým signálem a následně má možnost svou odpověď změnit.\n\nPokud se týmu podaří získat nejméně 200 bodů, tým získává 50000 Kč.\n\n"}
{"id": "1551448", "url": "https://cs.wikipedia.org/wiki?curid=1551448", "title": "Zlatý míč 1979", "text": "Zlatý míč 1979\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1979 získal anglický fotbalista Kevin Keegan z Hamburgeru SV, který tak vyhrál podruhé za sebou. Šlo o 24. ročník ankety, organizoval ho časopis \"France Football\" a výsledky určili sportovní publicisté z 26 zemí Evropy.\n\n"}
{"id": "1551449", "url": "https://cs.wikipedia.org/wiki?curid=1551449", "title": "Luboš Dörfl", "text": "Luboš Dörfl\n\nLuboš Dörfl (* 1969 Hořovice) je český soudce, od ledna 2020 předseda Vrchního soudu v Praze.\n\nVystudoval Právnickou fakultu Univerzity Karlovy v Praze (získal titul Mgr.). V justici pracuje nepřetržitě od roku 1993, kdy nastoupil jako justiční čekatel. Soudcem byl jmenován v roce 1995.\n\nSoudit začínal u Okresního soudu v Nymburce, kterému pak od roku 1998 šéfoval. V roce 2005 přešel ke středočeskému krajskému soudu, kde byl místopředsedou. V letech 2011 až 2014 působil u pražského vrchního soudu, v letech 2014 až 2020 řídil Krajský soud v Ústí nad Labem.\n\nV roce 2019 zvítězil ve výběrovém řízení na post předsedy Vrchního soudu v Praze, porazil v něm dosavadního místopředsedu soudu Jana Sváčka. V prosinci 2019 jej do funkce jmenoval prezident Miloš Zeman, a to s účinností od 2. ledna 2020. Do funkce na místo odcházejícího Jaroslava Bureše jej uvedla ministryně spravedlnosti ČR Marie Benešová.\n"}
{"id": "1551450", "url": "https://cs.wikipedia.org/wiki?curid=1551450", "title": "Josef Hladík (sochař)", "text": "Josef Hladík (sochař)\n\nJosef Hladík (13. května 1874 Praha – 22. ledna 1948 Olomouc) byl sochař a štukatér, vlastenec a vášnivý divadelní ochotník, fotograf, provozovatel kin a půjčovny filmů.\n\nŽivot Josefa Hladíka nezačal příliš šťastně. Rodiče nebyli schopni se o malého Josefa postarat, proto jej odložili na ulici. Novorozence nalezl v Praze na Starém Městě před svým domem švec a společně se svou ženou se stali jeho pěstouny. Dle křestního listu, který měl nalezenec v povijanu, byli jeho rodiči Anna a František Hladíkovi. Se svými biologickými rodiči se Josef Hladík nikdy nesetkal. V početné pěstounské rodině žil až do roku 1895, kdy se za prací přestěhoval do Olomouce.\n\nŠevcovské povolání jeho pěstouna bylo patrně důvodem, proč se měl vyučit rukavičkářem. Toto řemeslo ho však nebavilo, a tak nastoupil do učení k Františku Olivovi v Praze. V jeho dílně se vyučil štukatérem a sochařem. Měl velké štěstí, že se zde setkal s Ladislavem Šalounem, budoucím akademickým sochařem a autorem Husova pomníku v Praze na Staroměstském náměstí. Šaloun umělecky ovlivnil Hladíka více než Oliva a formoval ho nejen jako sochaře, ale také jako všestranného umělce a zapáleného vlastence. Nasměroval mladého učně do ochotnického divadla, kde již Šaloun působil jako režisér, herec i zpěvák. Hladík se zde poprvé postavil na divadelní prkna.\n\nPo vyučení mistr Oliva doporučil Hladíka do sochařsko-štukatérské dílny Františka Vyhnánka v Olomouci, kde pak Hladík strávil zbytek života a zúročil své všestranné umělecké nadání. V roce 1895 se tedy přestěhoval do Olomouce. Vyhnánek v době Hladíkova příchodu již začal se stavbou svého rodinného domu a nové dílny v Úřední ulici, nynější třídě Svornosti 15. Zde se Hladík významně podílel na vnitřní i venkovní štukové výzdobě domu (dosud zachováno). Krátce po svém příjezdu do Olomouce se Hladík zapojil také do činnosti ochotnického divadla jako herec a později i jako režisér.\n\nVyhnánkova firma se zdárně rozvíjela a protože to byla jediná štukatérská firma na střední Moravě, neměla o zakázky nouzi. Z návalu zakázek se však mistr Vyhnánek nervově zhroutil a Hladík se musel ujmout vedení firmy. Vyhnánek po půl roce nemoci zemřel (1900) a v roce 1901 si Hladík vzal ovdovělou Kateřinu (Vyhnánkovou) za ženu, jak bylo tehdy mezi řemeslníky obvyklé. Jejich manželství bylo dle Hladíkových zápisků šťastné, avšak bezdětné.\n\nFirma se zdárně rozrůstala o nové zaměstnance a pracovala na výzdobě mnoha soukromých i veřejných budov, zejména na Moravě. Mezi zakázky, jichž si Hladík nejvíce cenil, patřila rozsáhlá rekonstrukce Arcibiskupského paláce včetně realizace sochy sv. Václava v životní velikosti nad vstupem do budovy (dosud zachována), výzdoby hlavního sálu a dalších místností (1904-1906). Spokojenost arcibiskupa Františka Bauera s provedenými pracemi vyústila v další zakázky - tvorbu pamětních medailí s portréty olomouckých arcibiskupů Bauera, Kohna, Stojana, Prečana a také amerického biskupa Kubelky z Milwaukee u Chicaga. V době náročné rekonstrukce arcibiskupského paláce Hladík současně získal zakázky na opravu kostela v Tršicích a výzdobu gymnázia ve Vyškově. Další významnou sakrální prací byla rekonstrukce a doplnění sochařské výzdoby Sarkanderovy kaple v Olomouci.\n\nHladík byl všestranným umělcem, který kromě svého působení v sochařsko-štukatérské dílně a vedle divadelního ochotnictví provozoval 3 kina (Kosmos a Orion v Olomouci, kino ve Velké Bystřici) a půjčovnu filmů. Byl také nadšeným fotografem a cestovatelem. Kromě častých pracovních cest do Rakouska a Itálie podnikl velkou cestu do Afriky, Egypta (Karnak), Izraele a Sudánu. O této cestě sepsal cestopis, který se však nedochoval.\n\nJosef Hladík byl také zapáleným vlastencem, o čemž svědčí realizace plastik významných osobností z české historie – např. Jana Husa, Jana Žižky, Amose Komenského, Bedřicha Smetany, Jaroslava Vrchlického, Boženy Němcové, T. G. Masaryka…\n\nVelký objem zakázek vedl k dalšímu rozšiřování dílny. Počet zaměstnanců firmy se měnil dle množství zakázek a během jejího trvání se zde vystřídalo celkem 218 zaměstnanců. Hladíkova firma působila nejen na Moravě a v Čechách, ale i v Rakousku a na Slovensku. Kromě sochařsko-štukatérské dílny v Olomouci Hladík vlastnil v Pavlovicích firmu se 60 zaměstnanci na výrobu umělého mramoru a kamene, schodů a terazza.\n\nManželka Kateřina, která mu významně pomáhala s organizací zakázek i chodem firmy, zemřela v roce 1914. Po její smrti se seznámil s Marií Mičkalovou (21. 1. 1899 – 5. 6. 1946), biletářkou kina Kosmos, se kterou měl celkem čtyři dcery. Z nemanželského svazku se jim narodily dvě dcery Vlasta (1920) a Milada (1922). V roce 1931 se Josef Hladík s Marií oženil a následující rok se jim narodila třetí dcera Ludmila (1932). Hladík celý život toužil po synovi, a proto když se mu narodilo poslední dítě, opět dcera, dostala jméno po otci – Josefa (1938). Manželka Marie v pouhých 46 letech zemřela a dva roky poté zemřel ve svých 74 letech i Josef Hladík. \n\nHladíkovým úmrtím jeho dílny zanikly. O nejmladší dceru Josefu se starší sestry nedokázaly postarat, proto byla na vychování poslána nejprve do kláštera ve Šternberku a po jeho zrušení vystřídala několik dětských domovů. Kromě jména po otci tak Josefa zdědila i osud dítěte vytrženého z rodiny a rodinná historie se vrátila zpět na svůj smutný začátek. Přesto Josefa na svůj osud nezanevřela, díky své houževnatosti a optimismu se dokázala poprat se životem. \n"}
{"id": "1551452", "url": "https://cs.wikipedia.org/wiki?curid=1551452", "title": "Josef Hladík", "text": "Josef Hladík\n\nJosef Hladík může být:\n\n"}
{"id": "1551457", "url": "https://cs.wikipedia.org/wiki?curid=1551457", "title": "Rychtrova bouda", "text": "Rychtrova bouda\n\nRychtrova bouda je název stavení čp. 74 v krkonošské obci Benecko, okrese Semily v Libereckém kraji. Nachází se při hlavní silnici III/28626 v nadmořské výšce 764 metrů.\n\nPrvní zmínky o čísle popisném 74 pocházejí z roku 1817. Dům v té době představoval typickou krkonošskou chalupu, obývanou domácími tkalci. Domácímu tkalcovství byla podřízena kompozice stavení v velkou obývací světnicí s řadou oken na jižní a západní straně a nezbytným hospodářským zázemím orientovaným do stráně. V roce 1870 přešel dům do vlastnictví rodiny Rychtrovy. \n\nV roce 1893 se v domě narodil Bohumil Rychtr. Ten v roce 1926 budovu nechal přestavět z ryze hospodářského stavení na ubytovací zařízení. V první fázi přestavby bylo dostavěno ubytovací křídlo s prvními třemi pokoji, následně, v roce 1931 byl dům rozsáhle rozšířen a modernizován pro účely provozování pohostinské činnosti. Jako Restaurant u Rychtrů se zařadil do benecké \"velké šestky\" pohostinských zařízení spolu s hotely Krakonoš, Kubát a Sůva a boudami Hančovou a Martinovka. Kuchyni vedla u Šroubka vyučená Anežka Rychtrová, na place pomáhal syn Arno Rychtr a dcera Libuše.\n\nV rámci přestavby byla původní chalupa výrazně modernizována a opatřena na svou dobu nejmodernější výbavou. Po hotelu Kubát šlo o druhý benecký podnik, opatřený ústředním topením a tekoucí teplou vodou na pokojích. Dům měl domácí telefon a přivolávací systém na pokojích a dlouhou dobu fungoval i jako veřejná telefonní stanice. Schodiště do patra nechal Bohumil Rychtr vyřezat z modřínového dřeva, každý pokoj byl opatřen nábytkem a doplňky ve své charakteristické barvě. Hostům sloužila terasa před domem, hřiště pro děti a rozsáhlý inventář. Rozsah služeb zahrnoval i možnost dopravy z Vrchlabí nebo Jilemnice. Hostům byla k dispozici i veliká koupelna, obložená v té době moderními černými skleněnými dlaždicemi.\n\nV meziválečném období si Rychtrovu boudu oblíbila především středostavovská klientela (převážně pražská a brněnská), jejíž příslušníci využívali provozovnu i jako letní rodinné byty. Během války byla provozovna rekvírována pro potřeby ubytování německých uprchlíků a několik týdnů sloužila i jako ubytovací zařízení Hitlerjugend. \n\nV poválečném období se Bohumil Rychtr pokoušel podnik rozšířit, plánované přestavbě ale zabránilo jeho zatčení a odsouzení ve vykonstruovaném procesu s velezrádci a špióny z Jilemnicka v roce 1952. Podnik byl znárodněn a předán do správy Lidového spotřebního družstva Jednota. O obsazení se starala organizace ROH Rekrea. Rodině Bohumila Rychtra a jeho dcery Libuše Kovářové bylo povoleno nemovitost dále obývat, Libuše Kovářová pracovala jako správcová. Podnik do provozovny neinvestoval prakticky žádné prostředky, dům byl veden jako dependance Martinovy boudy a jeho stav se neustále zhoršoval. Kromě turnusové odborářské rekreace rodin v letních měsících (typicky po týdnech se střídáním turnusu v neděli) byla bouda obsazena školami v přírodě, lyžařskými kursy (žáci sedmých tříd ZDŠ, druhých ročníků středních škol a vysokoškoláci). Bývalá velká jídelna byla v šedesátých a sedmdesátých letech využívána i jako učebna pro střední průmyslové školy. V roce 1974 zvažovalo družstvo Jednota demolici budovy kvůli jejímu celkově zchátralému stavu, zásluhou předsedy družstva Adlofa ale byla místo demolice provedena dílčí rekonstrukce objektu, v jejímž rámci bylo modernizováno ústřední topení, rozvody elektřiny a obměněn inventář. Stěny byly obloženy umakartovým obložením a původní dřevěné podlahy byly překryty zátěžovým jekorem. Původní hospodářská část domu a garáže byly změněny na uhelnu a prádelnu. \n\nV roce 1990 se rodině Kovářově podařilo nemovitost restituovat a za přispění Arno Rychtra částečně zrekonstruovat. Vytápění koksem bylo nahrazeno plynovým topením a byla změněna dispozice zadní technické části. Současně bylo rekonstruováno severozápadní křídlo budovy, kde po vybourání původního sociálního zázemí vznikl prostor pro apartmánový blok. Ten zahrnuje kuchyni pr návštěvníky, sociální zázemí s koupelnou a dvojici velkých, bohatě prosvětlených pokojů. Původní jídelna v přízemí byla upravena na společenskou místnost. Restaurační provoz nebyl obnoven, v současnosti podnik funguje jako nenáročné ubytovací zařízení s kapacitou dvou desítek lůžek v celkem osmi pokojích. Podnik je pro výhodnou polohu bezprostředně u lyžařského areálu vyhledáván mladými rodinami a skupinami sportovců. \n\n"}
{"id": "1551459", "url": "https://cs.wikipedia.org/wiki?curid=1551459", "title": "Dušan Hergott", "text": "Dušan Hergott\n\nDušan Hergott (29. října 1959 Svätý Jur – 16. ledna 2006) byl slovenský hudebník, zpěvák, bubeník a bavič, známý především jako člen skupiny Senzus.\n\nZemřel 16. ledna 2006 ve věku 46 let.\n\n"}
