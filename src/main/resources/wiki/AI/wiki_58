{"id": "1547340", "url": "https://cs.wikipedia.org/wiki?curid=1547340", "title": "Bobby, It's Cold Outside", "text": "Bobby, It's Cold Outside\n\nBobby, It's Cold Outside (česky doslovně Policajte, venku je zima) je 10. díl 31. řady amerického animovaného seriálu Simpsonovi. Režisér dílu zatím byl Steven Dean Moore, scénář napsali Jeff Westbrook a John Frink. Ve Spojených státech měl premiéru 15. prosince 2019 na televizní stanici Fox. Nebylo oznámeno, zda bude tento díl (a celkově tato řada) vysílán i v Česku.\n\nLevák Bob hraje Santu Clause ve springfieldském vánočním zábavním parku a někdo ukradl balíčky s vánočními dárky pro Springfielďany.\n"}
{"id": "1547341", "url": "https://cs.wikipedia.org/wiki?curid=1547341", "title": "Fridrich August Jiří Saský", "text": "Fridrich August Jiří Saský\n\nFridrich August Jiří Saský (15. ledna 1893, Drážďany – 14. května 1943, Groß Glienicke) byl saský korunní princ, kněz a jezuita.\n\nNarodil se 15. ledna 1893 v Drážďanech jako syn prince Fridricha Augusta III. Saského a jeho manželky arcivévodkyně Luisy Toskánské. Jeho sourozenci byli princové Fridrich Kristián, Ernst Heinrich a princezny Markéta Karola, Marie Alix a Anna Monika.\n\nPo rozvodu jeho rodičů roku 1902, převzal jeho otec zodpovědnost za své děti. \n\nVzdělával se svými sourozenci v \"princovské škole\", kterou založil jeho otec. Když mu bylo 11 let, stal se korunním princem. \n\nRoku 1912 získal středoškolské vzdělání a začal studovat politologii a poté ekonomii na Vratislavské univerzitě. Studium trvalo tři měsíce. Během studia vstoupil do studentského katolického bratrství KDSt.V. Winfridia.\n\nPo studiu vstoupil do Prvního granátnického pluku č. 100. V tomto pluku sloužil i jeho přítel Ludwig Renn. \n\nKdyž byl vyslán na frontu v První světové válce, byl povýšen do hodnosti kapitána. Během prvních měsíců války utrpěl vážné zranění nohy. Roku 1915 mu císař Vilém II. Pruský mu předal Železný kříž.\n\n27. července 1916 vstoupil do Skupiny armád korunní princ Ruprecht. Dne 30. srpna 1916 získal Vojenský řád sv. Jindřicha.\n\n30. listopadu 1917 byl povýšen do hodnosti majora a a začal vést První saský královský pěší pluk č. 104. Tento pluk vedl do 22. května 1918.\n\nNa jaře 1918 noviny oznámily jeho zásnuby s vévodkyní Marií Amalií, dcerou vévody Albrechta Württemberského. Konec saského království a touha po kněžství tyto zásnuby zrušila. \n\n13. listopadu 1918 jeho otec abdikoval a roku 1919 se Fridrich vzdal nástupnictví na trůn. Začal studovat filosofii na Univerzitě v Tübingenu a na Vratislavské univerzitě. Teologii studoval na Freiburské univerzitě. Mezitím vstoupil k jezuitům.\n\n15. července 1924 byl vysvěcen na kněze a pastoračně působil v Berlíně.\n\nZemřel 14. května 1943 při plavání v jezeře Groß Glienicke v Berlíně. Jeho tělo bylo nalezeno za několik týdnů po smrti. Byl pohřben v katedrále Nejsvětější Trojice v Drážďanech.\n\nTituly\nVyznamenání\n"}
{"id": "1547342", "url": "https://cs.wikipedia.org/wiki?curid=1547342", "title": "Státní znak Doněcké lidové republiky", "text": "Státní znak Doněcké lidové republiky\n\nStátní znak DLR je oficiálním státním symbolem neuznané Doněcké lidové republiky, společně s vlajkou a hymnou.\n\nZnak obsahuje stříbrného dvouhlavého orla z roztáhnutými křídly. Na orlově hrudi je šarlatový štít, na kterém je vyobrazen archanděl Michael ve stříbrném obleku a se zlatým mečem. Původní štít byl převzat ze znaku Kyjeva .\n"}
{"id": "1547343", "url": "https://cs.wikipedia.org/wiki?curid=1547343", "title": "Karel Kraus (právník)", "text": "Karel Kraus (právník)\n\nKarel Kraus (německy Karl Kraus), (7. května 1866, Moravská Ostrava – 17. srpna 1919, Moravská Ostrava) byl právník, podnikatel a majitel nemovitostí v Ostravě.\n\nRodiči Karla Krause byli Josef Kraus (1828–1881) a Emilia, dcera Karla Heiterera. Dne 7. května 1896 se oženil s Eleonorou „Lorou\" Margarethou Marií (*5. září 1878, Vídeň) dcerou Antona Himmelbauera, továrníka ve Vídni a Mathildy roz. Kögler. V manželství se narodili tři synové Karel, Herbert a Günther Reinhard Ferdinad (13. července 1914, Moravská Ostrava – 22. duben 1998, Vídeň).\n\nKarel Kraus patřil k předním představitelům německé obce v Moravské Ostravě Řadil se k investorům, kteří na přelomu 19. a 20. století ovlivnili architekturu města.\n\nV roce 1893 postavil v Přívoze tzv. Krausovu dělnickou kolonii, slangově Krausovec. Vzniklá ulice byla pojmenována Krausova (německy Krausgasse), v roce 1912 přejmenována na Dr. Karla Krause (německy Dr. Carl Krausgasse). Ulice zanikla v roce 1919.\n\nV roce 1910 si nechal na Nádražní ulici postavit jednopatrovou secesní vilu, které byla po jeho smrti v letech 1921–1922 přestavěna pro potřeby České banky Union.\n\nV letech 1911–1913 postavil 21 činžovních domů na místě bývalé dělnické kolonie, kterou postavil jeho otec, a které se říkalo Krausova kolonie (německy Kraus Kolonie). Kolonie byla postavena ve dvou etapách, první v letech 1872–1878 a druhá později. Celkem bylo postaveno 16 jednopatrových nájemních domů. Kolonie byla v lokalitě Ostrauer Straße a Elisabeth Gasse. Činžovní domy, které byly postaveny na jejím místě, na počátku 20. století, daly za vznikl ulicím: Krausova (1911: Josef Krausgasse, 1951: S. K. Neumanna), Roseggerova (1911: Roseggergasse, 1919: Chelčického) a Mlýnská. Investorem výstavby byl Karel Kraus. Autorem urbanizačního projektu byl adjunkt městského stavebního úřadu v Moravské Ostravě Ing. Ignatz Faigl (*1873), projekty jednotlivých domů připravil jeho bratr, vídeňský architekt Ludwig Faigl (*1874), který byl spoluautorem projektu evangelického kostela. Např. stavbu domu na ulici Mlýnská č.p. 702 provedli ostravští stavitelé Vincenz Heinz & Gustav Kulka. Výstavba probíhala i po jeho smrti v roce 1919, resp. byla dokončena v roce 1924.\n\nPřed rokem 1919 vlastnil v Mariánských horách svažitou parcelu, která měla v roce 1940 místní název Krausův důl (německy Schluchtenweg, 1931: Náprstkova).\n\nPatřil mezi členy německé obce v Moravské Ostravě, kteří se zasadili o výstavbu Německého domu. Byl také členem politických sdružení a spolků:\n\n\n\n"}
{"id": "1547344", "url": "https://cs.wikipedia.org/wiki?curid=1547344", "title": "GreyCortex", "text": "GreyCortex\n\nGreyCortex je společnost se sídlem v Brně. Zabývá se výzkumem síťového toku a analýzou moderního malwaru. Produkt společnosti, Mendel je nástroj na analýzu síťového přenosu (NTA), který identifikuje počítačové hrozby a útoky pomocí umělé inteligence a strojového učení. Tento software poskytuje podrobnou viditelnost síťového přenosu pro forenzní analýzu a obranu před různými poškozeními infrastruktury.\n\nDva ze zakladatelů společnosti, Michal Drozd a Petr Chmelař, se setkali v roce 2009 na brněnském Vysokém učení technickém během doktorského studia. Petr Chmelař se zde zabýval data miningem a strojovým učením v rámci analýzy obrazu a videa, v nichž analyzoval například chování osob v prostředí letiště. Se svou metodou několikrát po sobě úspěšně absolvoval prestižní US NIST Challenge. Michal Drozd se zabýval počítačovou bezpečností, konkrétně se jednalo o analýzu chování na míru připraveného síťového malware, jeho projevů, a především možností jeho detekce v rámci síťové komunikace. Jeho zkušenosti vycházely z útoků na komerční společnosti při penetračních testech, s využitím metod sociálního inženýrství.\n\nV roce 2013 došlo k přesunu z akademického prostředí pod skupinu Cleverlance, která do dalšího vývoje produktu vložila prvotní investici, za jejíž pomoci se podařilo kolem produktu postavit menší tým a produkt se v roce 2014 dostal na trh k prvním zákazníkům pod tehdejším názvem TrustPort Threat Intelligence.\n\nDalší rozvoj ale nebyl jednoduchý a začaly první úvahy o vyčlenění projektu do samostatné společnosti. V tuto dobu do jednání vstoupil další ze zakladatelů a současný ředitel GreyCortexu Petr Chaloupka, který v předchozí době působil jako manažer v AVG Technologies a Konica Minolta. Po úvodním představení záměru založení vlastní společnosti Václavu Muchnovi z Y Soft a jeho kolegům z Y Soft Ventures, čimž začalo jednání o vyčlenění ze skupiny Cleverlance a založení vlastní společnosti právě s investiční podporou ve výši 1,3 miliónu USD.\n\nZ původních osmi zakladatelů, kteří ve společnosti i nadále na různých pozicích působí, měla na konci roku 2019 společnost více než 40 zaměstnanců a plánovala expanzi na globální trhy, přičemž se od počátku soustředila na „domácí“, tedy český a slovenský trh. Mezi první zákazníky společnosti GreyCortex patřila například Česká pošta, Kiwi.com nebo Státní univerzita v Mexiku.\n\nV současnosti se Mendel také používá jako součást povinného bakalářského kurzu „Bezpečnost informačních a komunikačních technologií 2“, který je na Fakultě elektrotechniky a komunikačních technologií nabízen v programu Informační bezpečnost.\n\n24. října 2019 uspořádala společnost první bezpečnostní konferenci s názvem GreyCortex Day, které se zúčastnili partneři, přednášející z oblasti kybernetické bezpečnosti, zákazníci a odborná veřejnost.\n\nJeště v průběhu roku 2016 začala jednání se společností ESET o vstupu GreyCortexu do ESET Technology Alliance, která byla úspěšně završena v první polovině následujícího roku. Firmě se tak kromě vlastních, již existujících či budovaných obchodních kanálů otevřela cesta do více než 200 zemí světa, kde ESET působí.\n\n18. ledna 2019 se společnost GreyCortex připojila k Microsoft Cybersecurity Tech Accord. Tím se celkově 79 signatářů, mezi ktere patří společnosti jako Tenable, FireEye, F-Secure, VMware nebo RSA, zavázalo k neustálému zlepšování bezpečnosti kybernetického prostoru.\n\nOd podzimu 2017 má firma obchodní zastoupení v Polsku a začátkem roku 2018 založila v Japonsku první pobočku mimo Evropu, z níž řídí aktivity v celém regionu Asie a Pacifiku (APAC).\n\nV roce 2019 pokračoval další růst společnosti a po dokončení verze produktu pro zabezpečení a monitoring SCADA / OT (průmyslových sítí), získala v tomto segmentu první zákazníky.\n\nV březnu roku 2019 se jako jediná firma z kontinentální Evropy dostala do žebříčku společnosti Gartner jako jeden z klíčových vendorů NTA řešení.\n\nPro zpracování dat využívá Mendel implementaci vlastního protokolu ASNM, a to kvůli nevyhovující vlastnosti agregace dat protokolu IPFIX.\n\nZákladní funkce monitorování sítě umožňuje automaticky poznat nežádoucí síťovou komunikaci a aktivitu uživatelů, infikované stanice, útoky a anomálie v celkové datové síti a její aplikacích skrz známé signatury, které jsou průnikem vnitřního výskumu a neveřejné databáze společnosti ProofPoint.\n\nKomponenta, která analyzuje datové toky skrz strojové učení, se nazývá Network Behaviour Analysis (NBA). Analýza síťového chování může na rozdíl od systémů založených na signaturách, jako je antivirový software, detekovat nové nebo stále neznámé hrozby a útoky.\n\nTřetím prvkem řešení, je integrační a korelační metodika, která umožnuje vytvářet události rozšířeny o kontext a návaznost k ostatním hrozbám.\n\n\n"}
{"id": "1547349", "url": "https://cs.wikipedia.org/wiki?curid=1547349", "title": "Ladies Open Lausanne 2019 – ženská čtyřhra", "text": "Ladies Open Lausanne 2019 – ženská čtyřhra\n\nŽenská čtyřhra Ladies Open Lausanne 2019 probíhala ve druhé polovině července 2019. Do deblové soutěže tenisového turnaje, poprvé konaného na antuce v Lausanne, nastoupilo šestnáct dvojic. Obhájcem titulu byl pár Alexa Guarachiová a Desirae Krawczyková, jehož členky nestartovaly společně. Krawczyková se rozhodla turnaje nezúčastnit. Spoluhráčkou Guarachiové se stala Erin Routliffeová, s níž skončila v úvodním kole na raketách Listerové s Voráčovou.\n\nVítězem se stal ruský pár Anastasija Potapovová a Jana Sizikovová, který ve finále za 1.12 hodiny zdolal australsko-čínské turnajové jedničky Monique Adamczakovou a Chan Sin-jün po dvousetovém průběhu 6–2 a 6–4. Obě šampionky si do žebříčku WTA připsaly 280 bodů a získaly premiérovou společnou trofej. Osmnáctiletá Potapovová vybojovala druhý deblový titul na okruhu WTA Tour a pro 24letou Sizikovovou to bylo první turnajové vítězství vůbec.\n\n"}
{"id": "1547350", "url": "https://cs.wikipedia.org/wiki?curid=1547350", "title": "Nick Laird", "text": "Nick Laird\n\nNicholas Laird (* 1975) je severoirský romanopisec a básník. \n\nStudoval anglickou literaturu na univerzitě v Cambridgi, kde vyhrál cenu Arthur Quiller-Couch Award za kreativní psaní. Po studiu šest let pracoval v advokátní kanceláři Allen & Overy v Londýně, poté práci opustil a začal se soustředit pouze na kariéru spisovatele. \n\nLaird se během studia na univerzitě seznámil se Zadie Smithovou. V roce 2004 se vzali v tamní kapli King's College. V letech 2006 a 2007 spolu žili v Římě, nyní žijí napůl v New Yorku a napůl v Londýně. Mají dvě děti, Katherine a Harveyho. \n\n\"To a Fault\" je Lairdova první sbírka básní, nominovaná na cenu Forward Prize za nejlepší první sbírku. \"To a Fault\" vydalo nakladatelsví Faber a Faber v lednu 2005. \n\n\"On Purpose\" je jeho druhá sbírka, vydaná v roce 2007. Sbírka je volně založena na \"Umění války\" od vojevůdce Sun-c'. Kniha v roce 2008 vyhrála ceny Somerset Maugham Award a Geoffrey Faber Memorial Prize . \n\nV roce 2015 Faber a Faber vydalo Lairdovu třetí sbírku, \"Go Giants.\" \n\n\"Feel Free\" je Lairdova čtvrtá sbírka, vydaná v srpnu 2018. Byla vybrána do užšího výběru pro prestižní T. S. Eliot Prize. \n"}
{"id": "1547376", "url": "https://cs.wikipedia.org/wiki?curid=1547376", "title": "Hymna Doněcké lidové republiky", "text": "Hymna Doněcké lidové republiky\n\nHymna Doněcké lidové republiky je oficiálním státním symbolem neuznané Doněcké lidové republiky, společně se státním znakem a vlajkou. Nahradila tak hymnu ukrajinskou.\nRusky\n\nAnglicky\nČesky\n"}
{"id": "1547380", "url": "https://cs.wikipedia.org/wiki?curid=1547380", "title": "Petr Graclík", "text": "Petr Graclík\n\nPetr Graclík (* 24. září 1978, Valašské Meziříčí) je bývalý biatlonový reprezentant, trenér a od roku 2013 generální sekretář Českého olympijského výboru. \nVystudoval magisterské studium na Fakultě tělesné výchovy a sportu na Karlově Univerzitě v Praze. Řadu let se na reprezentační úrovni věnoval biatlonu – je několikanásobným mistrem a akademickým mistrem republiky a účastníkem závodů Světového poháru, mistrovství Evropy, zimních univerziád i letních biatlonových šampionátů. U biatlonu později zůstal i jako trenér, když dva roky vedl seniorský reprezentační „B“ tým mužů a žen.\n\nV letech 2008–2013 pracoval jako generální sekretář Svazu lyžařů České republiky, byl také předsedou organizačních výborů Světových pohárů v běhu na lyžích na území České republiky a členem řídícího výboru mistrovství světa juniorů v klasických disciplínách v Liberci 2013. V letech 2014 – 2019 byl předsedou Dozorčí rady Svazu lyžařů ČR.\n\nOd roku 2013 je generálním sekretářem Českého olympijského výboru, podílí se řízení projektů v oblasti sportu, ekonomiky, marketingu, komunikace a zahraničních aktivit. Je duchovním otcem nápadu na výrobu čepice „Raškovka“, pro ZOH v Pchjongčchangu 2018, která se mezi fanoušky stala velkým hitem.\n\nV květnu roku 2019 kandidoval na pozici předsedy Svazu lyžařů ČR, svoji kandidaturu ale těsně před volbami stáhl.\n\nJe ženatý a má dvě děti.\n"}
{"id": "1547384", "url": "https://cs.wikipedia.org/wiki?curid=1547384", "title": "Slaměnka listenatá", "text": "Slaměnka listenatá\n\nSlaměnka listenatá (\"Xerochrysum bracteatum\") je rostlina z čeledi hvězdnicovitých. Pochází z Nové Guineje a Austrálie, celosvětově je pěstována pro svoje květy, které se využívají k řezu a do suchých vazeb.\n\nJe to obvykle vytrvalá, při pěstování některých kultivarů i jednoletá bylina, dosahující vzrůstu 40–80 cm. Lodyha je přímá, jednoduchá nebo chudě větvená, nesoucí střídavě kopinaté, obkopinaté nebo eliptické listy, porostlé řídkými chlupy a zespodu mírně lepkavé. Zakončena je obvykle jedním (zřídka několika) květním úborem o průměru zhruba 2––5–7 cm. Jeho terč je tvořen drobnými trubkovitými květy obvykle žluté barvy; uprostřed terče bývají květy oboupohlavné, zatímco po jeho obvodu pouze samičí, se zakrnělými tyčinkami. Okolo terče pak vyrůstají paprsky přeměněných zákrovních listenů, které jsou barevné, suchomázdřité, papírovitě tuhé a svým vzhledem připomínají korunní plátky jazykovitých květů; jejich barva se liší dle kultivaru, může být oranžová, hnědá, fialová, růžová, červená nebo bílá. Ploidie druhu je 2n = 28. \n\nTato slaměnka je původním druhem v Austrálii, Tasmánii a na Nové Guineji, kde vyrůstá v široké škále biotopů a půdních podmínek, s výjimkou silně zastíněných lokalit. Coby celosvětově pěstovaný druh v mnoha dalších regionech (Jižní Amerika, Nová Anglie, Indie, většina Evropy) zplaněla. Je to dlouhodenní rostlina, kvetoucí ve své domovině od prosince do září, tedy během vrcholného léta. Květy jsou opylovány hmyzem. Plody jsou hladké hnědé nažky s nažloutlým nebo bělavým chmýrem; šíří se větrem a klíčí nejlépe na otevřených prostranstvích vyčištěných požárem nebo na narušených stanovištích.\n\nKulturní pěstování slaměnky listenové se datuje do roku 1791 v Anglii, od poloviny 19. století probíhá intenzivní šlechtění okrasných kultivarů. Lze je pěstovat na záhonech, v okenních truhlících i závěsných mísách. Do zahrady lákají opylující motýly. Dobře se rozmnožují semeny i řízky, nejlépe prospívají na prosluněném chráněném stanovišti v kyselejší, dobře provzdušněné půdě s nízkým obsahem fosforu. Zimní sestříhávání a včasné odstraňování odkvetlých úborů napomáhá bohatšímu růstu a kvetení. \n\nŘezané květiny se používají jednak čerstvé do vázy a do vázaných kytic, jednak sušené do různých suchých vazeb a kompozic. Sušené vydrží pěkné po mnoho let. \n\nSlaměnka listenová patří v rámci čeledi hvězdnicovitých do její největší podčeledi hvězdnicové (\"Asteroideae\") a tribu \"Gnaphalieae\". Novodobými výzkumy byla s několika dalšími druhy vydělena z široce pojatého rodu \"Helichrysum\" (smil). Pro stejný účel jako slaměnky se pěstují i další druhy rostlin, například někteří zástupci rodu smilek (\"Rhodanthe\", nesprávný zahradnický název \"Helipterum\") nebo \"Ammobium\".\n"}
{"id": "1547385", "url": "https://cs.wikipedia.org/wiki?curid=1547385", "title": "Avi Shlaim", "text": "Avi Shlaim\n\nAvraham „Avi“ Shlaim FBA (* 31. října 1945) je izraelský historik, emeritní profesor mezinárodních vztahů na univerzitě v Oxfordu a člen Britské akademie . Je jedním z izraelských Nových historiků, skupiny izraelských učenců, kteří předložili kritické výklady dějin Sionismu a Izraele. \n\nShlaim se narodil bohatým židovským rodičům v iráckém Bagdádu. Rodina žila v sídle s deseti služebníky. Jeho otec byl dovozcem stavebních materiálů s vazbami na irácké vedení, včetně tehdejšího premiéra Nuriho al-Saida. \n\nSituace iráckých Židů se za Izraelské války za nezávislost v roce 1948 stala problematickou. V roce 1951 byl Shlaimův otec jedním ze 100 000 Židů, kteří se zaregistrovali, aby opustili zemi a vzdali se svého občanství. Následující zákon rozhodl, že všichni kdo opustili zemi, ztratili veškerá práva, včetně majetkových práv. Rodina Shlaimů ztratila veškerý svůj majetek. Jeho otec ilegálně překročil hranici na mezkovi, zatímco Shlaim, jeho matka a sestry přiletěli na Kypr a znovu se sešli v Izraeli. \n\nShlaim odešel z Izraele do Anglie ve věku 16 let, aby studoval na židovské škole. V polovině šedesátých let se vrátil do Izraele, aby sloužil v Izraelských obranných silách, poté se v roce 1966 přestěhoval zpět do Anglie, aby studoval historii na Jesus College v Cambridge . Titul BA získal v roce 1969. V roce 1970 získal titul MSc (Econ.) v oboru Mezinárodní vztahy na London School of Economics a PhD na University of Reading. Od roku 1970 do roku 1987 byl přednášejícím a docentem politologie na University of Reading. \n\nOženil se s vnučkou Davida Lloyda George, který byl britským premiérem v době Balfourovy deklarace. Od té doby žije v Anglii a má dvojí občanství, britské a izraelské. \n\nShlaim vyučoval Mezinárodní vztahy na Reading University, se specializací na evropskou problematiku. Jeho akademický zájem o historii Izraele začal v roce 1982, kdy byly otevřeny izraelské vládní archivy o Arabsko-izraelské válce v roce 1948, zájem, který se prohloubil, když se stal členem St. Antony's College v Oxfordu v roce 1987. V letech 1987–1996 byl docentem Mezinárodních vztahů u Alastaira Buchana v Oxfordu a v letech 1993–1995 a 1998–2001 ředitelem postgraduálního studia ve stejném oboru. V letech 1995–1997 obdržel Research Readership Britské akademie a v letech 2003–2006 Research Professorship. \n\nShlaim byl přítomen jako externí zkoušející při obhajobě disertační práce Ilana Pappého, dalšího významného Nového historika. Shlaimův přístup ke studiu historie je formován jeho vírou, že „posláním historika je hodnotit“. \n\nPravidelně přispívá do novin \"The Guardian\" a v lednu 2009 podepsal deníku zaslaný otevřený dopis, v němž odsuzuje roli Izraele ve válce v Gaze. \n\nV článku ve \"Spectator\", Shlaim nazval premiéra Benjamina Netanjahua jako „zastánce doktríny trvalého konfliktu,“ popisujíc jeho politiku jako pokus vylučující mírové řešení konfliktu s Palestinci. Dále označil izraelskou zahraniční politiku za politiku podporující stabilitu arabských režimů před vznikajícími demokratickými hnutími během Arabského jara. \n\nShlaim je členem britské Labouristické strany. V srpnu 2015 byl signatářem dopisu kritizují The Jewish Chronicle za články spojující Jeremyho Corbyna s údajnými antisemity. \n\nIzraelští historici Joseph Heller a Yehoshua Porath tvrdili, že Shlaim „uvádí své čtenáře v omyl argumenty, že Izrael zmeškal příležitost k míru, zatímco Arabové striktně hledají mírovou cestu“. \n\nV roce 2012 v článku akademického časopisu \"Shofar,\" Shai Afsai kritizoval Shlaima za opakování příběhu „nevěsta je krásná, ale provdala se za jiného muže“, pro které Afsai nemohl dohledat původní zdroj, ve Shlaimově knize knize \",\" 2001. \n\nPodle Yoava Gelbera, Shlaimovo tvrzení, že došlo k úmyslné a předem promyšlené proti-palestinské „tajná dohodě“ mezi Židovskou agenturou a králem Abdalláhem, je jednoznačně vyvráceno listinnými důkazy o rozvoji kontaktů mezi Izraelem a Jordánskem před, během a po válce. Marc Lynch však napsal, že „objemné důkazy v [Gelberově] knize neumožňují tak jasný verdikt“. \n\nV roce 2006 byl Shlaim zvolen členem Britské akademie (FBA), britské Národní akademie humanitních a sociálních věd. \n\nDne 27. září 2017 byl Shlaim vyznamenán medailí Britské akademie \"za celoživotní úspěchy\". \n\n\n"}
{"id": "1547389", "url": "https://cs.wikipedia.org/wiki?curid=1547389", "title": "1864 ve fotografii", "text": "1864 ve fotografii\n\nTento článek obsahuje významné fotografické události v roce 1864.\n\n\n\n\n"}
{"id": "1547392", "url": "https://cs.wikipedia.org/wiki?curid=1547392", "title": "Tituly a vyznamenání Władysława Sikorského", "text": "Tituly a vyznamenání Władysława Sikorského\n\nWładysław Sikorski, polský generál a předseda polské exilové vlády, během svého života obdržel řadu vojenských i civilních řádů a medailí.\n\n\n\n"}
{"id": "1547394", "url": "https://cs.wikipedia.org/wiki?curid=1547394", "title": "Špaček holohlavý", "text": "Špaček holohlavý\n\nŠpaček holohlavý (\"Sarcops calvus\") je druh pěvce žijící na Filipínách. Jedná se o tamního endemita.\n\nPatří mezi málo dotčené taxony.\n\nŽiví se fíky, případně dalšími plody. Občas pojídá i bezobratlé.\n\nHnízdo si vytváří v dutinách stromů, a to až do výšky 35 m. Snáší dvě až tři vejce, která jsou následně inkubována po dobu 13 až 14 dní.\n\nDosahuje délky až 27 cm (z toho ocas až 17 cm) a váhy mezi 110 a 130 gramy.\n\nVyskytuje se v tropických, případně subtropických lesích v nížinách i horách. V současnosti obývá i kokosové plantáže.\n\nDokáže napodobovat zvuky, včetně lidského hlasu.\n\nRozlišují se tři poddruhy:\n\n\nTento druh patří k raritně chovaným. V evropských zoo byl v prosinci 2019 chován jen ve pěti zoo: jedné v Řecku, jedné z Rakousku, jedné v Polsku a ve dvou zoologických zahradách v Česku (Zoo Plzeň a Zoo Praha). V českých zoo byl špaček holohlavý chován v letech 2016 až 2018 také v Zoo Ústí nad Labem.\n\nV Zoo Praha je k vidění od 28. září 2019, kdy byl veřejnosti zpřístupněn Rákosův pavilon s exotickými ptáky. V době otevření pavilonu byl k vidění jeden jedinec.\n\nZoo tento druh ovšem chová již od roku 2011 a podařilo se odchovat několik mláďat. V roce 2012 se podařil prvoodchov v českých zoo. Ke konci roku 2018 byl špaček holohlavý chován v počtu tří samců a jedné samice.\n"}
{"id": "1547395", "url": "https://cs.wikipedia.org/wiki?curid=1547395", "title": "Jelena Rževská", "text": "Jelena Rževská\n\nJelena Rževská (27. října 1917 Homel – 25. dubna 2017) byla tlumočnice, která za druhé světové války působila v řadách sovětské vojenské kontrarozvědky jako tlumočnice a v troskách Berlína se účastnila ohledání ostatků Adolfa Hitlera. Po roce 1945 napsala řadu válečných próz.\n\nNarodila v roce 1919 v běloruském Homelu. Studovala filozofii na moskevské univerzitě a když nacisté napadli SSSR, vstoupila do Rudé armády, kde byla díky znalosti němčiny zařazena mezi překladatele kontrarozvědky Směrš.\n\n"}
{"id": "1547396", "url": "https://cs.wikipedia.org/wiki?curid=1547396", "title": "Croatia Open Umag 2019 – mužská čtyřhra", "text": "Croatia Open Umag 2019 – mužská čtyřhra\n\nMužská čtyřhra Croatia Open Umag 2019 probíhala ve druhé polovině července 2019. Do deblové soutěže umažského tenisového turnaje hraného na antuce nastoupilo šestnáct dvojic. Obhájcem titulu byl pár Robin Haase a Matwé Middelkoop, jehož členové nestartovali společně. Middelkoop nastoupil do paralelně hraného Swedish Open v Båstadu.\n\nVítězem se stal druhý nasazený, nizozemsko-rakouský pár Robin Haase a Philipp Oswald, který ve finále za 1.56 hodiny zdolal rakouské turnajové jedničky Olivera Maracha a Jürgena Melzera. Po dvousetovém průběhu 7–5 a 6–7 rozhodl až supertiebreak poměrem míčů [14–12]. Oba šampioni si z prvního společně odehraného turnaje do žebříčku ATP připsali 250 bodů. Haase vybojoval šestý deblový titul na okruhu ATP Tour a pro Oswalda to bylo deváté takové turnajové vítězství.\n\nHaase s Oswaldem ve finále odvrátili dva mečboly, další čtyři mečbolové hrozby zachránili již v úvodním kole proti Rubljovovi a Vasilevskému. \n\n"}
{"id": "1547404", "url": "https://cs.wikipedia.org/wiki?curid=1547404", "title": "Milan Perný", "text": "Milan Perný\n\nMilan Perný (* 1985) je slovenský hudebník, vědec a lidový bavič.\n\nV roce 2005 spolupracoval na nahrávce CD \"Všetkým pro mladosť\" folklórniho souboru \"Mladosť z Komjatíc\". \n\nVydal řadu alb moderně i tradičně zpracovaných lidových písní a šlágrů, zejména ze západního Slovenska, Moravy, Ponitří a Záhoří. Od roku 2018 spolupracuje s příbuznými zesnulého lídra skupiny Senzus (Dušan Hergott), Ján Hergotta a Františka Hergotta se kterými působí v kapele Hergottovci a kterou také uvádí hudebně-zábavný pořad \"Hudba hraj\" (TV Senzi)., Se skupinou Hergottovci také složil autorské písničky.\n\n\nVystudoval Průmyslovou školu elektrotechnickou v Nitře. Úspěšně dokončil bakalářské a inženýrské studium na Slovenské technické univerzitě v Bratislavě (STU), na Fakultě Elektrotechniky a Informatiky (FEI) – odbor fyzikální inženýrství se zaměřením na obnovitelné zdroje energie. Působí jako pedagogický pracovník na oddělení materiálů a technologii a zabývá se materiálovým výzkumem pro fotovoltaické články. \n\nJe spoluautorem publikace \"Obnovitelné zdroje energie 2\" a editorem sborníku \"Elektrotechnologie 2018\":\n\n"}
{"id": "1547413", "url": "https://cs.wikipedia.org/wiki?curid=1547413", "title": "Cirencester", "text": "Cirencester\n\nCirencester je město v Anglii, v hrabství Gloucestershire. Leží na řece Churn, přítoku Temže. Má zhruba 20 tisíc obyvatel. Sídlí zde Royal Agricultural University, nejstarší zemědělská vysoká škola v anglicky mluvícím světě, založená roku 1840. Městské muzeum Corinium má rozsáhlou sbírku památek na římskou epochu, neboť až do římských časů historie tohoto prastarého města sahá. \"Corinium Dobunnorum\" byl název města právě v této době, tehdy šlo o druhé největší město římské Británie. Pojem Dobunnorum odkazuje na keltský kmen Dobunni, který měl oblast ve starověku obývat. Ve městě sídlí fotbalový klub Cirencester Town FC, ve znaku má římského vojáka, jako upomínku na antickou historii města. Cirencester Park Polo Club je nejstarším pólo klubem v Británii.\n\nŘímané zde postavili pevnost roku 49. Keltové z nedaleké osady vytvořili její zázemí. Nejstarší písemná zmínka o městě se nachází ve spise Klaudia Ptolemaia z roku 150. Podrobnosti o provinciích Británie po Diokleciánových reformách kolem roku 296 jsou dosti nejasné, ale Corinium se tehdy patrně stalo hlavním městem nově zřízené provincie \"Britannia Prima\". \n\nPo pádu římského světa je osud města ještě nejasnější, ale podle některých historiků byl v Cirencesteru vzdělán učenec 6. století Svatý Gilda, což by nasvědčovalo, že město zůstalo centrem vzdělanosti s vysokou kulturní úrovní. V roce 628 byla u Cirencesteru svedena bitva mezi králem Mercie Pendou a králi Wessexu Cynegilsem a Cwichelmem. Po invazi Normanů získal královský hrad hrabě z Herefordu, ale roku 1075 připadl anglické koruně. Roku 1117 zde Jindřich I. Anglický nechal vybudovat klášter. S opatstvím pak místní měšťané, kteří značně zbohatli díky obchodu s vlnou (tradice již z římských časů), dlouho vedli boje o to, aby se město mohlo stát obchodním městem (\"market town\"), což se jim nakonec podařilo. V tom jim pomohla anglická reformace a vlna rušení klášterů Jindřichem VIII. \n\nObchodní charakter si město uchovalo i během průmyslové revoluce a novověku, kdy mu v tom pomohla železnice a říční doprava po Temži.\n"}
{"id": "1547434", "url": "https://cs.wikipedia.org/wiki?curid=1547434", "title": "1862 ve fotografii", "text": "1862 ve fotografii\n\nTento článek obsahuje významné fotografické události v roce 1862.\n\n\n\n\n\n"}
{"id": "1547441", "url": "https://cs.wikipedia.org/wiki?curid=1547441", "title": "Ponce de León", "text": "Ponce de León\n\nExistuje více nositelů příjmení Ponce de León:\n"}
{"id": "1547442", "url": "https://cs.wikipedia.org/wiki?curid=1547442", "title": "Karbinec statný", "text": "Karbinec statný\n\nKarbinec statný (\"Lycopus exaltatus\") je vytrvalá, hygrofytní, statná rostlina vyskytující se na střídavě zaplavovaných travnatých územích, která v letních měsících kvete lichopřesleny bělavých květů. V české přírodě je tato poměrně teplomilná rostlina původním druhem, počet stanovišť, na kterých pravidelně vykvétá, se ale dlouhodobě snižuje. Je proto v \"Červeném seznamu ohrožených druhů České republiky\" z roku 2017 zařazena mezi silně ohrožené rostliny (C2).\n\nAreál tohoto druhu zaujímá hlavně oblasti ve střední, jihovýchodní a východní Evropě. Mimo ni ostrůvkovitě zasahuje na sever Kavkazu, do západní Sibiře, jižní Střední Asie a na severozápadní území Číny.\n\nV České republice roste pouze na jižní Moravě v oblastech okolo dolních toků řek Moravy a Dyje. Vyskytuje se nejčastěji na území mezi Lednicí, Rakvicemi a Podivínem. Dále ojediněle proniká Dolnomoravským úvalem podél Moravy až po Uherské Hradiště a západním směrem Dyjsko-svrateckým úvalem okolo Dyje až k Hrušovanům nad Jevišovkou. Původní výskyt karbince statného je pouze v planárním stupni, při jeho náhodném zjištění v kolinním se vždy jedná o nepůvodní rozšíření.\n\nHemikryptofyt s optimem výskytu na nesečených loukách a v lemech zaplavovaných lužních lesů, stejně jako v bylinné vegetaci po březích řek i rybníků a na okrajích rákosin, prospívají mu dobře osvětlená stanoviště. Roste na mokrých, často přeplavovaných půdách, které jsou neutrální až zásadité, hlinité nebo jílovité, na živiny bohaté, vlhké až zbahnělé a mohou být i částečně zasolené, např. v blízkosti minerálních pramenů. Dobře snáší na jaře zaplavení stanoviště a v létě jeho vyschnutí. Kvete v červnu až srpnu. Počet chromozomů diploidního druhu 2n = 22.\n\nVytrvalá rostlina se čtyřhrannou lodyhou přímou nebo jen mírně vystoupavou vyrůstající ze šikmého oddenku s výběžky. Lodyha bývá jednoduchá či jen chudě větvená, někdy jemně chlupatá a porostlá krátce řapíkatými, křižmostojnými listy. Jejich chlupatá čepel je v obrysu vejčitá, dlouhá 5 až 12 cm a široká 2 až 7 cm, peřenodílná s úkrojky na konci špičatými a po obvodě celokrajnými nebo řídce zubatými. Úkrojky svírají s osou listu ostrý uhel. Palisty nejsou vyvinuté.\n\nBílé, nachově tečkované, nevonné květy, s listeny podobnými listům a s listenci delšími než květy, vyrůstají v počtu patnáct až třicet v lichopřeslenech. Vytrvalý kalich dlouhý asi 3 mm je do půle členěný v pět zašpičatělých cípů. Trubkovitá koruna dlouhá přibližně 4 mm má čtyři laloky bílé barvy s karmínově červenými skvrnami; je nezřetelně pyskatá, horní pysk je tvořen jediným lalokem a dolní třemi stejně velkými. Z koruny vyčnívají dvě tyčinky s prašníky a čnělka s bliznou, v korunní trubce jsou skryté dvě patyčinky. Pro znesnadnění opylení vlastním pylem nejdříve dozraje pyl v prašnících čnících z koruny a teprve po vyprášení pylu z prašných váčků dozrají vajíčka v semeníku. Následně se čnělka prodlouží a její blizna vystoupí z květu a čeká na opylení. Semeník vznikl ze dvou plodolistů a je nejprve dvoudílný, později se jeho oddíly nepravou přepážkou rozdělí vedví. Postupně rozkvétající květy jsou opylovány hmyzem slétajícím se pro nektar produkovaný žlázkami okolo báze semeníku.\n\nPlod je poltivá žlutozelená tvrdka velká až 1,5 mm, na vrcholu je zaoblená, po obvodě žláznatá a na horní vnitřní straně má 0,2 mm široký lem. Rozpadá se na čtyři semena – plůdky.\n\nKarbinec statný se rozšiřuje několika způsoby, ale podobně jako u většiny mokřadních rostlin se u něj projevuje výrazná tendence k vegetativnímu rozmnožování. Do bezprostřední blízkosti se rozrůstá výběžky (kterých bývá průměrně šest) z oddenku (hlízy), jeho úlomky mohou být přívalovou vodou odplaveny i mnohem dál. Na delší vzdálenost se již šíří pohlavně, hydrochoricky, pomoci semen odplavovaných vodou nebo zoochoricky, kdy semena roznášejí zvířata, kterým prošla zažívacím traktem nebo k jejichž peří či srsti se přichytila.\n\n"}
{"id": "1547445", "url": "https://cs.wikipedia.org/wiki?curid=1547445", "title": "Aron Gurwitsch", "text": "Aron Gurwitsch\n\nAron Gurwitsch (17. ledna 1901, Vilnius, Ruská říše – 25. června 1973, Curych, Švýcarsko) byl americký fenomenologický filosof litevského původu. \n\nNarodil se do vzdělané židovské rodiny, která se roku 1906 přestěhovala do Gdaňsku, kde roku 1919 Gurwitsch maturoval. Začal studovat v Berlíně filosofii a německou literaturu, od roku 1920 ve Frankfurtu nad Mohanem medicinu a matematiku a roku 1928 promoval u Moritze Geigera v Göttingen. Pracoval pro pruské ministerstvo pro vědu, a roku 1933 musel jako Žid emigrovat. Přednášel fenomenologickou filosofii na pařížské Sorbonně, kde se spřátelil s Maurice Merleau-Pontym, a roku 1940 se mu podařilo emigrovat do USA.\n\nStudoval na Johns Hopkins University v Baltimore, roku 1942 byl jmenován docentem fyziky na Harvardově univerzitě a roku 1947 profesorem matematiky na Wheaton College (Massachusetts). Od roku 1948 byl docentem a od roku 1951 profesorem matematiky na nedávno založené Brandeis University ve Walthamu u Bostonu. \n\nRoku 1958 byl hostujícím profesorem na univerzitě v Kolíně a od roku 1959 profesorem filosofie na New School for Social Research v New Yorku.\n\nOd roku 1929 byl ženatý s Alicí Stern.\n\nZa Gurwitschovo hlavní dílo se pokládá \"Théorie du champ de la conscience\" (Teorie pole vědomí) z roku 1957, v níž Gurwitsch spojil fenomenologii s tvarovou psychologií do celkové teorie vědomí a vnímání. \n\n\n"}
{"id": "1547447", "url": "https://cs.wikipedia.org/wiki?curid=1547447", "title": "Bellinsgauzen (polární stanice)", "text": "Bellinsgauzen (polární stanice)\n\nBellinsgauzen () je ruská (dříve sovětská) polární stanice na ostrově krále Jiřího v souostroví Jižní Shetlandy. Jméno nese na počest Fadděje Faddějeviče Bellingshausena. Založena byla Sovětskou antarktickou expedicí 22. února 1968.\n\nZ ruských antarktických stanic je nejsevernější (nachází se nejblíže rovníku). Od roku 2015 zde pracuje osm lidí celoročně a pět specialistů sezónně. V bezprostřední blízkosti leží chilská antarktická stanice \"Frei\" (Presidente Eduardo Frei Montalva).\n\nStanice slouží ke geografickým, geologickým, glaciologickým a biologickým výzkumům. Od poloviny 70. let 20. století funguje silný rádiový vysílač, který mimo jiné slouží rybářské flotile. Energii dodávají tři dieselové generátory o celkovém výkonu 225 kW.\n\nNedaleko stanice byl v roce 2004 postaven pravoslavný chrám Nejsvětější Trojice, jediný kostel v Antarktidě s pravidelnou bohoslužbou.\n\nV roce 2013 stanici navštívila Metallica.\n\nPři cestě do Střední a Jižní Ameriky zavítala 17. února 2016 na stanici hlava Ruské pravoslavné církve, patriarcha moskevský a vší Rusi Kirill. Pravil, že Antarktida bez hranic a beze zbraní je ideálem humanity.\n\nV říjnu 2018 se na stanici odehrál první pokus o vraždu v Antarktidě. Polárník pobodal kolegu, protože ten mu vyzradil zápletku detektivky, kterou měl právě rozečtenu. Napadený se z útoku zotavil v chilské nemocnici, kam byl dopraven. Trestní stíhání soud v Petrohradu zastavil, neboť účastníci sporu uzavřeli smír.\n\nAntarktický poloostrov a přilehlé ostrovy jsou pro život nejpříznivějším místem v Antarktidě. V srpnu, nejchladnějším měsíci, dosahuje průměrná teplota −6,8 °С, nejtepleji je v únoru, kdy průměrná teplota dosahuje +1,1 °C. Ruští polárníci nazývají stanici Bellinsgauzen \"lázněmi\". V letním období 2009–2010, poprvé za celou dobu existence, neroztála sněhová pokrývka obklopující stanici.\n\nStanice je spojena se světem přes geostacionární družici. Je přijímán a vysílačem o nízkém výkonu přenášen První kanál ruské televize.\n\nVědeckovýzkumná loď \"Akademik Fjodorov\" přiváží každé dva roky náklad a vědecké pracovníky. V mezidobí přilétají na nedaleké chilské letiště \"Aeródromo Teniente Rodolfo Marsh Martin\".\n"}
{"id": "1547453", "url": "https://cs.wikipedia.org/wiki?curid=1547453", "title": "Poșta Câlnău", "text": "Poșta Câlnău\n\nPoșta Câlnău je rumunská obec v župě Buzău. Žije zde obyvatel. Obec se skládá ze šesti částí.\n\n\n"}
{"id": "1547459", "url": "https://cs.wikipedia.org/wiki?curid=1547459", "title": "Dahalik", "text": "Dahalik\n\nDahalik (dahalikem \"[haka na] dahālík\" (\"[haka na] dahalik\"), též \"Dahaalik, Dahlik\" nebo \"Dahlak\") je afroasijský jazyk, kterým se mluví pouze v Eritreji, přesněji na Dahláckých ostrovech, které leží v Rudém moři, severně od eritrejského pobřeží. Většina z Dahláckých ostrovů je neobydlená, téměř všichni obyvatelé žijí na hlavním ostrově Dahlak Kabír, dále jsou obydlené ostrovy Nora a Dehil. Jazyk je příbuzný jazyku Tigre, kterým se mluví na eritrejském pobřeží.\n\nDahalik se řadí do podskupiny semitských, jihosemitských a etiopských jazyků.\n\nNení známo, zda má dahalik i psanou formu.\n\nDahalik je hlavním jazykem na Dahláckých ostrovech, ačkoliv v některých vesnicích na ostrovech žijí i menší skupiny rodilých mluvčích arabštiny a afarštiny. Na školách se zde vyučuje arabština a většina místních obyvatel ovládá jak dahalik tak i arabštinu a afarštinu, lidí co ovládají pouze dahalik je velmi málo a nejčastěji se jedná o příslušníky starších generací.\n\nObyvatelé Dahláckých ostrovů často dahalik popisují jako mix arabštiny a tigre, s několik slovy z tygriňštiny.\n\nNěkterá slova v jazyce dahalik, v závorkách český překlad:\n\n"}
{"id": "1547471", "url": "https://cs.wikipedia.org/wiki?curid=1547471", "title": "1861 ve fotografii", "text": "1861 ve fotografii\n\nTento článek obsahuje významné fotografické události v roce 1861.\n\n\n\n\n\n\n\n"}
{"id": "1547472", "url": "https://cs.wikipedia.org/wiki?curid=1547472", "title": "Villers-sur-Meuse", "text": "Villers-sur-Meuse\n\nVillers-sur-Meuse je francouzská obec v departementu Meuse v regionu Grand Est. Žije zde obyvatel.\n\nPřes území obce protéká řeka Máza (Meuse).\n\n"}
{"id": "1547476", "url": "https://cs.wikipedia.org/wiki?curid=1547476", "title": "Gurevič", "text": "Gurevič\n\nGurevič, Gurvich nebo Gurwitsch může znamenat:\n\n"}
{"id": "1547478", "url": "https://cs.wikipedia.org/wiki?curid=1547478", "title": "Dumbrava Roșie", "text": "Dumbrava Roșie\n\nDumbrava Roșie je rumunská obec v župě Neamț. Žije zde obyvatel. Obec se skládá ze čtyř částí.\n\n"}
{"id": "1547480", "url": "https://cs.wikipedia.org/wiki?curid=1547480", "title": "Desta", "text": "Desta\n\nDesta je česká značka vysokozdvižných vozíků. Vozíky se pod touto značkou vyráběly bez přerušení výroby již od roku 1947, původně v Děčíně. Od roku 1999 patří značka pod firmu Česká zbrojovka Strakonice a vozíky se vyrábějí ve Strakonicích. Vyrábí jak elektrické, tak i dieslové vozíky, s nosností od 1 do 3,5 tuny. Vozíky využívají motory značky Zetor.\n\n"}
{"id": "1547482", "url": "https://cs.wikipedia.org/wiki?curid=1547482", "title": "Tilly-sur-Meuse", "text": "Tilly-sur-Meuse\n\nTilly-sur-Meuse je francouzská obec v departementu Meuse v regionu Grand Est. Žije zde obyvatel.\n\nPřes obec protéká řeka Máza (Meuse).\n\n"}
{"id": "1547483", "url": "https://cs.wikipedia.org/wiki?curid=1547483", "title": "Fridrich Kristián Saský (1893–1968)", "text": "Fridrich Kristián Saský (1893–1968)\n\nFridrich Kristián Saský (31. prosince 1893, Drážďany – 9. srpna 1968, Samedan) byl saský princ a vévoda, markrabě míšeňský.\n\nNarodil se 31. prosince 1893 jako druhý syn korunního prince Fridricha Augusta a jeho manželky arcivévodkyně Luisy Toskánské.\n\nPodle rodinné tradice se v 10 letech stal lajtnantem Prvního granátnického pluku č. 100.\n\nRoku 1913 začal studovat na Vojenské akademii v Drážďanech. Během První světové války začal sloužit ve Velkém generálním štábu na Západní frontě. Za svou statečnost získal několik medailí. Ovládal několik jazyků a proto byl vyslán na diplomatické misie ke španělskému králi Alfonsu XIII., k osmanskému sultánovy Mehmedu V. a k rakouskému císaři Karlu I.\n\nRoku 1918 byl jedním z potenciálních kandidátů na nový litevský trůn. Dne 13. listopadu 1918 abdikoval jeho otec na trůn a na konci války zanikla i celá Německá říše.\n\nPo válce začal studovat právo na univerzitách v Kolíně, Freiburgu, ve Vratislavi a Würzburgu. Během studia vstoupil do studentského katolického bratrstva KDSt.V. Winfridia. Tuto skupinu opustil roku 1928 či 1929.\n\nDne 9. února 1920 vstoupil k KDSt.V. Thuringia Würzburg. Zde potkal princeznu Alžbětu Helenu Thurn-Taxis. Byla čestnou předsedkyní Durynské dívčí studentské federace. Dne 16. června 1923 se sní v Řeznu oženil. \n\nPoté co získal titul doktora filosofie, stal se soukromým učitelem historie umění.\n\nPo abdikaci na nástupnictví svého bratra Fridricha Augusta Jiřího se stal následníkem trůnu a 12. února 1932 po smrti svého otce i hlavou saského královského rodu.\n\nRoku 1933 polská vláda navrhla prince Fridricha jako možného nového polského krále ale vzestup Adolfa Hitlera a nadcházející druhá světová válka tomu zabránily. V tu dobu žil se svou rodinou v Bamberku, kde vedl Rytíře sv. Marie.\n\nRoku 1937 se přestěhoval do zámku Wachwitz v Drážďanech, kde žil až do roku 1945. Poté co jeho rodina přežily bombový útok na zámek odešli do Hofu, poté do Řezna a nakonec do Bregenzu. Jeho konexe jej zaváli do Švýcarska, kde zůstal dokonce života.\n\nZemřel 9. srpna 1968 v Samedanu. Jeho tělo bylo pohřbeno v Königskapelle v Karröstenu.\n\nSe svou manželkou princeznou Alžbětou Helenou měl pět dětí:\n\n\n"}
{"id": "1547486", "url": "https://cs.wikipedia.org/wiki?curid=1547486", "title": "Roundell Palmer, 1. hrabě ze Selborne", "text": "Roundell Palmer, 1. hrabě ze Selborne\n\nRoundell Palmer, 1. hrabě ze Selborne (\"Roundell Palmer, 1st Earl of Selborne, 1st Viscount Wolmer, 1st Baron Selborne\") (27. listopadu 1812, Mixbury, Anglie – 4. května 1895, Petersfield, Anglie) byl britský právník a politik. Původně byl advokátem, poté dlouholetým poslancem Dolní sněmovny, zastával funkce v justiční sféře, ve dvou liberálních vládách vykonával funkci lorda kancléře (1872–1874, 1880–1886) a přispěl k reformám v soudní správě. V roce 1882 získal titul hraběte a vstoupil do Sněmovny lordů. Významnými osobnostmi byli také jeho syn William (1859–1942) a vnuk Roundell (1887–1971).\n\nNarodil se jako mladší syn reverenda Williama Jocelyna Palmera (1778–1852), křestní jméno Roundell je odvozeno od rodného příjmení matky. S úspěchem vystudoval v Oxfordu, kde získal několik cen za své práce v latině. Od roku 1837 působil jako právník, ve 40. letech byl též novinářem v The Times. Jako jeden z nejlepších advokátů v Londýně byl v roce 1847 zvolen do Dolní sněmovny a poslancem zůstal do roku 1857. Původně patřil ke konzervativcům, později se stal nezávislým a nakonec přešel k liberálům, jako poslanec se v té době věnoval především problematice školství a také emancipaci Židů. V roce 1849 byl jmenován královským justičním radou (\"Queen's Councel\"). V letech 1857 a 1859 ve volbách neuspěl a znovu se stal poslancem v roce 1861. V roce 1861 byl zároveň povýšen do šlechtického stavu a ve funkci nejvyššího státního zástupce (\"Solicitor General\") povolán do vlády (1861–1863), v letech 1863–1866 byl pak právním zástupcem koruny (\"Attorney General\").\n\nV roce 1868 kvůli nesouhlasu s irskou politikou odmítl vstoupit do Gladstonovy vlády, ale nakonec se stal lordem kancléřem (1872–1874), v roce 1872 byl jmenován členem Tajné rady a získal titul barona (titul byl odvozen od názvu vesnice Selborne v hrabství Hampshire, kde vlastnil venkovské sídlo). V dalším Gladstonově kabinetu byl znovu lordem kancléřem (1880–1886) a v této funkci se zasloužil o reformu a centralizaci soudní správy. V roce 1882 byl povýšen na hraběte ze Selborne. Později se znovu dostal do sporu s Gladstonovou politikou a odmítl účast na vládě v roce 1886. Jako politik se pak přidal k liberálním unionistům.\n\nOd roku 1860 byl členem Královské společnosti, získal čestný doktorát v Oxfordu, na oxfordské univerzitě zastával čestný post nejvyššího hofmistra a v letech 1877–1880 byl rektorem univerzity v St Andrews. Uplatnil se také jako spisovatel a byl mimo jiné autorem vlastních pamětí.\n\nV roce 1848 se oženil s Laurou Waldegrave (1821-1885), dcerou admirála 8. hraběte Waldegrave. Měli spolu pět dětí, čtyři dcery a syna Williama (1859–1942), který zastával několik vysokých úřadů počátkem 20. století. Z dcer se druhorozená Mary Dorothea (1850–1933) provdala za svého bratrance 9. hraběte Waldegrave.\n\n"}
{"id": "1547487", "url": "https://cs.wikipedia.org/wiki?curid=1547487", "title": "William Palmer, 2. hrabě ze Selborne", "text": "William Palmer, 2. hrabě ze Selborne\n\nWilliam Waldegrave Palmer, 2. hrabě ze Selborne (\"William Waldegrave Palmer, 2nd Earl of Selborne, 2nd Viscount Wolmer, 2nd Baron Selborne\") (17. října 1859, Londýn, Anglie – 26. února 1942, Londýn, Anglie) byl britský státník a koloniální administrátor. Byl synem významného právníka Roundella Palmera a po něm od roku 1895 členem Sněmovny lordů. Jako zeť premiéra markýze ze Salisbury a člen Liberálně unionistické strany byl ministrem námořnictva (1900–1905) a zemědělství (1915–1916), významně se uplatnil ve správě kolonií v jižní Africe. V roce 1909 získal Podvazkový řád. Jeho syn Roundell Palmer byl významným politikem Konzervativní strany.\n\nNarodil se jako pátý potomek a jediný syn významného právníka a lorda kancléře Roundella Palmera (1812–1895), po matce byl spřízněn se šlechtickou rodinu Waldegrave. Absolvoval oxfordskou univerzitu, kde vynikl jako student historie. Kariéru zahájil jako soukromý tajemník ministra Hugha Childerse (1882–1885). V letech 1885–1895 byl členem Dolní sněmovny, původně patřil k liberálům, spolu s otcem později přešel k liberálním unionistům. V roce 1895 po otci zdědil titul hraběte a vstoupil do Sněmovny lordů (do té doby jako jeho dědic užíval titul \"vikomta Wolmera\"). Ve vládě svého tchána markýze ze Salisbury byl státním podsekretářem kolonií (1895–1900) a v této funkci získal vliv díky probíhající búrské válce, která byla tehdy stěžejním tématem britské zahraniční a koloniální politiky. Jako hrabě ze Selborne byl zároveň mluvčím ministerstva kolonií ve Sněmovně lordů (jeho nadřízený ministr kolonií Joseph Chamberlain byl poslancem Dolní sněmovny). Od roku 1900 byl členem Tajné rady a v letech 1900–1905 prvním lordem admirality. V roce 1905 obdržel Řád sv. Michala a sv. Jiří.\n\nV letech 1905–1910 byl vysokým komisařem v jižní Africe, respektive guvernérem v Transvaalu, kde jako nestranný a schopný politik získal popularitu. V roce 1909 získal Podvazkový řád. Po návratu z Afriky žil v soukromí, znovu se vrátil do vlády za první světové války v rámci Asquithova koaličního kabinetu a v letech 1915-1916 byl prezidentem úřadu pro zemědělství. \n\nZískal čestné doktoráty v Oxfordu a Cambridge, v letech 1929–1942 zastával čestnou hodnost hofmistra ve Winchesteru. \n\nV roce 1883 se oženil s Beatrix Cecil (1858–1950), dcerou premiéra 3. markýze ze Salisbury. Měli spolu čtyři děti. Nejstarší syn Roundell (1887–1972) byl dědicem titulů a politikem Konzervativní strany. Druhorozený syn Robert Palmer (1888–1916) padl za první světové války a třetí syn William Palmer (1894–1971) se angažoval v regionální správě hrabství Hampshire. Dcera Mabel Palmer (1884-1958) byla manželkou 5. hraběte Greye, angažovala se ve veřejném dění a v letech 1934–1935 byla členkou vládní komise pro univerzitu v Durhamu. \n"}
{"id": "1547488", "url": "https://cs.wikipedia.org/wiki?curid=1547488", "title": "Roundell Palmer, 3. hrabě ze Selborne", "text": "Roundell Palmer, 3. hrabě ze Selborne\n\nRoundell Cecil Palmer, 3. hrabě ze Selborne (\"Roundell Cecil Palmer, 3rd Earl of Selborne, 3rd Viscount Wolmer, 3rd Baron Selborne\") (15. dubna 1887, Westminster, Anglie – 3. září 1971, Alton, Anglie) byl britský politik, třicet let poslanec Dolní sněmovny, poté po otci člen Sněmovny lordů, po matce byl blízkým příbuzným významného klanu Cecilů. Jako člen Liberálně unionistické strany a později Konzervativní strany zastával od mládí nižší funkce v několika vládách, v Churchillově koaličním kabinetu byl za druhé světové války ministrem pro hospodářskou válku (1942–1945). \n\nByl nejstarším synem ministra námořnictva a vysokého komisře v jižní Africe Williama Palmera, 2. hraběte ze Selborne (1859–1942), po matce Beatrix Cecil byl vnukem premiéra 3. markýze ze Salisbury. Studoval ve Winchesteru a Oxfordu, v letech 1910–1940 byl poslancem Dolní sněmovny (od roku 1918 zastupoval v parlamentu nově zřízení volební obvod Aldershot, největší vojenskou základnu v Británii). Za první světové války byl tajemníkem na několika ministerstvech, později zastával nižší funkce ve vládě. V letech 1922–1924 byl parlamentním tajemníkem úřadu pro obchod a v letech 1924–1929 náměstkem generálního poštmistra, v roce 1929 byl jmenován členem Tajné rady. Ve 20. a 30. letech patřil k vlivným konzervativním poslancům a po roce 1938 se soustředil na kritiku zahraniční politiky premiéra Chamberlaina. S titulem barona Selborne byl v roce 1940 povolán do Sněmovny lordů (titul hraběte zdědil po otci v roce 1942, jako otcův dědic do té doby užíval jméno \"vikomta Wolmera\"). Za druhé světové války působil na ministerstvu veřejných prací a v Churchillově koaliční vládě zastával post ministra pro hospodářskou válku (1942–1945) Po válce se angažoval ve vedení několika obchodních společností a bank. V roce 1945 získal Řád společníků cti, mimo jiné byl smírčím soudcem v hrabství Hampshire, kde rodina vlastnila pozemky. \n\nJeho manželkou byla od roku 1910 Grace Ridley (1889–1959), dcera ministra vnitra 1. vikomta Ridleye Měli spolu sedm dětí, nejstarší syn William Palmer, vikomt Wolmer (1912–1942), padl za druhé světové války. Jeho syn John Roundell Palmer, 4. hrabě ze Selborne (*1940) je současným představitelem rodu. Z dcer byla Mary Sophia Palmer, provdaná baronka O'Hagan (1920-2001), po druhé světové válce dvorní dámou princezny Alžběty. Rodině hrabat ze Selborne dnes patří zámek \"Manderston House\" ve Skotsku. \n\n"}
{"id": "1547489", "url": "https://cs.wikipedia.org/wiki?curid=1547489", "title": "Vasilij Gogolev", "text": "Vasilij Gogolev\n\nVasilij Nikolajevič Gogolev (* 9. října 1956) je bývalý sovětský a ruský zápasník-volnostylař jakutského původu, který v roce 1996 krátce reprezentoval Gruzii.\n\nPochází z jakutské obce Čurapča. Tradičnímu jakutskému zápasu chapsagaj se věnoval od útlého dětství. Olympijskému volnému stylu se aktivně věnoval teprve během základní vojenské služby. V sovětské volnostylařské reprezentaci se začal pohybovat od roku 1980 ve váze do 48 kg jako reprezentační dvojka za moskevským Sergejem Kornilajevem. V roce 1984 přišli s Kornilajevem o možnost startovat na olympijských hrách v Los Angeles kvůli bojkotu. V roce 1988 získal druhý titul mistra Evropy v britském Manchesteru, ale při sovětské olympijské nominaci na olympijské hry v Soulu hrála tradičně roli politika jednotlivých vrcholových sportovních středisek. Do Soulu jel v jeho váze do 48 kg krasnojarský Sergej Karamčakov. Po rozpadu sovětského svazu v roce 1991 se do užšího výběru nové ruské reprezentace neprosazoval. V roce 1996 se během turnaje v Krasnojarsku potkal s bývalým reprezentačním kolegou Davitem Gobedžišvilim, který působil o gruzínské reprezentace. Gruzie neměla ve váze do 48 kg zastoupení a po dohodě s Gobedžišvilim obdržel po dvou měsících gruzínský pas. Na mistrovství Evropy v Budapešti koncem března, který byl zároveň kvalifikačním turnajem na olympijské hry v Atlantě obsadil postupové 8. místo. Když se však poprvé ukázal v Gruzii kvůli nominaci vyšlo na jevo, že gruzínské papíry dostal nelegální cestou což se hodilo odpůrcům Gobedžišviliho. Pas mu byl zabaven a úředně tak přišel o jistou účast na olympijských hrách. Tbilisi mohl opustit až po dvou týdnech, když mu vrátili ruský pas. Žije v Jakutsku a věnuje se trenérské práci.\n\n"}
{"id": "1547490", "url": "https://cs.wikipedia.org/wiki?curid=1547490", "title": "1860 ve fotografii", "text": "1860 ve fotografii\n\nTento článek obsahuje významné fotografické události v roce 1860.\n\n\n\n"}
{"id": "1547491", "url": "https://cs.wikipedia.org/wiki?curid=1547491", "title": "Bouquemont", "text": "Bouquemont\n\nBouquemont je francouzská obec v departementu Meuse v regionu Grand Est. Žije zde obyvatel.\n\n"}
{"id": "1547492", "url": "https://cs.wikipedia.org/wiki?curid=1547492", "title": "Porfyroid", "text": "Porfyroid\n\nPorfyroid je přeměněná hornina, která vzniká metamorfózou z kyselých vulkanitů a jejich pyroklastik.\n\nTermín zavedl J. C. Delamétherie v roce 1795.\n\nPorfyroidy vzniky přeměnou kyselých výlevných hornin ryolitů (křemenných porfyrů), ryodacytů a jejich tufů anebo ze žulových porfyrů. Makroskopicky se porfyroidy vyznačují zřetelnou jemnou břidličnatostí. Nejčastěji jsou světle barevné – bílé, světložluté, šedobílé a žluté. Mají reliktní porfýrickou strukturu. Základní hmota je obvykle složená z sericitu, křemene a živců (alkalické i plagioklasy). Vyrostlice (porfyroblasty) tvoří nejčastěji křemen a živce. V některých typech porfyroblasty křemene mají protáhlý tvar.\n\nV Českém masivu se vyskytují v Železných horách (Lukavice u Chrudimi), krkonošském krystaliniku (Dolní Lysečiny) nebo Jeseníkách (silezikum).\n\nNa Slovensku jsou běžné v oblasti veporika (okolí Ľubietové),v Slovenském Rudohoří. Nejvýznamnější výskyt porfyroidů je ve Volovských vrchách, zejména ve střední části gemeridného krystalinika, hlavně jeho nejstarší kambricko-spodnědevónskou gelnickou skupinu (Gelnica, Rožňava, Dobšiná), která byla v minulosti nazývána jako porfyroidová série.\n\nHojně se nachází ve Skandinávii a v Alpách.\n"}
{"id": "1547493", "url": "https://cs.wikipedia.org/wiki?curid=1547493", "title": "Donna Tarttová", "text": "Donna Tarttová\n\nDonna Tarttová (* 23. prosince 1963) je americká spisovatelka a autorka románů \"Tajná historie\" (1992), \"Malý kamarád\" (2002) a \"Stehlík\" (2013). Za román \"Malý kamarád\" získala literární cenu WH Smitha, zatímco román \"Stehlík\" jí v roce 2014 vynesl Pulitzerovou cenu. Časopis \"Time\" ji v témže roce uvedl ve svém seznamu „Stovky nevlivnějších lidí“.\n\nDonna Tarttová se narodila v Greenwoodu, v deltě řeky Mississippi, a vyrůstala v blízkém městečku Grenada ve státu Mississippi. Jejímu otci se dařilo jako místnímu potikovi, zatímco její matka pracovala jako sekretářka. Ve třinácti letech Tarttovou prvně publikovali, když její sonet vydal Mississipský literární magazín.\n\nV roce 1981 se zapsala na Mississippskou univerzitu, kde její psaní už v prvním ročníku zaujmulo Willieho Morrise. Na doporučení Morrise pak Barry Hannah, vládnoucí spisovatel na Mississipské univerzitě, zapsal tehdy osmnáctiletou Tarttovou do svého magisterského předmětu o povídke. „Byla ohromně sečtělá,“ popsal ji Hannah. „Prostě výjimečný génius. Literární hvězda.“\n\nNa doporučení Morrise a jiných (vyučujících) v roce 1982 přestoupila na Bennington College, kde u studia kreativního psaní navštěvovala hodiny klasické filologie u Claudea Fredericksa. V roce 2002 Tarttová údajně pracovala na převyprávění mýtu o Daidalovi a Ikarovi pro sérii Canongate Myth, což je série novel, v kterých současní autoři převyprávějí a adaptují antické mýty. \n\nTarttová konvertovala ke katolicismu a do knihy \"The Novel, Spirituality and Modern Culture\" (2000) přispěla esejí „The spirit and writing in a secular world“ (Duchovno a psaní v sekulárním světě). V této eseji Tarttová píše, že „... víra je životně důležitá pro můj proces tvorby díla a pro mou motivaci jej vytvářet“, také ale varuje před spisovateli, kteří do svých románů vsouvají své názory a přesvědčení. Píše, že by se spisovatelé měli zdráhat „vkládat své názory přímo do svých děl“. \n\nRománový debut \"Tajná historie\" (1992) se stal okamžitou senzací. Román podmanivým způsobem popisuje partu studentů klasické filologie, které posedlost antickými klasiky a dionýskou estetikou povede až k dvojí vraždě. \n\nO deset let později vydaný \"Malý kamarád\" (2002) se také zabývá tematikou vraždy, ač z jiné perspektivy. Dvanáctiletá Harriet Dufresne, bystrá a svérázná holka, se rozhodne vyřešit vraždu svého bratra, která zůstává i po dvanácti letech záhadou.\n\nRomán Donny Tartové Stehlík je jejím nejúspěšnějším: v roce 2014 se dočkal Pulitzerovy ceny a o pět let později také filmového zpracování s Anselem Elgortem v hlavní roli. \"Stehlík\" (2013) je dickensovským vyprávěním Theodora Deckera, který v teroristickém útoku v galerii přichází o matku a zároveň nedopatřením nabývá Fabriciovu malbu stehlíka, která jej provází do Las Vegas a později zpátky do New Yorku – i když nakonec Thea naháněčka za tímto obrazem jakožto symbolem pro krásu a estetično dotáhne až do Amsterdamu.\n\n\n\n\n"}
{"id": "1547494", "url": "https://cs.wikipedia.org/wiki?curid=1547494", "title": "Foltești", "text": "Foltești\n\nFoltești je rumunská obec v župě Galați. Žije zde obyvatel. Obec se skládá ze dvou částí.\n\n"}
{"id": "1547495", "url": "https://cs.wikipedia.org/wiki?curid=1547495", "title": "1859 ve fotografii", "text": "1859 ve fotografii\n\nTento článek obsahuje významné fotografické události v roce 1859.\n\n\n\n"}
{"id": "1547497", "url": "https://cs.wikipedia.org/wiki?curid=1547497", "title": "Jaroslav Kratochvíl (režisér)", "text": "Jaroslav Kratochvíl (režisér)\n\nJaroslav Kratochvíl (* 15. května 1985 Plzeň, ČSSR) je český režisér dokumentárních filmů a scenárista.\n\n2009:\n\n\n2010:\n\n\n2014:\n\n\n\n2015:\n\n\n2017:\n\n\n2018:\n\n\n"}
{"id": "1547498", "url": "https://cs.wikipedia.org/wiki?curid=1547498", "title": "1858 ve fotografii", "text": "1858 ve fotografii\n\nTento článek obsahuje významné fotografické události v roce 1858.\n\n\n\n\n\n\n"}
{"id": "1547499", "url": "https://cs.wikipedia.org/wiki?curid=1547499", "title": "Jennifer Eganová", "text": "Jennifer Eganová\n\nJennifer Eganová (* 7. září 1962) je americká spisovatelka, jejíž román \"Návštěva bandy rváčů\" (\"A Visit from the Goon Squad\", 2010) v roce 2011 získal Pulitzerovu cenu v kategorii próza a záhy také cenu National Book Critics Circle Award. V současnosti je prezidentkou organizace PEN America.\n\n\n"}
{"id": "1547500", "url": "https://cs.wikipedia.org/wiki?curid=1547500", "title": "James Saumarez", "text": "James Saumarez\n\nJames Saumarez, 1. baron De Saumarez (\"James Saumarez, 1st Baron De Saumarez, 1st Baronet Saumarez de Saumarez\") (11. března 1757, St. Peter Port, Guernsey, Anglie – 9. září 1836, St. Peter Port, Guernsey, Anglie) byl britský námořní vojevůdce, v Royal Navy dosáhl hodnosti admirála (1814). Zúčastnil se bojů v koloniích, později vynikl v napoleonských válkách, v roce 1831 byl povýšen na barona a vstoupil do Sněmovny lordů.\n\nPocházel z rodiny s tradiční službou v námořnictvu, narodil se na ostrově Guernsey jako nejstarší syn Matthewa Saumareze (1718–1778). Do námořnictva vstoupil jako dobrovolník již v deseti letech, pak ještě studoval v Londýně, definitivně se námořníkem stal v roce 1770. Sloužil postupně pod admirály Peterem Parkerem, Hyde Parkerem nebo Samuelem Hoodem, ve válce proti USA vynikl statečností a iniciativou. V roce 1781 byl zraněn a dosáhl hodnosti kapitána, poté byl až do roku 1793 mimo aktivní službu. \n\nDo služby byl povolán znovu v roce 1793 ve válce proti revoluční Francii, ještě téhož roku byl povýšen do šlechtického stavu, později se vyznamenal v bitvě u Svatého Vincenta. Pod velením admirála Jervise se zúčastnil blokády Cádizu, v roce 1798 byl zraněn v bitvě na Nilu. V roce 1801 dosáhl hodnosti kontradmirála. Téhož roku se proslavil vítězstvím u mysu Algeciras nad spojeným francouzsko-španělským loďstvem. Za toto vítězství získal titul baroneta, čestné občanství v Londýně a roční penzi ve výši 1 200 liber. S hodností viceadmirála odešel v roce 1803 dočasně do výslužby, znovu se do napoleonských válek zapojil v roce 1809 jako velitel v Baltském moři. V této funkci měl za úkol chránit britský obchod a blokádu severoněmeckých přístavů, které byly pod francouzskou kontrolou. Po skončení napoleonských válek byl povýšen na admirála (1814) a v roce 1815 obdržel velkokříž Řádu lázně, později zastával čestné hodnosti kontradmirála Spojeného království (1819–1821) a viceadmirála Spojeného království (1821–1832). V roce 1831 byl povýšen na barona a stal se členem Sněmovny lordů. Současným nositelem titulu je Eric Saumarez, 7. baron De Saumarez (*1956).\n\nJeho mladší bratr Thomas Saumarez (1760–1845) sloužil v armádě a jako generál byl velitelem v Novém Brunšviku. \n\n\n"}
{"id": "1547502", "url": "https://cs.wikipedia.org/wiki?curid=1547502", "title": "Fombio", "text": "Fombio\n\nFombio je italská obec v provincii Lodi v oblasti Lombardie. Žije zde obyvatel.\n\nZdroj: \n\n"}
{"id": "1547503", "url": "https://cs.wikipedia.org/wiki?curid=1547503", "title": "Jegor Žukov", "text": "Jegor Žukov\n\nJegor Žukov (narozen 1998) je ruský student politologie a politický aktivista. Během politických protestů v Moskvě v roce 2019 se stal novou tváří moskevské opozice díky svým videům zveřejněným na youtube, podporujícím protestující a kritizující policii za nepřiměřené zásahy proti demonstrantům. 1. srpna 2019 byl během protestů zatčen a 6. prosince 2019 odsouzen ke 3 letům odnětí svobody podmíněně a zákazu internetové činnosti (obžaloba žádala 4 roky nepodmíněně), následovala široká podpora veřejnosti. V závěrečném projevu před soudem zdůraznil důležitost hodnot odpovědnosti a lásky k slabším a obecně bližním, lidskost v ruské společnosti v kontrastu s autokracií současné ruské vlády.\n"}
{"id": "1547505", "url": "https://cs.wikipedia.org/wiki?curid=1547505", "title": "Maggiora", "text": "Maggiora\n\nMaggiora je italská obec v provincii Novara v oblasti Piemont. Žije zde obyvatel.\n\nObec leží na severozápadě provincie Novara u jejích hranic s provincií Vercelli.\n\nZdroj: \n\n"}
{"id": "1547506", "url": "https://cs.wikipedia.org/wiki?curid=1547506", "title": "Jiří Brož", "text": "Jiří Brož\n\nJiří Brož (* 19. prosince 1933 Brno) je český divadelní a televizní herec a dabér.\n\nJiří Brož se narodil 19. prosince 1933 v Brně. Vystudoval brněnskou JAMU. Až do 90. let 20. století hrál v Národním divadle Brno. Dabingu se věnoval od roku 1964 do roku 2010. Od roku 2010 je dabingově neaktivní. V 90. letech často namlouval titulky k dabingům od dnes již zaniklého studia Davay. Mimo jiné nadaboval například vypravěče ze seriálu Podivuhodné prázdiny rodiny Smolíkovy, Sindibádova staršího bratra Doubara v seriálu Sindibádova dobrodružství, Chrisa Adamse ve filmu Sedm statečných nebo \"Tutoriál\" ve hře .\n\n"}
{"id": "1547512", "url": "https://cs.wikipedia.org/wiki?curid=1547512", "title": "Viet Thanh Nguyen", "text": "Viet Thanh Nguyen\n\nViet Thanh Nguyen (* 13. března 1971) je americký spisovatel vietnamského původu. Jeho literární debut, román \"Sympatizant\" (2015), mu kromě množství jiných prestižních ocenění v roce 2016 vynesl také Pulitzerovu cenu. Je prominentním členem Americké akademie umění a věd, a také získal stipendium nadace MacArthur Foundation a Guggenheimovo stipendium.\n\nNguyen se narodil v roce 1971 v Ban Me Thuotu ve Vietnamu jako syn uprchlíků ze severního Vietnamu, kteří se na jih přestěhovali v roce 1954. Po pádu Saigonu v roce 1975 jeho rodina uprchla do Spojených států. Nguyenova rodina se nejdříve usadila ve Fort Indiantown Gap v Pennsylvánii, což byl jeden ze čtyř amerických uprchlických táborů, které přijímali uprchlíky z Vietnamu. Nguyenova rodina se pak přestěhovala do Harrisburgu v Pennsylvánii, kde zůstali do roku 1978.\n\nPozději se přestěhovali do San Jose v Kalifornii, kde si ovetřeli vietnamský obchod s potravinami, jeden z prvních obchodů tohoto druhu v okolí. Nguyen studoval na základní katolické škole a pak na střední škole Bellarmine College Preparatory.\n\nNguyen byl poté krátce studentem Kalifornské univerzity v Riverside a Kalifornské univerzity v Los Angeles, než se nakonec rozhodl, že studium ukončí na Kalifornské univerzitě, kde v roce 1992 získal titul bakaláře (B.A.) v oborech anglická literatura a etnická studia. Následně v roce 1997 získal titul doktoranda (Ph.D.) v oboru anglická literatura na Kalifornské univerzitě v Berkeley. V tomtéž roce se přestěhoval do Los Angeles jako přednášející asistent na Univerzitě Jižní Kalifornie na dvou katedrách: katedře anglistiky a katedře amerických a etnických studií. V roce 2003 se stal profesorem na obou katedrách.\n\nKromě přednášení a psaní Nguyen také přispívá do deníku \"Los Angeles Times\" a je editorem blogu diaCRITICS věnovaného spájení umělců vietnamské diaspory.\n\n\n\n"}
{"id": "1547520", "url": "https://cs.wikipedia.org/wiki?curid=1547520", "title": "Východní Timor na Letních olympijských hrách 2012", "text": "Východní Timor na Letních olympijských hrách 2012\n\nVýchodní Timor se účastnil Letních olympijských her 2012 a zastupovali ho 2 sportovci v 1 sportu (1 muž a 1 žena). Po jeho debutu v roce 2004 šlo o historicky třetí účast tohoto státu na olympijských hrách. Zemi reprezentovali dva maratonci, kteří se na hry kvalifikovali díky divoké kartě. Vlajkonošem výpravy během zahájení her byl Augusto Ramos Soares. Při zakončení her byla vlajkonoškou výpravy Juventina Napoleão. Starším z výpravy byl Augusto Soares, kterému bylo v době konání her 25 let. Nikomu z výpravy se během her nepodařilo získat medaili.\n\nPo svém debutu v Athénách v roce 2004 se Východní Timor v roce 2012 účastnil svých třetích olympijských her. Nikdo z východotimorských atletů nesplnil kvalifikační limit A ani limit B a tak se oba reprezentanti na hry kvalifikovali díky divoké kartě, kterou obdrželi od Národního olympijského výboru Východního Timoru. Národní olympijské výbory mají obvykle možnost kvalifikovat až tři atlety do každé soutěže, pokud však všichni splnili limit A nebo jednoho sportovce do soutěže, pokud splnil limit B. Ovšem při neexistenci sportovce, který by splnil alespoň nějaký limit, dostal Národní olympijský výbor Východního Timoru možnost kvalifikovat dva sportovce pomocí divoké karty, a to jednoho muže a jednu ženu. Národní olympijský výbor se rozhodl tyto dvě divoké karty udělit dvěma maratoncům, jmenovitě Juventině Napoleão a Augustu Ramosu Soaresovi.\n\nPro 25letého Augusta Ramose Soarese byla účast na olympijských hrách v Londýně jeho olympijským debutem. Měl startovat již na předchozích olympijských hrách v Pekingu, ale tam do závodu nenastoupil. Závod mužů v maratonu se uskutečnil 12. srpna 2012. Soares nastoupil proti dalším 109 atletům. Zaběhl čas 2:45:09 a umístil se celkově na 84. místě z 85 maratonců, kteří závod dokončili. Dokázal tak porazit pouze reprezentanta Lesotha.\n\nPro 23letou Juventinu Napoleão byla účast na hrách v Londýně její olympijským debutem. Závod žen v maratonu se uskutečnil 5. srpna 2012. Napoleão v něm závodila s dalšími 107 atletkami. Dosáhla času 3:05:07, kterým si vylepšila svůj osobní rekord. Přesto skončila na 106. místě a v závodu překonala pouze irskou reprezentantku Caitrionu Jenningsovou.\n\n"}
{"id": "1547521", "url": "https://cs.wikipedia.org/wiki?curid=1547521", "title": "Muscoline", "text": "Muscoline\n\nMuscoline je italská obec v provincii Brescia v oblasti Lombardie. Žije zde obyvatel.\n\nZdroj:\n\n"}
{"id": "1547523", "url": "https://cs.wikipedia.org/wiki?curid=1547523", "title": "Ulička hanby", "text": "Ulička hanby\n\nUlička hanby nebo pochod hanby je situace, například výchovný trest nebo pocit propadnutí se hanbou, kdy je osoba nebo skupina osob nucena sama projít kolem davu přihlížejících lidí za zahanbujících, trapných, ponižujících či jinak nepříjemných okolností, než zmizí z jejich dohledu. Při procházení uličkou hanby přihlížející buď dotyčnou osobu či skupinu osob pozorují mlčky, nebo ji počastují nadávkami, urážkami, výčitkami atd.\n\nV roce 1483 uspořádal anglický král Richard III. uličku hanby pro krásnou komornou Elizabeth „Jane“ Shoreovou, která byla přezdívaná „Růže Londýna“. Po rozvodu o čtyři roky dříve nastoupila jako služebná k dvoru Edwarda IV., jenž měl do ní být zamilovaný. Po jeho smrti se stala terčem intrik a obvinění ze spiknutí proti jeho nástupci, Richardu III. Shoreová měla za trest projít ulicemi Londýna spoře oděná, jen v hrubé košili. Podle dobových pramenů jí lidé sprostě nadávali a uráželi ji, ale neublížili fyzicky. Po pochodu byla na krátkou dobu vězněna v Ludgate.\n\nBěhem sportovního klání zažije někdy uličku hanby konkrétní sportovec nebo celý tým, pokud předvede představení hrubě odporující pravidlům, sportovnímu duchu nebo očekávanému sportovnímu výkonu. \n\nNejběžnějším příkladem je vyloučení z utkání, například obdržením červené karty za hrubý faul či nesportovní chování. Vyloučený hráč poté musí opustit hrací plochu a zamířit předčasně pod sprchu do útrob sportoviště. Jeho odchod sledují všichni diváci, spoluhráči, protihráči i pořadatelé a je v některých případech nazýván pochodem hanby \"()\", zvláště v momentech, když se vyloučený hráč vzteká nebo je na něm příliš vidět sklíčenost. Pochod hanby vyloučeného hráče bývá umocněn skandujícími fanoušky soupeře, obzvlášť v případě fotbalového utkání, kteří vyloučeného častují urážkami a nadávkami.\n\nPříkladem, kdy musí uličkou hanby projít celý tým, je po utrpěném debaklu od soupeře po sérii špatných a nepřesvědčivých výkonů. Hráči tedy musí při odchodu do kabin snést pískání, bučení a jiné projevy od svých vlastních fanoušků.\n\n"}
{"id": "1547528", "url": "https://cs.wikipedia.org/wiki?curid=1547528", "title": "Hontianske Tesáre", "text": "Hontianske Tesáre\n\nHontianske Tesáre jsou obec v okrese Krupina v Banskobystrickém kraji na Slovensku ležící na řece Štiavnica. V roce 1971 k ní byli připojeny tři původně samostatné obce: Dvorníky, Šipice a Báčovce. První písemná zmínka o obci pochází z roku 1279. Žije zde  obyvatel.\n\n"}
{"id": "1547529", "url": "https://cs.wikipedia.org/wiki?curid=1547529", "title": "1857 ve fotografii", "text": "1857 ve fotografii\n\nTento článek obsahuje významné fotografické události v roce 1857.\n\n\n\n"}
{"id": "1547541", "url": "https://cs.wikipedia.org/wiki?curid=1547541", "title": "1856 ve fotografii", "text": "1856 ve fotografii\n\nTento článek obsahuje významné fotografické události v roce 1856.\n\n\n"}
{"id": "1547542", "url": "https://cs.wikipedia.org/wiki?curid=1547542", "title": "Rue Saint-Claude", "text": "Rue Saint-Claude\n\nRue Saint-Claude je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Boulevard Beaumarchais\" a končí na křižovatce s \"Rue de Turenne\".\n\nUlice byla oficiálně otevřena v roce [[1640]. Původně se nazývala \"Rue Saint-Charles-au-Marais\". Svůj současný název získala podle vývěsního štítu bývalého obchodu, který zobrazoval sv. Clauda z Besançonu (607–699).\n\nPodvodník [[Alessandro Cagliostro]] si v roce [[1785]] pronajal první patro paláce, který se nachází v ulici č. 1. Krátce nato byl králem vyhnán, protože byl zapojen do [[Náhrdelníková aféra|náhrdelníkové aféry]].\n\n\n[[Kategorie:Ulice v 3. obvodu (Paříž)|Saint-Claude]]\n[[Kategorie:Le Marais]]"}
{"id": "1547543", "url": "https://cs.wikipedia.org/wiki?curid=1547543", "title": "PeerTube", "text": "PeerTube\n\nPeerTube je webová platforma pro hostování souborů, která je decentralizovaná a je svobodným softwarem pod licencí AGPL. Je postavena na protokolu Activity Pub a javascriptovém klientu WebTorrent, který umí používat technologii BitTorrent pro P2P stahování datových proudů pomocí webového prohlížeče.\n\nVerze 1.0 byla vydána v roce 2018, již předtím s platformou experimentoval projekt Blender.\n\nPeerTube vyvíjí francouzská společnost Framasoft a je psán v TypeScriptu s pomocí HTML, CSS a SQL.\n"}
{"id": "1547547", "url": "https://cs.wikipedia.org/wiki?curid=1547547", "title": "Matovič", "text": "Matovič\n\nMatovič je příjmení, které nesou\n"}
{"id": "1547551", "url": "https://cs.wikipedia.org/wiki?curid=1547551", "title": "1855 ve fotografii", "text": "1855 ve fotografii\n\nTento článek obsahuje významné fotografické události v roce 1855.\n\n\n\n"}
{"id": "1547552", "url": "https://cs.wikipedia.org/wiki?curid=1547552", "title": "1854 ve fotografii", "text": "1854 ve fotografii\n\nTento článek obsahuje významné fotografické události v roce 1854.\n\n\n"}
{"id": "1547554", "url": "https://cs.wikipedia.org/wiki?curid=1547554", "title": "Arte povera", "text": "Arte povera\n\nArte povera je umělecké hnutí, které má kořeny v Itálii 50. a 60. let 20. století. Pojem, který by šel volně přeložit jako „chudé umění“, zavedl umělecký kritik Germano Celan v roce 1967, aby jím pojmenoval trend, kdy se umělci snažili vytvářet svá díla z nejjednodušších, „chudých“, materiálů jako dřevo, sláma, hlína, textilie, cement, sádra, plst, tuk apod. Šlo často o instalace a arte povera měla tak velmi blízko ke konceptualismu, někdy je považována za jeho větev. Mezi nejvýznamnější představitele hnutí patřili Jannis Kounellis, Mario Merz, Giuseppe Penone nebo Michelangelo Pistoletto. Ohlasy arte povera v českých zemích lze najít u Stanislava Kolíbala nebo Dalibora Chatrného. Hnutí arte povera odmítlo abstraktní umění a velmi kriticky reflektovalo technologický pokrok a vědeckou racionalitu.\n"}
{"id": "1547555", "url": "https://cs.wikipedia.org/wiki?curid=1547555", "title": "Sredna Arda", "text": "Sredna Arda\n\nSredna Arda je chráněná přírodní lokalita (specifická kategorie chráněných území v Bulharsku, nazvaná \"защитена местност\") v Kardžalijské oblasti v jižním Bulharsku. Chráněná lokalita je součástí katastrálního území Zvezdelina a Visoko Polje v obštině Kardžali. Ochrana území o rozloze 420 ha byla vyhlášena 24. července 2000. Chráněná lokalita je ve správě Regionální inspekce životního prostředí (\"Регионалнa инспекция по околната среда и водите\" (\"РИОСВ\")) se sídlem v Chaskovu. \n\nChráněná přírodní lokalita v nadmořské výšce zhruba od 300 do 480 metrů je součástí nevysokého skalního hřebene, tvořeného vulkanickými horninami, který se nachází asi 8 km východně od města Kardžali na levém břehu přehradní nádrže Studen Kladenec poblíž ústí Perpereku do řeky Ardy. Z geomorfologického hlediska tato oblast náleží do Východních Rodop. Na protilehlém břehu řeky Perperek se nachází další chráněná přírodní lokalita, skalní hřeben Jumruk kaja s pozůstatky stejnojmenné pevnosti. Po okraji chráněného území mezi skalními stěnami a břehem přehrady vede jednokolejná železniční trať z Dimitrovgradu do Kardžali.\n\nLokalita je chráněna jednak jako geologicky a geomorfologicky cenné území, typické pro oblast Východních Rodop, jednak jako místo, kde se vyskytují vzácné a chráněné druhy živočichů a rostlin. Na skalní stěně nad tratí poblíž železniční zastávky je celá řada vytesaných výklenků, jejichž původ není přesně vysvětlen. \n\nVysoké skalní stěny s jeskyněmi jsou obývány vzácnými druhy ptactva a také koloniemi netopýrů, čítajících 10 000 až 12 000 jedinců. Pokud jde o netopýry, lze například jmenovat velké druhy, jako je létavec stěhovavý nebo netopýr velký. Z druhů ptáků, zapsaných na Červeném seznamu UICN, zde žije například čáp černý nebo skalník modrý (\"Monticola solitarius\"), dále se zde vyskytuje ostříž lesní, sup mrchožravý, jestřáb lesní, sup bělohlavý, ťuhýk běločelý, bělořit okrový, trakijská orebice (\"Alectoris chukar\"), strnad černohlavý, některé druhy pěnic a další ptáci.\n\nNa suchém a skalnatém podloží kromě menších stromů a keřů lze nalézt i různé druhy vzácných rostlin, mezi nimiž je i několik endemitů, jako je například místní druh netřesku nebo balkánský endemit haberlea rodopská. \n\nSkalnatý terén chráněného území je velmi členitý a obtížně přístupný. Přístup je povolen pouze po vymezených stezkách, na chráněné lokalitě platí přísný zákaz bivakování, lovu či jakýchkoli sportovních aktivit, jako je horolezectví nebo závěsné létání. Do blízkosti lokality nevede žádná cesta, veřejnou dopravou je možný přístup pouze vlakem na zastávku \"Sredna Arda\".\n\n"}
{"id": "1547557", "url": "https://cs.wikipedia.org/wiki?curid=1547557", "title": "All Saints (hudební skupina)", "text": "All Saints (hudební skupina)\n\nAll Saints jsou anglicko-kanadská dívčí skupina založená v Londýně v roce 1993. Byly založeni jako All Saints 1.9.7.5 členkami Melanie Blatt, Shaznay Lewis a Simone Rainford. Skupina se snažila najít komerční úspěch poté, co byla podepsána na ZTT Records a byla upuštěna krátce poté, co Rainford opustila skupinu. V roce 1996 se ke skupině přidaly sestry Nicole a Natalie Appleton a podepsaly London Records. Jejich součást debutového alba \"All Saints\" (1997), která byla součástí britské dívčí skupinové vlny devadesátých let, dosáhla vrcholu na britském Album Chart a stala se třetím nejprodávanějším dívčím skupinovým albem všech dob. Album obsahovalo tři singly číslo jedna: „Never Ever“, „Under The Bridge“, „Lady Marmalade“ a „Bootie Call“. V roce 2001 se skupina po častých neshodách rozpadla. Skupina se po podpisu v Parlophone Records zformovala a vydala své třetí album \"Studio 1\" (2006).\n"}
{"id": "1547559", "url": "https://cs.wikipedia.org/wiki?curid=1547559", "title": "1853 ve fotografii", "text": "1853 ve fotografii\n\nTento článek obsahuje významné fotografické události v roce 1853.\n\n\n"}
{"id": "1547561", "url": "https://cs.wikipedia.org/wiki?curid=1547561", "title": "1852 ve fotografii", "text": "1852 ve fotografii\n\nTento článek obsahuje významné fotografické události v roce 1852.\n\n"}
{"id": "1547563", "url": "https://cs.wikipedia.org/wiki?curid=1547563", "title": "1851 ve fotografii", "text": "1851 ve fotografii\n\nTento článek obsahuje významné fotografické události v roce 1851.\n\n\n"}
{"id": "1547566", "url": "https://cs.wikipedia.org/wiki?curid=1547566", "title": "Núbijské památky", "text": "Núbijské památky\n\nNúbijské památky od Abú Simbelu po Philae je název skupiny památek z období starověkého Egypta v jižní části státu. Rozprostírají se podél Nilu v úseku mezi městem Asuán a súdánskými hranicemi. Řada z těchto památek musela být přemístěna ze svých původních lokalit kvůli výstavbě Asuánské přehrady. Přesun probíhal mezi roky 1960 a 1980, za spoluúčasti mezinárodních organizací a odborníků. Na seznam UNESCO byly monumenty zapsány při třetím zasedání rady v roce 1979. \n"}
{"id": "1547568", "url": "https://cs.wikipedia.org/wiki?curid=1547568", "title": "Důl Františka (Radonice)", "text": "Důl Františka (Radonice)\n\nDůl Františka je zaniklý hnědouhelný důl u Radonic v okrese Chomutov. Nacházel se na jihovýchodním okraji Radonic a za dobu provozu v letech 1933–1959 v něm bylo vytěženo 1,6 miliónu tun uhlí.\n\nDoly pojmenované Františka bývaly v Radonicích dva. První byl založen na severovýchodním okraji Radonic koncem padesátých let devatenáctého století a provozován byl do roku 1906. V období 1920–1934 v něm byla těžba obnovena a jeho posledním majitelem se stala chodovská společnost Těžařstvo dolu Gustav Goldenhohe.\n\nDruhý důl Františka se nacházel jihovýchodně od vesnice. Původně se jmenoval důl Karel po svém zakladateli Karlu Aschermannovi ze Sokolova. Ten nechal důl otevřít v roce 1934, ale o šest let později jej musel prodat Těžařstvu dolu Gustav Goldenhohe, které jej přejmenovalo na důl Františka II. Římská číslice se v názvu přestala používat krátce po roce 1945.\n\nS hloubením těžní jámy se začalo už v červnu roku 1933. Po dosažení hloubky 75 metrů byla vyhloubena větrná jáma hluboká 62 metrů. Těžní zařízení používalo vozy s kapacitou 780 kilogramů a celkový výkon dolu byl 160 tun uhlí za směnu. Část uhlí důl spotřeboval pro vlastní potřebu, malé množství se prodávalo přímo na místě drobným zákazníkům, ale tři čtvrtiny produkce vytříděného uhlí se odvážely auty na radonické nádraží, odkud se po Doupovské dráze odváželo odběratelům. V provozu bývala také lanovka, jejíž závěrečnou část nahradil krátce před ukončením těžby pásový dopravník.\n\nHlavní metodou těžby, která se prováděla až do roku 1950, bylo ruční komorování na plnou mocnost na zával. Vyrubané uhlí se ruční nebo vrátkovou dopravou přibližovalo ke stanici důlní lanovky.\n\nBěhem druhé světové války v dole pracovali francouzští zajatci z malého zajateckého tábora v Radechově, které po válce vystřídali Němci určení k vysídlení. Uhelná sloj obsahovala velké množství methanu, který se při těžbě uvolňoval, a v důsledku nízké úrovně bezpečnosti a nedodržování bezpečnostních předpisů došlo před rokem 1945 ke třem výbuchům plynu, při kterých zemřelo šest horníků a čtyři byli zraněni.\n\nPo odchodu Němců v letech 1946–1948 se počet zaměstnanců snížil na polovinu. Vedení Severočeských hnědouhelných dolů proto roku 1948 rozhodlo o uzavření dolu, ale ještě v témže roce své rozhodnutí zrušilo a provoz obnovilo. Nedostatek pracovníků však způsobil, že z požadované těžby ve výši 83 tisíc tun uhlí bylo vytěženo jen přibližně 51 tisíc tun.\n\nOd 1. ledna se důl Františka stal součástí národního podniku Libuše. Až do roku 1950 bylo provozní zařízení na nízké úrovni, a chyběly dokonce i koupelny a převlékárny. Ty byly postaveny spolu s novými sklady až po rozhodnutí prodloužit těžbu otevřením tzv. Západního pole. Spolu s nimi byly zrekonstruovány byty zaměstnanců a v samotném dole se začaly používat žlabové a pásové pohony. I přes určitou modernizaci se na dole Františka s delším provozem nepočítalo. Plány na zplyňování zdejšího uhlí přímo v podzemí se nerealizovaly a od roku 1959 na trhu existoval přebytek energetického uhlí ze Severočeského hnědouhelného revíru. Důl Františka patřil mezi provozy s vysokými náklady, neměl připraven další provoz, a proto byl 1. května 1959 uzavřen. Celkem bylo za dobu provozu dolu vytěženo asi 1,6 miliónu tun uhlí. Uzavřením dolu skončila sto let dlouhá tradice těžby hnědého uhlí v okolí Radonic.\n\nDůl Františka stával v katastrálním území Radonice u Kadaně na rozhraní Rohozecké vrchoviny v Doupovských horách a výběžku Pětipeské kotliny, která je součástí Žatecké pánve. Nadmořská výška rovinatého reliéfu se v okolí pohybuje okolo 330 metrů. Geologické podloží zde tvoří neogénní písky, štěrky a jíly s podřadně uloženými uhelnými slojemi. Na povrchu se vyvinul půdní typ kambizem eutrofní.\n\nUhelná sloj byla porušena geologickými poruchami a ukloněná směrem k západu, takže v závěrečné fázi jejího dobývání se uhlí dopravovalo až 15% stoupáním. Mocnost sloje se pohybovala od pěti do jedenácti metrů a nejméně kvalitní uhlí se nacházelo ve spodní části. Výhřevnost nejkvalitnějšího uhlí byla 3000–3200 kilokalorií. Četné proplástky však průměrnou výhřevnost snižovaly.\n"}
{"id": "1547569", "url": "https://cs.wikipedia.org/wiki?curid=1547569", "title": "1850 ve fotografii", "text": "1850 ve fotografii\n\nTento článek obsahuje významné fotografické události v roce 1850.\n\n\n"}
{"id": "1547571", "url": "https://cs.wikipedia.org/wiki?curid=1547571", "title": "1849 ve fotografii", "text": "1849 ve fotografii\n\nTento článek obsahuje významné fotografické události v roce 1849.\n\n\n"}
{"id": "1547574", "url": "https://cs.wikipedia.org/wiki?curid=1547574", "title": "1848 ve fotografii", "text": "1848 ve fotografii\n\nTento článek obsahuje významné fotografické události v roce 1848.\n\n\n"}
{"id": "1547575", "url": "https://cs.wikipedia.org/wiki?curid=1547575", "title": "Horné Mladonice", "text": "Horné Mladonice\n\nHorné Mladonice jsou obec v okrese Krupina v Banskobystrickém kraji na Slovensku. Žije zde  obyvatel.\n\nPrvní písemná zmínka o obci pochází z roku 1470. V obci se nachází jednolodní římskokatolický kostel svatého Demetera z let 1888-1890. \n"}
{"id": "1547577", "url": "https://cs.wikipedia.org/wiki?curid=1547577", "title": "Ion Țiriac", "text": "Ion Țiriac\n\nIon Țiriac (* 9. května 1939 Brašov) je rumunský tenista, trenér a podnikatel. Je členem Mezinárodní tenisové síně slávy.\n\nPůvodně se věnoval stolnímu tenisu a lednímu hokeji, v němž reprezentoval Rumunsko na pozici obránce na Zimních olympijských hrách 1964, kde jeho tým obsadil dvanácté místo. Od roku 1968 byl profesionálním tenistou. Jeho nejlepším umístěním na světovém žebříčku byla osmá příčka, vyhrál jeden turnaj ve dvouhře (Mnichov 1970) a dvaadvacet turnajů ve čtyřhře včetně jednoho grandslamového (Paříž 1970 spolu s Ilie Năstasem). Țiriac a Năstase také dostali Rumunsko do finále Davis Cupu v letech 1969, 1971 a 1972.\n\nByl výraznou postavou světového tenisu díky mohutnému kníru a exotickému původu, měl přezdívky „Hrabě Drakula“ a „Brašovský buldozer“.\n\nHráčskou kariéru ukončil v roce 1979 a stal se trenérem. Boris Becker se pod jeho vedením stal světovou jedničkou, mezi jeho svěřence patřili také Mary Joe Fernandezová, Guillermo Vilas, Henri Leconte, Marat Safin nebo Lucas Pouille. Je majitelem turnaje Madrid Open a v Bukurešti založil BRD Năstase Țiriac Trophy. V letech 1998–2004 byl předsedou Rumunského olympijského výboru.\n\nJeho Banca Țiriac se stala po pádu komunistického režimu prvním soukromým finančním ústavem v Rumunsku. Vlastní rovněž leteckou společnost Țiriac Air. Podle časopisu \"Forbes\" je Țiriac nejbohatším bývalým sportovcem na světě a nejbohatším rumunským občanem, jeho jmění se odhaduje na 1,2 miliardy dolarů. Proslulá je také jeho sbírka luxusních automobilů, která čítá okolo 350 exemplářů. V televizní anketě 100 největších Rumunů obsadil 77. místo.\n\n"}
{"id": "1547578", "url": "https://cs.wikipedia.org/wiki?curid=1547578", "title": "1847 ve fotografii", "text": "1847 ve fotografii\n\nTento článek obsahuje významné fotografické události v roce 1847.\n\n\n"}
{"id": "1547579", "url": "https://cs.wikipedia.org/wiki?curid=1547579", "title": "Charles Melton", "text": "Charles Melton\n\nCharles Michael Melton (* 4. ledna 1991) je americký herec a model. Vystupoval jako Reggie Mantle v televizním seriálu \"Riverdale\" a jako Daniel Bae ve filmu \"Slunce je také hvězda\" (2019).\n\nCharles Melton se narodil v Juneau na Aljašce a byl vychován na Manhattanu v Kansasu. Je synem Sukyongu a Phila Meltonových. Jeho rodina se často stěhovala, protože otec pracoval pro armádu.  Jeho matka je z Korei a jeho otec je Euroameričan. Má sestru jménem Tammie.\n\nCharles Melton studoval na Kansas State University, kde hrál ve fotbalovém týmu. Po dvou letech odešel z vysoké školy, aby se věnoval herectví, a v roce 2014 se přestěhoval do Los Angeles. Jako model začal pracovat pro firmy Dolce & Gabbana, Kenneth Cole a MAC. Mezi jeho první herecké role patřil vystoupení v pořadech Glee a American Horror Story. \n\nVíce se prosadil poté, co byl obsazen v seriálu Riverdale jako Reggie Mantle, když nahradil Rosse Butlera, který seriál opustil kvůli svému závazku v \"Proč?\" V roce 2019 hrál mužskou roli Daniela Bae ve \"filmu Slunce je také hvězda\", což je Meltonův první celovečerní film. \n\nV červnu 2018 se Melton zapojil do diskuse o tweetech, které napsal v letech 2011 a 2012 a v nichž se posmíval obézním lidem, a veřejně se omluvil. \n"}
{"id": "1547580", "url": "https://cs.wikipedia.org/wiki?curid=1547580", "title": "1846 ve fotografii", "text": "1846 ve fotografii\n\nTento článek obsahuje významné fotografické události v roce 1846.\n\n\n"}
{"id": "1547581", "url": "https://cs.wikipedia.org/wiki?curid=1547581", "title": "Igor Matovič", "text": "Igor Matovič\n\nIgor Matovič (* 11. května 1973 Trnava) je slovenský politik a bývalý podnikatel. Od roku 2010 je poslancem NR SR, nejdříve zvoleným na kandidátce SaS a poté jako předseda hnutí OBYČAJNÍ ĽUDIA a nezávislé osobnosti. Toto hnutí Matovič spoluzakládal.\n\nV letech 1993-1998 Matovič absolvoval Fakultu managementu na Univerzitě Komenského v Bratislavě, obor Finanční management. Od roku 1997 působí jako živnostník. V roce 2002 založil vydavatelství regionPRESS, které v současnosti vydává 36 regionálních týdeníků na celém Slovensku. V roce 2007 dal přepsat firmu na svou manželku Pavlínu. Od roku 2010 je poslancem Národní rady SR a zakladatelem hnutí Obyčejní lidé a nezávislé osobnosti, v současnosti i jeho předsedou.\n\nIgor Matovič kandidoval ve volbách do Národní rady SR v roce 2010 na kandidátce strany Svoboda a Solidarita spolu s dalšími třemi členy občanského sdružení Obyčejní lidé (Erika Jurinová, Jozef Viskupič a Martin Fecko). Strana SaS se nakonec dostala do parlamentu kdy získala 12,14%. Díky preferenčním hlasem se Igor Matovič dostal ze 150. místa až na čtvrté místo kandidátky.\n\nNastupující poslanec za SaS Igor Matovič tvrdil, že se ho ve středu (23.06.2010) pokusili uplatit 20 miliony eur. Chtěli od něj, aby spolu s jeho třemi poslanci z Obyčejných lidí položil novou vládu Ivety Radičové. \"Kamarád mě pozval na kávu a nabídl mi 20 milionů eur,\" řekl pro deník SME. Redakci se sám ozval. Nabídku měl dát člověk, se kterým se dobře zná. Čtvrtinu měl dostat hned, zbytek, když předčasné volby vyhlásí. Předseda SaS Richard Sulík Matovičovi věří. \"Vím o tom a považuji to za jisté, když to tvrdí,\" řekl.\n\nTři dny po vyhlášení Igor Matovič řekl, že ho opět navštívil tentýž kamarád, co mu nabídl \"obrovský balík peněz\" a se slzami v očích mu řekl, že šlo o vtip a aby na policii nic nepodával. \"Já si nemyslím, že byl spáchán trestný čin. Neberu to jako pokus o uplácení, ale jako pokus o legraci, \"říká Matovič. Policie se podle mluvčí Andrey Polačiková začala medializovaných informacemi zabývat. Vyšetřování ukázalo, že šlo pouze o vtip, jak tvrdí Matovič kamarád, vyšetřování bylo zastaveno.\n\nV reakci na schválení programového prohlášení vládou Ivety Radičové bez zahrnutí požadavků Obyčejných lidí, které jim bylo Richardem Sulíkem přislíbeno, 28. července 2010 ohlásil odchod z poslaneckého klubu SaS. Následně jednání s předsedou strany SaS vedly k dohodě, kde se Richard Sulík zavázal k rozšíření programu strany SaS o ty body programu občanského hnutí Obyčejní lidé, se kterými strana SaS souhlasí a tyto body při nejbližší aktualizaci doplnit do vládního programu. Igor Matovič spolu se zbývajícími třemi poslanci z občanského sdružení Obyčejných lidí dal v rámci této dohody veřejný příslib o setrvání v poslaneckém klubu SaS do konce volebního období.\n\nIgor Matovič při hlasování podpořil návrh Směr-SD čím podle partnerů porušil koaliční dohodu a proto ho Richard Sulík vyloučil z poslaneckého klubu Svoboda a Solidarita. \"Samozřejmě, že jedno nedodržení dohody nemusí být důvodem k vyloučení, ale přetekl pohár trpělivosti. Igor nám totiž v poslední době stále více a více poškozoval a to jen proto, aby řekl něco, s čím se dostane do médií. Celý klub jsme trnuli, s čím zas náš Igor půjde do médií. Neznám jiného člověka, který by se s takovou oblibou producíroval v médiích a když už přestával být zajímavý tím, že útočil na Fica, tak začal útočit na vlastních. Proto i Igorove nedodržení dohody bylo jen poslední kapkou v sudu. Jednoduše stačilo, i moje ochota nechat si skákat po hlavě má ​​své meze. \"Napsal Richard Sulík na svém blogu.\n\n\"Jsme klub slušných a čistých lidí a sdílíme s Igorem Matovičom názor, že pan Fico je vagabund. Když Igor Matovič nemá problém s ním hlasovat, tak je to jeho rozhodnutí. My máme problém s ním hlasovat a my máme také problém, aby člověk, který nemá takový problém, mezi námi byl, \"zdůvodnil své rozhodnutí předseda strany SaS.\n\nPo roce a třech měsících se rozpadla nová pravicová vláda. Osudným se jí stal Evropský finanční stabilizační mechanismus (ESFS), který poslanci v Národní radě odmítli. Předsedkyně vlády ještě ráno (11.10.2011) spojila hlasování o eurovalu s vyslovením důvěry její vládě. Za ESFS hlasovali pouze 55 z 124 přítomných poslanců. Proti hlasovalo 9 poslanců, 60 nehlasovalo. Za zvýšení eurovalu a důvěru vládě nezahlasovali poslanci ze SaS iz OKS a tři poslanci kolem Igora Matoviča.\n\nDo voleb do Národní rady SR se rozhodl Igor Matovič jít už s vlastním politickým hnutím pod názvem Obyčejní lidé a nezávislé osobnosti. Toto hnutí dostalo 218 537 hlasů, což představovalo 8,55%. Igor Matovič opět kandidoval ze 150. místa na kandidátní listině. Dostal 150 242 preferenčních hlasů, díky čemuž se umístil na prvním místě v rámci kandidátní listiny hnutí OĽaNO.\n\nIgor Matovič před volbami v roce 2012 vzal na kandidátku veřejně známé osobnosti, které měly přinést různorodost a více hlasů. Matovič měl vyzvat své kolegy na kandidátce, aby společně s ním šli na detektor lži. Politici z OKS a KDS a některé nezávislé osobností, včetně lídra kandidátky Martina Mojžíše, se však rozhodli, že nebudou kandidovat za stranu Igora Matoviče. K nim se přidali i Eugen Korda či Štefan Bučko. Matovič uvedl, že jeho kandidátka se nerozpadla, ale očistila. \n"}
{"id": "1547583", "url": "https://cs.wikipedia.org/wiki?curid=1547583", "title": "NGC 585", "text": "NGC 585\n\nNGC 585 je spirální galaxie v souhvězdí Velryby. Její zdánlivá jasnost je 13,2 a úhlová velikost 2,2′ × 0,5′. Od Země je vzdálená 245 milionů světelných let a je součástí kupy galaxií označené Abell 194. Galaxii objevil John Herschel 20. prosince 1827.\n\n"}
{"id": "1547584", "url": "https://cs.wikipedia.org/wiki?curid=1547584", "title": "František Nováček", "text": "František Nováček\n\nFrantišek Nováček (16. února 1889, Rokytnice nad Rokytnou – 24. června 1942, Praha) byl český legionář.\n\nFrantišek Nováček se narodil v roce 1889 v Rokytnici nad Rokytnou, nastoupil na gymnázium v Třebíči a v roce 1915 narukoval a odešel na ruskou frontu. Tam pak v červnu roku 1916 padl do zajetí nedaleko Vojnice a pak v listopadu téhož roku u Astrachaně vstoupil do ruských legií. Posléze vstoupil v září roku 1917 do 9. střeleckého pluku, se kterým působil až do konce první světové války. Po skončení první světové války se vrátil do Československé armády, kde působil v hodnosti kapitána v Mostě. Posléze v roce 1937 odešel na Ministerstvo národní obrany do Prahy. V březnu roku 1939 byla rozpuštěna československá armáda a František Nováček odešel do výslužby. Zapojil se do odbojové činnosti a následně byl za schvalování atentátu na Heydricha v roce 1942 popraven.\n\nObdržel Válečný kříž a další vyznamenání. Jeho jméno je uvedeno na pamětní desce ve Strojnické ulici v Praze 7, na pamětní desce na Václavkově ulici v Praze 6 a na památníku obětem na ulici Manželů Kotrbových v Běchovicích, kde prožil poslední léta života. Je po něm pojmenována ulice Pplk. Nováčka v pražských Běchovicích. \n\nByl ženatý s Marií Nováčkovou.\n"}
{"id": "1547585", "url": "https://cs.wikipedia.org/wiki?curid=1547585", "title": "Ernst Heinrich Saský", "text": "Ernst Heinrich Saský\n\nErnst Heinrich Saský (9. prosince 1896 Drážďany – 14. června 1971 Edingen-Neckarhausen) byl saský princ a vévoda.\n\nNarodil se 9. prosince 1896 v Drážďanech jako syn korunního prince Fridricha Augusta a jeho manželky arcivévodkyně Luisy Toskánské. \n\nPo vypuknutí první světové války se podle tradice stal lajtnantem Prvního granátnického pluku č. 100. V září roku 1914 se stal příkazníkem generálního komanda XIX. armádního sboru (2. královský saský) v Remeši a Lille. Roku 1916 se zúčastnil Bitvy na Sommě a to v 24. rezervní divizi. Dne 30. srpna 1916 získal za své zásluhy Vojenský řád sv. Jindřicha. Na jaře roku 1917 převzal v Berežanech vedení 9. pluku pěchoty č. 104. a poté na území Yper vedl 9. dělostřelecký pluk č. 115.\n\nRoku 1919 začal spravovat panství v Slezsku. Během Kappova puče byl prostředníkem mezi berlínskými pučisty a vratislavskými Reichswehr. Po puči se odstěhoval do Mnichova. Dne 12. dubna 1921 se na zámku Nymphenburg oženil s princeznou Sofií Lucemburskou.\n\nBěhem druhé světové války vystupoval proti ideologiím Adolfa Hitlera. V tomto ohledu byl vyslýchán Gestapem. Dne 24. května 1941 zemřela jeho žena na zápal plic a tak se 28. června 1947 v Paříži oženil s herečkou Virginií Dulonovou (1910–2002). S novou manželkou a syny se odstěhoval do Irska. \n\nZemřel při návštěvě Německa 14. června 1971 v Edingen-Neckarhausen.\n\nSe svou první manželkou princeznou Sofií měl tři syny:\n\nTituly\nVyznamenání\n"}
{"id": "1547586", "url": "https://cs.wikipedia.org/wiki?curid=1547586", "title": "Světový pohár v biatlonu 2019/2020 – Ruhpolding", "text": "Světový pohár v biatlonu 2019/2020 – Ruhpolding\n\n5. podnik Světového poháru v biatlonu v sezóně 2019/2020 probíhal od 15. do 19. ledna 2019 na biatlonovém stadiónu Chiemgau-Arena v německém Ruhpoldingu. Na programu podniku byly závody ve sprintech, mužské i ženské štafety a stíhací závody.\n\nMinulý podnik Světového poháru se zde jel v lednu 2019.\n\nOficiální program:\n\nDo závodu žen vyjela mezi prvními Norka Tiril Eckhoffová. Zastřílela bezchybně a přidala nejlepší běžecký čas. V cíli předjela o půl minuty dosud vedoucí Švédku Hannu Öbergovou. Později startovala Dorothea Wiererová, která také střílela bezchybně, ale vinou pomalejšího běhu skončila až třetí. Tiril Eckhoffová tak předstihla Wiererovou v čele průběžného pořadí světového poháru.\nZ českých žen nestartovala Eva Puskarčíková, která byla nachlazená. Z ostatních se dařilo Lucii Charvátové, která zasáhla všechny terče kromě posledního a dojela na 15. místě. Ostatní české reprezentantky, včetně Markéty Davidové, která udělala vleže i vstoje po dvou chybách, se umístily v poslední třetině výsledkové listiny.\n\nPři sprintu mužů – podobně jako u předchozího závodu žen – panovalo příznivé počasí, a proto přední závodníci na střelnici příliš nechybovali. Neúčasti Johannese Thingnese Bø opět využil Martin Fourcade. V každém kole zrychloval a zvítězil o tři vteřiny před svým krajanem Quentinem Fillonem Mailletem, který běžel stejně rychle, ale střílel pomaleji. Třetí skončil Němec Benedikt Doll vinou o málo pomalejšího běhu.\nČechům se nedařilo. Nejlépe dojeli Ondřej Moravec a Jakub Štvrtecký na 30. a 31. místě. Oba udělali po jedné chybě na střelnici. V čase střelby příliš nezaostali, ale běželi pomaleji.\n\nVýsledek české ženské štafety označit reprezentační trenér Egil Gjelland za katastrofu. Lucie Charvátová udělala při střelbě vstoje šest chyb, jela tři trestná kola a po nich odjížděla poslední. Markéta Davidová, Tereza Voborníková a Jessica Jislová pak podaly dobrý výkon, ale do cíle dojely na 18. místě.\nČelo závodu se často měnilo: vystřídala se zde Francie, Bělorusko, USA, Itálie, Rakousko a Německo – vítězem se však stalo Norsko, přestože do druhého úseku vyjíždělo na 16. místě. Hlavní zásluho na tom má Tiril Eckhoffová, která nejrychlejším během zlepšila norské postavení z osmého na druhé místo. Rozhodující náskok pak získala Marte Olsbuová, když při sedmé střelbě udělala o chybu méně než Francouzka Justine Braisazová. Získala tím desetivteřinový náskok, který udržela do cíle.\n\nStejně jako ženám se ani českým mužům štafeta nepovedla. Za hustšího sněžení sice udělal Michal Šlesingr tři chyby a předával na 10. místě, ale se ztrátou jen 15 vteřin na třetí místo. Druhý Ondřej Moravec udělal jen jedu chybu vstoje, ale běžel o málo pomaleji a klesl na desátou pozici. Jakub Štvrtecký však po střelbě vstoje musel na dvě trestná kola a klesl na 17. místo. V posledním svém kole předvedl stíhací jízdu a předjel pět soupeřů, přesto předával Michalu Krčmářovi s půlminutovou ztrátou na předchozí pozici. Tomu se podařilo předjet štafetu Číny a dojel na 11. místě.\nBoj o vítězství nepřinesl žádnou dramatickou podívanou. Od druhé střelby se na čelo dostala Francie, jejíž rozhodující náskok vybojoval na druhém úseku Martin Fourcade. Druzí dojeli Norové, přestože po druhé střelbě byli až na 21. pozici.\n\nV závodě žen vedla od startu s náskokem Norka Tiril Eckhoffová. Udělala celkově jen jednu chybu na střelnici a s přehledem zvítězila. Na druhém a třetím místě se skoro celý závod střídaly Švédka Hanna Öbergová a Slovenka Paulína Fialková. Spolu vybíhaly do posledního kola, pak Fialková půl kilometru před cílem nastoupila a dojela si pro první stupně vítězů v této sezóně. Zajímavostí byly další tři místa Švédek: Hanna Öbergová, za ní Johanna Skottheimová a Linn Perssonová.\nJediná česká biatlonistka Lucie Charvátová jela a střílela rychle, ale hned při první střelbě udělala tři chyby a propadla se na 46. průběžnou pozici. Pak střílela lépe a zlepšila se na 30. místo v cíli.\n\nMezi muži od počátku bojovali o vedení Francouzi Martin Fourcade a Quentin Fillon Maillet. Vleže stříleli oba čistě, ale při první položce vstoje udělal Maillet jednu chybu, Fourcade si toho všiml, další rány střílel pomaleji a podařilo se mu zasáhnout všechny terče. Od té doby jel s náskokem v čele a dojel si s jistotou do cíle pro vítězství. O třetí místo se bojovalo do závěrečných metrů: získal jej Nor Vetle Sjåstad Christiansen, když v cílové rovině předjel Simona Desthieux.\nVšichni tři čeští biatlonisté stříleli na první položce čistě, ale při druhé udělal Jakub Štvrtecký chybu, do konce závodu přidal ještě čtyři a skončil až na 45. místě.\nStřelecky byl nejlepší Ondřej Moravec, který zasáhl všechny terče a střílel rychle, ale protože přidal podprůměrný běžecký čas, zlepšil se jen na 18. místo. Michal Krčmář s jednou chybou dojel na 21. pozici.\n\n"}
{"id": "1547590", "url": "https://cs.wikipedia.org/wiki?curid=1547590", "title": "1845 ve fotografii", "text": "1845 ve fotografii\n\nTento článek obsahuje významné fotografické události v roce 1845.\n\n\n"}
{"id": "1547592", "url": "https://cs.wikipedia.org/wiki?curid=1547592", "title": "1844 ve fotografii", "text": "1844 ve fotografii\n\nTento článek obsahuje významné fotografické události v roce 1844.\n\n\n"}
{"id": "1547597", "url": "https://cs.wikipedia.org/wiki?curid=1547597", "title": "1843 ve fotografii", "text": "1843 ve fotografii\n\nTento článek obsahuje významné fotografické události v roce 1843.\n\n\n"}
{"id": "1547598", "url": "https://cs.wikipedia.org/wiki?curid=1547598", "title": "Markéta Karola Saská", "text": "Markéta Karola Saská\n\nMarkéta Karola Saská (24. ledna 1900, Drážďany – 16. října 1962, Freiburg im Breisgau) byla saská princezna a kněžna hohenzollernská.\n\nNarodila se jako dcera korunního prince Fridricha Augusta a jeho manželky arcivévodkyně Luisy Toskánské.\n\nDne 2. června 1920 se v Schloss Sibyllenort v Sibyllenortu vdala za dědičného knížete Fridricha Hohenzollernského, syna knížete Viléma Hohenzollernského a jeho manželky kněžny a princezny Marie Terezie Bourbonsko-Sicilské.\n\nZemřela 16. října 1962 ve Freiburg im Breisgau.\n\nSe svým manželem knížetem Fridrichem měla sedm dětí:\n\n"}
{"id": "1547601", "url": "https://cs.wikipedia.org/wiki?curid=1547601", "title": "1842 ve fotografii", "text": "1842 ve fotografii\n\nTento článek obsahuje významné fotografické události v roce 1842.\n\n\n"}
{"id": "1547603", "url": "https://cs.wikipedia.org/wiki?curid=1547603", "title": "Kabátː Noc v Edenu", "text": "Kabátː Noc v Edenu\n\nKabátː Noc v Edenu je televizní film České televize. Jedná se o sestřih koncertu skupiny Kabát, která vystoupila v 22. června 2019 na stadionu Eden v Praze v rámci výročního Po čertech velkýho turné. \n\n\n\"\"Rocková skupina Kabát oslavila v roce 2019 úctyhodných 30 let na hudební scéně. V nezměněné původní sestavě si ke svému výročí nadělila sice pouze pět, zato „po čertech velkých“ koncertů. Vystoupení z pražského Edenu, které se uskutečnilo 22. června 2019, nabídlo průřez hitů dosavadní úspěšné kariéry pětice teplických muzikantů, která opět potvrdila, že svým spontánním nasazením dokáže naživo vytvořit strhující podívanou. Tu si ve skvělé atmosféře naplno užili nejen fanoušci na stadionu, ale díky velkoryse pojatému\" \"záznamu si zážitek z této jedinečné velkoformátové show vychutnají i televizní diváci.\"\" \"- Česká televize\"\n\nKabát\n\n\n"}
{"id": "1547604", "url": "https://cs.wikipedia.org/wiki?curid=1547604", "title": "Knížecí seč", "text": "Knížecí seč\n\nKnížecí seč je přírodní rezervace ev. č. 6189 poblíž obce Rouchovany v okrese Třebíč v nadmořské výšce 320 – 394 metrů. Oblast spravuje AOPK Havlíčkův Brod. Území se nachází na jižním svahu na levém břehu řeky Rokytné nedaleko Nového mlýna u Tavíkovic, necelý kilometr východně od Knížecí seče se nachází přírodní rezervace Výrova skála.\n\nLokalita byla dlouho téměř neznámá, poprvé ji jako exklávu teplomilné květeny popsal Jan Roleček v roce 2011. V roce 2016 proběhla inventarizace druhů na lokalitě.\n\nDůvodem ochrany jsou společenstva teplomilných doubrav, teplomilné doubravy, stepní trávníky a druhy rostlin a živočichů žijících na území rezervace. Jsou jimi bělolist nejmenší, dub pýřitý, hvězdice chlumní, chruplavník větší, růže galská, řebříček panonský, vstavač nachový, zvonek boloňský, krasec Acmaeoderella flavofasciata, okáč medyňkový, přástevník kostivalový, ještěrka zelená a dudek chocholatý. Kromě těchto zvláště chráněných v oblasti žije asi 40 druhů ptáků.\n\nMezi kriticky ohrožené druhy nacházející se na území rezervace patří chruplavník větší, jazýček jadranský, krasec Acmaeoderella flavofasciata, mandelinka Chrysochus asclepiadeus, ploskoroh pestrý, luňák hnědý a ještěrka zelená.\n\nPřírodní rezervace vyžadovala v roce 2016 okamžitý začátek péče o lokalitu. Bylo potřeba zahájit pravidelné kosení, odstranění křovin a postupné úpravy lesních porostů.\n\n"}
{"id": "1547608", "url": "https://cs.wikipedia.org/wiki?curid=1547608", "title": "Knihovní jednotka", "text": "Knihovní jednotka\n\nKnihovní jednotka či evidenční jednotka je základní jednotka evidence knihovního fondu. Česká terminologická databáze knihovnictví a informační vědy (TDKIV) knihovní jednotku definuje jako „každý samostatný svazek dokumentu, tj. každý výtisk nebo část vícesvazkového díla, konvolut, komplet celého ročníku periodika, nosič speciálních druhů dokumentů (…) samostatně evidovaný v přírůstkovém seznamu.“ Knihovní jednotkou může být například kniha, časopis nebo např. svázaný ročník časopisu, mapa, dokument nebo svazek dokumentů, hudebnina, multimediální nosič atd. Některé knihovní jednotky, které jsou součástí jádra knihovního fondu, jsou v knihovnách dostupné ve volném výběru, některé jsou dostupné jen na vyžádání a jsou dostupné ze skladu (jako součást rezervního fondu) nebo uloženy v archivu (např. v rámci konzervačního fondu knihovny). \n\nVeřejné knihovny v České republice vykázaly ke konci roku 2015 ve svých fondech více než 64 milionů knihovních jednotek.\n"}
{"id": "1547614", "url": "https://cs.wikipedia.org/wiki?curid=1547614", "title": "Dopravní podnik města Hradce Králové", "text": "Dopravní podnik města Hradce Králové\n\nDopravní podnik města Hradce Králové, a.s. (DPMHK) je česká obchodní společnost, která provozuje městskou hromadnou dopravu v Hradci Králové a přilehlém okolí. Jejím majitelem a jediným akcionářem je město Hradec Králové.\n\nV roce 1928 byla založena společnost Autodráhy města Hradce Králové, která začala provozovat městskou autobusovou dopravu ve městě. Počátkem roku 1949 byla firma začleněna do Sdruženého komunálního podniku. Během tohoto roku byl zahájen provoz královéhradeckých trolejbusů. Od roku 1950 nese dopravce název Dopravní podnik města Hradce Králové, do roku 1988 byl národním podnikem a poté do roku 1997 státním podnikem. Tehdy byl státní podnik zrušen a jeho majetek byl převeden na nově založenou městskou akciovou společnost stejného jména, která se stala jeho právním nástupcem.\n\nDPMHK provozuje městskou autobusovou a trolejbusovou dopravu v Hradci Králové a okolí města. Sídlí v areálu v Pouchovské ulici ve čtvrti Věkoše, v němž se také nachází vozovna Pouchovská pro obě trakce.\n\n"}
{"id": "1547616", "url": "https://cs.wikipedia.org/wiki?curid=1547616", "title": "Zápas řecko-římský na Letních olympijských hrách 2000 – seznam účastníků", "text": "Zápas řecko-římský na Letních olympijských hrách 2000 – seznam účastníků\n\nSeznam účastníků LOH v Sydney v zápasu řecko-římském vykrystalizoval z olympijské kvalifikace konané v období od září 1999 do konce března 2000 formou kvalifikačních turnajů.\n\n Austrálie se musela jako pořadatelská země účastnit olympijské kvalifikace, nízká úroveň olympijského zápasu v Oceánii však Austrálii zaručovala vysoký počet kvót.\n\nOlympijská kvalifikace byla rozdělena do 3 fází:\n\n\n\npozn:\n\nPetr Švehla (-54 kg) a Marek Švec (-97 kg) si zajistili účast na olympijských hrách hned po první fází olympijské kvalifikace umístěním do 8. místa na mistrovství světa v Athénách. Později se k nim připojil David Vála, který získal olympijskou kvótu při třetí fázi olympijské kvalifikace na mistrovství Evropy v Moskvě. Bez výraznějšího výsledku dále olympijské kvalifikace zasáhli Robert Mazouch (-63 kg), Petr Bielesz (-69 kg), Ondřej Jaroš (-69 kg), Jiří Matýsek (-85 kg), Filip Soukup (-85 kg).\n"}
{"id": "1547622", "url": "https://cs.wikipedia.org/wiki?curid=1547622", "title": "1841 ve fotografii", "text": "1841 ve fotografii\n\nTento článek obsahuje významné fotografické události v roce 1841.\n\n\n"}
{"id": "1547623", "url": "https://cs.wikipedia.org/wiki?curid=1547623", "title": "Vladimír Drápal (galerista)", "text": "Vladimír Drápal (galerista)\n\nVladimír Drápal (* 27. března 1964 Louny) zvaný Lábus, kurátor, občanský aktivista, regionální politik, vydavatel, publicista. Před rokem 1989 byl aktivní v disentu, poté se angažoval na nejrůznějších úrovních v kultuře. Založil rockové kluby Mandarin (1992–1997) a Opera (1999–2002), v letech 2003–2018 byl ředitelem Vrchlického divadla v Lounech.\n\n V roce 1983 maturoval na Střední zemědělské technické škole v Žatci, poté pracoval jako agronom v Agrochemickém podniku Louny (1983–1990). V roce 1990 nastoupil jako dramaturg do Městského kulturního zařízení Luna. Od roku 1991, už jako osoba samostatně výdělečně činná, provozoval knihkupectví se soukromou galerii a rockový klub Mandarin. V letech 1995–1998 pracoval jako ředitel Kina Svět, pak vedl rockový klub Opera a prodejnu s vegetariánskou stravou. Roku 2002 vyhrál výběrové řízení na funkci obnoveného Vrchlického divadla, které řídil až do roku 2018. V roce 2010 inicioval založení Galerie města Loun, orientované především, ale nejenom na tvorbu moderních umělců spjatých nějakým způsobem s Louny. Pod jeho vedením se zrekonstruoval Kulturní dům Zastávka. Obě tyto instituce se posléze zařadily pod příspěvkovou organizaci Vrchlického divadlo. K 31. prosinci 2018 na vlastní žádost z vedení těchto organizací odešel. \n\nBěhem jeho působení navštívilo ve Vrchlického divadle 2594 akcí 447 670 diváků. Roku 2010 obhájil na Univerzitě Jana Amose Komenského v Praze bakalářskou práci na téma \"Subkultury: prostředí undergroundu jako prostoru svobody a svobodného umění\"; o dva roky později absolvoval magisterské studium na téže škole diplomovou prací \"Vrchlického divadlo v Lounech jako kulturní instituce menšího města\". Od roku 2019 pracuje jako kurátor a produkční Galerie města Loun a zabývá se pořádáním kulturních akcí (koncerty, výtvarné výstavy). V roce 2001 založil vydavatelství nezávislé kultury Guerilla Records, které vydává zejména alternativní rock a undergroundovou hudbu. Vyšlo zde dosud více než 160 titulů na CD a DVD. \n\n Narodil se v politicky konformní rodině. Jeho stejnojmenný otec (1939–1987) byl v letech 1976–1987 předseda Městského národního výboru v Lounech, matka Marta rozená Macková učila na základní škole český jazyk a dějepis. Její otec Bohuslav Macek působil v letech 1953–1963 rovněž jako předseda Městského národního výboru v Lounech. Drápalovo světonázorové přesvědčení však bylo zcela jiné. V 80. letech udržoval blízké kontakty s lidmi z okruhu Charty 77. Podílel se na organizování tajných koncertů, distribuci samizdatových tiskovin a nahrávek, podpoře nespravedlivě vězněných, publikoval v undergroundových magazínech, jako např. Vokno či INFOCH. V té době vznikla jeho přezdívka Lábus. \nStátní bezpečnost na něj v červnu 1987 založila svazek v kategorii prověřovaná osoba, který ještě téhož roku převedla do kategorie nepřátelská osoba II. stupně. Dne 6. září 2017 obdržel od Ministerstva obrany České republiky Pamětní odznak účastníka odboje a odporu proti komunismu.\n\nDrápal se v neděli 26. listopadu 1989 účastnil v Lounech zakládající schůzky aktivistů, z níž posléze vzniklo místní Občanské fórum. Zprvu působil v jeho kulturní komisi, posléze přešel do tiskové, která vydávala Zpravodaj OF. V listopadu 1990 kandidoval za Lounskou občanskou koalici do obecních voleb. Byl zvolen a v období 1990–1994 byl členem zastupitelstva města Loun. V letech 1991–1992 zasedal v redakční radě lounského kulturně-politického měsíčníku Aréna – Bez bázně a svobodní, kterému poskytl rozhovor i Václav Havel. Drápal zůstal i nadále občanským aktivistou, organizuje demonstrace proti establishmentu a účastní se protestního hnutí Milion chvilek pro demokracii. Od roku 2018 je členem kulturní komise, poradního orgánu rady města Loun.\n\nJeho první manželkou byla Jolana rozená Volkmannová, s níž má syna Ondřeje. Druhou manželkou je Věra Drápalová (* 1970), sociální pracovnice a fotografka.\n\n Drápal publikuje v celostátním i regionálním tisku: v Lounském Pressu, Svobodném hlasu, Lounském a žateckém deníku, Xantypě, Salonu Práva, Kulturním magazínu UNI, Voknovinách, Babylonu, Mašurkovském podzemném, Ateliéru, Rock & Popu, Revolver Revue, Uších a Větru, Divadelních novinách.\n\nNěkteré z jeho rozhovorů s významnými osobnostmi kulturního života vyšly např. v publikacích:\n\n\n\n"}
{"id": "1547627", "url": "https://cs.wikipedia.org/wiki?curid=1547627", "title": "Dolní nádraží", "text": "Dolní nádraží\n\nDolní nádraží je součást názvu některých železničních stanic, často jako geografický opak horního nádraží.\n\n\n"}
{"id": "1547628", "url": "https://cs.wikipedia.org/wiki?curid=1547628", "title": "Horní nádraží", "text": "Horní nádraží\n\nHorní nádraží je součást názvu některých železničních stanic, často jako geografický opak dolního nádraží.\n\n\nNeoficiálně jsou takto označovány některé stanice, přičemž část z nich mohla tento název v minulosti nést i oficiálně.\n"}
{"id": "1547637", "url": "https://cs.wikipedia.org/wiki?curid=1547637", "title": "Měsíčníkovití", "text": "Měsíčníkovití\n\nMěsíčníkovití (\"Molidae\") je čeleď paprskoploutvých ryb z řádu čtverzubci. Obývají otevřený oceán od tropického pásu po až po střední šířky. Měsíčníkovití jsou velké ryby, které mohou dosahovat velikosti i 4,6 metru a hmotnosti 2300 kg.\n\nTělo měsíčníků je silně bočně zploštělě, vysoké a přibližně kruhového tvaru. Hřbetní a řitní ploutev jsou posunuté až na samý konec těla. V průběhu evoluce vymizel u měsíčníku ocas s ocasní ploutví, který je nahrazen pseudoocasem (clavus). Clavus je nepohyblivý a slouží pouze jako kormidlo. Pohyb ryby vpřed zajišťuje střídavé kývání hřbetní a řitní plouve do boků ke kormidlování používají prsní ploutve.\n\nKůže měsíčníkovitých neobsahuje žádné kostěné desky, ale je velmi silná a drsná.\nJejich kůži napadá až 40 druhů parazitů, proto bývaji často spatřeni jak plavou těsně u hladiny, kde nechávají racky, aby jim z kůže vybírali parazity. Nebo navštěvují korálové útesy či porosty řas, kde je parazitů zbavují drobné ryby.\nÚsta jsou malá, zuby srůstají v zobákové desky, které nejsou rozdělené švem.\nMěsíčníkovití mají Požerákové zuby dospělí jedinci nemají vyvinutý plynový měchýř.\nŽíví se medůzami, salpami, hadicemi, Korýši, larvami úhořů i menšími rybami.\nPřirozenými predátory měsíčníkovitých jsou: lachtani, kosatky a žraloci.\n"}
{"id": "1547640", "url": "https://cs.wikipedia.org/wiki?curid=1547640", "title": "1840 ve fotografii", "text": "1840 ve fotografii\n\nTento článek obsahuje významné fotografické události v roce 1840.\n\n\n"}
{"id": "1547641", "url": "https://cs.wikipedia.org/wiki?curid=1547641", "title": "Marker Wadden", "text": "Marker Wadden\n\nMarker Wadden je umělé souostroví, které vzniká v nizozemském jezeře Markermeer přibližně 4 km západně od hráze Houtribdijk spojující města Enkhuizen a Lelystad. Záměrem projektu je vznik přírodní a rekreační oblasti o finální rozloze 10 000 hektarů (jedna sedmina Markermeeru), z toho 4 500 ha nad vodou a 5500 hektarů pod hladinou. Svým rozsahem je jedním z největších ekologických projektů v západní Evropě. Projekt, ve kterém spolupracují Natuurmonumenten (Společnost pro ochranu přírodních památek Nizozemska) a nizozemská vláda Rijkswaterstaat, se zaměřuje na ekologické zotavení zlepšením kvality půdy a vody. Ostrovy nebudou zastavěny či zemědělsky využívány – mají vytvořit biotop podobný wattovému pobřeží (ale bez slapových jevů, protože Markermeeer není spojené s otevřeným mořem).\n\nPrvní ostrov byl slavnostně otevřen 24. září 2016. Další ostrovy by měly vzniknout do roku 2020. V roce 2018 zde byl vyhlášen národní park Nieuw Land zahrnující i část polderu Zuidelijk Flevoland. Vzniklou pevninu ostrovů postupně osidluje řada druhů vodního ptactva - např. tenkozobec opačný, rybák obecný, rybák malý, lžičák pestrý, kopřivka obecná, čírka modrá, racek černohlavý, kolpík bílý a další. \n\n"}
{"id": "1547645", "url": "https://cs.wikipedia.org/wiki?curid=1547645", "title": "Vozovna Pouchovská", "text": "Vozovna Pouchovská\n\nVozovna Pouchovská je jediná vozovna v Hradci Králové. V areálu sídlí Dopravní podnik města Hradce Králové, samotná vozovna se dělí na trolejbusovou a autobusovou část. Lze zde nalézt také dílny, opravny, myčky atd.\n\nAreál se nachází ve čtvrti Věkoše v Pouchovské ulici. Postaven byl v roce 1952 pro trolejbusy a městské autobusy. Nejprve byly vystavěny dvoje garáže o rozměrech 20×60 m, v dalších desetiletích byl areál rozšiřován. Jeho dostavba byla ukončena roku 1980.\n"}
{"id": "1547646", "url": "https://cs.wikipedia.org/wiki?curid=1547646", "title": "Dimitrovova cena", "text": "Dimitrovova cena\n\nDimitrovova cena (: Димитровска награда) bylo vyznamenání Bulharské lidové republiky založené roku 1949. Udíleno bylo za úspěchy v oblasti vědy, kultury a strojírenství.\n\nVyznamenání bylo založeno výnosem prezidia Národního shromáždění č. 9614 ze dne 23. května 1949. Pojmenováno bylo po generálním tajemníkovi Ústředního výboru Bulharské komunistické strany a předsedovi vlády Georgim Dimitrovovi. Cena byla udílena bulharským jednotlivcům i kolektivům jako nejvyšší ocenění za úspěchy ve vědecké, kulturní a strojírenské oblasti. Oceňované vědecké či umělecké dílo mělo být zveřejněno (publikováno, vystaveno ap.) nejméně šest měsíců před udělením ocenění. Po udělení ocenění příjemce získal medaili a čestný titul \"Laureát Dimitrovovy ceny\", který byl v hierarchii čestných titulů Bulharské lidové republiky na devátém místě. Poprvé byla cena udělena v roce 1950.\n\nV roce 1960 došlo výnosem Národního shromáždění č. 275 ze dne 30. června 1960 k reformě vyznamenání. Byla zachována pouze nejvyšší třída a byly zavedeny také dva samostatné výbory pro volbu vítěze ceny. Jeden výbor byl určen pro oblast literatury a umění a druhý pro oblast vědy. Další reforma z roku 1971 cenu zpřístupnila i cizincům.\n\nPo pádu komunistického režimu byla v roce 1991 zrušena. Od svého založení v roce 1949 do zrušení v roce 1991 byla udělena v 1288 případech.\n\nOd svého založení do roku 1960 byla cena udílena ve třech třídách. Od roku 1960 byla až do svého zrušení udílena pouze v jediné třídě.\n\n\nMedaile měla kruhový tvar o průměru 26 mm. Na přední straně bylo reliéfní vyobrazení Georgiho Dimitrova s reliéfním vyobrazením vavřínové větvičky při pravém okraji. Na zadní straně byl nápis Лауреат На Димитровска Награда \"(laureát Dimitrovovy ceny)\". Původně byla medaile vyráběna z bronzu, později ze zlata.\n\nStuha umístěná v kovovém rámečku byla v případě I. a III. třídy červená, v případě II. třídy byla červená s bílým pruhem při obou okrajích, kterým procházel úzký pruh v zelené barvě.\n\n"}
{"id": "1547647", "url": "https://cs.wikipedia.org/wiki?curid=1547647", "title": "1839 ve fotografii", "text": "1839 ve fotografii\n\nTento článek obsahuje významné fotografické události v roce 1839.\n\n\n"}
{"id": "1547650", "url": "https://cs.wikipedia.org/wiki?curid=1547650", "title": "Tom Segev", "text": "Tom Segev\n\nTom Segev se narodil v Jeruzalémě, rodičům, kteří uprchli z nacistického Německa v roce 1933. Získal titul BA v oboru historie a politologie na Hebrejské univerzitě v Jeruzalémě a doktorát v oboru historie na Bostonské univerzitě v 70. letech. \n\nSegev pracoval v 70. letech jako korespondent Maarivu v Bonnu. Byl hostujícím profesorem na Rutgers Univerzity (2001–2002), na Kalifornské univerzitě v Berkeley (2007) a na Northeastern University v Bostonu, kde vyučoval kurz o zpochybňování holocaustu. Píše týdenní sloupec pro noviny \"Haaretz\" . Jeho knihy byly přeloženy do čtrnácti jazyků. \n\nV \"The Seventh Million: The Israelis and the Holocaust\" (1993) zkoumá Segev rozhodující dopad holocaustu na identitu, ideologii a politiku Izraele. Přestože byla kontroverzní, byla oceněna Elie Wieselem v knižní recenzi v \"Los Angeles Times\". \n\nV \"One Palestine, Complete: Jews and Arabs Under the British Mandate\", oceněné cenami za nejlepší knihu Výběr redakce v \"New York Times\" (2000) a Národní cenou židovských knih, Segev popisuje éru britského mandátu v Palestině (1917–1948). \n\nSegevova historie společenského a politického pozadí Šestidenní války, \"1967: Israel, the War, and the Year That Transformed the Middle East\" (2006), uvádí, že neexistovala žádná existenční hrozba pro Izrael z vojenského hlediska. Segev také pochybuje, že by sousední arabské státy skutečně zaútočili na Izrael. Přesto, velká část izraelské populace měla skutečný strach, že je Egypťané a Syřané zničí. To by zvýšilo tlak na izraelskou vládu takovým způsobem, že by se rozhodla pro preventivní útok. Útok Jordánské armády na západní Jeruzalém by podle Segeva poskytl vítaný důvod k invazi do východního Jeruzaléma. Přestože okupace východního Jeruzaléma nebyla politicky plánována, autor se domnívá, že byla vždy žádoucí. \n\nV únoru 2018 Segev publikoval životopis Davida Ben-Guriona . \n\nKniha \"Israel, the War, and the Year That Transformed the Middle East\", byla historikem Saulem Friedländerem označena za „pravděpodobně nejlepší knihu o těch nejosudnějších dnech v historii Izraele“.\n\nEthan Bronner v knižní recenzi v \"New York Times\" napsal: „Neříká to celý příběh války, stěží se zaměřuje na arabskou aktivitu... Co zajímá pana Segeva je Izrael: jeho nálady, debaty, generační rozdíly a úzkosti “a také že, „nemusíte souhlasit se závěry pana Segeva o tom, jak by se věci mohly udělat jinak, abyste mohli těžit z jeho výzkumu a vyprávění. Pokud plánujete přečíst pouze jednu knihu o válce v roce 1967, tato to není. Je příliš úzce zaměřená. Současně pan Segev předkládá přesvědčivý a nový pohled, že válka byla přinejmenším částečně důsledkem citlivého a zranitelného okamžiku v izraelské historii\" a že Segevovo bádání “je – i když příliš dlouhé – přesvědčivé a poutavé“.\n\nL. Carl Brown napsal ve \"Foreign Affairs:\" „Autor \"One Palestine, Complete: Jews and Arabs Under the British Mandate\" napsal další mistrovskou historii“ v recenzi Segevovy knihy \"1967: Israel, the War, and the Year That Transformed the Middle East\". \n\nV \"International Socialist Review\" (periodikum „věnované propagování socialistické teorie a praxe“), Hadas Thier shledává 688stránkovou knihu „občas zdlouhavě podrobnou četbou s povrchní analýzou“, ale nazval ji „nezbytným příspěvkem“. Knihu shrnul slovy: „Jeho zaměření na izraelský archivní materiál by nemělo zanechat stopu pochybností o tom, že izraelští vůdci věděli, že válka není obrannou nutností, že ji lze snadno vyhrát a že se bojuje na základě cynických a strategických úvah státu.“ \n\nPro \"Washington Post Book World\", Michael Oren, izraelský historik, diplomat, politik a autor \"Six Days of War\", dal Segevovu \"1967\" kritickou recenzi, napsal: „Pracujíc, aby dokázal své závěry, Segev si nejen protirečí, ale také páchá do očí bijící opomenutí.“ Říká také, že „ignorováním arabské dynamiky a překroucením svého textu, aby vyhověl revizionistické agendě, podkopává svůj pokus o hlubší pochopení války. Takové porozumění je zásadní, pokud se Arabové a Izraelci mají v budoucnu vyhnout podobným střetům a koexistovat mírumilovně.“ (V rozhovoru v online časopise \"Salon\" Oren následně řekl o Segevovi (který má doktorát z historie): “[On] je novinář. Není to skutečně studovaný historik.“ ) \n\nBenny Morris také kritizoval \"1967\" v recenzi v \"The New Republic\". Morris píše, že je otevřený historickému revizionismu, ale že Segevův ústřední argument o vnitřním stavu Izraele vedoucím až k válce „je v zásadě nepravdivý“ Dodává: „Pro Segeva nemají arabská politika a arabská společnost žádný vliv na správné pochopení důvodu války. . . . Jeho kniha nesměřuje čtenáře a učence do žádného užitečného směru. Jeho argument není jen nesprávný; také přispívá svojí malou měrou k současné delegitimaci Izraele.“ \n\nHistorik Efraim Karsh tvrdě kritizoval \"A State at Any Cost\", odmítl jej jako „polemické“ úsilí založené na nesprávném uveřejňování zdrojů a obviňoval Segeva z „ignorování“ faktů ve prospěch používání “prohlášení, která jsou buď vyňata z kontextu, nebo jednoduše pokřivená nebo zkreslená.“ Segev například nesprávně cituje Davida Ben-Guriona, který měl napsal 8. května 1948: „Arabové by měli být vyhnáni,“ když to, co Ben-Gurion skutečně napsal v diskuzi o Arabech, kteří se chopili zbraní a aktivně bojovali jako „Měli by být Arabové vyhnáni?“, odkazujíc nikoli na Araby obecně, ale na Araby aktivně kladoucí odpor se zbraní. \n\n\n"}
{"id": "1547651", "url": "https://cs.wikipedia.org/wiki?curid=1547651", "title": "1838 ve fotografii", "text": "1838 ve fotografii\n\nTento článek obsahuje významné fotografické události v roce 1838.\n\n\n"}
{"id": "1547654", "url": "https://cs.wikipedia.org/wiki?curid=1547654", "title": "Zr. Ms. Den Helder (A834)", "text": "Zr. Ms. Den Helder (A834)\n\nZr. Ms. Den Helder je připravovaná bojová podpůrná loď nizozemského královského námořnictva. Jejím hlavním posláním bude zásobování válečných lodí palivem, municí a dalšími zásobami. Představuje náhradu za zásobovací tanker Zr. Ms. \"Amsterdam\" (A836). Konstrukčně vychází z plavidla Zr. Ms. \"Karel Doorman\" (A833).\n\nAkvizice nové podpůrné lodě je součástí modernizačního programu z roku 2018, zahrnujícího také nové fregaty a minolovky. \"Den Helder\" postaví nizozemská loděnice Damen Group ve své pobočce v Galați, přičemž vystrojení plavidla proběhne v nizozemském Den Helder. Kontrakt má být uzavřen roku 2019. Dokončení plavidla je plánováno na rok 2024 a jeho zařazení do služby na rok 2025.\n\nKromě 75 členů posádky bude plavidlo vybaveno kajutami pro dalších 75 osob. Pojme až 20 standardizovaných ISO kontejnerů. Bude vybaveno dvěma zásobovacími stanicemi a dvěma inspekčními čluny RHIB. Na zádi bude přistávací plocha a hangár pro vrtulníky.\n"}
{"id": "1547655", "url": "https://cs.wikipedia.org/wiki?curid=1547655", "title": "Simha Flapan", "text": "Simha Flapan\n\nSimha Flapan (27. ledna 1911 Tomaszów Mazowiecki – 13. dubna 1987 Izrael) byl izraelský historik a politik. Jeho pravděpodobně nejznámější kniha je \"The Birth of Israel: Myths And Realities\" (Zrození Izraele. Mýty a skutečnosti), publikovaná v roce jeho smrti. Je zpětně řazen ke skupině Nových historiků, kteří zpochybnili tradiční výklad izraelských dějin.\n\nNarodil se 27. ledna 1911 v Tomaszów Mazowiecki, v Kongresovém Polsku. V Izraeli byl národním tajemníkem levicové sionistické strany Mapam a ředitelem stranického oddělení pro arabské záležitosti od roku 1959 do poloviny 70. let 20. století, kromě toho byl redaktorem časopisu \"New Outlook\" - nestranického měsíčníku, který propagoval arabsko-židovské sbližování. \n\nZemřel 13. dubna 1987 v Izraeli. \n\nV předmluvě \"Zionism and the Palestinians\" (1979) Flapan píše: Abych rozptýlil nedorozumění, chci objasnit, že moje víra v morální ospravedlnění a historickou nezbytnost Sionismu zůstává nedotčena mým kritickým přehodnocením sionistického vedení. Dějiny sionismu ukazují, do jaké míry byla touha vytvořit novou společnost, ztělesňující univerzální hodnoty demokracie a sociální spravedlnosti, neodmyslitelnou součástí sionistického hnutí a odpovědná za jeho pokrok v nepříznivých podmínkách. Problém Izraele dnes spočívá v rozpadu těchto hodnot, zejména kvůli intoxikaci vojenským úspěchem a víře, že vojenská nadřazenost je náhradou míru. Pokud nebudou obnoveny liberální a progresivní hodnoty Sionismu a palestinská práva na sebeurčení v rámci mírového soužití nebudou uznána, izraelské hledání míru je odsouzeno k neúspěchu. Pevně věřím, že tyto trendy se nakonec stanou rozhodující silou v Izraeli.\n\n\nFlapanův osobní a profesionální archiv je umístěn v Yad Yaari, ve Výzkumném a dokumentačním centru Hashomer Hatzair v Givat Haviva. \n"}
{"id": "1547657", "url": "https://cs.wikipedia.org/wiki?curid=1547657", "title": "Národní park Nieuw Land", "text": "Národní park Nieuw Land\n\nNárodní park Nieuw Land (česky „Nová země“) je chráněné území nacházející se v nizozemské provincii Flevoland. K vyhlášení národního parku došlo v roce 2018. Jeho rozloha je 289 km² a zahrnuje jak část pevniny polderu Flevopolder a umělých ostrovů Marker Wadden, tak i vodní plochu přehradního jezera Markermeer. Celé toto území se rozprostírá v prostoru původního mořského zálivu Zuiderzee, jedná se o krajinu kompletně formovanou lidským plánováním a stavební činností.\n\nJe významným hnízdištem vodního ptactva, bažinatá a močálovitá krajina je i pastvinou velkých kopytníků jako např. jelena evropského, konika, či zpětně šlechtěného pratura. \n\n"}
{"id": "1547660", "url": "https://cs.wikipedia.org/wiki?curid=1547660", "title": "Borys Paton", "text": "Borys Paton\n\nBorys Jevhenovyč Paton (; * 14. listopadu / 27. listopadu 1918, Kyjev) je ukrajinský inženýr, vědec a dlouholetý předseda Národní akademie věd Ukrajiny.\n\nNarodil se v Kyjevě v rodině ruského vědce Jevgenije Oskaroviče Patona, jeho matka byla v domácnosti. V roce 1941 absolvoval na Národní technické univerzitě Ukrajiny a stal se inženýrem. V roce 1958 se stal členem ukrajinské akademie věd a byl prvním člověkem, který obdržel titul Hrdina Ukrajiny. Paton je doktorem v oboru technických věd a je uznávaným odborníkem na svařování. V 70. a 80. letech nedoporučoval sovětským úřadům výstavbu jaderné elektrárny v Černobylu.\n\nJelikož Paton zastává úřad předsedy akademie věd nepřetržitě od roku 1962, je nejen nejstarším předsedou akademie věd na světě, ale také nejdéle působícím předsedou a jediným předsedou, který je stejně starý jako daná akademie věd.\n\n\n"}
{"id": "1547664", "url": "https://cs.wikipedia.org/wiki?curid=1547664", "title": "Zaraapelta", "text": "Zaraapelta\n\nZaraapelta (\"ježčí štít\", podle \"ostnitého\" profilu tělního pancíře) byl rod ankylosauridního dinosaura, žijícího v období svrchní křídy (souvrství Barun Gojot, asi před 75 až 71 miliony let) na území současného Mongolska.\n\nHolotyp tohoto dinosaura (kat. ozn. \"MPC D-100/1388\") představuje nekompletní fosilní lebku, dlouhou kolem 40 cm. Ta byla objevena v roce 2000 Robertem Gabbardem, členem paleontologické expedice, vedené kanadským paleontologem Philipem J. Curriem. Formálně byla tato lebka popsána roku 2014 Victorií Megan Arbourovou a jejími kolegy. Typovým a jediným známým druhem je \"Z. nomadis\".\n\n\"Zaraapelta\" byl rod, spadající do čeledi Ankylosauridae a do podčeledi Ankylosaurinae. Jeho nejbližším příbuzným byl zřejmě rod \"Tarchia\", o trochu vzdálenějším rodem pak byl rod \"Saichania\".\n\n\n"}
{"id": "1547666", "url": "https://cs.wikipedia.org/wiki?curid=1547666", "title": "Ježíkovití", "text": "Ježíkovití\n\nJežíkovití (Diodontidae) je čeleď ryb z řádu čtverzubci.\nJežíkovití jsou známí svou schopností v ohrožení se nafouknout. Objem těla zvětšují díky tomu, že spolykaná voda se dostane do vakovité vychlípeniny střeva.\n\nJejich tělo pokrývají ostny, které jsou běžně u těla, ale při nafouknutí se vztyčí a trčí do všech stran.\n\nNěkteré druhy ježíků jsou jedovaté, jejich vnitřní orgány obsahují velmi silný jed bakteriálního původu, tetrodotoxin.\nZuby jim srůstají v zobákovité desky, které nejsou uprostřed rozděleny na poloviny, tvoří je jen spodní a horní deska.\n\nŘitní ploutev a hřbetní jsou posunuty dozadu až k ocasní ploutvi.\n\nJežíci se vyskytují v mělkých vodách tropických moří, kde se živí se bentickými bezobratlými, jejichž skořápky drtí silnými zobákovitými deskami.\n"}
{"id": "1547668", "url": "https://cs.wikipedia.org/wiki?curid=1547668", "title": "1837 ve fotografii", "text": "1837 ve fotografii\n\nTento článek obsahuje významné fotografické události v roce 1837.\n\n\n"}
{"id": "1547669", "url": "https://cs.wikipedia.org/wiki?curid=1547669", "title": "1836 ve fotografii", "text": "1836 ve fotografii\n\nTento článek obsahuje významné fotografické události v roce 1836.\n\n"}
{"id": "1547672", "url": "https://cs.wikipedia.org/wiki?curid=1547672", "title": "Ebecu", "text": "Ebecu\n\nEbecu () je město v prefektuře Hokkaidó v Japonsku. K roku 2019 v něm žilo bezmála 120 tisíc obyvatel.\n\nEbecu leží na řece Išikari, která tvoří jeho severní hranici, jihozápadně od Asahikawy a severovýchodně od Sappora nedaleko západního pobřeží ostrova Hokkaidó.\n\nPřes město prochází železniční trať Hakodate – Asahikawa.\n\nStatus města získalo Ebecu v roce 1954.\n\n"}
{"id": "1547673", "url": "https://cs.wikipedia.org/wiki?curid=1547673", "title": "Památník Bubanj", "text": "Památník Bubanj\n\nPamátník Bubanj se nachází 2,5 km jihozápadně od centra města Niš v Srbsku. Jeho oficiální název zní \"Památkový park Bubanj\" (srbsky Мемориjални парк Бубањ/Memorijalni park Bubanj). \n\nStojí na kopci stejného názvu, na místě původního popraviště, které zde zřídila okupační vojska během druhé světové války. Na vrcholu bylo popraveno během několika let okupace několik tisíc lidí, odhady počtu obětí se pohybují okolo 10 až 11 tisíc lidí. \n\nStrany kopce jsou pokryté listnatým lesem. Jeho vrcholek je holý a nachází se zde památník, který tvoří několik částí – tři monumentální betonové pěsti, pamětní kaple a amfiteátr. Ty doplňují abstraktní reliéfy připomínající popravy za druhé světové války. \n\nStylizované betonové pěsti, které jsou zdvižené k nebi, symbolizují zabíjení celých rodin; tři představují muže, ženy a děti. Proto byly jednotlivé pěsti provedeny v různých výškách, od 18 do 23 m.\n\nMramorový reliéf v bílé barvě je umístěn v centrální části parku. Má délku 23 m a výšku 2,5 m. Pět abstraktních zobrazení představuje „stroj na smrt“ za druhé světové války: popravu, popravčí četu, vzpouru obyvatelstva a ve finále kapitulaci německých okupantů na závěru války. Doplňují je verše místního básníka Ivana Vučkoviće. Okolo celého památníku je vedena několik set metrů dlouhá vzpomínková stezka.\n\nStranou od středu památníku se nachází prosklená kaple čtvercového půdorysu připomínající krychli. Tato kaple není původní a byla do areálu dostavěna v roce 2004. Vznikla podle projektu Aleksandra Buđevce. \n\nBěhem druhé světové války byly na vrchol kopce přiváženi Srbové, Romové a Židé. Sváženi byli z okolí pomocí náklaďáků, mnohdy se jednalo o uprchlé z koncentračního tábora Crveni krst, nebo o jeho vězně, kteří byli určeni k likvidaci. Masové popravy se konaly od února 1942 až do září 1944. Mrtví byli pohřbívání v masových hrobech dlouhých 20–50 m vykopaných na vrcholu kopce; v závěru války, když se k území dnešního jižního Srbska přibližovala Rudá armáda, nařídila okupační správa mrtvé vykopat a pozůstatky obětí spálit tak, aby byly důkazy o popravách efektivně zničeny. Tento úkol byl svěřen italským zajatcům. \n\nPo druhé světové válce nastoupili v bývalé Jugoslávii k moci komunisté, kteří považovali kult partyzánského boje za klíčový pro novou identitu země. Již v roce 1950 byl na vrcholu kopce zbudován malý památník. Odhalen byl dne 7. července 1950.\n\nRozsáhlý komplex s třemi brutalistními pěstmi byl projektován na začátku 60. let 20. století. Jeho autorem byl sochař Ivan Sabolić. Veřejná soutěž na stavbu nového památníku byla vypsána v roce 1953. Přihlásilo se celkem dvanáct návrhů. Porota však neudělila ani první ani druhou cenu; třetí ceny nicméně byly uděleny rovnou dvě, které město odkoupilo. V červenci 1959 se uskutečnila druhá oficiální soutěž. Do ní se přihlásilo deset návrhů a oceněny byly první dva od Mihajla Mitroviće z Bělehradu a Ivana Saboliće ze Záhřebu. Porota se nakonec vyslovila pro Sabolićův návrh, který byl oficiálně schválen v polovině roku 1960 k realizaci. Stavební práce byly zahájeny v roce 1962.\n\nSlavnostní otevření areálu se uskutečnilo dne 14. října 1963 na výročí osvobození Niše. V roce 1979 byl celý park prohlášen historickou památkou mimořádného významu. Od té doby je kulturní památkou, která je evidována v soupisu kulturních památek Srbska i nyní. \n\nV roce 2009 byl chátrající památník komplexně zrekonstruován. Jsou vedeny debaty ohledně jeho využití pro kulturní akce jiného typu (vzhledem k tomu, že se zde nachází amfiteátr), jeden z pořádaných koncertů měl být dokonce i pokutován. Každoročně zde město Niš pořádá vzpomínkové akce. V roce 2017 rozhodlo o další modernizaci a obnově areálu, ten čas od času napadají vandalové. Okolní lesy jsou dlouhodobě udržovány pomocí dobrovolníků. \n\n"}
{"id": "1547674", "url": "https://cs.wikipedia.org/wiki?curid=1547674", "title": "Královský řád svatých Cyrila a Metoděje", "text": "Královský řád svatých Cyrila a Metoděje\n\nKrálovský řád svatých Cyrila a Metoděje (: \"Царски Орден на Кирил и Методий\") bylo nejvyšší státní vyznamenání Bulharského carství založené carem Ferdinandem I. Bulharským v roce 1909. Bulharský panovník byl také velmistrem řádu.\n\nŘád byl založen bulharským carem Ferdinandem I. Bulharským dne 18. května 1909. Založení bylo potvrzeno 21. února 1910 speciálním zákonem přijatým XIV. národním shromážděním. Pojmenován byl na počest slovanských misionářů Cyrila a Metoděje a také na památku vyhlášení nezávislosti Bulharska na Osmanské říši. Udílen byl v jediné třídě rytíře, ke které náležely insignie v podobě řetězu, stuhy a řádové hvězdy. Byl udílen pouze hlavám států a nejvyšším státním hodnostářům. Počet žijících bulharských příslušníků řádu byl omezen na patnáct, ale řád během jeho existence obdrželo pouze devět Bulharů. Navíc byl udělen 52 cizím státním příslušníkům, jejichž počet nebyl limitován.\n\nPo pádu bulharské monarchie a vzniku Bulharské lidové republiky byl řád zrušen. V novém systému jej nahradil Řád Cyrila a Metoděje, v jehož názvu bylo v souladu s komunistickou doktrínou vypuštěno slovo \"svatých\". K obnovení řádu pod názvem Řád svatých Cyrila a Metoděje došlo v roce 2003.\n\nBývalý bulharský car Simeon II., který po sesazení nepodepsal abdikaci, řád i nadále považuje za svůj dynastický řád a sebe za jeho velmistra. Nosí jej při oficiálních příležitostech, jakou byla například svatba korunní princezny Viktorie.\n\nŘádový odznak měl tvar pozlaceného byzantského kříže se světle modře smaltovanými rameny. Mezi rameny byly červeně smaltované plameny se zlatou fleur-de-lis. Uprostřed kříže byl kulatý medailon s barevným vyobrazením Cyrila a Metoděje. Okolo medailonu byl zlatý kruh se smaltovaným nápisem EX ORIENTE LUX \"(světlo přichází z východu)\". Na zadní straně byl na tmavě červeně smaltovaném pozadí zlatý korunovaný královský monogram. Okolo monogramu byl zlatý kruh s datem založení řádu XVIII MAJUS MDCCCCIX \"(18. květen 1909)\".\n\nŘádová hvězda měla tvar stříbrného maltézského kříže. Mezi rameny byly červeně smaltované plameny se zlatou královskou lilií. Uprostřed byl detailně vyobrazen seraf. Její vzhled byl inspirován řádovou hvězdou francouzského Řádu svatého Ducha.\n\nŘádový řetěz byl vyroben z pozlaceného stříbra. Skládal se z 25 malých červeně smaltovaných článků obdélného tvaru s nepravidelným okrajem, na kterých se střídaly tři zlaté motivy. Jedním motivem byla fleur-de-lis, druhým bulharský lev a třetím královský monogram zakladatele řádu Ferdinanda I.\n\nStuha řádu byla světle oranžová.\n\nVzhled insignií z jednotlivých období se mírně lišil.\n\nŘádový odznak se nosil buď na řetězu nebo na velké stuze spadající z ramene na protilehlý bok. Řádová hvězda byla nošena nalevo na hrudi.\n\n"}
{"id": "1547675", "url": "https://cs.wikipedia.org/wiki?curid=1547675", "title": "1835 ve fotografii", "text": "1835 ve fotografii\n\nTento článek obsahuje významné fotografické události v roce 1835.\n\n\n"}
{"id": "1547679", "url": "https://cs.wikipedia.org/wiki?curid=1547679", "title": "1834 ve fotografii", "text": "1834 ve fotografii\n\nTento článek obsahuje významné fotografické události v roce 1834.\n\n\n\n"}
{"id": "1547682", "url": "https://cs.wikipedia.org/wiki?curid=1547682", "title": "Fizir FT-1 Nebojša", "text": "Fizir FT-1 Nebojša\n\nFizir FT-1 Nebojša bylo jednomotorové, lehké třímístné letadlo, navržené podle projektu a vyrobené leteckou dílnou inženýra Rudolfa Fizira z Petrovaradínu. Letoun poprvé vzlétl v létě 1935.\n\nV roce 1934 navrh konstruktér a podnikatel ing. Rudolf Fizir nový letoun, jehož prototyp byl vyroben v první polovině roku 1935. Letadlo se ve své koncepci velmi lišilo od jeho předchozích konstrukcí, konkrétně se jednalo o jeho první dolnoplošný jednoplošník. Motor Walter NZR 120 pro toto letadlo byl konstruktérovi poskytnut zdarma velením letectva. Motor vyrobila pobočka továrny Walter, Svetozar Vlajkovič i kompl. z Rakovice u Bělehradu. Prototyp letadla byl vyroben ve Fizirově soukromé dílně v Petrovaradínu za finanční podpory aeroklubu z Nového Sadu. Letadlo bylo zalétnuto v létě 1935 pilotem Vasilijem Stojanovicem na letišti Jugovicevo v Novém Sadu. Kmotrou letadla při křtu 6. září 1935 byla manželka generála Vladimíra Beliče, prezidenta Aeroklubu Novi Sad. Letoun byl pokřtěn jako „Nebojša“.\n\nZačátkem roku 1936 bylo letadlo schváleno pro provoz a bylo zaregistrováno v civilním leteckém rejstříku Jugoslávského království pod imatrikulací YU-PDV.\n\nFizir FT-1 (“Fizir Turistički”), byl jednomotorový samonosný dolnoplošník pro pilota a 2 cestující. Letadlo mělo tehdy standardní, převážně dřevěnou konstrukcí. Trup byl potažen překližkou, křídlo bylo opatřeno dýhou. Přední část trupu s motorem měla kryt z hliníkového plechu. Křídlo bylo lichoběžníkového tvaru se zaoblenými konci. Skládalo se ze tří částí; centroplánu, v němž byla umístěna palivová nádrž, a dvou polovin, která byla k centroplánu připevněna šroubovými spoji. \n\nNáběžná hrana křídla svírala s podélnou osou letadla téměř pravý úhel. Průřez trupu měl vpředu kruhový a od motoru eliptický tvar, ve kterém byl umístěna kabina pro pilota a dva cestující. Pilot seděl v přední řadě a cestující v druhé řadě na společném sedadle. Zavazadlový prostor byl za sedadly. Kabina byla uzavřena s odnímatelným krytem z plexiskla. \n\nKonvenční, beznápravový dvoukolový podvozek s nezávisle zavěšenými koly, u něhož podvozkové nohy byly připevněny k trupu a ke spodní části křídla. Každé kolo mělo tlumič nárazů s gumovými provazci, stejné řešení bylo použito u letadla Fizir FN. Vzadu na letounu byla jako třetí podpěrný bod pružná ostruha. Později, během provozu, byla provedena úprava podvozku ke snížení odporu vzduchu. Kola byla vybavena aerodynamickým kryty. \n\nLetoun byl poháněn hvězdicovým vzduchem chlazeným devítiválcovým motorem Walter NZR-120 (NZ 120-II), který byl dovybaven prstencovým krytem NACA zlepšujícím chlazení motoru a snižujícím aerodynamický odpor. \n\nZprvu bylo letadlo používáno Aeroklubem Novi Sad pro výcvik a školení pilotů, pro demonstrační lety za účelem popularizace letectví. Tento aeroklub v roce 1936 používal letoun od března do konce roku 1936. Na 13 akcích bylo provedeno 34 letů a 896 vzletů. Letoun nalétal celkem 14 814 km za 126:45,00 hodin.\n\nV roce 1938 se letadlo stalo majetkem ústřední správy Jugoslávského královského aeroklubu. V dílnách tohoto aeroklubu na letišti v Zemunu byl proveden servis a některé změny, které nemohly být provedeny silami aeroklubu Novi Sad. V letech 1938-9 se toto letadlo zúčastnilo mezinárodních soutěží jugoslávských pilotů doma i v zahraničí. Na Mezinárodní letecké soutěži, Závod turistických letadel kolem Malé dohody, ukončené 5.září 1938 na letišti Ruzyně v Praze, bylo Království Jugoslávie zastoupeno i letounem Fizir FT-1 \"Nebojša (st. č. 14) s piloty Radosavem Kotaracem a Radmilo Milenkovićem. V kategorii IB (sportovní letadla do 12 litrů objemu válců) obsadili 5.místo. Trať pro tuto kategorii měřila 3 696,6 km. Na soutěži školních a sportovních letadel Kruhový let Jugoslávií, která se konala ve dnech 5.–6. srpna 1939 létal Fizirem FT-1 pilot, nadporučík Dragutin Bojovic jako jeden z pěti soutěžících. Na konci letové sezóny 1939 pilot M. Anastasijevic letadlo poškodil při přistání na letišti Smederevska Palanka. Vedení Aeroklubu bylo přesvědčeno, že se oprava letadla nevyplatí. Letadlo bylo zakonzervováno. \n\nNa jaře 1940 převzalo velení letectva do své péče veškerý výcvik pilotů z aeroklubů s ohledem na bezprostřední hrozbu války. Za tímto účelem bylo nutné zajistit velké množství letadel. Protože kapacity jugoslávského leteckého průmyslu byly zaplaveny vojenskými objednávkami, byla veškerá letuschopná letadla z aeroklubů i od soukromých osob mobilizována. A došlo i na Fizir FT-1, který byl opraven v dílnách VVKJ. Po opravě bylo letadlo převzato armádou a opatřeno vojenskou kamufláží Jugoslávského královského letectva. Sloužilo v předletových výcvikových kurzech a pilotních školách, popř. bylo použito pro kurýrní službu. Předpokládá se, že letoun byl nasazován na lety z letiště Zemun na pomocné letiště v oblasti Srem. Při Dubnové válce po příletu na pomocné letiště Ruma, byl zřejmě opuštěn, úmyslně poškozen a zneškodněn leteckým a pozemním perzonálem popř. zkáza byla dokonána německými jednotkami, které oblast dobyly. Potvrzují to fotografie poškozeného letounu Nebojsa pořízených na letišti Ruma v dubnu 1941. \n\n\nÚdaje dle\n\n\n\n\n\n"}
{"id": "1547684", "url": "https://cs.wikipedia.org/wiki?curid=1547684", "title": "1833 ve fotografii", "text": "1833 ve fotografii\n\nTento článek obsahuje významné fotografické události v roce 1833.\n\n\n\n\n"}
{"id": "1547685", "url": "https://cs.wikipedia.org/wiki?curid=1547685", "title": "FROM", "text": "FROM\n\nFrom je česká pop-rocková kapela z Teplic založená v roce 2013. Název kapely je složen z počátečních písmen křestních jmen členů (Filip, Richard, Ondra, Martin). Proslavila se hlavně díky své trilogii V síti – Láska – Najednou. \n\n\n\nPilotní singl s názvem \"NEBE\".\n\nNejvětším úspěch zaznamenal v pořadí třetí singl a zároveň první díl zmiňované trilogie – skladba \"V Síti\". Videoklip k této skladbě má na YouTube již téměř 5 milionů zhlédnutí a stal se jedním z nejúspěšnějších klipů hudební stanice Óčko roku 2015.\n\nV roce 2019 skupina nahrála také 3 písně v angličtině \"Lift Me Up\", \"Let Me Go\" a \"Miracles\".\n"}
{"id": "1547687", "url": "https://cs.wikipedia.org/wiki?curid=1547687", "title": "1832 ve fotografii", "text": "1832 ve fotografii\n\nTento článek obsahuje významné fotografické události v roce 1832.\n\n\n\n"}
{"id": "1547688", "url": "https://cs.wikipedia.org/wiki?curid=1547688", "title": "Carroll Shelby", "text": "Carroll Shelby\n\nCarroll Hall Shelby (11. ledna 1923 Leesburg, Texas – 10. května 2012 Dallas) byl americký designér, automobilový závodník, podnikatel a spisovatel. Nejvíce je známý svou prácí na vozech AC Cobra a Mustang pro Ford Motor Company, které upravoval od konce 60. let 20. století až do konce 20. století. V roce 1962 založil společnost Shelby American s cílem výroby a prodeje automobilů. Napsal také svou autobiografii s názvem The Carrol Shelby Story.\n\nCarroll Shelby se narodil 11. ledna 1923 Warrenovi Hall Shelbymu, venkovskému poštovnímu dopravci, a jeho manželce Eloise (Lawrence) Shelbyové v Leesburgu v americkém státě Texas. Od 7 let trpěl srdečními potížemi, se kterými měl potíže po zbytek jeho života. Svou kariéru zahájil u armádního leteckého sboru Spojených států amerických, kde během druhé světové války sloužil jako letový instruktor a zkušební pilot na letounech AT-11 Kansan a Curtiss AT-9 Jeep. \n\nZávodit s automobily začal jako amatér. Jeho veliký úspěch v závodě Allards vedl v polovině 50. let 20. století k řízeni automobilů značek Aston Martin a Maserati. Za Donalda Healeye jezdil s vozem Austin-Healey 100S. Na solných pláních Bonneville vytvořil 16 amerických a mezinárodních rychlostních rekordů. V roce 1956 zvítězil v automobilovém závodě v Mount Washington \"Hillclimb Auto Race\" ve speciálně připraveném roadsteru Ferrari 375 GP s rekordním časem 10,21 minut. V letech 1958 až 1959 soutěžil ve Formuli 1 a zúčastnil se celkem osmi závodů mistrovství světa a i několika závodu mimo mistrovství. Vrcholem jeho kariéry byl v roce 1959 závod v Le Mans s Royem Salvadorim, který vyhráli. Kvůli srdečním potížím se nemohl účastnit dalších závodů a svou kariéru automobilového závodníka ukončil. V 60. letech se stal předním konstruktérem společnosti Ford Motor Company.\n"}
{"id": "1547689", "url": "https://cs.wikipedia.org/wiki?curid=1547689", "title": "Třída Gajdamak", "text": "Třída Gajdamak\n\nTřída Gajdamak byla třída torpédoborců ruského carského námořnictva. Celkem byly postaveny čtyři jednotky této třídy. Všechny byly zařazeny do Baltského loďstva. Všechny byly nasazeny za první světové války a ve 20. letech dosloužily v řadách sovětského námořnictva.\n\nCelkem byly postaveny čtyři jednotky této třídy. Navrhla je německá loděnice AG Vulcan Stettin. Stavbu provedly v letech 1904–1907 loděnice Germaniawerft v Kielu a Maskin & Brobygnads v Helsingforsu.\n\nJednotky třídy \"Gajdamak\":\nTorpédoborce nesly dva 75mm kanóny, šest 57mm kanónů, čtyři 7,62mm kulomety a tři 457mm torpédomety. Pohonný systém tvořily čtyři kotle a dva parní stroje o výkonu 6500 hp, pohánějící dva lodní šrouby. Nejvyšší rychlost dosahovala 25 uzlů.\n\nPřed první světovou válkou byly oba 75mm kanóny nahrazeny dvěma 102mm kanóny. Odstraněna byla rovněž část 57mm kanónů. Později výzbroj posílil jeden 37mm protiletadlový kanón a zařízení pro nesení 25 min.\n"}
{"id": "1547690", "url": "https://cs.wikipedia.org/wiki?curid=1547690", "title": "Monte Maggiorasca", "text": "Monte Maggiorasca\n\nMonte Maggiorasca je nejvyšší hora Ligurských Apenin.\nNachází se v severovýchodní části pohoří, v provincii Genova, mezi městy Piacenza a Chiavari, okolo 30 kilometrů od pobřeží Ligurského moře. Leží v těsné blízkosti hranice s provinciemi Piacenza a Parma, které již náleží do regionu Emilia-Romagna\nMonte Maggiorasce má nadmořskou výšku 1 799 metrů a prominenci 939 metrů.\n"}
{"id": "1547691", "url": "https://cs.wikipedia.org/wiki?curid=1547691", "title": "Lapitská kultura", "text": "Lapitská kultura\n\nLapitská kultura je označení nejstarší známé civilizace v oblasti Oceánie, která existovala zhruba od 16. století př. n. l. po 5. století př. n. l. Podle podobnosti lapitských nádob s nálezy z Tchaj-wanu se soudí, že příslušníci této kultury pocházeli z východní Asie, osídlili Bismarckovo souostroví a postupovali k východu až po ostrov Upolu, vzdálený 4000 km. Hovořili patrně jazykem patřícím do austronéské rodiny, za jejich potomky jsou považováni Polynésané.\n\nPříslušníci lapitské kultury byli zdatní mořeplavci, věnovali se rybolovu a sběru měkkýšů, pěstovali chlebovník, kokosovník, smldinec a taro, chovali prasata, psy a slepice. Z jejich materiální kultury se zachovala především zdobená glazovaná keramika, zpracovávali také obsidián. O jejich pohřebních zvycích svědčí naleziště Teouma na ostrově Efate. První usedlíci přispěli k rozšíření krysy ostrovní a nadměrným lovem vyhubili na mnoha ostrovech původní druhy ptáků a plazů.\n\nKultura je pojmenována podle typové lokality na Nové Kaledonii, kterou prozkoumal v roce 1952 americký archeolog Edward Winslow Gifford (název vznikl zkomolením domorodého výrazu \"xapeta'a\", „kopat jámu“).\n"}
{"id": "1547692", "url": "https://cs.wikipedia.org/wiki?curid=1547692", "title": "1831 ve fotografii", "text": "1831 ve fotografii\n\nTento článek obsahuje významné fotografické události v roce 1831.\n\n\n"}
{"id": "1547693", "url": "https://cs.wikipedia.org/wiki?curid=1547693", "title": "1830 ve fotografii", "text": "1830 ve fotografii\n\nTento článek obsahuje významné fotografické události v roce 1830.\n\n\n"}
{"id": "1547694", "url": "https://cs.wikipedia.org/wiki?curid=1547694", "title": "Soupeření", "text": "Soupeření\n\nSoupeření neboli rivalita je stav kdy jsou dva lidé nebo skupiny zapojeny do trvalého konkurenčního dění. Někdy se však konkurence ((z latinského concurrere, „vést spolu“, „běžet spolu“) považuje za širší pojem. Samotný vztah k druhému může být také nazván rivalitou a každý jeho účastník nebo strana soupeřem, rivalem. Aby rivalita přetrvávala, musí to být konkurenční vztah mezi spíše rovnými, než aby vyústil v trvalou dominanci jedné strany.\n\nRivalita se vyskytuje v mnoha různých oblastech společnosti a \"na všech úrovních lidské interakce, často mezi přáteli, firmami, sportovními týmy, školami a univerzitami. Rodiny, politici, politické strany, etnické skupiny, regionální úseky zemí a státy, ti všichni se účastní trvalého soupeření různé délky a intenzity. V některých případech může být soupeření natolik náročné, že si účastníci budou dělat starosti pouze s tím, zda jejich jednání poškodí nebo zvýhodní jejich soupeře.\"\n\nV politice lze rivalitu definovat jako „percepční kategorizační proces, ve kterém aktéři identifikují, které státy dostatečně ohrožují své konkurenty“.\n\nRivalitu, ve které konkurenti zůstávají ve sporu ve specifických záležitostech, ale jinak si udržují normální občanské vztahy, lze nazvat přátelskou rivalitou nebo soutěživostí. V takovém případě není soupeření opakem spolupráce. Instituce, například univerzity, často záměrně udržují přátelské soupeření v přesvědčení, že \"přátelské soupeření motivuje instituci, aby podpořila to nejlepší co může nabídnout, protože pokud selže, nahradí ji ostatní\". Některé firmy, sportovní svazy nebo vojenské jednotky podporují přátelské soupeření mezi skupinami v rámci vlastní instituce.\n\nSoupeření není jen výsadou člověka. Rivalita biologických druhů se odborně označuje nako kompetice a může vést až ke konkurenčnímu vyloučení jednoho ze soupeřů.\n\n\"Sourozenecké soupeření\" je druh soutěže nebo nepřátelství mezi sourozenci, ať už se jedná o pokrevní sourozence nebo ne. V mnoha rodinách se například při narození sourozence objevuje soupeření o pozornost. Sourozenecká rivalita je obzvláště intenzivní, když jsou děti velmi blízké věkem a stejného pohlaví anebo jsou-li jedno nebo obě děti intelektuálně nadané.\n\nK soupeření dochází také mezi lidmi, kteří mají konkurenční zájem o stejného partnera, nebo kde chce každý z novomanželů mít v rodině rozhodující slovo.\n\nZboží se považuje za konkurenční, pokud jeho spotřeba jedním spotřebitelem brání současné spotřebě jinými spotřebiteli.\n\nSoutěž a soupeření je vedle radosti z pohybu a hravosti další podstatnou vlastností velké většiny sportů.\nHorst Helle říká: „Společnost potřebuje určitý kvantitativní vztah harmonie a disharmonie, sdružování a konkurence, laskavosti a nelásky, aby se mohla formovat specifickým způsobem“. Společnost je tím přitahována ke sportu, protože to zná z každodenního života, což lze vidět například v historických náboženských rivalitách. Diváky přitahuje konkurenční soupeření, protože je zajímavé je sledovat a je nepředvídatelné. Společnost sleduje soutěže, protože soutěže ovlivňují „jednotu společnosti“. Loajalita k jednomu týmu v soupeření přináší pocit sounáležitosti s komunitou příznivců, kteří doufají, že tým vyhraje a oni zažijí pocit vítězství. Fanoušci dvou různých týmů nesedí vedle sebe, protože to narušuje komunitu. Tento způsob soupeření je společensky přijatelný. Ze stejného důvodu existuje mnoho příznivců hospodářské soutěže, protože ta podporuje způsob, jak se lidé mohou účastnit soupeření bez následků boje jednoho proti druhému. Pokud však ve sportu nestačí soutěž a napětí je vysoké, může i zde k boji dojít.\n\n\nSoupeření může zvýšit motivaci, vést k většímu úsilí a lepšímu výkonu. Může ale také přispět k většímu riskování mezi účastníky a zvýšit náchylnost k neetickému chování. Rozdíly mezi soupeři mohou vést ke špatnému rozhodování ze strany skupin a jednotlivců, ke kterému by bez soupeření asi nedocházelo. V extrémních případech konkurence mezi soupeři zvyšuje pravděpodobnost eskalace až k agresivnímu jednání, například k fyzickému napadení soupeře (rvačka, hokejová bitka, válka).\n"}
{"id": "1547700", "url": "https://cs.wikipedia.org/wiki?curid=1547700", "title": "1829 ve fotografii", "text": "1829 ve fotografii\n\nTento článek obsahuje významné fotografické události v roce 1829.\n\n\n\n"}
{"id": "1547702", "url": "https://cs.wikipedia.org/wiki?curid=1547702", "title": "Horný Badín", "text": "Horný Badín\n\nHorný Badín jsou obec v okrese Krupina v Banskobystrickém kraji na Slovensku. Žije zde  obyvatel.\n\nPrvní písemná zmínka o obci pochází z roku 1391.\n"}
{"id": "1547703", "url": "https://cs.wikipedia.org/wiki?curid=1547703", "title": "1828 ve fotografii", "text": "1828 ve fotografii\n\nTento článek obsahuje významné fotografické události v roce 1828.\n\n\n"}
{"id": "1547707", "url": "https://cs.wikipedia.org/wiki?curid=1547707", "title": "1827 ve fotografii", "text": "1827 ve fotografii\n\nTento článek obsahuje významné fotografické události v roce 1827.\n\n\n\n"}
{"id": "1547709", "url": "https://cs.wikipedia.org/wiki?curid=1547709", "title": "Google Fonts", "text": "Google Fonts\n\nGoogle Fonts (dříve „Google Web Fonts“) je knihovna čítající 960 bezplatných, licencovaných počítačových písem (fontů). Má podobu interaktivního webového adresáře k procházení knihovny a využívá rozhraní API pro pohodlné používání písem v CSS a v prostředíAndroid.\n\nAdresář byl spuštěn v roce 2010 a přepracován v roce 2011 a 2016. Většina písem je vydána pod licencí SIL Open Font License 1.1, zatímco některá jsou vydána pod Apache License; v obou případech jde o tzv. libre licence, tedy o svobodný software.\n\nKnihovnu fontů distribuují také služby Monotype SkyFonts a Adobe Edge Web Fonts a Typekit.\n\nÚčelem adresáře Google Fonts je umožnit vyhledávání a zkoumání fontů. Služba je hojně využívána: za dobu jejího fungování si uživatelé stáhli více než 17 bilionů písem, což znamená, že v průměru byl každý ze sady 960 fontů stažen více než 19miliardkrát a že každá osoba na Zemi průměrně stáhla každé písmo nejméně dvakrát nebo třikrát. Mezi oblíbená písma patří Open Sans, Roboto, Lato, Slabo, Oswald a Lobster.\n\nKnihovna je spravována prostřednictvím úložiště GitHub Google Fonts na adrese , kde lze všechny soubory písem získat přímo. Zdrojové soubory pro mnoho písem jsou k dispozici v repozitářích git v rámci organizace GitHub spolu s bezplatnými (\"libre\") nástroji používanými komunitou Google Fonts.\n\nV roce 2018 dostali webmasteři v Německu varovné dopisy od právníků, kteří tvrdili, že načítání písem z knihovny Google Fonts přímo ze serverů Google není v souladu sObecným nařízením o ochraně údajů (GDPR).\n\n9. května 2019 společnost Google oznámila, že začnou podporovat tzv. font-display pro CSS.\n\n"}
{"id": "1547710", "url": "https://cs.wikipedia.org/wiki?curid=1547710", "title": "1826 ve fotografii", "text": "1826 ve fotografii\n\nTento článek obsahuje významné fotografické události v roce 1826.\n\n\n\n"}
{"id": "1547712", "url": "https://cs.wikipedia.org/wiki?curid=1547712", "title": "1825 ve fotografii", "text": "1825 ve fotografii\n\nTento článek obsahuje významné fotografické události v roce 1825.\n\n\n\n"}
{"id": "1547713", "url": "https://cs.wikipedia.org/wiki?curid=1547713", "title": "1824 ve fotografii", "text": "1824 ve fotografii\n\nTento článek obsahuje významné fotografické události v roce 1824.\n\n\n"}
{"id": "1547717", "url": "https://cs.wikipedia.org/wiki?curid=1547717", "title": "1823 ve fotografii", "text": "1823 ve fotografii\n\nTento článek obsahuje významné fotografické události v roce 1823.\n\n\n"}
{"id": "1547718", "url": "https://cs.wikipedia.org/wiki?curid=1547718", "title": "1822 ve fotografii", "text": "1822 ve fotografii\n\nTento článek obsahuje významné fotografické události v roce 1822.\n\n\n\n"}
{"id": "1547719", "url": "https://cs.wikipedia.org/wiki?curid=1547719", "title": "Diskurzivní psychologie", "text": "Diskurzivní psychologie\n\nDiskurzivní psychologie (DP) je jedním ze směrů diskurzivní analýzy. V 80. letech 20. století se vyvinula z diskurzivní analýzy, kterou někteří viděli jako neslučitelnou s mainstreamovou psychologií.\n\nDiskurzivní psychologie je poměrně nový pojem, který se stále vyvíjí, a proto ani jeho definice není zcela ustálena. Čerpá z mnoha dalších disciplín – rétorika, diskurz, sociologie, entometodologie. \n\nPotter a Edwards, hlavní představitelé, definují tento pojem následovně: „\"Diskurzivní sociální psychologie aplikuje myšlenky diskurzivní analýzy na hlavní témata sociální psychologie. Nejedná se však o psychologii jazyka, nýbrž o přístup k psychologii, který využívá praktické a realitu vytvářející prvky diskurzu jako klíčové.\"“ \n\nPodle Alexy Hepburn a Sally Wiggins: „\"Diskurzivní psychologie je obecný název pro řadu výzkumů prováděných v různých mezioborových souvislostech – komunikace, jazyk, sociologie a psychologie. Přesouvá teoretické a analytické zaměření z jednotlivých kognitivních událostí a procesů do situované interakce.\"“\n\nPrvní zmínku o diskurzivní analýze, ze které se následně vydělila diskurzivní psychologie, můžeme nalézt v knize \"Discourse and Social Psychology\" od Jonathana Pottera a Margaret Wetherell z roku 1987. Pojem diskurzivní psychologie jako takový poprvé použili Potter a Edwards v díle \"Discursive Psychology\" v roce 1992.\n\nDiskurzivní psychologie je založena na třech základních principech diskurzu.\n\nJe konstruován tak, že je tvořen jednotlivými částmi, stavebními kameny, jako jsou slova, idiomy, metafory atd., které jsou v průběhu interakce a při vykonávání konkrétních činností čerpány a stavěny. Zároveň konstruktivní v tom smyslu, že vytváří různé verze světa, které jsou produktem komunikace jako takové a neexistují apriori. \n\nPři psaní a mluvení vykonáváme nějakou akci. To se může jevit jako jednoznačné vzhledem k tomu, že mluvení i psaní jsou přirozeně akce samy o sobě. V tomto případě jsou ale brány jako víc než to. Diskurz je hlavním prostředkem sociální interakce, kdy komunikujeme tak, že například soudíme, obviňujeme, vybízíme nebo lichotíme. A proto, abychom oddělili mluvení od akce, musíme vytvořit falešný rozpor a přehlédnout způsoby, jak mluvení dosahuje věcí samo o sobě. \n\nDiskurz je situován uvnitř nějakého konkrétního prostředí, například školní třída, nemocnice nebo rodinný oběd. Je také situován rétoricky. Uvnitř konkrétního argumentačního rámce. Tvrzení a popisy, které se vyskytují v rozhovoru, jsou často koncipovány tak, aby nemohly být  vyloučeny jako nepravdivé, částečné nebo zaujaté. To znamená, že mohou být defenzivní i ofenzivní. Billig tvrdí, že když lidé nabízejí hodnocení něčeho, obvykle čelí jinému hodnocení.\n\nSarah Seymour-Smith dělí představitele diskurzivní psychologie do dvou skupin. První z nich obvykle používá jako metody výzkumu focus groups a rozhovor. Druhá skupina se zaměřuje na sekvenční strukturu v rámci konverzační analýzy.\n\nMargaret Wetherell (*24. listopadu 1954) je jednou z ústředních osobností diskurzivní psychologie, potažmo diskurzivní analýzy, na kterou pohlížela skrz své katolické vyznání. Wetherell působila 23 let na Open University, kde se věnovala svému výzkumu diskurzu, teoriím vývoje, metodám pro sociální výzkum a studiu identit. V současné době učí na Univerzitě v Aucklandu, kam se vrátila po 30 letech své akademické kariéry ve Velké Británii. Její dílo napsané spolu s Jonathanem Potterem \"Diskurz a sociální psychologie: Za postoji a chováním\" z roku 1987 patří mezi nejzásadnější díla diskurzivní psychologie a je spojeno právě s jejími začátky.\n\nJonathan Potter (* 8. června 1956) je spolu s Derekem Edwardsem považován za zakladatele diskurzivní psychologie. Od roku 1986 působil na Univerzitě Loughborough jako profesor a následně i děkan a v současnosti je děkanem School of Communication and Information na Rutgers University v New Jersey. Mezi jeho stěžejní díla patří například kniha Discursive Psychology, kterou napsal právě s Edwardsem.\n"}
{"id": "1547720", "url": "https://cs.wikipedia.org/wiki?curid=1547720", "title": "Jean Drapeau", "text": "Jean Drapeau\n\nJean Drapeau [\"žán drapó\"] (18. února 1916, Montréal – 12. srpna 1999, tamtéž) byl kanadský komunální politik, který zastával pozici starosty Montréalu, a to od roku 1954 do 1957 a následně mezi léty 1960 a 1986.\n\nNebyl vysokého vzrůstu, nicméně patřil mezi dobré řečníky a jeho charakteristickým znakem se staly hranaté brýle. Roku 1954 se prvně dostal do nejvyšší komunální funkce v Montréalu a během jeho vedení se město povedlo zbavit prostituce. Následující volební období se mu zdařilo roku 1966 zahájit provoz podzemní dráhy ve městě. Rok nato (1967) se ve městě konala Světová výstava (EXPO), pro niž nechal na řece Svatého Vavřince, která městem protéká, nedaleko ostrova svaté Heleny vybudovat umělý ostrov Notre-Dame. \n\nDrapeau se rovněž zasadil o pořádání letních olympijských her, jež se v Montréalu konaly roku 1976. Pro ně nechal zbudovat stadion, který navrhl francouzský architekt Roger Taillibert. Nad sportovním stánkem připomínajícím létající talíř se tyčí nejvyšší nakloněná věž světa. Jeho výstavba spolu s budováním další potřebné infrastruktury město zadlužila na desetiletí dopředu, přičemž poslední splátku město uhradilo až třicet let po olympiádě, roku 2006. Hry tak skončily finančním neúspěchem a bankrotem města a to přesto, že před jejich zahájením starosta města Drapeau přirovnával možnost, že by hry skončily v mínusu, k pravděpodobnosti, že muž někdy porodí dítě.\n"}
{"id": "1547722", "url": "https://cs.wikipedia.org/wiki?curid=1547722", "title": "Štrasburská univerzita", "text": "Štrasburská univerzita\n\nŠtrasburská univerzita (francouzsky \"Université de Strasbourg\") je francouzská vysoká škola se sídlem ve Štrasburku. Založena byla roku 1538 jakožto luteránské německojazyčné gymnázium. Zakladatelem byl protestantský učenec Johannes Sturm. Roku 1621 se škola stala univerzitou. Poprvé se francouzskojazyčnou stala za francouzské revoluce, to se pak ještě několikrát změnilo podle toho, jaký politický osud Alsasko potkával. \n\nV roce 1971 byla rozdělena na tři samostatné vysoké školy (Univerzita Louise Pasteura, Univerzita Marca Blocha, Univerzita Roberta Schumana), roku 2009 se však tyto tři instituce znovu spojily do jediné a původní Štrasburská univerzita tak byla obnovena. \n\nUniverzita se může pochlubit 19 nositeli Nobelovy ceny a dvěma laureáty Fieldsovy medaile. Škola má krom toho řadu dalších slavných absolventů a studentů: básník a mystik Angelus Silesius, spisovatel Johann Wolfgang von Goethe, rakouský kancléř Klemens Wenzel von Metternich, mikrobiolog Louis Pasteur, sociolog Georg Simmel, filozof Emmanuel Levinas, peruánský prezident Alberto Fujimori či předseda Evropské komise Jean-Claude Juncker.\n\n"}
{"id": "1547724", "url": "https://cs.wikipedia.org/wiki?curid=1547724", "title": "Tino Martin Hammid", "text": "Tino Martin Hammid\n\nTino Martin Hammid (6. ledna 1952 New York City – 11. července 2015 Los Angeles) byl americký fotograf s českým původem. Jeho otec byl fotograf a režisér Alexander Hackenschmied. Tino se proslavil svou vášní k fotografii, kterou realizoval zejména fotografováním drahých kamenů pro prestižní společnosti. Spolupracoval s Gemological Institute of America, viz například jeho práce na simulovaných diamantech.\n\nNarodil se 6. ledna 1952 v New York City. Jeho kariéra fotografa drahých kamenů začala v Gemological Institute of America, kde pracoval jako samostatný fotograf od roku 1980 do roku 1982. V roce 1983 započal kariéru fotografa na volné noze a začal pracovat pro časopis \"Modern Jeweler\" a připravoval každý měsíc článek Gem Profile. Během tohoto času dva články vyhrály cenu \"Jesse H. Neal awards\" od \"Association of Business Publishers\".\n\n„Tinovy ikonické fotografie pro Gem Profile zachytily unikátní osobitost každého kamenu. Svým způsobem nám každý měsíc dával univerzitní vzdělání v ocenění drahých kamenů. Byl umělcem světla.“, řekla o něm Cheryl Kremkow, ředitelka Citrine Media, která s ním pracovala v časopise \"Modern Jeweler\".\n\nV roce 1987 Tino Hammid získal jako klienta Christie’s, pro které během následujících let nafotografoval více než stovky prodejních katalogů šperků.\n\nZa dobu své kariéry Tino Hammid přispěl stovkami fotografií do dalších publikací a knih, včetně vydání \"Příručky drahých kamenů (Handbook of gemmology)\" \n\nTino Martin Hammid zemřel na rakovinu tlustého střeva 11. července 2015 v Los Angeles. Bylo mu 63 let.\n\n"}
{"id": "1547728", "url": "https://cs.wikipedia.org/wiki?curid=1547728", "title": "Sociologie módy", "text": "Sociologie módy\n\nSociologie módy je oblast , která zkoumá módu jako sociální fenomén.\n\nSamo slovo móda je dokladem o souvislosti mezi společenským vývojem a módou.\n\nKritériem módního projevu je relativní sociální závaznost ale není nutivost. Není možné z oboru módy vyloučit úkazy, při kterých neběží o výslovný společenský tlak. Stačí hromadná záliba pro módní předmět v určitém společenském prostředí. Některá móda se omezuje jenom na bohaté, mládež, studenty, námořníky, vojáky, automobilisty nebo na milovníky divadla, filmu nebo tance. Mnohost, často dokonce všeobecnost určité módní formy je však nesporně důležitým znakem módy. Podobně nelze za kritérium módního projevu požadovat periodicitu. Není totiž podmínkou pravidelná změna, ale změna občasná.\n\nZávažné místo v oblasti módy má prvek iracionální, tj. nerozumový, mimorozumový, nerozumný. Také z něho plyne velká měnivost módy, která je jejím nejpodstatnějším a vlastním znakem. Iracionální element provází módu zvláštním způsobem od jejího vzniku až k úplnému odeznění. Již v činnosti módního návrháře, která je blízká práci výtvarného umělce, je nutně obsažena citová složka. Také při šíření a zániku určité módní formy je pocit důležitým faktorem, protože napodobování a zamítání módních předloh nemá jen charakter racionálních a technických úvah, ale také ráz estetických vjemů a masového působení. Typická módní vina se jeví jako rychlá změna, vytvoření relativně krátce trvajícího estetického ideálu, jako masová sugesce překračující sociální hranice. Nerozumový prvek provází každý módní projev a zároveň pomáhá lišit procesy módní od jiných. Závažnost iracionálnosti v módním procesu potvrzuje také ta skutečnost, že racionálnost oblékání působnost módy omezuje. Rozumové prvky se časem fixují a vytvářejí zvykovou kostru oděvu, nepodléhající módním změnám v tom smyslu, že by některá móda takovou zvykovou část oděvu zavrhla jako celek.\n\nProcesy demokratizace společnosti a industrializace měly určitý dopad na transformace mody a její vnímaní. To se projevilo tím, že móda se začíná ovlivňovat už na konci 18. století stále větší množství obyvatelstva. Společensko-ekonomická formace, historicky daný řád a jemu odpovídající kulturní nadstavba utvářejí rozhodujícím způsobem módní proces.\n\nMóda je významným sociologickým tématem a společenským fenoménem. Jako sociologické téma, móda leží na křižovatce několika základních disciplínách, včetně kolektivní a osobní identity, dynamiky, produkce a spotřeby (nabídky a poptávky), a sociální rozdílu a mechanismus napodobování.\n\nVětšina sociologů se domnívá, že móda jako sociologicky fenomén vznikl v období vzniku kapitalismu, když vydávání oblečení bylo zjednodušeno v důsledku manufakturní produkce (stejně jako luxusní zboží), a proto lidí nižších vrstev už také měli možnost napodobovat představitele z nejvyšších vrstev společnosti. V literatuře existují různé názory, týkající se sociálních vlastností módy. Základní charakteristické rysy jsou:\n\n\n\n\n\n\n\n\n\n\nZahraničními vědci vystupují 4 základní přístupy k definici fenoménu módy: 1) teorie nápodoby(G. Simmel, G.Tarde); 2) Teorie demonstrativního chování (T.Veblen,W.Sombart) 3) Koncepce vysvětlení mody na příkladu kolektivní chování (H.Blumer) 4) Sémiotika mody (R. Barthes, J. Baudrillard).\n\nV minulosti byla móda především ukazatelem sociálního statusu a nebylo obtížné člověka zařadit do určité sociální třídy na základě oblečení. Tomuto byla uzpůsobena i praktičnost oděvu, který plně zohledňoval a přizpůsoboval se životnímu stylu daného jedince. Také móda postupovala ve svém šíření v podstatě hierarchicky, od vyšších vrstev po ty nižší. Důležitým prvkem je zde i to, že oblečení se přizpůsobovalo člověku a zohledňovalo jeho potřeby, typickým příkladem je šití na míru.\n\nV dnešní době se naopak setkáváme s tím, že móda upouští od svého praktického užití a zastává pouze estetickou funkci, která už není podmíněna společenskými konvencemi a často se šíří opačně od „street fashion“ po „haute couture“, kdy se významní návrháři nechávají inspirovat tím, co nosí nižší vrstvy společnosti a na základě toho vytvářejí ve svých kolekcích opět nové trendy.\n\nVlivem sociálních sítí a tzv. „fast fashion“ se módní trendy mění rychleji než kdy dříve, což má dopad nejen na samotnou výrobu, kdy kvantita převažuje nad kvalitou a výsledný produkt musí splňovat požadavek po vizuální stránce, ale i na to, jak módu nyní přijímá společnost. Ve vyspělých zemích je oblečení dostatkovým zbožím, lidé si k němu nevytvářejí žádný specifický vztah, jak tomu bylo dříve. S nástupem konfekce, kdy šití na míru již není běžnou praxí, postrádá oblečení punc exkluzivity a vyvíjí na člověka tlak, aby se přizpůsobil určitému rámci, ovšem i zde má možnost projevit svou individualitu.\n\nSociolog George Simmel tento princip, který se v módě uplatňuje popisuje jako „spojení a odlišení“, člověk se za pomoci módy snaží přiblížit těm, co mají stejné nebo vyšší společenské postavení a sdílí podobné hodnoty, a naopak se vymezit a odlišit od těch, kteří mají společenské postavení nižší.\n\nMóda tak v současnosti poskytuje mnohem větší variabilitu a tudíž už neslouží jako zásadní indikátor při určování sociálního statusu jedince a stává se výhradně projevem osobních preferencí člověka.\n\nP. Aspers, F. Godart. “Sociology of Fashion: Order and Change\"”\". \"Annual Review of Sociology\" 39, (Červenec 2013): 171-192, https://www.researchgate.net/publication/234146860_Sociology_of_Fashion_Order_and_Change\n\nХаустова А. А. „Мода как социальный феномен и объект социального анализа“, Журнал „Власть“ (2013), https://cyberleninka.ru/article/n/moda-kak-sotsialnyy-fenomen-i-obekt-sotsiologicheskogo-analiza/viewer\n\nMÁCHALOVÁ, Jana, 2003. Úvod – Gustav Erhart: Móda 20. století. Praha: Nakladatelství Lidové noviny, ISBN 80-7106-587-0.\n\nMORRISON, Zoe, 2014. The problem with fast fashion – and how to fix it. The Guardian [online]. [vid. 2017-11-16]. ISSN 0261-3077,\n\nDostupné z: http://www.theguardian.com/lifeandstyle/2014/aug/13/problem-with-fast-fashion-how-to-fix-it.\n\n\n\n"}
{"id": "1547737", "url": "https://cs.wikipedia.org/wiki?curid=1547737", "title": "Sociální šetření", "text": "Sociální šetření\n\nSociální šetření je metoda profesionální sociální práce realizovaná za účelem seznámení se s přirozeným prostředím jedince/rodiny/členů společné domácnosti a získání informací o jeho/její/jejich životní a sociální situaci za účelem jejího posouzení. Sociální šetření vykonává sociální pracovník.\nSociální šetření je obecným východiskem pro určení a vyjednání cílů poskytované pomoci ve vztahu k řešení nepříznivé sociální události jedince, rodiny nebo členů společné domácnosti při řešení jejích/jeho obtížné životní situace s využitím dalších činností sociální práce (např. individuální/rodinné sociální práce zaměřené na posilování schopnosti klienta samostatně zvládnout své potíže; poskytnutí dávky; zprostředkování sociální služby apod.).\n\nSociální šetření zjišťuje informace o \n\n\nSociální šetření je vykonáváno v přirozeném prostředí jedince. Přirozeným prostředím jedince, rodiny, nebo členů společné domácnosti může být domácnost, případně také místo vzdělávání, výkonu práce, realizace běžné sociální aktivity, dočasné či náhradní prostředí - zdravotnické či sociální zařízení lůžkového typu.\n\nPři sociálním šetření u žadatele o nepojistnou sociální dávku sociální pracovník shromažďuje informace týkající se \n\nV rámci sociálního šetření sociální pracovník ověřuje celkové sociální a majetkové poměry žadatele, stanovení okruhu společně posuzovaných osob, ať už pro nárok na dávky pomoci v hmotné nouzi nebo dávky pro osoby se zdravotním postižením atp. Sociální šetření v rodině by mělo současně podpořit spolupráci členů rodiny na řešení případu žadatele. V těch případech, kdy sociální šetření objeví problémy v sociálním fungování u jiných členů rodiny, je žádoucí, aby se sociální pracovník pokusil těmto členům rodiny nabídnout či zprostředkovat kvalifikovanou pomoc.\n\nVypracovaný písemný záznam o sociálním šetření odesílá sociální pracovník spolu s žádostí o posouzení zdravotního stavu posudkovému lékaři příslušné okresní správy sociálního zabezpečení. Na požádání předkládá záznam o sociálním šetření také posuzované osobě. Po obdržení posudku o zdravotním stavu se pokračuje v řízení a žadatel je vyrozuměn o stanovisku posudkového lékaře. Poté je vydáno rozhodnutí. V případě nespokojenosti má žadatel právo na odvolání do 15 dnů od převzetí rozhodnutí.\n\nDoporučená délka provádění sociálního šetření je stanovena vyhláškou č. 332/2013 Sb., a to v délce trvání 105 – 250 minut, to v praxi znamená, že bude sociální šetření zpracováno kvalitně a co možná nejobjektivněji. Uvedenou dobu by měl sociální pracovník strávit se žadatelem v jeho přirozeném prostředí. \n\n\nSociální šetření v rámci řízení o příspěvek na péči, kterým se zjišťuje schopnost samostatného života osoby v přirozeném sociálním prostředí ─ tj. rodina a domácnost osoby a místo, kde osoba pracuje, vzdělává se a realizuje běžné sociální aktivity ─ sleduje především tyto cíle: \n\n\nSociální pracovník při sociálním šetření pro účely příspěvku na péči neposuzuje, zda žadatel základní životní potřeby samostatně zvládá, nebo ne, ale pouze zjišťuje a popisuje, jak daný člověk tyto potřeby samostatně zajišťuje či jsou mu zajišťovány druhou osobou. Sociální pracovník proto v záznamu ze sociálního šetření slovně podrobně zachycuje, jak žadatel uspokojuje základní životní potřeby, ale nehodnotí, nakolik je samostatně zvládá nebo nezvládá.\n\nSociální šetření provádí příslušná krajská pobočka Úřadu práce také v průběhu hospitalizace osoby ve zdravotnickém zařízení lůžkové péče, jestliže je této osobě poskytována u jednoho nebo postupně u více poskytovatelů zdravotních služeb následná nebo dlouhodobá lůžková péče pro tutéž nemoc nebo úraz trvající nepřetržitě déle než 60 dnů. Podmínkou je, že tato skutečnost byla oznámena a doložena podle § 21 odst. 1 písm. e) zákona o sociálních službách.\n\nPodle § 25 odst. 1 zákona č. 108/2006 Sb., o sociálních službách platí, že sociální šetření může vykonávat pouze sociální pracovník, který splňuje odbornou způsobilost. Sociální pracovník je samostatný profesionál vzdělaný v oboru, který se řídí etickým kodexem své profese. Ve své činnosti je povinen respektovat práva a potřeby klientů. Sociální pracovník se pohybuje v rámci práv a povinností definovaných právním systémem, zaměstnavatelem a profesními standardy.\n\n"}
{"id": "1547739", "url": "https://cs.wikipedia.org/wiki?curid=1547739", "title": "William Whipple (politik)", "text": "William Whipple (politik)\n\nWilliam Whipple (25. ledna 1731 NS, [14. ledna 1730 OS], Maine – 28. listopadu 1785) byl signatářem Deklarace nezávislosti Spojených států jako zástupce státu New Hampshire a členem kontinentálního kongresu v letech 1776 až 1779. Pracoval jako lodní kapitán i jako obchodník. Studoval na vysoké škole, aby se mohl stát soudcem. Zemřel na srdeční komplikace v roce 1785 ve věku 55 let. \n\nWhipple se narodil v Kittery v Maine jako syn kapitána Williama Whippla a jeho ženy Mary (rozené Cutt). Své vzdělání začal na běžné škole. Poté odešel na moře a ve věku 21 let se stal lodním mistrem. V roce 1767 se oženil se svou sestřenicí Catherine Moffa. V roce 1769 se přestěhovali do domu Moffatt-Ladd House na Market Street v Portsmouthu.Whipple získal své jmění účastí na obchodu se Západní Indií.Obchodoval s rumem, dřevem a otroky. Od roku 1759 byl obchodníkem v Portsmouthu v New Hampshire, obchodoval společně se svým bratrem. \n\nV roce 1775 New Hampshire rozpustil probritskou vládu a zorganizoval \"House of Representatives\" a \"Executive Council\" známé pod společným názvem Provincial Congress. Do tohoto orgánu byl Whiple zvolen jako reprezentant za Portsmouth, New Hampshire. Stal se členem Committee of Safety (Výboru pro bezpečnost). Poté byl zvolen delegátem do kontinentálního kongresu a podepsal Deklaraci nezávislosti Spojených států. Byl také druhým bratranec kolegy, signatáře Stephen Hopkins. V lednu 1776 Whipple psal kolegovi, který také podepsal Deklaraci, Josiahu Bartlettovi, o blížící se úmluvě:\n\nWhipple osvobodil svého otroka, neboť říkal, že žádný muž nemůže bojovat za svobodu a zároveň držet jiného v otroctví. Napsal:\nWhipple byl jako první pověřen účastí na New Hampshire Provincial Congress v roce 1777. V Saratoze byl Whipple pověřen velením brigády sestávající ze čtyř pluků milice: Bellowův pluk, Chaseův pluk, Mooreův pluk a Welchův pluk. Za jejich statečnost v bitvě u Saratogy byl Whipple a plukovník James Wilkinson vybrán generálmajorem Horatio Gatesem, aby určil spolu se dvěma zástupci podmínky kapitulace britského generála Johna Burgoyna. Whipple pak podepsal Convention Saratoga. Poté byl určen spolu s několika dalšími důstojníky doprovodit Burgoyna a jeho armádu zpět na Winter Hill, Somerville, Massachusetts. Zprávu o vítězství u Saratogy předal kapitánu Johnu Paulu Jonesovi, který informoval Benjamina Franklina. Ten byl v té době v Paříži na diplomatických jednáních. Zprávy o vítězství se pro Franklina během aliančních jednání s Francií ukázaly jako velmi cenné. V 1778 Whipple následoval svého velícího důstojníka, generála Johna Sullivana do bitvy na Rhode Island. Během ústupu nařízeném generálem Sullivanem blížící se nepřítel vystřelil a vážně zranil nohu jednoho z velitelů Whippleovy brigády, což později vyžadovalo amputaci.\n\nPo válce se Whipple stal soudcem Nejvyššího soudu v New Hampshire. Trpěl srdečním onemocněním a zemřel poté, co omdlel během jízdy na koni při cestování po svém soudním obvodě. Byl pohřben na hřbitově v Portsmouthu, New Hampshire.Jeho náhrobní kámen byl nahrazen novým památníkem v roce 1976. \n\n\n"}
{"id": "1547743", "url": "https://cs.wikipedia.org/wiki?curid=1547743", "title": "Chalkocit", "text": "Chalkocit\n\nChalkocit (dříve chalkosin), sulfid měďný CuS, minerál 2. třídy, je významnou měděnou rudou. Je neprůsvitný, tmavě šedý až černý, s kovovým leskem, tvrdost podle Mohsovy stupnice 2,5 až 3. Krystaluje v kosočtverečné soustavě.\n\nJméno minerálu pochází ze zastaralé podoby chalkosin a ta z řeckého \"chalkos\", měď. Byl znám také jako redruthit nebo leštěnec měděný.\n\nNachází se v hojné modifikaci kosočtverečné, méně hojné šesterečné a jednoklonné. Kosočtverečná modifikace má barvu světle modrošedou, rychle však tmavne a modravě nabíhá; začerstva má silný kovový lesk; vryp je modrošedý. Krystaly jsou typicky tlustě tabulkovité nebo krátce sloupcovité, často rýhované, seskupené do drúz. Nejčastěji je však zrnitý, celistvý, vtroušený, tvoří povlaky a pseudomorfózy. Lom lasturnatý, je křehký. Tvrdost 2,5 až 3, hustota 5,7-5,8. Často bývá povlečen produkty svého rozkladu malachitem a azuritem, \n\nChalkocit se někdy nachází jako primární žilný minerál v hydrotermálních žilách. Většinou se však vyskytuje v prostředí supergenního obohacení pod oxidačním pásmem ložisek mědi jako produkt loužení mědi z oxidovaných minerálů. Často se také nachází v sedimentárních horninách.\n\nTěží se již po staletí a je jednou z nejvýnosnějších měděných rud díky vysokému obsahu mědi (66,6 % váhových) a snadné separaci od síry.\n\nProtože je chalkocit druhotný nerost vznikající přeměnou jiných minerálů, je známý tvorbou metamorfóz (klamotvarů) po mnoha různých nerostech. Klamotvar je nerost, který atom po atomu nahradil jiný nerost, krystalový tvar původního minerálu však ponechal beze změny. Jsou známy pseudomorfózy chalkocitu po bornitu, covellinu, chalkopyritu, pyritu, enargitu, milleritu, galenitu a sfaleritu.\n\nV Česku: Vrančice u Milína, Horní Vernéřovice, Horní Kalná\n\nV Evropě: Redruth (Cornwall, Anglie), Río Tinto (Španělsko), Bogoslovsk (Ural, Rusko)\n\nJinde ve světě: Kolwezi (provincie Shaba, dříve Katanga, DR Kongo) a sousední severní část Zambie, Tsumeb (Namibie), Musina (JAR), Bisbee (Arizona, USA), Bingham (Utah, USA), Butte (Montana, USA), Kennicott (Alaska, USA), Broken Hill (New South Wales, Austrálie), Mount Isa (Queensland, Austrálie).\n\n\n\n"}
{"id": "1547749", "url": "https://cs.wikipedia.org/wiki?curid=1547749", "title": "Perosa Argentina", "text": "Perosa Argentina\n\nPerosa Argentina je obec na severozápadě Itálie, ve správním celku Metropolitní město Turín. Od města Turín je vzdálená asi 40 km jihozápadním směrem. \n\nPerosa Argentina je významným místem v historii římskokatolické kongregace Salesiánů Dona Bosca. Od roku 1924 zde existoval chlapecký ústav, jehož žáci zde studovali a připravovali se na přenesení salesiánského díla do Čech. Prvním, kdo zde s chlapci pracoval, byl spoluzakladatel a první provinciál české salesiánské provincie Ignác Stuchlý. Po 1. světové válce zde chlapecký domov fungoval ve velmi skromných podmínkách. V roce 1927 se gymnazisté z Perosy i s Ignácem Stuchlým přestěhovali z Itálie do Fryštáku na Zlínsku.\n"}
{"id": "1547750", "url": "https://cs.wikipedia.org/wiki?curid=1547750", "title": "1821 ve fotografii", "text": "1821 ve fotografii\n\nTento článek obsahuje významné fotografické události v roce 1821.\n\n\n"}
{"id": "1547751", "url": "https://cs.wikipedia.org/wiki?curid=1547751", "title": "1820 ve fotografii", "text": "1820 ve fotografii\n\nTento článek obsahuje významné fotografické události v roce 1820.\n\n\n\n"}
{"id": "1547752", "url": "https://cs.wikipedia.org/wiki?curid=1547752", "title": "1819 ve fotografii", "text": "1819 ve fotografii\n\nTento článek obsahuje významné fotografické události v roce 1819.\n\n\n\n"}
{"id": "1547754", "url": "https://cs.wikipedia.org/wiki?curid=1547754", "title": "Saul Friedländer", "text": "Saul Friedländer\n\nSaul Friedländer (* 11. října 1932 Praha jako Pavel Friedländer) je izraelsko-americký historik. Narodil se v zámožné německy mluvící české židovské rodině, která roku 1938 uprchla před Hitlerem do Francie. Jeho rodiče byli v okupované Francii dopadeni a pravděpodobně zavražděni v Osvětimi, Saul však přežil pod jménem Paul-Henri Ferland v katolickém internátu Saint-Béranger. Po válce se Friedländer stal sionistou a přívržencem levice; roku 1948 se odstěhoval do Izraele a změnil si jméno na Saul. Historii studoval v Paříži a přednášel na několika univerzitách, nejdříve v Izraeli, pak v USA, kde se usadil. Věnuje se zejména dějinám židovstva a holokaustu. \n"}
{"id": "1547756", "url": "https://cs.wikipedia.org/wiki?curid=1547756", "title": "1818 ve fotografii", "text": "1818 ve fotografii\n\nTento článek obsahuje významné fotografické události v roce 1818.\n\n\n"}
{"id": "1547758", "url": "https://cs.wikipedia.org/wiki?curid=1547758", "title": "9×39 mm", "text": "9×39 mm\n\n9×39 mm je sovětský puškový náboj, který vznikl na základě náboje 7,62 × 39 mm vzor 43, se kterým má podobnou délku a vzhled. Jedná se o podzvukový náboj, který má oproti náboji 7,62 větší hmotnost díky čemuž si navzdory nižší rychlosti uchovává dostatečnou energii. Odstřelovací střela SP-5 má hmotnost 16,8 gramu, průbojná střela SP-6 má hmotnost 16 gramů. Obě střely jsou tvarově optimalizované na podzvukovou rychlost a při počáteční rychlosti 280–300 ms zajišťují účinný dostřel do 400 metrů. Střela SP-6 přebíjí na vzdálenost 100 metrů ocelový plát silný 6 mm a je tvarově optimalizovaná na probití ochranných \"neprůstřelných\" vest. Na vzdálenost 200 metrů probijí ochrannou vestu třídy 3 podle normy GOST (tj. odolnou proti standardnímu střelivu 7,62x39 mm vz.43). Pro srovnání, střela náboje 7,62 × 39 mm vz. 43 má hmotnost 7,6 gramu a počáteční rychlost 710 ms.\nNa náboj 9 × 39 mm byly zkonstruovány i útočné pušky SR-3 Vichr a 9A-91 a bezhlučná odstřelovačská puška VSK-94 (ВСК-94) vycházející z útočné pušky 9A-91. \n\n"}
{"id": "1547759", "url": "https://cs.wikipedia.org/wiki?curid=1547759", "title": "Řád rudého praporu (Bulharsko)", "text": "Řád rudého praporu (Bulharsko)\n\nŘád rudého praporu (: Орден Червено знаме) bylo státní vyznamenání Bulharské lidové republiky založené roku 1950. Udíleno bylo mj. za odvahu, obětavost a hrdinství v dobách války\n\nŘád byl založen výnosem Národního shromáždění č. 649 ze dne 13. prosince 1950 a stal se tak prvním vojenským řádem založeným po datu 9. září 1944. Spolu s ním byly založeny i další řády a to Řád rudého praporu práce, Řád Cyrila a Metoděje a Řád mateřská sláva. Udílen byl v jediné třídě příslušníkům bulharských ozbrojených sil i celým jednotkám, ale mohl být udělen i civilistům. Udílen byl za odvahu, obětavost a hrdinství v dobách války. Jednotkám byl ve válečném období udílen za zvláštní vyznamenání se v boji proti nepříteli a v dobách míru za zvláštní zásluhy při posilování obrany a bezpečnosti Bulharska. Udělen mohl být i příslušníkům ozbrojených sil spřátelených států za účast ve vojenských operacích proti společnému nepříteli. Jeho udělení příslušníkům ozbrojených sil bylo vázáno na vojenskou hodnost, a řád tak mohl být udělen pouze od hodnosti poručíka výše. Poprvé byl udělen dne 10. března 1951.\n\nPo pádu komunistického režimu byl řád dne 5. dubna 1991 zrušen.\n\nMedaile řádu měla oválný tvar o rozměrech 43 × 34 mm. Po stranách medaile byly zlaté vavřínové větvičky, který byly ve spodní části spojené bíle smaltovanou stuhou se zlatým nápisem НРБ. Nahoře byla mezi větvičkami umístěna malá zlatá pěticípá hvězda. Ústředním motivem medaile byla na světle modře smaltovaném pozadí umístěná zlatá postava vojáka s puškou připravenou k palbě. V pozadí byla červeně smaltovaná vlající vlajka s nápisem ЗА СОЦИАЛИСТИЧЕСКА РОДИНА \"(za socialistickou vlast)\".\n\nŘád se nosil nalevo na hrudi na kovové destičce ve tvaru pětiúhelníku, která byla pokryta stuhou. U starších dekorací je destička mosazná u novějších pak hliníková. Stuha byla červená uprostřed se třemi pruhy v bílé, zelené a červené barvě, odpovídající tak barvám státní vlajky. Červený středový pruh byl od základní červené stuhy oddělen úzkým bílým proužkem.\n\nAutorem návrhu medaile byl rytec O. Odabašjan. Medaile byla vyráběna ve státní mincovně.\n\n\n"}
{"id": "1547760", "url": "https://cs.wikipedia.org/wiki?curid=1547760", "title": "Bořivoj Nechvátal", "text": "Bořivoj Nechvátal\n\nBořivoj Nechvátal (4. ledna 1935 Berlín) je český archeolog medievista, který se specializuje na archeologii Vyšehradu. \n\nNarodil se v rodině československého zahraničního konzula V Berlíně, jehož původně zemědělská rodina pocházela z Vršovic na Lounsku, po matce pochází ze selského rodu Krausů z Blšan na Lounsku. Roku 1939 se rodina vrátila do Československa. Jeho dětství na konci války poznamenala úspěšně vyléčená tuberkulóza, jeho postoje formovala skautská organizace. Po návratu rodiny do Prahy vystudoval reálné gymnázium v Praze - Karlíně. V letech 1955–1960 studoval archeologii a historii na Filozofické fakultě UK v Praze, kde jeho učiteli archeologie byli profesor Jan Eisner, Jan Filip a Rudolf Turek, na historii František Graus a František Kavka. Jako student již od roku 1956 pracoval na záchranných archeologických výzkumech, mj. ve Strahovském klášteře u Dobroslava Líbala a na Pražském hradě u Ivana Borkovského, kde byl zaměstnán na poloviční úvazek již od roku 1956. \n\nV letech 1960–2018 působil v Archeologickém ústavu ČSAV, roku 1963 zpracoval významné pohřebiště v Radomyšli u Strakonic. Založil a vedl expozituru Archeologického ústavu na Vyšehradě. Kromě toho se věnoval stavebně historickým průzkumům, na nichž spolupracoval s Františkem Kašičkou jak v Praze, tak v jižních Čechách, zejména na Strakonicku.\n\nV letech 1998–2004 byl pořadatelem a redaktorem významného sborníku \"Královský Vyšehrad\", který vydávala Vyšehradská kapitula. V letech 2001–2015 přednášel jako pedagog v kurzu středověké archeologie na Filosofické fakultě Západočeské univerzity v Plzni. \n\nJeho syn MUDr. Antonín Nechvátal je lékař a politik Strany zelených, zastupitel městské části Praha 6.\n\nVydal kolem 270 statí a 6 knih. K nejvýznamnějším patří:\n\n\n"}
{"id": "1547761", "url": "https://cs.wikipedia.org/wiki?curid=1547761", "title": "Alliance of Women Film Journalists EDA Awards 2019", "text": "Alliance of Women Film Journalists EDA Awards 2019\n\n12. ročník Alliance of Women Film Journalists EDA Awards se konal dne 10. ledna 2020. Nominace byly zveřejněny 20. prosince 2019.\n\nParazit\n\n\nPon Džun-ho – \"Parazit\"\n\n\nGreta Gerwig – \"Malé ženy\"\n\n\nPon Džun-ho a Han Jin Won– \"Parazit\"\n\n\nAdam Driver jako Charlie Barber – \"Manželská historie\"\n\n\nLupita Nyong'o jako Adelaide Wilson / Red – \"My\"\n\n\nBrad Pitt jako Cliff Booth – \"Tenkrát v Hollywoodu\"\n\n\nFlorence Pugh jako Amy March – \"Malé ženy\"\n\n\nApollo 11\n\n\n\"Parazit\" (Jižní Korea)\n\n\n\"Kde je moje tělo?\"\n\n\nRoger Deakins – \"1917\"\n\n\nThelma Schoonmaker – \"Irčan\"\n\n\nKathy Driscoll a Francine Maisler – \"Malé ženy\"\n\n\nCeline Sciamma – \"Portrét dívky v plamenech\"\n\n\nGreta Gerwig – \"Malé ženy\"\n\n\nBo Peep, Annie Potts (\"\")\n\n\nFlorence Pugh – \"Slunovrat\", \"Malé ženy\" a \"Souboj s rodinou\"\n\n\nAva DuVernay za vytvoření ARRAY a oceňování žen ve filmu.\n\n\nZhao Shuzhen – \"The Farewell\"\n\n\n\"The Public –\" Emilio Estevez (57) a Taylor Schilling (35) – 22letý věkový rozdíl\n\n\nAnne Hathaway – \"Podfukářky\" a \"Ticho před bouří\"\n\n\nAisling Franciosi – \"The Nightingale\"\n\n\n\"Charlieho andílci\"\n\n\nHFPA za nezařazení některých žen do nominací v kategoriích předávání cen Zlatý glóbus\n\n"}
{"id": "1547763", "url": "https://cs.wikipedia.org/wiki?curid=1547763", "title": "Matvej Jelisejev", "text": "Matvej Jelisejev\n\nMatvej Jelisejev, plným jménem Matvej Pavlovič Jelisejev (rusky Матвей Павлович Елисеев; anglickou transkripcí \"Matvey Eliseev\", * 31. března 1993, Moskva-Zelenograd) je ruský biatlonista. Jeho největším úspěchem je třetí místo v závodě světového poháru, konkrétně v prosinci 2019 v Östersundu.\n\nBiatlonu se věnuje od roku 2010. Ve světovém poháru debutoval v roce 2015 ve sprintu v Novém Městě na Moravě. Zúčastnil se také Zimních olympijských her 2018, kde skončil nejlépe ve vytrvalostním závodě na 28. místě. \n\n"}
{"id": "1547765", "url": "https://cs.wikipedia.org/wiki?curid=1547765", "title": "Kamil Soldán", "text": "Kamil Soldán\n\nKamil Soldán je český policista, major Policie České republiky. V roce 1997 mu byla jako podpraporčíkovi prezidentem Václavem Havlem udělena medaile Za hrdinství za záchranu lidských životů při povodních v roce 1997. V roce 2013 byl zmíněn jako vrchní komisař odboru služby pořádkové policie na Krajském ředitelství policie Moravskoslezského kraje v hodnosti kapitána. Spolupracuje s katedrou bezpečnosti Fakulty bezpečnostního inženýrství Technické univerzity Ostrava. \nV roce 1997 udělena medaile Za hrdinství, vyznamenán za záchranu lidských životů při povodních. Povodně, které tehdy vznikly následkem intezivních srážek, postihly především Moravu, Slezsko a východní Čechy.\n\nV úterý 3. prosince 2013 udělilo představenstvo rozvodné společnosti ČEPS dvacet medailí „Za zásluhy o bezpečnost“ jako výraz uznání mimořádného přínosu a dlouhodobé příkladné spolupráce při ochraně elektroenergetické přenosové soustavy. Jedním z dvaceti oceněných byl kpt. Ing. Kamil Soldán tehdy vrchní komisař odboru služby pořádkové policie na Krajském ředitelství policie Moravskoslezského kraje. Konkrétní zásluhy nebyly v tiskové zprávě uvedeny.\n\nV roce 2013 napsal disertační práci s názvem \"Přenos obrazových a ústních informací do řídícího štábu při likvidaci mimořádných událostí v podmínkách Policie ČR\". Práce měla za cíl stanovit měřenim kvalitu přenosu obrazových informaci za podmínek, ktere mohou nastat při likvidaci mimořádných událostí.\n\nSpolupracuje s katedrou bezpečnosti Fakulty bezpečnostního inženýrství Technické univerzity Ostrava například jako vedoucí kvalifikačních prací.\n"}
{"id": "1547768", "url": "https://cs.wikipedia.org/wiki?curid=1547768", "title": "Světlana Mironovová (biatlonistka)", "text": "Světlana Mironovová (biatlonistka)\n\nSvětlana Mironovová, plným jménem Světlana Igorevna Mironovová (rusky Светлана И́горевна Миронова, * 22. února 1994, Morjakovka Saton, Tomská oblast) je ruská biatlonistka. Jejím největším úspěchem je třetí místo v závodě světového poháru, konkrétně v prosinci 2019 v Hochfilzenu. S ruskou štafetou zde dosáhla na 2. místo.\n\n"}
{"id": "1547769", "url": "https://cs.wikipedia.org/wiki?curid=1547769", "title": "Tituly a vyznamenání Alexandra I. Karađorđeviće", "text": "Tituly a vyznamenání Alexandra I. Karađorđeviće\n\nAlexandr I. Karađorđević, od roku 1921 král Srbů, Chorvatů a Slovinců a od roku 1929 jugoslávský král, obdržel během svého života jak před nástupem na trůn tak během své vlády řadu národních i zahraničních titulů a vyznamenání. Během své vlády byl také hlavou srbských a poté jugoslávských státních vyznamenání.\n\n\n\n\n"}
{"id": "1547770", "url": "https://cs.wikipedia.org/wiki?curid=1547770", "title": "Alois Pálenský", "text": "Alois Pálenský\n\nAlois Pálenský (30. července 1906, uvádí se i nesprávně 1908, Čikov – 27. července 1945 Osová Bítýška) byl český voják.\n\nAlois Pálenský se narodil v roce 1906 v Čikově nedaleko Tasova. Vystudoval gymnázium v Třebíči a v roce 1927 nastoupil na vojenskou akademii v Hranicích a následně pokračoval na Vysokou školu válečnou v Praze. Nastoupil do československé armády, kde působil jako příslušník letectva a následně působil ve zpravodajských službách. V roce 1939 byla československá armáda rozpuštěna a Alois Pálenský se rozhodl odejít do emigrace přes Slovensko a Maďarsko. V Maďarsku byl uvězněn a předán německému gestapu. Následně byl odsouzen a umístěn do koncentračního tábora. Prošel tzv. pochodem smrti.\n\nPo skončení druhé světové války se vrátil zpět do Československa, starala se o něj bratrova rodina, ale na následky útrap a nemocí zemřel v létě roku 1945. Byl pohřben na starém hřbitově v Tasově.\n\nJeho jméno je uvedeno na památníku obětem 1. a 2. světové války v Čikově a na pomníku obětem 2. světové války na Tychonově ulici v Praze. \n"}
{"id": "1547771", "url": "https://cs.wikipedia.org/wiki?curid=1547771", "title": "Zámek Holyrood", "text": "Zámek Holyrood\n\nZámek Holyrood či Holyroodhouse je oficiálním sídlem britského panovníka ve Skotsku, v Edinburghu. Leží na kraji oblasti města zvané tradičně Královská míle. Od 16. století sloužil jako hlavní sídlo skotských králů. Alžběta II. tráví v Holyroodu tradičně jeden týden na začátku léta. Při nepřítomnosti členů královské rodiny je zámek otevřen veřejnosti. K nejnavštěvovanějším částem patří sály, kde žila Marie Stuartovna, které jsou zařízeny v původní historické podobě. Zámek byl postaven na základech Holyroodského opatství, významného místa skotských dějin, v letech 1501-1505 skotským králem Jakubem IV. Současná podoba zámku však pochází především z let 1671–1678. Ze 16. století se dochovala pouze západní věž. Přestavbu ve stylu klasicismu navrhl v 17. století architekt William Bruce pro Karla II. Stuarta. Během francouzské a červencové revoluce našla na zámku azyl francouzská královská rodina. Významné úpravy připravil architekt Robert Reid v letech 1824–1834, a to na žádost královny Viktorie, která se rozhodla z chátrajícího zámku učinit rezidenci britských monarchů. Dle legend na zámku straší duch Agnes Sampsonové, upálené za čarodějnictví v 16. století.\n"}
{"id": "1547775", "url": "https://cs.wikipedia.org/wiki?curid=1547775", "title": "Suricata (software)", "text": "Suricata (software)\n\nSuricata je systém detekce průniku (IDS) a systém prevence průniku vyvíjený organizací Open Information Security Foundation. Jedná se o svobodný software pod licencí GNU GPL. Naprogramovaný je v Céčku a v Rustu a je odladěn na řadě operačních systémů, mj. na Microsoft Windows, Linuxu, Max OS X a FreeBSD. Je přímo součástí některých bezpečnostně zaměřených softwarových distribucí, mj. pfSense a OPNSense.\n\nVerze 1.0.0 byla vydána v červenci 2010, verze 3.0 v lednu 2016, verze 4.0 v červenci 2017 a verze 5.0 v říjnu 2019\n\nVývojáři organizují k Suricatě konference: v roce 2015 se první \"SuriCon\" konal v Barceloně, následoval Washington D.C. v roce 2016, Praha v roce 2017, Vancouver v roce 2018 a Amsterdam v roce 2019.\n\n"}
{"id": "1547776", "url": "https://cs.wikipedia.org/wiki?curid=1547776", "title": "Otto Dov Kulka", "text": "Otto Dov Kulka\n\nOtto Dov Kulka (* 16. dubna 1933 jako Otto Deutelbaum) je izraelský historik. Narodil se v moravské židovské rodině, jeho otcem byl historik Erich Kulka, matkou Elly Deutelbaumová rozená Kulková. Za války prošel koncentračními tábory Terezín a Osvětim; jeho matka věznění nepřežila, otci se však podařilo se zachránit. Po válce si otec i syn na počest zesnulé matky změnili příjmení na Kulka. Roku 1949 se Otto Kulka odstěhoval do Izraele a rozšířil si jméno o hebrejské Dov. Historii studoval na Hebrejské univerzitě v Jeruzalémě, kde pak i působil jako profesor. Věnuje se zejména dějinám židovstva a holokaustu. \n"}
{"id": "1547777", "url": "https://cs.wikipedia.org/wiki?curid=1547777", "title": "Michaela Doležalová", "text": "Michaela Doležalová\n\nMichaela Doležalová (* 22. března 1970 Městec Králové) je česká divadelní, televizní a filmová herečka. \n\nVystudovala střední školu zaměřenou na výpočetní techniku. Po neúspěšných přijímacích zkouškách na Divadelní fakultu Akademie múzických umění (DAMU) pracovala jako učitelka základní školy. Poté se na DAMU dostala a absolvovala v roce 1994 katedru alternativního divadla. Jejími spolužáky byli např. Pavel Tesař, Jan Vondráček, Peter Varga, Ivana Lokajová, Lenka Veliká a jiní.\n\nCelý ročník DAMU po absolutoriu společně s režisérem Janem Bornou přesídlil do nově vzniklého Dejvického divadla, kde působili 4 sezóny. Poté se v roce 1996 přesunuli do Divadla v Dlouhé, kde stále působí.\n\n\nJeště před započetím studií na DAMU hrála v několika televizních inscenacích převážně v režii Aloise Müllera v ostravské televizi. Výrazná byla její role mladistvé delikventky v televizním seriálu \"Advokát ex offo\". Objevila se v několika dalších seriálech (např. \"Život na zámku, Zázraky života, Vraždy v kruhu, Pustina aj.\"). Na televizních obrazovkách se objevuje především v televizních záznamech divadelních inscenací Divadla v Dlouhé (\"Lhář, Faidra, Běsi, Maškaráda čili Fantom opery, Naši furianti\"…)\n\nEpizodní roli získala ve filmu Karla Kachyni \"Blázni a děvčátka\" (1989). V roce 2019 na sebe výrazněji upozornila rolí mlynářky v opusu Václava Marhoula \"Nabarvené ptáče\".\n\n"}
{"id": "1547779", "url": "https://cs.wikipedia.org/wiki?curid=1547779", "title": "Hlavní město Moravy", "text": "Hlavní město Moravy\n\nO postavení hlavního města Moravy spolu po staletí soupeřili Olomouc a Brno. Zpočátku byla významnější Olomouc, ale od 17. století se postupně stalo hlavním městem Brno, které jím zůstalo nakonec až do zániku Moravy ve 20. století.\n\nHistoricky úplně první moravskou metropolí byl pravděpodobně Veligrad, sídlo velkomoravského vládce a arcibiskupa moravské diecéze. Po pádu Velké Moravy byl prvořadý význam Olomouce zapříčiněn tím, že zatímco velkomoravská hradiště na jihu země byla počátkem 10. století zničena, zdejší osídlení zůstalo prakticky nedotčeno. Zřejmě proto zde byla zřízena první přemyslovská mincovna na Moravě a roku 1063 také obnoveno biskupství. V průběhu středověku byla Olomouc moravským správním centrem, soupeřícím však o toto postavení s městem Brnem. Prapočátek tohoto sporu je již v závěti českého vévody Břetislava I., který svým mladším synům odkázal Moravu, a to tak, že Vratislav dostal její větší severovýchodní část s centrem v Olomouci, Konrád a Ota menší jihozápadní část s centrem už tehdy zřejmě v Brně. Toto dělení na olomoucký a brněnský úděl (později vznikl i znojemský) bylo počátkem více než stopadesátileté existence moravských údělů, které znemožnily vytvoření jednoho centra země.\n\nTo se nevytvořilo ani po vzniku Moravského markrabství z vůle římskoněmeckého císaře Fridricha I. Barbarossy roku 1182, ani po politickém sjednocení Moravy pod vládou Vladislava Jindřicha na počátku 13. století, neboť předpokládaná markraběcí dynastie se svým sídelním městem nevznikla. Důležitý úřad s celozemskou působností, zemský soud, vznikl během 13. století sjednocováním provinčních soudů (cúd) do dvou středisek – Brna a Olomouce; snaze Olomouce stát se jediným sídlem soudu se Brno bránilo. Soupeření obou měst posilovalo i to, že každé bylo regionálním střediskem jiného okruhu městských práv, Olomouc magdeburského a Brno norimberského (ostatní města si v nich brala tzv. naučení). Brnu na úkor Olomouce zjevně přál markrabě a později král a císař Karel Lucemburský, lucemburská markrabata ostatně právě v Brně kvůli jeho výhodnější poloze sídlila. Formální postavení hlavního města si však nadále uchovávala Olomouc, zejména díky tomu, že byla sídlem moravského biskupa, a toto postavení si také pravidelně nechávala potvrzovat od panovníků (např. roku 1314 Jan Lucemburský, 1352 Jan Jindřich nebo 1459 Jiří z Poděbrad).\n\nV období stavovské vlády nad zemí (od husitských válek do třicetileté války) se zasedání zemského soudu a zejména zemského sněmu odehrávala střídavě v Brně a Olomouci. Moravské zemské desky byly vedeny také v obou městech. Přednější postavení ovšem náleželo Olomouci jako sídlu biskupa, jehož knížecí dvůr se stal střediskem kultury a umění a nahrazoval tak do jisté míry chybějící dvůr panovnický (to se odrazilo i ve skutečnosti, že Olomouc byla výstavnější než Brno). Postavení Olomouce, největšího moravského města, umocňovalo i to, že byla od roku 1573 sídlem jediné moravské univerzity, při které byl navíc v roce 1578 založen zvláštní papežský seminář \"Collegium nordicum\", v rámci kterého byli vzděláváni katoličtí kněží z celé střední a zejména severní Evropy (včetně Skandinávie). Zdejší knihtisk tehdy tvořil více než polovinu celé moravské produkce.\nCelkově kulturně i hospodářsky významnější postavení Olomouce přetrvalo až do počátku 17. století. Např. k roku 1619 mělo Brno jen 585 poddaných, zatímco Olomouc jich měla 1562 a platila také čtyřikrát větší daně. Domů ve vlastním městě měla v té době Olomouc 581 a Brno 386. Období třicetileté války ale znamenalo obrat ve prospěch Brna. V roce 1636 byl v Brně založen královský tribunál, zeměpanský úřad s rozsáhlými správními a soudními pravomocemi. Ten se sice z osobních důvodů na přání zemského hejtmana Julia hraběte Salma z Neuburku načas odstěhoval do Olomouce, ale roku 1641 nařídil císař Ferdinand III. jeho opětovné přeložení do Brna, a to spolu s definitivně sjednoceným zemským soudem a sloučenými zemskými deskami (do té doby bylo 38 svazků desk zemských vedeno v Olomouci a 35 svazků v Brně). Tím se Brno stalo jediným sídlem nejvyšších zemských úřadů. Olomouc poškodilo jistě to, že se následujícího roku (1642) vzdala švédskému vojsku, které město okupovalo příštích osm let a zanechalo jej za sebou zcela zpustošené a vylidněné; Brno naproti tomu bylo schopno v závěru třicetileté války Švédům odolávat.\n\nNa skutečnosti, že se faktickým hlavním městem Moravy stalo Brno, pak v následujícím století nezměnily ani opakovaně neúspěšné snahy Olomouce o přesídlení všech nejvyšších úřadů z Brna, ačkoli formální titul hlavního města se Olomouci podařilo udržet (i když Brno se takto označovalo také), stejně jako to, že zde zůstala univerzita a biskupství, jenž bylo roku 1777 povýšené na arcibiskupství (v Brně současně vzniklo biskupství, které bylo sufragánním Olomouci). Podpora Brna ze strany habsburských panovníků byla motivována praktickými důvody, z nichž nejpádnější asi byla blízkost císařské Vídně. Ještě roku 1762 císařovna Marie Terezie přiznala Olomouci oficiální titul „královské hlavní město Olomouc“, avšak definitivní konec sporu obou měst učinil roku 1782 císař Josef II., který přiznal nárok na označení hlavního města Brnu. To bylo později potvrzeno i zemskou ústavou, stejně jako např. působením vrchního zemského soudu, jehož působnost se ale nevztahovala jen na celou Moravu, ale i na Rakouské Slezsko. Velký hospodářský rozmach Brna v následujících desetiletích pak způsobil, že Brno svou velikostí i významem Olomouc zcela zastínilo a spor se tak již nikdy až do zániku politické Moravy neobnovil. Kupř. k roku 1910 mělo Brno 126 tisíc obyvatel a Olomouc jen 22 tisíc, přičemž situace se nezměnila ani po připojení předměstských obcí, kdy v roce 1921 měla Velká Olomouc 57 tisíc obyvatel, zatímco Velké Brno 222 tisíc obyvatel. Olomouc přesto ještě do poloviny 20. století používala titul „hlavní město“, zatímco Brno titul „zemské hlavní město“.\n\nBrno pak bylo hlavním městem Moravy až do roku 1928, kdy byla země Moravská sloučena se zemí Slezskou. Poté bylo Brno zemským hlavním městem země Moravskoslezské (takové spojení existovalo již v letech 1782–1850). Nakonec však byla roku 1948 československou vládou moravskoslezská zemská samospráva zrušena a s ní zanikla i pozice jejího hlavního města. Nahrazena byla krajským zřízením, přičemž od roku 1960 na Moravě a ve Slezsku existovaly jen dva kraje, jihomoravský se sídlem v Brně a severomoravský se sídlem v Ostravě, zatímco Olomouc se stala pouze jedním ze severomoravských okresních měst (roku 1996 zde však vznikl Vrchní soud v Olomouci jako odvolací soud vůči brněnskému a ostravskému krajskému soudu).\n"}
{"id": "1547780", "url": "https://cs.wikipedia.org/wiki?curid=1547780", "title": "Konflikt v Kivu", "text": "Konflikt v Kivu\n\nKonflikt v Kivu začal v roce 2004 ve východním Kongu jako střetnutí mezi vládními ozbrojenými silami Demokratické republiky Kongo (FARDC) a hutuskými Demokratickými silami za osvobození Rwandy (FDLR). Probíhala doposud ve třech fázích, z nichž poslední stále trvá.\n\nDo března 2009 bylo hlavním soupeřem FARDC Národní shromáždění pro ochranu lidu (CNDP). Po ukončení bojů mezi těmito dvěma skupinami se staly hlavní opoziční silou tutsijské jednotky, původně vedené Laurentem Nkundou.\n\nDo konfliktu je zapojena Mise OSN v Kongu (MONUSCO), jde o největší z probíhajících mírových operací. Cílem mírových jednotek je bránit eskalaci násilí, porušování lidských práv i využívání dětských vojáků. \n\nJedním z faktorů, který má vliv na pokračování války, je nerostné bohatství Konga. Válku tak pomáhá financovat nelegální těžba konfliktních surovin, zejména zlata, kasiteritu nebo coltanu.\n\n\n\n\n"}
{"id": "1547783", "url": "https://cs.wikipedia.org/wiki?curid=1547783", "title": "Chrámy pskovské architektonické školy", "text": "Chrámy pskovské architektonické školy\n\nChrámy pskovské architektonické školy () je souhrnný název, pod kterým UNESCO roku 2019 zaneslo na seznam světového dědictví 10 sakrálních staveb Pskova z 12. až 17. století. Tyto objekty představují jedinečný styl pskovských stavitelů, kteří celých pět století zásadně ovlivňovali vývoj ruské architektury.\n\nPskovská škola vychází z byzantských tradic, které dále rozvíjí za použití místních materiálů a pod vlivem lidového stavitelství. Charakteristický je také purismus a minimalismus, projevující se v jednoduchosti forem i zdrženlivosti při používání dekorativních prvků. Pskovští stavitelé působili na mnoha místech tehdejšího Ruska, například v Moskvě, Kazani či Svijažsku.\n"}
{"id": "1547784", "url": "https://cs.wikipedia.org/wiki?curid=1547784", "title": "Swedish Open 2019 – mužská čtyřhra", "text": "Swedish Open 2019 – mužská čtyřhra\n\nMužská čtyřhra Swedish Open 2019 probíhala ve druhé polovině července 2019. Do deblové soutěže båstadského tenisového turnaje hraného na antuce nastoupilo šestnáct dvojic. Obhájcem titulu byl pár Julio Peralta a Horacio Zeballos, jehož členové nestartovali společně. Peralta se rozhodl turnaje nezúčastnit. Spoluhráčem Zeballose se stal Federico Delbonis.\n\nVítězem se stal belgický pár složený ze sedmdesátého šestého hráče deblového žebříčku Sandera Gillé a padesátého osmého muže rankingu Jorana Vliegena, který ve finále za 1.48 hodiny zdolal argentinské turnajové trojky Federica Delbonise s Horaciem Zeballosem. Po dvousetovém průběhu 6–7 a 7–5 rozhodl až supertiebreak poměrem míčů [10–5]. Oba šampioni si do žebříčku ATP připsali 250 bodů a vybojovali první tituly na okruhu ATP Tour. Argentinci odehráli na túře ATP premiérový turnaj jako pár.\n\n"}
{"id": "1547794", "url": "https://cs.wikipedia.org/wiki?curid=1547794", "title": "Červotoč chlebový", "text": "Červotoč chlebový\n\nČervotoč chlebový čili červotoč spížní, \"Stegobium paniceum\" (Linnaeus, 1758), je drobný brouk z čeledi \"Ptinidae\" a monotypického rodu \"Stegobium\". Dospělý jedinec je hnědý, dlouhý až 3,5 mm, nepřijímá potravu. Za příznivých okolností může brouk mít dvě až tři generace ročně. Jeho larvy žijí v pevných materiálech obsahujících škrob, čímž mohou působit hospodářské škody – ničí potraviny jako těstoviny, suchary a podobně. Prevencí je skladovat tyto potraviny při teplotách pod aspoň 15° C anebo v uzavřených dózách.\n\n"}
{"id": "1547801", "url": "https://cs.wikipedia.org/wiki?curid=1547801", "title": "Seznam štědrovečerních pohádek České televize", "text": "Seznam štědrovečerních pohádek České televize\n\nSeznam štědrovečerních pohádek České televize uvádí přehled všech filmových pohádek, které byly premiérově vysílány Českou televizí na Štědrý večer. Česká televize uvádí každoročně od roku 1993 na Štědrý večer, kolem sedmé hodiny, na stanici ČT1 premiérově český pohádkový film. V prvních deseti letech to byly, se dvěma výjimkami, televizní premiéry celovečerních snímků, které již byly před tím promítány v kinech. Od roku 2003 naopak převažují televizní filmy vyrobené speciálně pro tuto příležitost, které si tak odbudou svoji premiéru.\n"}
{"id": "1547802", "url": "https://cs.wikipedia.org/wiki?curid=1547802", "title": "Meyr’s Neffe", "text": "Meyr’s Neffe\n\nMeyr’s Neffe byla umělecky významnou sklárnou v Adolfu u Vimperku v Čechách. Je to jedna z nejstarších uměleckých skláren v Evropě. \n\nJosef Meyr (* 1739 v Dobré Vodě – 1829) založil u Vimperka v roce 1816 sklárnu \"Adolf\", pojmenovanou po Janu Adolfovi II.ze Schwarzenbergu (1799–1888) a provozoval pec na duté sklo se sedmi sklářskými pánvemi. Již dříve postavil sklárny Silberberg a Bonaventura poblíž Buchers (dnešní Pohoří na Šumavě). Po jeho smrti převzal továrnu syn Johann Meyr, jehož synovec Wilhelm Kralik jednal jako ředitel. V roce 1830 byla přidána druhá pec a byl zahájen provoz také v Lenoře (dvě pece na duté sklo) a Nových Hutích (dvě stolní pece).\n\nPo smrti Johanna Meyra 17. ledna 1841 podnik přešel na Wilhelma Kralika a Josefa Taschka, dalšího synovce zemřelého. Od té doby společnost fungovala pod jménem \"Meyr's Neffe\" a v roce 1854 byla přidána sklárna Ernstbrunn ve Františkově (dvě pece na duté sklo). 10. března 1862 zemřel také Josef Taschek a Kralik převzal veškeré podnikání, nyní poprvé pod jménem Meyr’s Neffe \"(Meyrův synovec)\", který se používá dodnes. \n\nKralik, nyní rytíř z Meyrswaldenu, zemřel 9. května 1877 poté, co předtím obdržel Řád železné koruny III. třídy z ruky císaře Františka Josefa. Jeho dědici Johann, Karl, Heinrich (později známý jako Wilhelm Kralik Sohn) a Hugo Kralik převzali všechny továrny, avšak v roce 1881 byly rozděleny a továrny v Adolfu, Nových Hutích a Františkově přešly na Karla a Huga Kraliky pod názvem \"Meyr's Neffe\". \n\nV 70. letech 19. století již podnik zaměstnával 730 pracovníků a výrobky (mnoho z nich také pro jiné obchodníky jako J. <nowiki>&</nowiki> L. Lobmeyr) pravidelně získávaly ocenění na světových výstavách té doby. Poté však začal pozvolný pokles, přestože Karl Kralik Ritter von Meyrswalden vynikal progresivním podnikáním. V roce 1880 založil pro své pracovníky soukromou školu a byl spoluzakladatelem německé průmyslové a obchodní školy odborné přípravy, která byla ve Vimperku otevřena v roce 1895. \n\nSvým synům Albertovi a Rudolfovi předal 300 pracovníků (bez rytců a malířů), ale sklárna v Adolfu začala upadat kvůli neshodám, první světové válce a následné hospodářské krizi. V roce 1922 se společnost sloučila s Ludwigem Moserem a v roce 1934 zbytky připadly České Unionbance. \n\nModerní pokusy o oživení dosud selhaly, nicméně dochovaný sklad vzorků skla byl uložen a uchován pro budoucí účely muzea. Řadu reprezentativních výrobků firmy Meyr’s Neffe lze nalézt pasovském Muzeu skla. Předměty společnosti jsou také často zastoupeny ve sklářských aukcích, což hovoří o vysoké popularitě mezi sběrateli. \n\n\n"}
{"id": "1547803", "url": "https://cs.wikipedia.org/wiki?curid=1547803", "title": "Jáchym Arnošt Anhaltský", "text": "Jáchym Arnošt Anhaltský\n\nJáchym Arnošt Anhaltský může být:\n\n"}
{"id": "1547804", "url": "https://cs.wikipedia.org/wiki?curid=1547804", "title": "Korunní princ (rozcestník)", "text": "Korunní princ (rozcestník)\n\nKorunní princ může být:\n"}
{"id": "1547806", "url": "https://cs.wikipedia.org/wiki?curid=1547806", "title": "Vasile Zeiher", "text": "Vasile Zeiher\n\nVasile Zeiher (Lapteacru) (* 18. července 1971) je bývalý původem moldavský zápasník-volnostylař, který od roku 1998 reprezentoval Německo.\n\nSportovně vyrostl v dnešním Moldavsku. Po rozpadu Sovětského svazu v roce 1991 šel za lepšímu životními podmínkami do Německa. V roce 1995 se oženil s dcerou svého německého trenéra Reinharda Zeihera a přijal příjmení jejich rodiny. Od roku 1998 Německo reprezentoval v zápasu ve volném stylu. V roce 2000 se z druhé fáze olympijské kvalifikace kvalifikoval ve váze do 54 kg na olympijské hry v Sydney, kde prohrál oba zápasy v základní skupině a nepostoupil do vyřazovacích bojů. Sportovní kariéru ukončil v roce 2004 po nevydařené kvalifikaci na olympijské hry v Athénách.\n\n"}
{"id": "1547807", "url": "https://cs.wikipedia.org/wiki?curid=1547807", "title": "Hall of Fame Open 2019 – mužská čtyřhra", "text": "Hall of Fame Open 2019 – mužská čtyřhra\n\nMužská čtyřhra Hall of Open 2019 probíhala ve druhé polovině července 2019. Do deblové soutěže newportského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Jonatan Erlich a Artem Sitak, který vypadl v úvodním kole s Granollersem a Stachovskim.\n\nVítězem se stal španělsko-ukrajinský pár Marcel Granollers a Sergij Stachovskij, který ve finále za 1.59 hodiny zdolal salvadorsko-mexickou dvojici Marcelo Arévalo a Miguel Ángel Reyes-Varela. Po dvousetovém průběhu 6–7 a 6–4 rozhodl až supertiebreak poměrem míčů [13–11]. Oba šampioni, kteří v úvodní sadě neproměnili čtyři setboly, si při prvním společném startu do žebříčku ATP připsali 250 bodů. Granollers vybojoval sedmnáctý deblový titul na okruhu ATP Tour s jedenáctým spoluhráčem a pro Stachovského to bylo čtvrté takové turnajové vítězství. Ukrajinec i nadále zůstal ve finále ATP neporažen, když vyhrál celkově osmý finálový duel v řadě.\n\nNa prahu vyřazení se Granollers se Stachovskim ocitli v semifinále, v němž odvrátili tři mečboly Daniellovi s Paesem.\n\n"}
{"id": "1547808", "url": "https://cs.wikipedia.org/wiki?curid=1547808", "title": "Julia Simonová", "text": "Julia Simonová\n\nJulia Simonová, nepřechýleně Julia Simon (* 9. října 1996, Albertville), je francouzská biatlonistka. Největšího úspěchu ve světovém poháru dosáhla v prosinci 2019 třetím místem ve vytrvalostním závodě v Östersundu. S francouzskou smíšenou štafetou zvítězila v slovinské Pokljuce v lednu 2020.\n\nVe světovém poháru debutovala v roce 2017.\n\n"}
{"id": "1547811", "url": "https://cs.wikipedia.org/wiki?curid=1547811", "title": "Know Nothing", "text": "Know Nothing\n\nDomorodá americká strana (\"Native American Party\"), roku 1855 přejmenovaná na Americkou stranu (\"American Party\") a obecně známá jako hnutí Know Nothing (Nic nevím), byla americká nativistická politická strana, která celostátně působila kolem roku 1855. Bylo to původně protikatolické, xenofobní a protiimigrační hnutí, zpočátku působící jako tajná společnost. Jako Americká strana krátce patřilo k hlavním politickým silám Spojených států. Přezdívka Know Nothing vznikla podle toho, že příznivci hnutí měli nečlenům na otázky o svém spolku odpovídat slovy „Nic nevím“. \n\nČlenové Know Nothing věřili ve spiknutí „papeženců“ s cílem zničit občanské a náboženské svobody ve Spojených státech. Snažili se proto politicky organizovat rodilé protestanty na obranu tradičních náboženských a politických hodnot. Zejména se obávali, že katoličtí kněží a biskupové ovládnou velký blok voličů. Na většině míst se hnutí udrželo jen rok nebo dva, než se rozpadlo kvůli neschopným místním vůdcům, nedostatku veřejně známých národních vůdců a hlubokému rozštěpení kolem otázky otroctví. Na jihu USA strana nezdůrazňovala antikatolicismus, ale byla hlavní alternativou zde převládající Demokratické strany. \n\nRozpad strany whigů po schválení Zákona o Kansasu a Nebrasce (1854) otevřel prostor pro vznik nové velké strany v opozici vůči demokratům. Hnutí Know Nothing dosáhlo zvolení kongresmana Nathaniela P. Bankse z Massachusetts a několika dalších politiků ve volbách roku 1854 a vytvořilo novou stranickou organizaci známou jako Americká strana. Zejména na jihu sloužila Americká strana jako opora politiků nesouhlasících s politikou Demokratické strany. Mnozí také doufali, že Americká strana bude hledat kompromis mezi podporou otroctví u demokratických politiků a snahou otroctví zrušit u vznikající Republikánské strany. Americká strana v prezidentských volbách v roce 1856 nominovala bývalého prezidenta Millarda Fillmora, i když on své členství ve straně neuveřejnil. Fillmore dostal 21,5% hlasů voličů, čímž skončit za demokratickým a republikánským kandidátem. \n\nPo volbách v roce 1856 strana rychle oslabovala. Rozsudek z roku 1857 ve sporu \"Dred Scott v. Sandford\" dále povzbudil opozici vůči otroctví na Severu, načež se k republikánům připojilo mnoho příznivců Know Nothings. Většina ze zbývajících členů strany v prezidentských volbách v roce 1860 podporovala stranu Constitutional Union Party.\n"}
{"id": "1547814", "url": "https://cs.wikipedia.org/wiki?curid=1547814", "title": "Swiss Open Gstaad 2019 – mužská čtyřhra", "text": "Swiss Open Gstaad 2019 – mužská čtyřhra\n\nMužská čtyřhra Swiss Open Gstaad 2019 probíhala ve druhé polovině července 2019. Do deblové soutěže gstaadského tenisového turnaje hraného na antuce nastoupilo šestnáct dvojic. Obhájcem titulu byl italský pár Matteo Berrettini a Daniele Bracciali, jehož členové do soutěže nezasáhli.\n\nVítězem se stal čtvrtý nasazený pár Belgičanů Sander Gillé a Joran Vliegen, který ve finále zdolal rakousko-slovenské turnajové jedničky Philippa Oswalda s Filipem Poláškem po dvousetovém průběhu 6–4 a 6–3. Oba šampioni si do žebříčku ATP připsali 250 bodů. Na okruhu ATP Tour získali druhou společnou i individuální trofej, když navázali na týden starý triumf ze Swedish Open 2019. Oswald s Poláškem odehráli v této úrovni tenisu první společný turnaj.\n\n"}
{"id": "1547816", "url": "https://cs.wikipedia.org/wiki?curid=1547816", "title": "Prezidentské volby v Chorvatsku 2019–20", "text": "Prezidentské volby v Chorvatsku 2019–20\n\nPrezidentské volby v Chorvatsku se uskutečnily 22. prosince 2019. Vzhledem k tomu, že žádný z kandidátů nezískal v prvním kole většinu, 5. ledna 2020 se konalo druhé kolo, kam postoupili dva kandidáti s nejvyšším počtem hlasů – Zoran Milanović a Kolinda Grabarová-Kitarovičová. V druhém kole pak zvítězil Zoran Milanović se ziskem 52,67% hlasů.\n\nŠlo o sedmé prezidentské volby od roku 1992.\n\nV předvolebním průzkumu televize HRT získala 28,3% Kolinda Grabarová-Kitarovičová, 26,6% Zoran Milanović a 20,7% Miroslav Škoro.\n\nVolební účast v prvním kole byla 51,20%, ve druhém kole 55.00%.\n"}
{"id": "1547817", "url": "https://cs.wikipedia.org/wiki?curid=1547817", "title": "Ludowika Jakobssonová", "text": "Ludowika Jakobssonová\n\nLudowika Antje Margareta Jakobssonová rozená Eilersová (25. července 1884 Postupim – 1. listopadu 1968 Helsinky) byla finská krasobruslařka německého původu.\n\nJejím partnerem v soutěži sportovních dvojic byl od roku 1907 finský inženýr Walter Jakobsson, který se stal v roce 1911 jejím manželem. V roce 1916 se odstěhovali do Helsinek a Jakobssonová získala finské občanství, což jí umožnilo startovat na Letních olympijských hrách 1920, kam nebyli Němci pozváni.\n\nJakobssonovi vyhráli mistrovství světa v krasobruslení v letech 1911, 1914 a 1923. V letech 1910, 1912, 1913 a 1922 obsadili druhé místo. V roce 1920 se stali olympijskými vítězi (bylo to první olympijské zlato pro nezávislé Finsko), v roce 1924 skočili druzí a v roce 1928 pátí. \n\nJakobssonová se věnovala také sólovému krasobruslení. V roce 1911 získala ještě pro Německo bronzovou medaili na MS v soutěži žen, v roce 1917 se stala ženskou mistryní Finska.\n\nObjevila se také jako herečka v němém filmu.\n\n"}
{"id": "1547818", "url": "https://cs.wikipedia.org/wiki?curid=1547818", "title": "Synagoga v Přistoupimi", "text": "Synagoga v Přistoupimi\n\nSynagoga se nachází v Přistoupimi v okrese Kolín ve Středočeském kraji. Byla postavena v novorománském stylu v roce 1842. Vystavěna byla jako náhrada starší modlitebny, jež byla doložena už v roce 1724. Synagogu využívala také početná komunita z blízkého Českého Brodu. Po druhé světové válce už židovská obec v Přistoupimi nebyla obnovena. \n\nPo přestavbě na obecní dům v zaniklé synagoze od roku 1950 byly kanceláře Místního národního výboru, obecní knihovna a používá se jako radnice. Na štítu jsou vidět dochované desky desatera. \n\nV obci se také nachází židovský hřbitov. \n\n"}
{"id": "1547823", "url": "https://cs.wikipedia.org/wiki?curid=1547823", "title": "BB&amp;T Atlanta Open 2019 – mužská čtyřhra", "text": "BB&amp;T Atlanta Open 2019 – mužská čtyřhra\n\nMužská čtyřhra BB&T Atlanta Open 2019 probíhala ve druhé polovině července 2019. Do deblové soutěže atlantského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Nicholas Monroe a John-Patrick Smith, jehož členové nestartovali společně. Monroe nastoupil s Francesem Tiafoeem, aby v úvodním kole podlehli Arévalovi s Reyesem-Varelou. Spoluhráčem Smithe se stal Japonec Ben McLachlan, s nímž skončil ve čtvrtfinále na raketách Socka s Withrowem.\n\nVítězem se stal druhý nasazený, britsko-americký pár Dominic Inglot a Austin Krajicek, který ve finále za 1.31 hodiny zdolal americké turnajové jedničky Boba a Mika Bryanovi. Po dvousetovém průběhu 6–4 a 6–7 rozhodl až supertiebreak poměrem míčů [11–9]. Oba šampioni, kteří odvrátili dva mečboly, si do žebříčku ATP připsali 250 bodů a po triumfu na Libéma Open 2019 získali druhou společnou trofej. Inglot vybojoval třináctý deblový titul na okruhu ATP Tour a pro Krajicka to bylo třetí takové turnajové vítězství. Bratři Bryanovi tak v Atlantě poprvé prohráli, s následnou celkovou bilancí zápasů 11–1.\n\n"}
{"id": "1547827", "url": "https://cs.wikipedia.org/wiki?curid=1547827", "title": "Zuzana Vykutilová", "text": "Zuzana Vykutilová\n\nZuzana Vykutilová (* 21. února 1950, Třebíč) je česká lékařka v oboru korektivní dermatologie, estetické a plastické chirurgie a podnikatelka.\n\nZuzana Vykutilová pochází z lékařské rodiny. Po maturitě na gymnáziu se rozhodla pro studium Lékařské fakulty Masarykovy univerzity v Brně. Ve 4. ročníku získala místo pomocné vědecké síly na dermatologii a v tomto oboru zůstala. Po promoci nastoupila na I. dermatovenerologickou kliniku Fakultní nemocnice u sv. Anny v Brně a získala první atestaci z kožního lékařství.\n\nJako atestovaná kožní lékařka stála v roce 1984 po boku profesora Záhejského a profesorky Bartošové u zrodu oboru korektivní dermatologie. V roce 1985 se stala 2. lékařkou v celém Československu, která složila atestaci z korektivní dermatologie. Do roku 2000 působila na I. dermatovenerologické klinice Fakultní nemocnice u sv. Anny v Brně jako ordinář pro korektivní dermatologii.\n\nOborům korektivní dermatologie a plastická chirurgie se věnuje intenzivně od začátku 90. let. Absolvovala několik odborných stáží a školení v zahraničí a svému rozvoji se věnuje dodnes. V roce 1991 absolvovala odbornou stáž na Wellesley Hospital Toronto. V roce 1999 pak absolvovala v Paříži školení u profesora Benjamina Aschera, plastického chirurga a vedoucího kliniky estetické chirurgie IENA v Paříži.\n\nOd roku 1999 se také pravidelně účastní velkých kongresů v Monaku a Paříži, kde se setkávají odborníci plastické chirurgie, kosmetické dermatologie a estetické medicíny z celého světa. Po návratu ze školení profesora Aschera v Paříži v roce 1999 začala s aplikací výplňových materiálů a botulotoxinu. V České republice se také řadí mezi první lékaře, kteří začali aplikovat Aptos a niťový lifting. Na Moravě dokonce jako první začala aplikovat krevní plazmu.\n\nZuzana Vykutilová má v oboru 40 let praxe a i když dlouhodobě školí lékaře, kteří působí v oblasti estetické medicíny a plastické chirurgie, sama se stále vzdělává. Je známá především tím, že vyhledává nové léčebné a esteticko-chirurgické postupy, které se jí pak daří zavádět do praxe.\n\nV roce 1993 v Brně založila soukromou kliniku Dermaestet, která poskytuje kompletní péči v oblasti dermatologie a estetické medicíny. V roce 2011 byla klinice udělena akreditace pro korektivní dermatologii Ministerstva zdravotnictví České republiky. V současnosti čítá více jak 35 000 klientů, osob, které kliniku navštívily nebo navštěvují. Klinika poskytuje komplexní služby na nejmodernější úrovni, především díky tomu, že drží krok s vědou, výzkumem a orientuje se v novinkách přicházejících na trh.\n\nProstředí kliniky je moderní, vybavené kvalitními přístroji a v roce 2018 proběhla významná celková rekonstrukce a modernizace celé kliniky.\n\nPráce lékařky a jejího týmu si všímají média, jak tištěná, tak televize a rozhlas. V roce 2017 byla Zuzana Vykutilová hostem pořadu České televize, Sama doma.\n\nV roce 2018 vydal časopis LUXURY článek, který pojednává o bioaktivních enzymech a kde doktorka Vykutilová figuruje mezi třemi předními českými lékaři, kteří začali s aplikací bioaktivních enzymů jako první. V roce 2019 se stala zakladatelkou webového seriálu Omlazení z rukou lékaře, ve kterém jsou klienti informováni o novinkách v oboru estetické medicíny.\n\n\n"}
{"id": "1547829", "url": "https://cs.wikipedia.org/wiki?curid=1547829", "title": "Eparchie ardatovská", "text": "Eparchie ardatovská\n\nEparchie Ardatov je eparchie ruské pravoslavné církve nacházející se v Rusku.\n\nZahrnuje všechny farnosti v rajónech republiky Mordvinsko; Ardatov, Atjaševo, Bolšoje Berezniki, Bolšoje Ignatovo, Dubjonki a Čamzinka.\n\nEparchiální biskup nese titul \"biskup ardatovský a atjaševský\".\n\nRoku 1922 byl vytvořen vikariát Ardatov patřící k eparchii Simbirsk. Vikariát zanikl roku 1928.\n\n30. května 2011 byla Svatým synodem zřízena eparchie Ardatov, a to oddělením území z eparchie Saransk.\n\nVikariát Ardatov simbirské eparchie\nEparchie Ardatov\n\n\n"}
{"id": "1547831", "url": "https://cs.wikipedia.org/wiki?curid=1547831", "title": "Josiah Bartlett (politik)", "text": "Josiah Bartlett (politik)\n\nJosiah Bartlett (2. prosince 1729, Massachusetts – 19. května 1795, New Hampshire) byl americký lékař a státník, delegát kontinentálního kongresu za New Hampshire a signatář Deklarace nezávislosti. Později byl guvernérem státu New Hampshire a vrchní soudce Nejvyššího soudu v New Hampshire.\n\nJosiah Bartlett se narodil na 276. Main Street v Amesbury, v provincii Massachusetts Bay jako dítě Stephena a Hannah-Mary (Webster) Bartlett. Jeho otec Stephen byl synem Richarda a Hannah (Emery) Bartletta. Byl jejich pátým dítětem a čtvrtým synem. V 17 letech se naučil latinsky i řecky. Začal také studovat medicínu a současně pracoval v kanceláři Dr. Ordwaye v Amesbury. V 21 letech, v roce 1750 se přestěhoval do Kingstonu v New Hampshire v Rockingham County a začal zde provozovat svou lékařskou praxi. Kingston byl v té době malou osadou s jen několika stovkami rodin a Bartlett byl v kraji jediným lékařem. Koupil si zde půdu a založil farmu.\n\nDne 15. ledna 1754 se oženil se svou sestřenicí Mary Bartlettovou z Newtonu v New Hampshire. Zůstali spolu až do její smrti 14. července 1789. Josiah a Mary měli tři syny a sedm dcer: Mary (1754), Lois (1756), Miriam (1758), Rhoda (1760), Hannah (která zemřela jako dítě) v roce 1762), Levi (1763), Josiah (1768), Ezra (1770), Sarah (1773) a Hannah (1776, zemřeli jako děti). Všichni tři jeho synové a sedm jeho vnuků se stali také lékaři.\n\nBartlett se aktivně zapojil do politických záležitostí v Kingstonu a v roce 1765 byl zvolen do Provincial Assembly (zemského shromáždění). V roce 1767 se stal plukovníkem zemské milice a guvernér John Wentworth ho jmenoval smírčím soudcem. Když se revoluce přiblížila, dostal se do opozice s královským guvernérem Johnem Wentworthem. V roce 1774 se Bartlett připojil ke Committee of Correspondence (Korespondenční výbor) a začal spolupracovat s revolučními vůdci dalších 12 kolonií. Později v témž roce jej Wentworth odvolal z funkce smírčího soudce. V té době, kdy byl Josiah členem Provincial Assembly, vyhořel mu dům, údajně byl zapálen opozičními konzervativci. Svou rodinu přestěhoval na farmu a začal s opravami. Když Provincial Assembly jmenovalo Bartletta spolu s advokátem a soudcem Johnem Pickeringem (1737–1805) delegáty kontinentálního kongresu, Bartlett účast odmítl, protože se chtěl věnovat své rodině. Zůstal ale aktivní v záležitostech New Hampshire. Jedno z posledních rozhodnutí guvernéra Wentwortha před tím, než byl v roce 1775 vyhoštěn z New Hampshire, bylo odvolání Bartletta ze všech funkcí, smírčí soudce, plukovník milice a člen zemského shromáždění. \n\nBartlett byl opět zvolen jako delegát kontinentálního kongresu v roce 1775 a zúčastnil se zasedání i v roce 1776. Na sklonku roku 1775 a na začátku roku 1776 byl ve skututečnosti jediným delegátem Kongresu ve Filadelfii za New Hampshire. Velká část práce Kongresu byla prováděna ve výborech. V těch nejdůležitějších výborech měl každý stát svého zástupce, což znamenalo, že Bartlett pracoval ve všech těchto výborech. \n\nNakonec, po korespondenci s \"Assembly and Committee of Safety\" v New Hampshire, se k Bartlettovi ve Filadelfii přidal William Whipple a Matthew Thornton. Když byla v roce 1776 oficiálně projednávána otázka vyhlášení nezávislosti na Velké Británii, jako první byla položena zástupci nejsevernější americké kolonie Bartlettovi. Odpověděl kladně a stal se jedním z delegátů, který podepsal Deklaraci nezávislosti.\n\nV roce 1777 odmítl návrat na Kongres, pociťoval vyčerpání po předcházejících jednáních. Když ale byla nezávislost kolonií ohrožena, využil své lékařské schopnosti a doprovázel Johna Starka do bitvy o Bennington. \n\nV roce 1778 byl znovu zvolen do Kongresu a působil ve výboru, který vypracovával články \"Articles of Confederation\", stanovy Konfederace, tedy články první ústavy USA. Po jejich přijetí se opět vrátil do New Hampshire, aby se věnoval osobnímu podnikání. To byla poslední jeho federální služba.\n\nV New Hampshire zůstal i po roce 1778, v roce 1779 se vrátil do funkce soudce, a to k soudu \"Court of Common Pleass\". V roce 1782 byl jmenován soudcem \"New Hampshire Supreme Court\" (Nejvyššího soudu v New Hampshire), přestože nebyl právníkem.\n\nV roce 1788 byl Bartlett jmenován vrchním soudcem Nejvyššího státního soudu. Téhož roku byl delegátem za New Hampshire do komise jednající o \" Constitution of the United States\", ústavy USA. Nějaký čas pracoval jako její předseda. Požadoval ratifikaci, která se konala 21. června 1788. Zákonodárci nového státu Nový Hampshire chtěli aby se Josiah stal členem Senátu USA, ale on úřad odmítl. V roce 1790 Bartlett zajistil legislativu pro nově vytvořenou \"New Hampshire Medical Society\". V letech 1791 a 1792 byl prezidentem nově utvořeného státu New Hampshire. Poté, co v roce 1792 nová americká ústava vstoupila v platnost, pokračoval ve funkci, nyní jako guvernér. V roce 1794, po čtyřech letech z funkce odstoupil kvůli zhoršujícímu se zdraví. Následující rok zemřel.\n\nBěhem svého funkčního období dohlížel na zavedení nové státní ústavy, na sestavování platných zákonů a stanov a na zajištění včasného splacení státního dluhu. Aktivně podporoval zemědělství a průmysl, výrobu, zlepšování infrastruktury a dohlížel na zahájení projektů na výstavbu kanálů.\n\nBartlett aktivně praktikoval medicínu, léčil 45 let, od doby kdy se učil u jiného lékaře a poté si založil vlastní praxi ve věku 20 let. Kolem roku 1735 došlo v oblasti kolem Kingstonu k epidemii horečnatého onemocnění, která se nazývalo \"throat distemper\". Pro dospělé to byla vážná nemoc a pro děti to bylo často fatální, zejména u dětí velmi malých. Když nemoc zasáhla v roce 1754 znovu, Bartlett experimentoval s terapií používáním několika druhů dostupných drog a empiricky objevil, že \"Peruvian Bark\" (peruánská kůra) zmírňuje symptomy na dobu dostatečně dlouhou aby umožnila pacientovi uzdravení.\n\nBartlett založil a byl také prvním prezidentem \"New Hampshire Medical Society\". V roce 1790, když jeho syn Ezra promoval, dostal Bartlett titul čestný doktor medicíny, a to ve stejný den kdy jeho syn promoval. Ačkoli titul byl zčásti uznáním jeho zásluh za podpis Deklarace nezávislosti a jeho práci ve funkci prezidenta \"New Hampshire Medical Society\", bylo to do značné míry také uznání jeho lékařské kariéry.\n\nBartlett dožil ve svém domě v Kingstonu a zemřel tam 19. května 1795. Příčinou smrti byla paralýza. Je pohřben vedle své manželky Mary na hřbitově Plains, také v Kingstonu. Rodina Josiaha Bartletta stále v tomto domě žije. Dům Josiaha Bartletta byl v roce 1971 vyhlášen národní kulturní památkou.\n\nNa náměstí v Amesbury v Massachusetts stojí jeho bronzová socha. Je portrétován na obraze Johna Trumbulla Deklarace nezávislosti. Měso Bartlett, New Hampshire, severně od Conway, je pojmenováno na jeho počest stejně tak jako základní škola Josiaha Bartletta. \n\n\n\n"}
{"id": "1547848", "url": "https://cs.wikipedia.org/wiki?curid=1547848", "title": "Michel Simon", "text": "Michel Simon\n\nMichel Simon, vlastním jménem François Simon (9. dubna 1895 Ženeva – 30. května 1975 Bry-sur-Marne) byl švýcarský herec.\n\nPocházel z řeznické rodiny, v šestnácti letech odešel do Paříže. Živil se jako boxer, akrobat a tanečník, po první světové válce začal hrát na divadle. V roce 1925 natočil svůj první film \"Stín Matyáše Pascala\". Ve 30. letech patřil k nejpopulárnějším francouzským hercům a byl osvědčeným přestavitelem plebejských charakterů. Hrál soudce ve filmu Carla Theodora Dreyera \"Utrpení Panny Orléanské\", titulní roli v tragikomedii Jeana Renoira \"Boudou z vody vytažený\", svérázného lodníka otce Julese ve filmu Jeana Viga \"Atalanta\", Zabela ve filmu Marcela Carného \"Nábřeží mlh\" a neúspěšného herce Cabrissade ve filmu \"Konec dne\", který režíroval Julien Duvivier. Za hlavní roli ve filmu \"Pépé a Claude\" obdržel v roce 1967 Stříbrného medvěda na Berlínském mezinárodním filmovém festivalu.\n\nHerectví se věnovali také jeho syn François Simon a vnučka Maya Simonová.\n"}
{"id": "1547851", "url": "https://cs.wikipedia.org/wiki?curid=1547851", "title": "Elisha Otis", "text": "Elisha Otis\n\nElisha Graves Otis (1811–1861) byl americký podnikatel a vynálezce. Spolu se svými syny vyvinul bezpečnostní zdviž, která zabránila pádu i v případě přetržení nosného lana. Díky tomuto vynálezu mohl založit společnost na výrobu výtahů, zvanou nejdříve Union Elevator Works, poté Otis Brothers & Co. a nyní Otis Elevator Company. Ta se později stala největším světovým výrobcem výtahů, eskalátorů a podobných strojů. \n"}
{"id": "1547855", "url": "https://cs.wikipedia.org/wiki?curid=1547855", "title": "Otis", "text": "Otis\n\nOtis může být:\n\n\n\n"}
{"id": "1547857", "url": "https://cs.wikipedia.org/wiki?curid=1547857", "title": "Řád 9. září 1944", "text": "Řád 9. září 1944\n\nŘád 9. září 1944 (: Орден 9 септември 1944) byl záslužný řád Bulharské lidové republiky založený roku 1945. Udílen byl ve třech třídách občanům Bulharska i cizím státním příslušníkům za účast v armádním puči, ke kterému došlo 9. září 1944 a za služby spojené s formováním lidové republiky.\n\nŘád byl založen usnesením prezidia Národního shromáždění dne 9. září 1945. Zpočátku byl udílen prezidiem Národního shromáždění a od roku 1971 Státní radou Bulharské lidové republiky. Udílen byl za účast v ozbrojeném povstáním armády, ke kterému došlo dne 9. září 1944 a za služby spojené s budováním lidové republiky. Dále byl udílen civilistům za služby vládě a v době války také důstojníkům a vůdcům Bulharské lidové armády za odvahu a velení. Autorem návrhu vzhledu insignií byl bulharský umělec B. Angelušev.\n\nPrvním vyznamenaným byl bulharský komunistický politik Georgi Dimitrov, který obdržel řád I. třídy s meči.\n\nŘád byl po pádu komunistického režimu dne 5. dubna 1991 zrušen. Do té doby byl udělen v 71 007 případech.\n\nŘád byl udílen ve třech řádných třídách, v civilní a vojenské divizi.\n\n\nŘádový odznak měl tvar bíle smaltované pěticípé hvězdy se zlaceným lemováním. Uprostřed byl kulatý medailon s vyobrazením bulharského lidového hrdiny Vasila Levského. Medailon obklopoval zeleně smaltovaný věnec. Nápis 9 септ. 1944 \"(9. září 1944)\" byl v případě I. třídy uveden zlatým písmem na červeně smaltovaném pozadí na zadní straně medaile v kulatém medailonu. Tento medailon byl obklopen zeleně smaltovaným věncem. V případě II. a III. třídy bylo datum vepsáno zlatým písmem do věnce obklopujícího medailon na přední straně medaile. V případě III. třídy se lišila i barva hvězdy, která byla červeně smaltovaná. Pokud byla udělena vojenská verze byly pod hvězdu přidány dva zlaté zkřížené meče.\n\nZpočátku byl odznak I. třídy nošena na stuze kolem krku, později stuha u všech tříd pokrývala kovou destičku ve tvaru pětiúhelníku, která byl k odznaku připojena jednoduchým kroužkem. Barva stuhy se v jednotlivých třídách lišila. V případě I. třídy byla vínově červená s bílým a zeleným pruhem na obou okrajích. U II. třídy byla stuha červená s širším středovým bílým pruhem a úzkými bílými pruhy lemujícími okraj. V případě třetí třídy byla stuha červená s úzkými černými pruhy lemujícími okraj.\n\n"}
{"id": "1547858", "url": "https://cs.wikipedia.org/wiki?curid=1547858", "title": "Bohumír Salát", "text": "Bohumír Salát\n\nBohumír Salát (25. října 1920, Kněžice – 30. července 1943, Plötzensee) byl český zámečník a oběť druhé světové války.\n\nBohumír Salát se narodil v roce 1920 v Kněžicích, vyučil se zámečníkem a po absolvování základní vojenské služby nastoupil do pilotní školy. Po začátku druhé světové války byl odvezen na nucené práce do Německa. Zapojil se do ilegální odbojové organizace a rozhodl se, že s přáteli odejde do Anglie, kde zamýšlel nastoupit do československé armády, rozhodl se odejít a přejít hranice do Vídně, kde se chtěl sejít s dalšími přáteli (Jaroslav Salát z Kněžic, pouze stejného příjmení, nikoliv příbuzný a s dalším kamarádem) a následně pokračovat dál do Británie. Bohumír Salát byl však zatčen gestapem u Břeclavi a po mučení prozradil totožnost i Jaroslava a dalších společníků. Ti tak byli zatčeni a uvězněni, dne 23. března 1943 byli odsouzeni k trestu smrti, ale Bohumír Salát se přiznal a vinu vzal na sebe a tak byl k trestu smrti odsouzen jako jediný ze skupiny.\n\nByl popraven v roce 1943 v Plötzensee v Berlíně.\n\nObdržel Československý válečný kříž 1939 in memoriam. Jeho jméno je uvedeno na památníku obětem 1. a 2. světové války v Kněžicích.\n"}
{"id": "1547860", "url": "https://cs.wikipedia.org/wiki?curid=1547860", "title": "Kozí Vrbovok", "text": "Kozí Vrbovok\n\nKozí Vrbovok je obec v okrese Krupina v Banskobystrickém kraji na Slovensku. Žije zde  obyvatel.\n\nObec leží v centrální části Krupinské planiny, v údolí potoka Vrbovok. Je vzdálena 9 km jihovýchodně od okresního města, a asi 34 km severozápadně od Veľkého Krtíše.\n\nDějiny obce jsou spojeny s opevněným klášterem v Bzovíku, který leží asi 2 km severozápadně. První písemná zmínka o obci se zachovala v listině Béla IV. z roku 1262, ve které král daroval obec rodině Kaza.\n\n"}
{"id": "1547861", "url": "https://cs.wikipedia.org/wiki?curid=1547861", "title": "Brădeanu", "text": "Brădeanu\n\nBrădeanu je rumunská obec v župě Buzău, asi 100 km severovýchodně od Bukurešti. Žije zde obyvatel. Obec se skládá ze tří částí.\n\n\n"}
{"id": "1547862", "url": "https://cs.wikipedia.org/wiki?curid=1547862", "title": "Džalgáv", "text": "Džalgáv\n\nDžalgáv () je město v Maháráštře, jednom z indických svazových států. K roku 2011 v něm žilo přes 460 tisíc obyvatel.\n\nDžalgáv leží v povodí Táptí na severním okraji Dekánské plošiny. Od Bombaje je vzdálen přibližně 250 kilometrů západně.\n\nMěsto má spojení po hlavních železničních tratích do Bombaje, Nágpuru a Dillí.\n\nAž do 19. století byl Džalgáv poměrně nevýznamný, ale pak se stal s více než 400 tkalcovskými stavy významným střediskem zpracování bavlny.\n\nVe městě chodila do školy pozdější prezidentka Indie Pratibha Pátilová, která se narodila v džalgávském okrese.\n"}
{"id": "1547866", "url": "https://cs.wikipedia.org/wiki?curid=1547866", "title": "Cofre de Perote", "text": "Cofre de Perote\n\nCofre de Perote (v nahuatlu \"Nauhcampatépetl\") je neaktivní štítová sopka v Mexiku. Je vysoká 4282 m n. m. a je osmou nejvyšší horou v zemi. Nachází se na průsečíku Neovulkanického pohoří a Sierra Madre Oriental ve státě Veracruz, 50 km severozápadně od nejvyšší mexické hory Pico de Orizaba, která je z vrcholu jasně viditelná.\n\nSopka pochází z období pleistocénu, tvoří ji převážně dacit a andezit. K poslední erupci došlo podle odhadů ve 12. století. Povlovné svahy se využívají k zemědělství, jen ve vyšších polohách se zachovaly lesy, v nichž převažuje jedle posvátná. Byl zde v roce 1937 vyhlášen národní park, kde žije mj. kriticky ohrožený endemický druh mločíka \"Isthmura naucampatepetl\". Na vrcholu byla vybudována telekomunikační anténa.\n\nNázev sopky pochází ze španělského slova \"cofre\" (truhla, podle výrazného skalního útvaru na vrcholu) a nedalekého města Perote. Aztékové jí říkali \"Nauhcampatépetl\" (Čtyřhranná hora).\n\n"}
{"id": "1547868", "url": "https://cs.wikipedia.org/wiki?curid=1547868", "title": "Cwm (správce oken)", "text": "Cwm (správce oken)\n\ncwm (zkratka z anglického ) je správce oken pro prostředí X Window System. Je vyvíjen primárně jako součást operačního systému OpenBSD, ve kterém nahradil v roli přednastaveného správce oken program wm2, ale existují jeho porty pro jiné unixovité operační systémy, mj. pro Linux. Je napsán v programovacím jazyce C a uvolněn pod licencí ISC. Částečně vychází ze správce oken 9wm. \n\nJe zaměřen na ovládání klávesnicí a podporuje tedy řadu klávesových zkratek. Explicitně nenabízí virtuální plochy, ale umožňuje dosáhnout podobného stylu práce pomocí mechanismu seskupování oken.\n"}
{"id": "1547894", "url": "https://cs.wikipedia.org/wiki?curid=1547894", "title": "Pedeutologie", "text": "Pedeutologie\n\nPedeutologie (též systematická teorie učitelské profese), z řeckých slov \"paideuó\" (vychovávám) a \"paideutos\" (vychovaný), je pedagogická disciplína jejímž hlavním předmětem zkoumání je učitel. Původně byla tato disciplína  souhrnem normativních požadavků na práci učitele. V současnosti se pedeutologie spíše zaměřuje na teorii jednotlivých pedagogických profesí, řeší kompetenci a osobnost učitelů a jejich další vzdělávání a profesní činnost. \n\n\nOdborná kvalifikace získaná studiem akreditovaného vysokoškolského magisterského programu, který odpovídá charakteru daného vyučování \n\nVeškeré požadavky pro vykonávání jakékoliv pedagogické profese jsou obsaženy v zákoně č. 563/2004 Sb.\n\nBudoucí učitelé se zpravidla vzdělávají na pedagogických, popřípadě jiných fakultách, které mají akreditované programy pro vzdělávání učitelů. Kvalifikaci pro vyučování odborných předmětů na středních školách mohou získat absolventi jiných vysokoškolských programů v rámci celoživotního vzdělávání.\n\n"}
{"id": "1547896", "url": "https://cs.wikipedia.org/wiki?curid=1547896", "title": "Ombilin", "text": "Ombilin\n\nOmbilin je uhelný důl na ostrově Sumatra, v indonéské provincii Západní Sumatra. Nachází se v úzkém údolí podél pohoří Barisanského pohoří v blízkosti města Sawahlunto, které vzniklo souběžně s dolem. Je znám jako jedno z největších a nejstarších míst těžby uhlí v jihovýchodní Asii. Uhlí objevil v polovině 19. století nizozemský inženýr Ir. de Gereve, a těžba byla spuštěna v 1876. Největšího rozmachu dosahovala těžební aktivita v pozdním 19. století a na začátku 20. století. Samotný důl Ombilin, stavby v Sawahlunto spojené s těžbou, s ale i části železnici spojující důl s přístavem v Padangu byly v roce 2019 zapsány na seznam světového kulturního dědictví UNESCO.\n\nPři zápisu na seznam památek UNESCO bylo zdůrazněno, že celý průmyslový areál postavený pro těžbu, zpracování a přepravu kvalitního uhlí v nepřístupném regionu ostrova, byl realizován vládou nizozemské Východní Indie v globálně důležitém období industrializace od konce 19. do začátku 20. století. Pracovní síla byla najímána z řad místního obyvatelstva Minangkabau a byla doplněna jávskými a čínskými smluvními pracovníky a odsouzenými dělníky z Nizozemskem kontrolovaných oblastí. Zahrnuje těžební místo a město, sklady uhlí v přístavu Emmahaven a železniční síť spojující doly s pobřežními zařízeními. Důlní těžba uhlí Ombilin byla postavena jako integrovaný systém, který umožnil efektivní těžbu, zpracování, železniční a lodní přepravu uhlí pocházejícího z hlubiného dolu. Je to také vynikající doklad o výměně a fúzi mezi místními znalostmi a postupy a evropskými technologiemi.\n"}
{"id": "1547898", "url": "https://cs.wikipedia.org/wiki?curid=1547898", "title": "Pimm's", "text": "Pimm's\n\nPimm's je značka ovocného koktejlu na bázi ginu, který může být považován také za likér. Poprvé byl vyroben v roce 1823 Jamesem Pimmem a od roku 1997 jej vlastní společnost Diageo. Jeho nejpopulárnějším produktem je Pimm's No.1 Cup.\n\nMá tmavohnědou barvu s načervenalým nádechem a jemně chutí koření a citrusových plodů. Jako letní dlouhý nápoj se také běžně podává jako Pimm koktejl se sodovkou (anglický styl), nebo s kousky různého ovoce, zejména jablek, okurek, pomeranče, citronu, jahod a máty. Běžnou náhražkou sodovky je také zázvorové pivo. Pimm's lze také míchat se sektem (nebo perlivým bílým vínem), nazývaným Pimm's Royal Cup. Pimm's Winter Cup se obvykle míchá s horkým jablečným džusem.\n\nPimm, syn farmáře z Kentu, se stal majitelem ústřicového baru v londýnské čtvrti City poblíž Bank of England. Nabídl tonikum (nápoj na bázi ginu obsahující tajnou směs bylin a likérů) jako digestiv, servírovaný v malém korbelu známém jako Pohár č.1, odtud odvozen jeho dodatek.\n\nPimm's je nejoblíbenější v Anglii, zejména v jižní Anglii. Je to jeden ze dvou základních nápojů na tenisovém turnaji Wimbledon a dalších událostech jako Chelsea Flower Show, Henley Royal Regatta a Glyndebourne Festival Opera. První Pimmův bar byl otevřen na turnaji ve Wimbledonu v roce 1971 a každý rok se divákům prodává více než 80 000 pint Pimmova koktejlu. Spolu se šampaňským byl prohlášen za jeden ze dvou oficiálních nápojů Wimbledonu a také si získal popularitu mezi britskými univerzitami. Pimm's je také standardní koktejl na britských a amerických zápasech pola. Je také mimořádně populární na letních zahradních slavnostech britských univerzit.\n"}
{"id": "1547899", "url": "https://cs.wikipedia.org/wiki?curid=1547899", "title": "Tomáš Vojtek", "text": "Tomáš Vojtek\n\nTomáš Vojtek (* 3. září 1993 Brno) je český atlet vícebojař. V roce 2015 se stal mistrem ČR v desetiboji. Téhož roku reprezentoval Českou republiku na Evropském poháru v Aubagne. V současnosti dělá trenéra atletiky. Založil několik mezinárodní atletických mítinků.\n"}
{"id": "1547900", "url": "https://cs.wikipedia.org/wiki?curid=1547900", "title": "Synagoga ve Spáleném Poříčí", "text": "Synagoga ve Spáleném Poříčí\n\nSynagoga stojí ve Spáleném Poříčí v okrese Plzeň-jih. Postavena byla poblíž židovské čtvrti v dnešní Tyršově ulici východně od tzv. Ledererova domu čp. 161 pravděpodobně v 17. století, v roce 1925 byla barokní synagoga zničena bouří a poté obnovena.\n\nZ koncentračních táborů se z původní židovské komunity vrátily pouze dvě ženy a náboženská obec tak nemohla být obnovena, roce 1946 pak byla budova synagogy kvůli špatnému stavu zbořena.\n\nNedaleko místa, kde stávala synagoga, je od roku 2007 umístěn památník.\n\nJedniou existující připomínkou místní židovské komunity je židovský hřbitov na severozápadním okraji města. \n\n\n"}
{"id": "1547901", "url": "https://cs.wikipedia.org/wiki?curid=1547901", "title": "Stirling (hrad)", "text": "Stirling (hrad)\n\nHrad Stirling je středověký hrad ve Skotsku, ve městě Stirling. Postaven byl na vyvýšenině zvané Castle Hill, patrně ve 12. století, avšak současná podoba hradu pochází především z let 1490 až 1600. Legendy ho sice spojují s ještě starší historií, například s prvním skotským králem Kennethem I., jenž žil v 9. století, nebo dokonce s mytickým králem Artušem, také o římském opevnění se spekuluje, avšak první historicky hodnověrná zmínka pochází až z roku 1110, v souvislosti s králem Alexandrem I., který zde zemřel. Stirling pak byl královským hradem, byla zde korunována řada skotských králů, včetně Marie Stuartovny, někteří králové, jako Jakub III., se zde narodili. Klíčová přestavba hradu v letech 1490-1600 probíhala pod kontrolou stuartovských panovníků Jakuba IV., Jakuba V. a Jakuba VI. V té době hrad získal renesanční ráz (zejm. \"The Great Hall\", \"Parliament Hall\" a \"Royal Palace\", první renesanční palác ve Skotsku). Poté, co se stuartovští vládci v 17. století přemístili do Londýna, význam hradu značně upadl, bylo zde pak vězení i kasárna. V současnosti je na hradě muzeum vojenské historie.\n"}
{"id": "1547907", "url": "https://cs.wikipedia.org/wiki?curid=1547907", "title": "Isisaurus", "text": "Isisaurus\n\nIsisaurus („Ještěr Indického statistického institutu“) byl rod sauropodního býložravého dinosaura z kladu Lithostrotia, který žil v období svrchní křídy (geologický stupeň maastricht, asi před 70 miliony let) na území dnešní západní Indie (stát Maháráštra) a možná také na území současného západního Pákistánu.\n\nFosilní materiál typového exempláře (katalogové označení \"ISI R 335/1-65\") byl objeven mezi roky 1984 a 1986 indickými paleontology Sohanem Lal Jainem a Saswatim Bandyopadhyayem a jedná se o poměrně kompletní postkraniální kostru. Fosilie byly objeveny na lokalitě Dorgangaon v sedimentech souvrství Lameta na území státu Maháráštra v centrálně-západní části Indie. Stejní vědci tento materiál v roce 1997 popsali pod jménem \"Titanosaurus colberti\" na počest amerického paleontologa Edwina H. Colberta. V roce 2003 však paleontologové Jeffrey A. Wilson a Paul Upchurch rozeznali odlišnost materiálu od fosilií rodu \"Titanosaurus\" a stanovili nové rodové jméno \"Isisaurus\".\n\nNa základě tvaru fosilních kostí můžeme usuzovat, že isisauři měli relativně krátký a vertikálně vzpřímený krk a dlouhé přední nohy, takže se příliš nepodobali žádnému jinému indickému sauropodovi (jako by rod \"Jainosaurus\" nebo \"Titanosaurus\"). Patřil ke středně velkým až větším sauropodům, jeho kost pažní (humerus) měřila na délku asi 148 cm, lopatka (scapula) 108 cm a kost pažní (ulna) kolem 80 cm. Celková hmotnost isisaura podle odhadů činila zhruba 14 000 kg a délka asi 14 až 18 metrů.\n\nVe fosilním trusu (koprolitech), přisuzovaném rodu \"Isisaurus\", byly objeveny mikrofosilie spor hub, které napadají listy různých druhů stromů. Z toho vědci usuzují, že tito sauropodi okusovali právě větve a listy různých druhů dřevin, rostoucích v jejich ekosystémech.\n\nPredátorem těchto dinosaurů (zejména pak jejich mláďat) mohl být velký abelisauridní teropod druhu \"Rajasaurus narmadensis\".\n\n\"Isisaurus\" spadal do kladu Lithostrotia a mohl být zástupcem čeledi Saltasauridae. Mezi jemu blízce příbuzné rody mohl patřit \"Rapetosaurus\" a \"Tapuiasaurus\".\n\n"}
{"id": "1547910", "url": "https://cs.wikipedia.org/wiki?curid=1547910", "title": "Kostel svatého Gotharda (Český Brod)", "text": "Kostel svatého Gotharda (Český Brod)\n\nKostel svatého Gotharda je římskokatolický chrám na náměstí Arnošta z Pardubic ve městě Český Brod v okrese Kolín. Od roku 1958 je spolu se zvonicí stojící v jeho sousedství chráněn jako kulturní památka České republiky. Kostel s raně středověkým jádrem a gotickým presbytářem byl radikálně zbarokizován v letech 1765–1772 Janem Josefem Wirchem. Je stále využíván pro bohoslužebné účely. Kostel a zvonice jsou jednou z dominant města.\n\nPodobu kostela postupně poznamenaly všechny stavební slohy. Na místě dnešní stavby stál původně jednolodní románský kostelík z roku 1136. Z něj je dochováno zdivo z pískovcových kvádrů, tvořící nyní sakristii.\n\nStavba nového kostela byla zahájena kolem roku 1350 na popud arcibiskupa Arnošta z Pardubic a podílela se na ní tehdejší dvorská arrasovská stavební huť. K původnímu kostelíku byl nejprve přistavěn pětiboký presbytář, poté následovala stavba bazilikálního trojlodí. Na konci 14. století za arcibiskupa Olbrama III. ze Škvorce bylo vybudováno západní průčelí se dvěma věžemi. V roce 1421 při obléhání města kostel vypálili husité, přitom zahynulo asi 200 lidí hledajících v kostele ochranu. V roce 1457 byl kostel opraven, ale v roce 1512 znovu vyhořel a byl pak opraven ve stylu pozdní gotiky.\n\nV roce 1613 následovaly další, tentokrát pozdně renesanční úpravy. Boční lodě kostela byly zvýšeny, celé trojlodí a sakristie byly nově zaklenuty lunetovými klenbami. Přestavba ale ještě zachovala původní dvouvěžové průčelí. Do charakteru gotické baziliky výrazně zasáhla až barokní přestavba, kterou v letech 1765–1776 provedl Jan Josef Wirch. Stavba se sice pro nedostatek prostředků protahovala, ale postupně byly původní gotické věže sníženy na úroveň lodi a průčelí bylo překryto novým průčelím s jednou středovou věží.\n\nV pozdějších letech prošel kostel opravou v roce 1880, ale stavební stav se postupně zhoršoval a v roce 1905 bylo rozhodnuto o celkové přestavbě. Architekt František Mikš navrhl radikální regotizaci celé stavby, to ale tehdejší \"Centrální komise pro zachování památek\" neschválila. Přepracovaný plán už původní charakter stavby neměnil a generální oprava kostela byla podle něj provedena v letech 1912–1913.\n\nV dalších letech se uskutečnilo ještě několik větších oprav: v roce 1935, v letech 1992–1994, v roce 2000 (oprava horní část věže), v roce 2004 (oprava presbytáře, kamenických prvků a vitráží), v roce 2007 (restaurování interiéru presbytáře) a v letech 2011–2012 (oprava vnějších fasád).\n\nStarší, rovněž vedle kostela volně stojící zvonice byla zničena při vypálení kostela sv. Gotharda husity v roce 1421. V letech 1578–1585 českobrodský kamenický mistr Pavel postavil severně od kostela v rohu tehdejšího hřbitova novou renesanční zvonici s cibulovitou bání zakončenou lucernou. Ve 2. polovině 18. století byla báň odstraněna a místo ní byla věž zakryta nynější dlátkovou střechou. Po generální opravě v roce 2011 byla zvonice zpřístupněna.\n\nOrientovaná stavba o rozměrech asi 37×21,5 metru je zvenku členěná gotickými opěráky, boční stěny a západní průčelí s věží jsou omítnuté, presbytář na východní straně je z neomítnutého lomového zdiva. Průčelí je trojdílné, členěné jónskými sloupy a rozšířené přístavky se schodišti. V nikách po stranách hlavního vchodu jsou sochy sv. Ludmily (vlevo) a sv. Václava (vpravo), po stranách věže jsou sochy sv. Jana Křtitele a sv. Gotharda (všechny z roku 1913 od sochaře Štěpána Zálešáka\").\"\n\nOkna na severní i jižní straně byla při barokní přestavbě rozdělená na spodní, obloukovitě zakončenou část a čtyřlaločnou horní část.\n\nU jižní vnější zdi kostela je rozlomený renesanční náhrobek z červeného mramoru z roku 1614.\n\nBoční lodě interiéru jsou od hlavní lodě odděleny arkádami na osmibokých sloupech. Presbytář má křížovou žebrovou klenbu. Hlavní loď a podkruchtí jsou sklenuty renesanční lunetovou klenbou, jejíž žebra se sbíhají na původní gotické konzoly. V jižní boční lodi a v severním podvěží je dochovaná gotická křížová klenba. Obdélníková sakristie s renesanční hřebínkovou klenbou vznikla z původního románského kostela a v její stěně jsou zazděny portál na tribunu a románské okénko s pískovcovým ostěním.\n\nBarokní kruchta, v jejímž vypouklém zábradlí jsou oválné otvory, je dostupná po schodišti severního přístavku průčelí.\n\nZ vnitřního zařízení stojí za pozornost především rokokový hlavní oltář se sochami sv. Petra a Pavla, který v roce 1781 zhotovil František Ignác Platzer\".\" Obrazy sv. Gotharda na hlavním oltáři a Bolestné Panny Marie na postranním oltáři v severní lodi jsou pozdější, oba z roku 1857 od Josefa Vojtěcha Hellicha.\n\nZpovědnici, kazatelnu a křtitelnici vytvořil v roce 1790 českobrodský řezbář Jan Mezdřický.\n\nZvonice je 40 metrů vysoká hranolová věž z pískovcových kvádrů s bosovanými nárožími, se stranami 8×8 metrů. V přízemí býval byt zvoníka, nad ním jsou dvě patra přístupná z točitého schodiště na jižní straně věže. Druhé patro, určené pro zvony, má do všech stran velká okna. Jediný zachovaný zvon „Marie“ z roku 1689 od náchodského zvonaře Jeremiáše Schrottera je vysoký 70 cm a váží 650 kg.\n\n\n"}
{"id": "1547912", "url": "https://cs.wikipedia.org/wiki?curid=1547912", "title": "William Paca (politik)", "text": "William Paca (politik)\n\nWilliam Paca (31. října 1740, Maryland – 13. října 1799, Maryland) byl signatářem Deklarace nezávislosti Spojených států za stát Maryland, delegátem prvního i druhého kontinentálního kongresu, guvernérem státu Maryland a soudcem okresního soudu Spojených států pro okres Maryland.\n\nNarodil se 31. října 1740 v Abingdonu v provincii Maryland v Britské Americe. Paca byl dítě Johna Paca, bohatého pěstitele původem z Itálie a jeho manželky Elizabeth Smithové. Byl druhým synem rodiny po svém starším bratru Aquilovi a měl pět sester. Dne 26. května 1763 se oženil s Mary Chew, dcerou prominentního zakladatele Marylandu. Měli tři děti, ale dospělosti se dožil jejich syn John Philemon.\nPaca nastoupil v roce 1752 do školy na Philadelphia Academy a Charity School a pokračoval na College of Philadelphia (nyní University of Pennsylvania), kde promoval v roce 1759 titulem bakalář umění. V roce 1762 také získal titul magistra umění na stejné instituci, což nevyžadovalo žádné další studium, pouze to, že to Paca požaduje a že je zdravý. Od roku 1761 byl členem „The Honourable Society of the Inner Temple“ (Čestná společnost vnitřního chrámu, běžně známá jako vnitřní chrám, je jedním ze čtyř profesních sdružení pro advokáty a soudce v Londýně. Aby byl dotyčný přijat do advokátní komory a mohl pracovat jako advokát v Anglii a Walesu, musí patřit do jednoho z těchto sdružení.) Od roku 1763 provozoval soukromou praxi v Annapolisu v Marylandu. Od roku 1767 do roku 1774 byl v Marylandu členem Maryland Proprietary Assembly (dolní sněm). Byl delegátem kontinentálního kongresu za Maryland v letech 1774 až 1779. stal se signatářem Deklarace nezávislosti v 1776. V letech 1776 až 1780 byl členem Maryland Senate. V roce 1778 byl soudcem Maryland General Court. Pracoval jako soudce odvolacího soudu „Court of Appeals in Cases of Capture“ v letech 1780 až 1782. Od roku 1782 do roku 1785 byl guvernérem státu Maryland a v roce 1786 členem Maryland House of Delegates. Zasloužil se o založení vysoké školy Washington College v Chestertown v Marylandu v roce 1786. V roce 1788 byl delegátem „Maryland convention“ (Marylandské úmluvy), která byla zplnomocněna ratifikovat ústavu Spojených států.\n\nMezi jinými mladými právníky v Annapolis té doby byl Samuel Chase, který se stal blízkým přítelem a politickým kolegou Paca. Paca a Chase vedli místní opozici proti britskému zákonu Stamp Act of 1765 z roku 1765 a založili kraj Anne Arundel County a tajnou revoluční organizací Sons of Liberty (Synové svobody). Organizace byla vytvořena ve třinácti amerických koloniích, aby prosazovala práva kolonistů a bojovala proti zdanění britskou vládou.\n\nPacův dům v Annapolisu je od roku 1971 zapsán v národnímu registru historických míst a označen jako národní kulturní památka. William Paca Club v New Providence v New Jersey je pojmenován na jeho počest. Důvodem této cti je skutečnost že Paca byl jediným italským Američanem, který podepsal Deklaraci nezávislosti. \n\n\n"}
{"id": "1547918", "url": "https://cs.wikipedia.org/wiki?curid=1547918", "title": "1950 ve fotografii", "text": "1950 ve fotografii\n\nTento článek popisuje významné události roku 1950 ve fotografii.\n\n\n\n\n"}
{"id": "1547927", "url": "https://cs.wikipedia.org/wiki?curid=1547927", "title": "Orang Asli", "text": "Orang Asli\n\nOrang Asli (doslova „původní lidé“) je název používaný v Malajsii pro obyvatele odlehlého vnitrozemí Malajského poloostrova, kteří tvoří nejstarší vrstvu osídlení země. Jejich počet se odhaduje zhruba na 150 000 (údaj z roku 2003).\n\nExistuje osmnáct kmenů Orang Asli, které se dělí na tři skupiny: Semangové na severu Malajsie, Senoiové v centrální oblasti Cameron Highlands a Protomalajci na jihu. Semangové patří mezi negritské národy a zbývá jich pouze okolo tří tisíc. Semangové a Senoiové žijí podle genetické analýzy na svém území již 42 000 až 63 000 let, kdežto Protomalajci přišli na poloostrov z okolních ostrovů ve třetím tisíciletí př. n. l. \n\nV době Malackého sultanátu byly domorodé vesnice častým terčem nájezdů lovců otroků. V roce 1884 britští kolonizátoři otrokářství zakázali a v roce 1954 byl přijat zákon na ochranu původních obyvatel. Orang Asli také vytvořili vojenskou jednotku Senoi Praaq, která pomáhala malajské vládě v boji proti komunistickým povstalcům. Původní obyvatelé jsou formálně rovni Malajcům a jsou spolu s nimi řazeni do skupiny Bumiputera, která je vládou zvýhodňována oproti přistěhovalcům z Číny a Indie.\n\nVětšina Orang Asli však stále žije primitivním kočovným životem, je mezi nimi vysoká negramotnost a nízká délka dožití. Jejich styl života je ohrožován odlesňováním země a často přijímají práci na čajovníkových plantážích nebo v cestovním ruchu: ve městech Gombak a Ayer Keroh bylo zřízeno muzeum domorodé kultury. Původně vyznávali animismus, ale ve 21. století mnoho z nich konvertovalo k islámu nebo křesťanství. \n"}
{"id": "1547931", "url": "https://cs.wikipedia.org/wiki?curid=1547931", "title": "Beni Hasan", "text": "Beni Hasan\n\nBeni Hasan (psáno také jako Bani Hasan, nebo Beni-Hassan) (v arabištině بني حسن) je staroegyptské pohřebiště. Nachází se přibližně 20 kilometrů na jih od dnešního města Minjá v oblasti známé jako Střední Egypt (tj. oblast mezi Asyutem a Memfisem). \n\nAčkoliv zde nalezneme nějaké hrobky Staré říše, byla tato nekropole používána především v období Střední říše, zhruba 21.–17. století př. n. l. \n\nNa jih od hřbitova je chrám postavený královnou Hatšepsut a Thutmosem III, zasvěcený místní bohyni Pachet. Je známý jako \"jeskyně Artemis\", protože Řekové si spojili bohyni Pachet s bohyní Artemis. \n\nNomarchové ze Střední říše byli i nadále pohřbíváni ve skalních hrobkách ve svých místních hřbitovech v místech jako je Beni Hasan. Existují důkazy o reorganizaci vládního systému během 12. dynastie. Během prvního přechodného období a po dobu Střední říše bylo běžné, že nomarchové (lidé, kteří spravují určenou oblast tzv. nom), měli své pozice dědičné, jako v Staré říši. Ve 12. dynastii se začala moc nomarchů omezovat a nomarchové museli být stanoveni, nebo alespoň potvrzeni králem. \n\nNachází se zde ze Střední říše 39 hrobek nomarchů z nomu Antilopy se sídlem v Hebenu. Kvůli vzdálenosti od útesů na západě byly tyto hrobky postaveny na východním břehu. Na tomto hřbitově je prostorové rozmístění (jsou zde dva hřbitovy: horní pásmo a dolní nekropole) spojené s bohatstvím, které měl zesnulý k dispozici; nejdůležitější lidé byli pohřbeni blízko vrcholu útesu. Na dolním hřbitově je 888 šachtových hrobek pocházejících ze Střední říše, které vykopal John Garstang; z větší části tyto hrobky sdílely podobný základní vzhled, který zahrnoval malou místnost nebo výklenek na úpatí šachty, aby tudy mohla být vložena rakev. \n\nNa horní část pohřebiště si bohatí stavěli nápadné hrobky, které reprezentovali jejich společenské a politické postavení jako vládců a úředníků z nomu Antilopy, což je 16. nom Horního Egypta. Na tomto místě byla zdejší vysoká vrstva pohřbena ve velkých a komplikovaně zdobených hrobkách vytesaných do vápencových útesů poblíž hlavního města nomu, umístěného v horní části hřbitova. Tyto hrobky leží v řadě ze severu na jih. Na přírodní skalní plošině, na které se otevírají, dochází k mírnému přerušení, které rozděluje těch 39 vysoce postavených hrobek na dvě skupiny. Základním designem těchto elitních hrobek byl vnější dvůr a sloupová místnost řezaná do skály (někdy označovaná jako kaple), ve které byla šachta, která vedla k pohřební komoře. \n\nNěkteré z větších hrobek mají biografické nápisy a byly vymalovány scénami každodenního života a z válek. Jsou známé značnou kvalitou svých obrazů. V dnešní době je mnoho z těchto scén ve velmi špatném stavu, nicméně v 19. století byly zhotoveny kopie několika z nich. \n\n4 z 39 hrobek jsou přístupné veřejnosti. Pozoruhodné hrobky jsou: \n\n\n\nExterní odkazy\n\n"}
{"id": "1547934", "url": "https://cs.wikipedia.org/wiki?curid=1547934", "title": "NGC 514", "text": "NGC 514\n\nNGC 514 je spirální galaxie s příčkou v souhvězdí Ryb. Její zdánlivá jasnost je 11,6 a úhlová velikost 3,5′ × 3,0′. Galaxie je vzdálená 115 milionů světelných let a její skutečný průměr 125 tisíc světelných let. Objekt objevil William Herschel v roce 1784.\n\n"}
{"id": "1547945", "url": "https://cs.wikipedia.org/wiki?curid=1547945", "title": "Pachet", "text": "Pachet\n\nPachet, v egyptštině \"pḫ.t,\" což znamená \"\"ona, kdo škrábe\" byla\" egyptská lví bohyně války .\n\nPachet byla pravděpodobně regionálním lvím božstvem, \"bohyně úst vádí\", spojenou s těmi, kteří lovili ve vádí, poblíž vody na hranici pouště. Dalším titulem je \"Ona, která otevírá cesty bouřkovým dešťům\", které se pravděpodobně týkají bleskových povodní v úzkém údolí, ke kterým docházelo v důsledku bouří v této oblasti. V egyptském panteonu se objevila Během Střední říše. Stejně jako Bastet a Sechmet, Pachet je spjatá s Hathor, a tím se stává i slunečním božstvem, se slunečním diskem jako součást její koruny. \n\nNamísto jednoduchého domácího ochránce proti škůdcům a jedovatým tvorům nebo divokému válečníkovi to byla lovkyně, která putovala sama v noci pouští a hledala kořist. Takto získala titul \"Noční lovec s ostrým okem a špičatým drápem\". Tento pouštní aspekt vedl k tomu, že byla spojena s pouštní bouří, tak jako byla Sechmet. Byla také ochránkyně mateřství jako Bastet. \n\nV umění byla zobrazována jako kočičí žena, často při zabíjení hadů svými ostrými drápy. Přesná povaha kočky se lišila mezi pouštní divokou kočkou, která byla více podobná Bastet nebo karakalům připomínajícím Sekhmet. \n\nNejslavnější chrám Pachet byla podzemní, jeskynní svatyně, kterou postavila Hatšepsut blízko Al Minjá mezi 39 starověkými hrobkami Střední říše nomarchů z nomu Antilopy, se sídlem v Hebenu, v oblasti, kde se nachází mnoho lomů. To je uprostřed Egypta, na východním břehu Nilu. Stavět hrobku na východ není tradiční (obvykle bývá na západě), ale terén na západě byl nevhodný. Nacházel se zde starší chrám této bohyně, ale nedochoval se. Hatšepsut je známa pro obnovení chrámů v tomto regionu, které byly poškozeny Hyksóskými útočníky. \n\nByly objeveny jeho pozoruhodné katakomby. Bylo zde pochováno velké množství mumifikovaných koček. Je předpokládáno, že mnoho z nich bylo přivezeno ze vzdálených míst, aby byly slavnostně pohřbeny během rituálů v kulturním centru. Některé odkazy spojují tuto bohyni s Weret Hekau jako Pachet-Weret-Hekau (\"wr.t ḥkɜ.w\" znamená \"veliká magií\"). Další titul je \"Horus-Pachet,\" přítomnost mnoha mumifikovaných jestřábů v místě dále způsobila spojení s Hathor, která byla matkou Horuse, jestřába, faraona a slunce. \n\nJejí lovecká povaha vedla k Řeky, kteří později okupovali Egypt po tři sta let, k identifikaci Pachet s Artemis. V důsledku toho se jim tento podzemní chrám stal známým jako \"Speos Artemidos\", \"jeskyně Artemis\", jméno, které přetrvává, i přes fakt, že Artemis není egyptskou bohyní. Řekové se pokusili sladit egyptská božstva se svými vlastními. V pozdějších dobách si prosadili mnoho řeckých místních jmen. Křesťané a jiné náboženské sekty zabírali některé části tohoto místa během Římského období. Arabská místní jména byla založena až po 7. století . \n\nHatšepsut a její dcera Nefrure jsou také brány jako stavitelé menšího blízkého chrámu zasvěceného Pachet, který byl poničen za vlády následných faraonů. Byl dokončen za vlády Alexandra II. A nyní se nazývá \"Speos Batn el-Bakarah\". \n\n"}
{"id": "1547948", "url": "https://cs.wikipedia.org/wiki?curid=1547948", "title": "Biggles má prázdniny", "text": "Biggles má prázdniny\n\nBiggles má prázdniny (v originále: \"Biggles Takes a Holiday\") je dobrodružná kniha o pilotovi jménem James Bigglesworth od autora W. E. Johnse z roku 1949. V Česku byla vydána nakladatelstvím Toužimský & Moravec v Praze v roce 1996.\n\nTěžce zesláblý muž jménem Linton těsně před smrtí pověděl Bigglesovi o tom, že jeho přítel a bývalý Bigglesův spolubojovník Angus Mackail je uvězněn v Jižní Americe v oblasti které se říká „Rajská zahrada“. Název byl jasně falešný, protože místo ráje se zde lidem dostavil hladomor, nemoci a krutá dřina na polích, které vévodili strážní v čele s mužem, který si nechal říkat doktor Liebgarten. Linton byl prvním a jediným člověkem, kterému se podařil utéct. Po delším pátrání se Bigglesově skupině podařilo nalézt Rajskou zahradu. Bigglese s Gingrem zde příjemně přivítal doktor Liebgarten. Po tajném průzkumu oblasti je čekal šok, neboť je doktor odzbrojil a při večeru ve svém domě seznámil s jejich dobře známým protivníkem Erichem von Stalheinem. Biggles ale pohotově jednal a díky tomu se jim podařilo uniknout i s Angusem, který byl po celou tu dobu jejich příchodu uvězněn. Ginger s Angusem se vydali za Algym a Bertiem k letadlu, zatímco Biggles sám pronikl do doktorova bungalowu, kde objevil střelné zbraně a plány na výrobu tajné raketové střely podobné V-2. Poté co se mu zde podařilo zamknout Stalheina s jeho nadřízeným Stitzenem v opuštěné místnosti, plány ukradl a přibral si navrch i několik zbraní. Během odchodu ho ale kousla tarantule, avšak k jeho štěstí ho zachránili manželé Clarkovi, kteří byli jedni z uvězněných lidí. Potom co se jim podařilo odrazit útok dvou doktorových střážců se Biggles opět setkal s Gingrem a Bertiem, které ke Clarkům dovedl další vězeň jménem Brigham. Společně naplánovali povstání věznů, které se dalo uskutečnit hlavně díky zbraním, které ukradl Biggles. Ten využil toho, že ten večer všichni velitelé této špinavosti měli schůzku v Liebgartenově domě a „poctil“ je svou návštěvou, kde jim mile rád vysvětlil jak se momentálně situace má. Vybral od nich zpět peníze, které vylákali od lidí a nechal je na noc všechny zavřít do bungalowu. Druhý den se Biggles dozvěděl, že Stitzen ve svém bungalowu založil požár a poté se oběsil. Při pokusu o útěk byl zastřelen další z velitelů jménem Durango, zatímco Stalheinovi s Liebgartenem se podařilo dostat k řece. Při pokusu o přeplavání Liebgartena stáhl pod vodu aligátor a tak jediný kdo z této party velitelů přežil, byl Stalhein, který po přeplavání řeky utekl do džungle. Argentinská vláda se poté postarala o převoz vězňů z oblasti a tak skončilo dobrodružství, na které si Biggles vzal dovolenou.\n\n\n\n"}
{"id": "1547954", "url": "https://cs.wikipedia.org/wiki?curid=1547954", "title": "Řád růže (Bulharsko)", "text": "Řád růže (Bulharsko)\n\nŘád růže (: Орден на Розата) bylo státní vyznamenání Bulharské lidové republiky založené roku 1966. Udílen byl výhradně ženám za zásluhy o Bulharsko a za rozvoj přátelství mezi národy. Byl udílen jako diplomatický řád cizinkám.\n\nŘád byl založen usnesením prezidia Národního shromáždění č. 606 ze dne 4. srpna 1966. Udílen byl výhradně ženám a to pouze cizím státním příslušnicím. Udílen byl za skvělé služby Bulharsku a za posilování míru a přátelství mezi národy. Poprvé byl udělen v roce 1968.\n\nI po pádu komunistického režimu byl řád po roce 1990 zachován a podobně jako další řády určené k vyznamenávání cizinců, bylo v jeho udílení po určitou dobu pokračováno. Po přijetí nového systému dekorací Bulharské republiky v roce 2003 byl řád dne 9. června 2003 zrušen.\n\nŘád byl udílen ve dvou třídách:\n\n\nŘádový odznak měl podobu červeně smaltovaného oválného medailonu o průměru 40,5 mm. Uprostřed byl umístěn zlatý reliéf v podobě květu růže s částí stonku. Medailon byl po stranách lemován paprsky o různé délce, které byly v případě I. třídy zlaté a v případě II. třídy stříbrné.\n"}
{"id": "1547955", "url": "https://cs.wikipedia.org/wiki?curid=1547955", "title": "Čierná voda (přítok Uhu)", "text": "Čierná voda (přítok Uhu)\n\nČierná voda je kanalizovaný vodní tok na východě Slovenska, v okrese Michalovce, ve Východoslovenské nížině. Je dlouhý 23,5 km a je pravostranným přítokem řeky Uh.\n\nPůvodní řeka měla vodní tok dlouhý 41 km a plochu povodí 763 km². Vznikla soutokem několika vodních toků, které pramenily v pohoří Vihorlat, v oblasti dnešní Zemplínské Šíravy. Byla jednou z hlavních příčin častých záplav, které působila nejen tato řeka, ale i řeky Laborec, Uh, Latorica a Tisa. V době, kdy už tyto toky byly naplněny a nestačily přibírat další vodu z přítoků, došlo k zajímavému jevu. V přítocích začala voda proudit opačným směrem, jejich koryta se naplnila a voda se vylila z břehů do okolí.\n\nRegulace této řeky začala už v 19. století v obci Senné, kde byla postavena soustava rybníků. Některé její dřívější přítoky ústí do Zemplínské Šíravy.\n\nVytéká ze Zemplínské Šíravy u obce Lúčky společně s Kusínským kanálem, se kterým chvíli teče rovnoběžně mez i obcemi Lúčky a Závadka. Výtok je regulován. Tok směřuje na jih, zleva přibírá Kusínský kanál (soutok v 100,6 m n. m.), protéká kolem obce Blatné Revištia, obloukem se stáčí na jihozápad a zprava přibírá Blatský kanál. Protéká okrajem soustavy Senianských rybníků, které napájí. Zprava přibírá Iňačovský kanál a u obce Senné zleva přibírá nejvýznamnější přítok říčku Oknu. Za obcí Senné přibírá z pravé strany potok Prielavka (98 m n. m.) a opět se stáčí na jih, kde teče kolem obcí Stretava a Stretavka. Jižně od obce Stretavka se vlévá zprava do řeky Uh. V obci Stretavka je přečerpávací stanice, která přečerpává část vody do řeky Laborec.\n\nŘeka protéká chráněným územím Senianských rybníků a Stretavky.\n"}
{"id": "1547961", "url": "https://cs.wikipedia.org/wiki?curid=1547961", "title": "Alois Kopecký", "text": "Alois Kopecký\n\nAlois Kopecký (15. června 1920 Rakovník – 18. dubna 2013) byl český pediatr, zakladatel české dětské diabetologie a endokrinologie. \n\nAlois Kopecký zahájil studia medicíny v roce 1939. Po dvou měsících však následovalo uzavření českých vysokých škol, začal tedy pracovat jako železniční dělník, hlídač skladiště nebo později úředník. Promoval tak až deset let od zahájení studia, v roce 1949. V den promoce se oženil. \n\nDva roky pak pracoval v nymburské a kolínské nemocnici. Poté přešel do Prahy na II. dětskou kliniku, kde se již začal zaměřovat na dětskou endokrinologii a diabetologii. Oživil tradici dětských diabetických táborů. V roce 1973 se stal docentem. Absolvoval stáže na klinikách v Německu, Francii a Rumunsku.\n\nV roce 1985 odjel i s manželkou do Libye. Dva a půl roku zde pracoval jako primář dětského oddělení v Sabratě a vedl tým odborníků dvanácti různých národností. Již tehdy ovládal francouzštinu, němčinu, angličtinu, ruštinu a latinu, v Libyi se naučil arabsky.\n\nPočátkem 90. let si otevřel soukromou praxi dětské endokrinologie. Čtyři roky byl starostou v obci Zbuzany v okrese Praha-západ. \n\n\nNapsal téměř sto původních vědeckých prací a byl spoluautorem dvou monografií a řady vysokoškolských učebnic:\n\n"}
{"id": "1547963", "url": "https://cs.wikipedia.org/wiki?curid=1547963", "title": "Myrcen", "text": "Myrcen\n\nMyrcen, také nazývaný β-myrcen (systematickým názvem 7-methyl-3-methylidenokta-1,6-dien) je přírodní uhlovodík patřící mezi trieny. Patří také mezi monoterpeny. Nachází se ve významných množstvích v silicích mnoha rostlin, jako jsou vavřín vznešený, konopí seté a chmel otáčivý. Vyrábí se převážně polosynteticky z rostlin rodu myrcie (podlke kterých také získal název). Je meziproduktem při výrobě některých vůní. V přírodě se vyskytuje výhradně β-myrcen, ovšem existuje i jeho izomer α-myrcen, který není příliš využíván.\n\nMyrcen se vyrábí pyrolýzou beta-pinenu, získávaného z terpentýnu, při 400 °C. Málokdy se získává přímo z rostlin.\n\nV přírodě terpeny vznikají dehydratací geraniolu. Biosyntéza myrcenu v rostlinách probíhá přes geranylpyrofosfát (GPP). V mevalonátové dráze vznikají prekurzory dimethylallylpyrofosfát (A) a isopentenylpyrofosfát (B). Tyto dvě molekuly se spojí za vzniku geranylpyrofosfátu (C), který se následně izomerizuje na linalylpyrofosfát (D). Poté přesmykem a odštěpením pyrofosfátové skupiny vzniká myrcen (E).\n\nMyrcen se vyskytuje v mnoha různých rostlinách. Příkladem může být mateřídouška úzkolistá, v jejíchž listech je jeho obsah až 40 hmotnostních procent. Tato látka je obsažena i v jiných rostlinách, jako jsou konopí seté, chmel otáčivý, touleň srdčitá, voňatka citronová, mangovník, myrcie, sporýš, kardamovník obecný a Pimenta racemosa.\n\nMyrcen je nejrozšířenějším terpenem ve chmelu. V jedné studii byl v extraktu konopných silic získaném destilací s vodní parou zjištěn obsah myrcenu od 29,4 % do 65,8 %\n\nMyrcen je významným meziproduktem při výrobě parfémů, málokdy se však využívá přímo. Má příjemnou vůni, je ovšem nestabilní na vzduchu, kde se polymerizuje; stabilizovat jej lze přídavkem alkylfenolů nebo tokoferolu. Mezi látky vyráběné z myrcenu patří menthol, citral, citronellol, citronellal, geraniol, nerol a linalool. Myrcen lze přeměnit hydroaminací 1,3-dienu diethylaminem, následnou hydrolýzou a deaminací katalyzovanou palladiem, na myrcenol, který se nachází například v levandulích.\n\nU myrcenu i myrcenolu mohou proběhnout Dielsovy–Alderovy reakce s některými dienofily, jako je akrolein, za vzniku derivátů cyklohexanu, které také lze použít jako vůně; jednim z nich je lyral.\n\nMyrcen má rovněž vliv na aroma piva.\n"}
{"id": "1547973", "url": "https://cs.wikipedia.org/wiki?curid=1547973", "title": "Boeing Orbital Flight Test", "text": "Boeing Orbital Flight Test\n\nBoeing Orbital Flight Test (zkráceně: Boe-OFT) byl první nepilotovaných zkušební let americké kosmické lodi typu CST-100 Starliner společnosti Boeing. Dne 20. prosince 2019 vystartoval z Mys Canaveral k Mezinárodní vesmírné stanici (ISS). Testovat mělo přiblížení a procedury automatického spojení s ISS, přičemž loď měla zůstat připojena ke stanici 7 dní. Starliner se však nezdařil plánovaný zážeh motoru potřebný pro usazení na oběžné dráze a setkání s ISS. NASA a Boeing nakonec rozhodli o předčasném návratu lodě po 2 dnech letu. Následně se odzkoušel úplný návrat do atmosféry, přistání na pevnině a záchranné postupy, které bylo třeba otestovat před prvním pilotovaným letem. Během celého zkušebního letu se sledoval i systém podpory života.\n\nMise Boeing Orbital Flight Test úspěšně odstartovala dne 20. prosince 2019 o 11:36:43 světového času (UTC) pomocí nosné rakety Atlas V N22 ze startovacího komplexu 41 na mys Canaveral. O 11:59 UTC NORAD detekoval objekt na oběžné dráze 191 × 76 km se sklonem 51,63 °. Na palubě kosmické lodi byla místo posádky figurína se jménem Rosie the Astronaut (odkazovala na americkou kulturní ikonu všech těžce pracujících žen v továrnách a loděnicích během druhé světové války, nazvanou Rosie the Riveter (Dělnice Rosie)). Figurína během celého letu monitorovala pomocí zabudovaných senzorů podmínky, které by působily na posádku. Po oddělení od nosné rakety se však Starliner ocitl v problémech. Palubní počítač dostával nesprávné informace o údaji, který se označuje jako MET (Mission Elapsed Time - uplynulý čas mise). Důsledkem této chyby se zážeh OIB (Orbital Insertion Burn - zážeh pro usazení na oběžné dráze) neuskutečnil v plánovaném čase. Manévr OIB je potřebný k tomu, aby se loď usadila na parkovací dráze a mohla se začít včas přibližovat k ISS. Kvůli zmíněnému problému začal počítač lodě provádět i nadbytečné korekční zážehy malými orientačními tryskami, čímž loď spotřebovala více pohonných látek, než bylo v této fázi letu optimálně. Řídící středisko se tak rozhodlo poslat Starliner příkaz k provedení zážehu OIB. Loď však v té době letěla nad oblastí pokrytou družicemi TDRS, které zajišťují přenos dat mezi objekty na nízké oběžné dráze a povrchem Země. Příkaz k zážehu OIB se k Starliner dostal až o osm minut později, než měl. Kosmická loď se sice dostala na stabilní oběžnou dráhu, ale její přílet k ISS se značně zkomplikoval. Starliner mohl k stanici přiletět pomocí výrazných úprav oběžné dráhy, ale na tento manévr už neměl dostatek paliva. Další možnost příletu k ISS spočívala v menších korekcích dráhy, ale ty byly nad limity lodě z časového hlediska. Starliner vydrží před připojením ke stanici samostatně fungovat přibližně pět dní. Odborníci z firmy Boeing následně vyslali k Starliner příkaz k zorientování lodě fotovoltaickým panelem k slunci, aby se nabily palubní akumulátory a Starliner mohl nadále fungovat. NASA a Boeing nakonec rozhodli, že kosmická loď zůstane na oběžné dráze dva dny a potom přistane v areálu raketové střelnice White Sands Missile Range v Novém Mexiku, kde měla původně přistát 28. prosince. Ještě týž den, 20. prosince, Starliner provedl za tímto účelem dvě malé korekce dráhy.\nKromě operací potřebných k přiblížení a spojení s ISS, se Starliner podařilo splnit ostatní hlavní cíle zkušebního letu na oběžné dráze během 2 dnů ve vesmíru. Dne 22. prosince 2019 ve 12:23 UTC kosmická loď začala brzdící zážeh, který trval 55 sekund. O tři minut později se od lodě oddělil servisní modul a ve 12:46 UTC návratový modul lodě Starliner kontrolovaně vstoupil do horních vrstev atmosféry. O 12:58:02 UTC Starliner úspěšně přistál v poušti v areálu White Sands Missile Range v Novém Mexiku. Kosmická loď z této mise má letět i na první operační let Starliner s posádkou na ISS. Misi USCV-2 má velet astronautka Sunita Williamsová, která vybrala pro tuto loď jméno \"Calypso\".\n"}
{"id": "1547976", "url": "https://cs.wikipedia.org/wiki?curid=1547976", "title": "Xiaomi Mi A2 Lite", "text": "Xiaomi Mi A2 Lite\n\nXiaomi MI A2 Lite je mobilní telefon vyvinutý společností Xiaomi a společností Google v rámci projektu Android One. Byl představen v roce 2018. V ČR se prodává ve verzi pro dvě SIM karty.\n\nTelefon má dotykový displej o uhlopříčce 5,84\" s rozlišením 2280×1080 pixelů, napájí ho baterie o kapacitě 4000 mAh. Procesor je Qualcomm Snapdragon 625, grafický procesor Adreno 506. Základní verzí operačního systému Android je verze Android 8.1 Oreo, ale díky projektu Android One dostává telefon aktualizace na nejnovější verzi operačního systému.\n"}
{"id": "1547978", "url": "https://cs.wikipedia.org/wiki?curid=1547978", "title": "Dan Jarvis", "text": "Dan Jarvis\n\nDaniel Owen Woolgar Jarvis (* 30. listopadu 1972) je britský politik za Labouristickou stranu a bývalý důstojník Britské armády. Od roku 1997 do roku 2001 působil v elitním výsadkovém pluku, poté byl v roce 2011 zvolen poslancem parlamentu za Barnsley Central. V roce 2018 byl zvolen starostou oblasti města Sheffieldu.\n\nNarodil se 30. listopadu 1972 v Nottinghamu. Jeho rodiče byli učitelka a probační úředník. Navštěvoval základní školu Lady Bay a poté studoval na Rushcliffe School. Vystudoval mezinárodní politiku na Aberystwythské univerzitě. Vystudoval v roce 1996 s titulem bakalář umění na mezinárodní politice a strategických studiích. V roce 2011 absolvoval magisterský program Konflikt, bezpečnost a rozvoj na Královské koleji v Londýně. \n\nSe svou první manželkou, Caroline, se setkal v roce 2000, když pracovala jako osobní šéfkuchařka pro rodinu Michaela Jacksona. Jejich první dítě se narodilo v roce 2003, tři dny předtím, než byl Jarvis nasazen do Iráku, a v roce 2005 se mu narodilo druhé dítě. Caroline Jarvisové byla v roce 2006 diagnostikována rakovina střev a zemřela ve věku 43 let v červenci 2010.  V roce 2013 se Jarvis oženil s grafičkou a měli další dítě. \n\nOd roku 1997 byl členem elitního výsadkového pluku a zúčastnil se operace Banner, války v Kosovu a Prištinského incidentu, invaze do Iráku 2003 a války v Afghánistánu. Z armády odešel v roce 2011 v hodnosti majora.\n\nV roce 2011 byl zvolen poslancem Dolní sněmovny Spojeného království za Labouristickou stranu, jejímž členem se stal už jako osmnáctiletý univerzitní student. Jednalo se o mimořádné doplňovací volby v okrsku Barnsley Central po rezignaci Erica Illsleye. V roce 2018 byl zvolen starostou oblasti města Sheffieldu.\n"}
{"id": "1547982", "url": "https://cs.wikipedia.org/wiki?curid=1547982", "title": "NGC 645", "text": "NGC 645\n\nNGC 645 je spirální galaxie s příčkou v souhvězdí Ryb. Její zdánlivá jasnost je 12,7 a úhlová velikost 2,6′ × 1,2′. Objevil ji Albert Marth 27. října 1864.\n\nGalaxie je od Země vzdálená 112 milionů světelných let a je hlavním členem malé skupiny galaxií označované LGG 28, do které patří také NGC 632, NGC 638, UGC 1137 a UGC 1172.\n\n"}
{"id": "1547983", "url": "https://cs.wikipedia.org/wiki?curid=1547983", "title": "Generace 36", "text": "Generace 36\n\nGenerace 36 (španělsky \"La Generación del 36\") byla skupina španělských prozaiků, básníků a dramatiků, kteří tvořili v době španělské občanské války (1936–1939). Krutost války způsobila tomuto neformálnímu literárnímu hnutí tvůrčí i existenční komplikace. \n\nGenerace 36 neměla ustálený seznam členů, pojem spíš vyjadřuje kulturní a literární styl doby. Zahrnuje tak jednotlivá díla, antologie, časopisy, noviny a další publikace. \n\nMezi básníky Generace 36 se řadí:\nMezi prozaiky Generace 36 se řadí:\nDůležití vypravěči z Generace 36 jsou: \n\n\n"}
{"id": "1547985", "url": "https://cs.wikipedia.org/wiki?curid=1547985", "title": "Mistrovství Československa v orientačním běhu štafet", "text": "Mistrovství Československa v orientačním běhu štafet\n\nMistrovství Československa v orientačním běhu štafet bylo pořádáno v letech 1969 až 1992, a to vždy spolu s MČSR jednotlivců. \nŠtafety byly vypisovány v kategoriích ženy (původně označované D, později D21), muži (M, později H21), dorostenky (DD, později D17) a dorostenci (HH, později H18).\nV mužských štafetách běhali 3 závodníci kromě let 1972 až 1981, kdy byly štafety čtyřčlenné, jako na mistrovství světa. V ostatních kategoriích startovali ve štafetě vždy tři závodníci stejného klubu. \n\nSpecifikem štafet v orientačním běhu je rozdělovací metoda tratí, kdy v zájmu regulérnosti je používána taková metoda, která umožňuje vytvořit co nejvíce variant tratí tak, aby měl každý závodník pokud možno jedinečnou kombinaci pořadí kontrol na trati, ale zároveň všechny štafety v dané kategorii měly výslednou celkovou délku trati shodnou. Tyto rozdělovací metody jsou původem ze Skandinávie, především Švédska, a nejrozšířenější je metoda Farsta.[1]\n\nSoučástí závodu byla od roku 1983 Veteraniáda ČSR.\n\nOd roku 1993 tento závod nahradilo mistrovství České republiky.\n\n\n"}
{"id": "1547989", "url": "https://cs.wikipedia.org/wiki?curid=1547989", "title": "Florida Film Critics Circle Awards 2019", "text": "Florida Film Critics Circle Awards 2019\n\nNa 24. ročníku udílení cen Florida Film Critics Circle Awards byly předány ceny v těchto kategoriích dne 23. prosince 2019. Nominace byly oznámeny 19. prosince 2019.\n\nPortrét dívky v plamenech\n\n\nCéline Sciamma – \"Portrét dívky v plamenech\"\n\n\nAdam Driver jako Charlie Barber – \"Manželská historie\"\n\n\nScarlett Johansson jako Nicole Barber – \"Manželská historie\"\n\n\nJoe Pesci jako Russell Bufalino – \"Irčan\"\n\n\nLaura Dern jako Nora Fanshaw – \"Manželská historie\"\n\n\n\"Malé ženy\"\n\n\nRonald Bronstein, Benny Safdie a Josh Safdie – \"Uncut Gems\"\n\n\nGreta Gerwig – \"Malé ženy\"\n\n\nPortrét dívky v plamenech (Francie)\n\n\nApollo 11\n\n\n\"Kde je moje tělo?\"\n\n\nRoger Deakins – \"1917\"\n\n\nBarbara Ling – \"Tenkrát v Hollywoodu\"\n\n\n\nDaniel Lopatin – \"Uncut Gems\"\n\n\n\"Queen & Slim\"\n\n\nFlorence Pugh – \"Slunovrat\", \"Souboj s rodinou\" a \"Malé ženy\"\n\n"}
{"id": "1547990", "url": "https://cs.wikipedia.org/wiki?curid=1547990", "title": "Chrám svatého Jana Křititele (Pskov)", "text": "Chrám svatého Jana Křititele (Pskov)\n\nChrám svatého Jana Křtitele () je pravoslavný chrám v ruském Pskově, zapsaný v rámci chrámů pskovské architektonické školy na seznam světového dědictví UNESCO.\n\nVystavěn byl v novgorodském stylu ve 12. století na levém břehu řeky Velikaja, naproti Pskovského kromu. Po několik staletí chrám sloužil jako hrobka pskovských kněžen, které přijaly řeholi. Jeho minimalistická fasáda neobsahuje prakticky žádné dekorace.\n\nPůvodně byl součástí kláštera sv. Jana Křtitele, zrušeného roku 1923. V současnosti spadá pod Krypecký klášter (22 km od Pskova).\n\nPřesné datum výstavby chrámu není známo a je dlouhodobě předmětem sporů různých badatelů. Podle tradice byl klášter sv. Jana Křtitele založen manželkou knížete Jaroslava Vladimiroviče Jefrosinií Rogvolodovnou, která měla být první představenou kláštera.\n\nNěkteří badatelé však podle rozměrů cihel téměř totožných s cihlami použitými při stavbě chrámu sv. Jana Křtitele na opuce v Jaroslavově dvorci ve Velikém Novgorodu soudí, že budova mohla vzniknout na popud novgorodského knížete Vsevoloda Mstislaviče.\n\nJisté je jen to, že první písemná zmínka o chrámu sv. Jana Křtitele pochází z roku 1243, kdy byl svatostánek zmíněn v souvislosti s místem posledního odpočinku kněžny Jefrosinie. Další písemné zmínky pocházejí z roku 1433 (požár), 1510 (udělení privilegií) a 1615 (dobytí kláštera vojsky Gustava II. Adolfa).\n\nRoku 1693 patřilo klášteru 64 zemědělských usedlostí. V polovině 18. století však byl již klášter v úpadku, žilo zde pouze 5 sester.\n\nV 19. století došlo ke klášteře k intenzivní výstavbě, během které byl přestavěn i chrám sv. Jana Křtitele - s úmyslem zlepšit osvětlení byla část oken zvětšena, část zazděna. Kromě toho vznikla také v interiéru bohatá štuková výzdoba, zchátralý přídělek sv. Ondřeje byl zbourán a postaven zcela nový.\n\nRoku 1923 Prezidium výkonného výboru Pskovské gubernie rozhodlo o uzavření kláštera a předání objektů závodu Proletář. O rok později byly roztaveny zvony, v roce 1925 byl v chrámu zřízen klub pro závodní dělníky.\n\nBěhem 2. světové války byl chrám poškozen, avšak nijak zásadně. Na přelomu 40. a 50. let byla provedena částečná restaurace objektu, přičemž byly odstraněny veškeré zásahy z 19. století, vč. přídělku sv. Ondřeje. Po dokončení obnovy byl objekt využíván jako sklad uhlí a později jako sklad papíru pro oblastní tiskárnu.\n\nDalší opravy byly provedeny v 70. letech a v 90. letech, kdy byl chrám předán zpět do rukou církve. Od roku 2007 jej spravuje Krypecký klášter.\n"}
{"id": "1547992", "url": "https://cs.wikipedia.org/wiki?curid=1547992", "title": "Řád rudého praporu práce (Bulharsko)", "text": "Řád rudého praporu práce (Bulharsko)\n\nŘád rudého praporu práce (: Орден Червене Знаме На Труда) bylo státní vyznamenání Bulharské lidové republiky založené roku 1950. Udílen byl za úspěchy na poli hospodářském, politickém, vědeckém či kulturním.\n\nŘád vycházející ze sovětského vzoru byl založen výnosem Národního shromáždění č. 649 ze dne 13. prosince 1950. Udílen byl v jediné třídě jednotlivcům i kolektivům za vynikající úspěchy pro národní hospodářství a za úspěchy ve státním, veřejném, vědeckém a kulturním životě. Poprvé byl udělen dne 6. dubna 1951.\n\nPo pádu komunistického režimu byl řád dne 5. dubna 1991 zrušen.\n\nŘádový odznak měl podobu zlaté oválné medaile o rozměrech 42 × 36 mm. Uprostřed bylo bíle smaltované ozubené kolo, které bylo v horní pravé polovině překlenuto červeně smaltovanou vlající vlajkou s bíle smaltovaným nápisem НРБ \"(NRB, tedy Bulharská lidová republika)\". Střed medailonu byl světle modře smaltovaný se zlatým symbolem srpu a kladiva. Na ozubeném kole byl zlatý nápis ЗА СОЦИАЛИСТИЧЕСКИ ТРУД \"(za socialistickou práci)\". Medailon byl lemován zlatými obilnými klasy mezi nimiž byla v horní části malá červeně smaltovaná hvězda. Zadní strana medaile byla hladká.\n\nOdznak byl pomocí jednoduchého kroužku připojen ke kovové destičce ve tvaru pětiúhelníku, kterou pokrývala stuha. Stuha byla červená s bílým středovým pruhem.\n\nŘád se nosil nalevo na hrudi.\n\n\n"}
{"id": "1547996", "url": "https://cs.wikipedia.org/wiki?curid=1547996", "title": "1951 ve fotografii", "text": "1951 ve fotografii\n\nTento článek popisuje významné události roku 1951 ve fotografii.\n\n\n"}
{"id": "1548000", "url": "https://cs.wikipedia.org/wiki?curid=1548000", "title": "1952 ve fotografii", "text": "1952 ve fotografii\n\nTento článek popisuje významné události roku 1952 ve fotografii.\n\nZačátek módy 3-D filmu.\n\n\n\n"}
{"id": "1548002", "url": "https://cs.wikipedia.org/wiki?curid=1548002", "title": "1953 ve fotografii", "text": "1953 ve fotografii\n\nTento článek popisuje významné události roku 1953 ve fotografii.\n\n\n\n\n"}
{"id": "1548005", "url": "https://cs.wikipedia.org/wiki?curid=1548005", "title": "Operace Argument", "text": "Operace Argument\n\nOperace Argument byla společná operace a bombardovacího velitelství britské v průběhu druhé světové války. Kladla si za cíl strategickým bombardováním průmyslových center nacistického Německa zlomit morálku obyvatelstva a omezit schopnost průmyslu zásobovat zbraněmi. \n\nJiž počátkem roku 1941 se v americkém sešli důstojníci britského a amerického generálního štábu, aby zde prodiskutovali, jak zlomit nepřátelský odpor. Výsledkem tohoto jednání byl dokument z 21. března 1941 nazvaný ' nebo též zkráceně '. V dokumentu bylo mimo jiné stanoveno provádět trvalou leteckou ofenzivu proti německému vojenskému potenciálu.\n\nNa základě této směrnice byl v srpnu téhož roku vypracován celkový plán letecké války zahrnující již stanovené cíle vhodné k bombardování a nutnost zlomení německé morálky. Strategické cíle byly upřesněny v druhém doplňujícím dokumentu, takzvaném \"AWDP-42\". Jednat se mělo především o centra leteckého průmyslu, závody vyrábějící syntetický kaučuk, výrobny brusiv, kryty pro výstavbu ponorek a průmysl neželezných kovů. Cílem soustředěného bombardování bylo zničení nebo zásadní poškození továren, aby nedokázaly německé dodávat či opravovat letadla. Likvidace dodavatelů mělo snížit bojovou sílu nepřítele při chystané červnové invazi do Normandie.\n\nPrvní nálety na území Německa dle výše uvedených směrnic začaly až s počátkem roku 1943. Ztráty spojeneckých letounů a neúspěchy misí byly však pro Spojence natolik citelné, že na podzim roku 1943 byly letecké útoky dočasně zastaveny.\n\nLetecké útoky byly obnoveny až v únoru roku 1944. V této době totiž padlo konečné rozhodnutí o uskutečnění operace Argument. Jednalo se o sérii nejničivějších náletů na německý letecký průmysl, která ve Spojených státech amerických vešla ve známost jako takzvaný „“. Druhým úkolem této operace mělo být vylákání do boje stíhaček německé , které by útočily proti spojeneckým bombardérům shazujícím bomby na německé továrny. Tyto stíhače by poté měly být zlikvidovány stíhači americkými.\n\nBěhem šesti dnů počínaje 19. únorem bylo na německé území svrženo americkými i britskými letouny celkem 16 506 tun pum většinou v průběhu denních náletů Američanů. Ač se bojovalo nad celou západní Evropou skoro jeden týden, výsledek operace byl polovičatý. Ač byly německé stíhačky skutečně vyprovokovány k akci a mnoho jich bylo spojenci sestřeleno, primární část plánu, tedy maximální redukce německého průmyslu, se nepodařila. Tento druh průmyslové výroby byl včas zamaskován a rozptýlen po celé Třetí říši.\n\nSvazy německých stíhacích letounů a značně účinné protivzdušné obrany chránící průmyslové objekty na území Třetí říše a jí okupované Evropy si vybíraly v řadách spojeneckých pilotů nemalé oběti. Mnoho letců zahynulo v boji, ti, kteří sestřelení přežili, byli zajati a internováni do speciálních táborů, takzvaných „ů“. Německo dokázalo velmi rychle doplňovat své materiální ztráty a nezanedbatelnou německou výhodou byl i fakt, že se vzdušné souboje odehrávaly převážně nad německým územím, sestřelení němečtí piloti tedy nepadali do zajetí.\n\n\n"}
{"id": "1548009", "url": "https://cs.wikipedia.org/wiki?curid=1548009", "title": "Třída Emir Bucharskij", "text": "Třída Emir Bucharskij\n\nTřída Emir Bucharskij byla třída torpédoborců ruského carského námořnictva. Celkem byly postaveny čtyři jednotky této třídy. Všechny byly zařazeny do Baltského loďstva. Byly nasazeny za první světové války. Dva torpédoborce \nbyly potopeny za ruské občanské války a zbývající dosloužily v řadách sovětského námořnictva.\n\nCelkem byly postaveny čtyři jednotky této třídy. Projekt vypracovala německá loděnice Schichau v Elbingu. Konstrukce navazovala na dřívější třídu \"Bditělnyj\". Stavbu provedly v letech 1904–1906 Putilovská loděnice v Petrohradu a Sandvikens Skeppsdocka v Helsingforsu.\n\nJednotky třídy \"Emir Bucharskij\":\nTorpédoborce nesly dva 75mm kanóny, šest 57mm kanónů, čtyři 7,62mm kulomety a tři 457mm torpédomety. Pohonný systém tvořily čtyři kotle a dva parní stroje o výkonu 6500 hp, pohánějící dva lodní šrouby. Nejvyšší rychlost dosahovala 25 uzlů. Dosah byl 1050 námořních mil při rychlosti 12 uzlů.\n\nPřed první světovou válkou byly oba 75mm kanóny nahrazeny dvěma 102mm kanóny. Později výzbroj posílil 37mm protiletadlový kanón a zařízení pro nesení až 20 min.\n"}
{"id": "1548018", "url": "https://cs.wikipedia.org/wiki?curid=1548018", "title": "Walter Murphy", "text": "Walter Murphy\n\nWalter Murphy (* 19. prosince 1952) je americký skladatel a hudební producent. Proslul nejvíce pro své instrumentální adaptace, mezi jeho nejznámější patří \"A fifth of Beethoven\", adaptace Beethovenovy 5.symfonie stojící na pomezí Disco a funku, která se v roce 1976 umístila na předních příčkách mnoha žebříčků světových hitparád. Skladba se také objevila ve filmu Horečka sobotní noci. Dalšími skladby, jako \"Toccata and Funk in D Minor\", \"Rhapsody in Blue\" nebo \"Mostly Mozart\" mu již takový úspěch nepřinesly.\n\nMurphy se ve své dloholeté kariéře věnuje skládání pro filmy a TV pořady, během níž dlouhá léta spolupracoval se Sethem MacFarlanem.\n"}
{"id": "1548040", "url": "https://cs.wikipedia.org/wiki?curid=1548040", "title": "Richard Jurečka", "text": "Richard Jurečka\n\nRichard Jurečka (17. července 1992 – 18. prosince 2019, dálnice D1 u Střechova nad Sázavou) byl slovenský profesionální freestylový lyžař.\n\nRichard Jurečka byl členem slovenské reprezentace ve freestylovém lyžování, akreditovaným rozhodčím v tomto sportu a trenérem freeski a fitness. Organizoval freestylové kempy na Slovensku, v Česku a v Rakousku. V roce 2016 získal titul mistra Slovenska ve freestylovém lyžování. Jezdil slopestyle a big air. Žil v Závažné Porubě.\n\n18. prosince 2019 před 14. hodinou Jurečka havaroval na dálnici D1 na 51. kilometru. Sám při nehodě zemřel a jeho spolujezdkyni přepravil vrtulník s těžkými zraněními do nemocnice. Jurečka nestačil dobrzdit a narazil do kamionu stojícího na konci kolony, která vznikla kvůli požáru kamionu o několik kilometrů dál. Bylo mu 27 let. Poslední rozloučení měl 23. prosince 2019 v Závažné Porubě.\n"}
{"id": "1548044", "url": "https://cs.wikipedia.org/wiki?curid=1548044", "title": "Tituly a vyznamenání Karla Švédského", "text": "Tituly a vyznamenání Karla Švédského\n\nKarel Švédský, švédský princ a vévoda z Västergötlandu, obdržel během svého života řadu národních i zahraničních titulů a vyznamenání.\n\n\n\nZahraniční řády a medaile, které obdržel Karel Švédský:\n\n"}
{"id": "1548048", "url": "https://cs.wikipedia.org/wiki?curid=1548048", "title": "Letecký útok na Plzeň 22. února 1944", "text": "Letecký útok na Plzeň 22. února 1944\n\nLetecký útok na Plzeň 22. února 1944 byla operace amerických vzdušných sil () v zimě 1944, v průběhu druhé světové války. Při neplánovaném denním náletu bombardérů na západočeské město Plzeň měly být především poškozeny Škodovy závody. Šlo o první americký pokus o bombardování významné zbrojovky, poškozena byla především zkušební střelnice Škodovky v Bolevci.\n\nPlzeňské Škodovy závody, od začátku okupace součást koncernu strojíren , byly pro nacistické Německo velmi důležité, neboť byly jednou z největších zbrojních továren v Evropě. Plzeňská Škodovka se jako velká strojírna, významný výrobce zbraní a lokomotiv stala cílem spojeneckých vzdušných útoků, neboť podle spojeneckých představ mělo zničení Škodových závodů omezit německé možnosti pokračovat ve válce, tedy ji zkrátit a ušetřit mnoho lidských životů.\n\nBritské Královské letectvo () se snažilo na Škodovy závody zaútočit od roku 1940. Poloha továrny v týlu nepřítele a tedy na hranici doletu bombardovacích letadel značně omezovala možnosti útoků. Úspěch nočních náletů komplikovala i náročná navigace, přelet rozsáhlého nepřátelského území, neznalost terénu české krajiny a německá protivzdušná obrana. Poslední nálet na Plzeň provedlo Královské letectvo v noci ze 13. na 14. května 1943. Oproti předchozímu, dubnovému náletu se posádky dostaly nad Škodovy závody a poškodily je, ale značná část leteckých pum dopadla na blízkou ves Radčice a její okolí. Po zbytek roku 1943 panoval nad Plzní klid.\n\nDíky posunům fronty blíž k německým hranicím se spojeneckému letectvu zkrátila hranice nutného doletu, což jim umožňovalo podnikat rozsáhlejší bojové akce. Kvůli neschopnosti německého letectva se efektivně ubránit stále četnějším spojeneckým náletům muselo svou efektivitu zvýšit německé protiletadlové dělostřelectvo. Tyto jednotky byly většinou kvůli nedostatku dospělých bojeschopných mužů zřizované z chlapců z nebo dívek ze Svazu německých dívek (). V Plzni i kolem ní rostl počet světlometů a protiletadlových děl.\n\nOd náletu v květnu 1943 panoval nad Plzní klid, neb dlouho nepřicházel další přímý útok. Vzrůstala však přítomnost spojeneckých letadel nad Německem, která v Plzni vyvolávala letecké poplachy, protože nebylo zřejmé, kde spojenci nakonec udeří. Obyvatelé mířící stále častěji do krytů byli nervózní z očekávání náletu, který jednou přijít musel.\n\n15. letecká armáda () vznikla 1. listopadu 1943, aby ze základen v jižní Itálii prováděla strategické bombardování v Evropě a zapojovala se do leteckých bojů proti nepřátelským letadlům. 98. bombardovací skupina, která k ní byla při vzniku zařazena, byla vybavena čtyřmotorovými bombardéry pro těžké bombardování na dálkových misích.\n\nPrvní bombardovací akce na Plzeň roku 1944 vypukla po předešlé delší odmlce 22. února. V ten den byl součástí operace Argument nálet na výrobní areály letecké továrny v Bavorsku, konkrétně v Obertraublingu a Prufeningu poblíž Řezna a další u Mnichova. Ze základen v jižní Itálii odstartovalo 118 bombardérů a 65 bombardérů , doprovod bombardovacímu svazu dělalo 185 stíhaček a . Postupně se některá letadla letky vracela neplánovaně zpět na základnu. Stíhací letouny doprovázely svaz nad částí Bavorska, dál však pro nedostatečný dolet pokračovat nemohly a vrátily se zpět na základny. V 11.55 se spojenecké bombardéry objevily u Salzburgu a nabíraly severozápadní a následně severní kurs, v němž pokračovaly k německému Pasovu.\n\nPo odhození části bomb na cíle či kvůli špatné až nulové viditelnosti u německého Řezna se část bombardérů 98. bombardovací skupiny vydala k sekundárním cílům mise. Podle Karla Fouda si ale posádky nebyly vědomé svého odchýlení od stanoveného kurzu a v čase plánovaného dosažení Řezna již byly nad Plzní. Skupina bombardérů směřovala na sever a severovýchod přes a okolí Horšovského Týna, aby obloukem ze severu míjela Plzeň. Nad Plzeň dolétlo celkem 36 spojeneckých bombardérů a to ve dvou vlnách, v časech 12.43 a 12.58.\n\nVarovný signál se v Plzni ozval ve 12.17, ve 12.28 byl vydán rozkaz k vyhlášení vzdušného poplachu. Ve 12.45 byla nad Plzní vidět letka první vlny tvořená přibližně 17 až 20 letadly, která město přelétávala ze severu na jih. Při přeletu byla nad Škodovkou v Bolevci pozorována oblaka dýmu. Na zkušební střelnici dopadlo celkem devět trhavých pum, dvě z nich neexplodovaly, šest na plochu střelnice, tři do těsné blízkosti. Ve 12.50 pozorovatelé spatřili novou vlnu letounů přilétajících do města od východu, tedy od Prahy. Tyto letouny začaly kroužit nad Pražským předměstím. Těsně před 13. hodinou se objevilo 14 či 16 čtyřmotorových letadel nad Bolevcem Ve stejné době Němci sestřelili neznámé letadlo „kdesi u Přeštic“. Ve 13.00 byla u Rokycan zaslechnuta exploze ze směru od Klatov a ve směru na Prahu zahlédnuto asi 10 letadel majících jižní kurs. V širokém okolí města dopadaly bomby, např. ve 13.15 bylo shozeno osm bomb v oblasti Kyšic a výpadovky na Prahu, přičemž bylo zasaženo a poškozeno vedení vysokého napětí. Ve 13.25 byl ohlášen konec náletu na Plzeň, avšak stále byla pozorována aktivita spojenců ve vzduchu v oblasti Lipska, Erfurtu a Desavy.\n\nPodle průběhu a rozsahu bombardování lze soudit, že shoz bomb na Plzeň byl pouze náhodný, jelikož některým letounům jen zbyly výbušniny v pumovnicích, kterých se chtěly zbavit. V Plzni byla tato operace premiérou denních náletů i první akcí vzdušných sil USA.\n\nAmerické bombardéry vzbudily pozornost německého letectva. Spojenecké letouny blížící se od jihu byly německými hlídkami poprvé zpozorovány v 11.32. , německé válečné letectvo, nenechalo jejich let bez povšimnutí. Ze základny Wels u Lince vyslalo těžké dvoumotorové stíhací letouny z II. gruppe eskadry ZG1. Rozproudila se prudká letecká bitva mezi americkými bombardéry a německými stíhačkami, která skončila sedmi sestřelenými letadly. Při vzdušném souboji byly sestřeleny tři liberátory, které dopadly u Horšovského Týna, Nepomuku a Prachatic, a čtyři útočící Messerschmitty. Zahynulo 20 Američanů a jeden Němec. Liberátory byla první letadla americké armády sestřelená na území předmnichovského Československa, stejně tak členové jejich posádek byly prvními americkými vojáky padlými v Protektorátu.\n\nLiberátor s označením 42-64483 kapitána Lt. Merkla z americké 343. bombardovací perutě 98. bombardovací skupiny byl zasažen střelbou z Bf 110G-2 poddůstojníka Petera Schötzeho a ve vzduchu nedaleko Horšovského Týna explodoval. Trosky letounu dopadly na louky v údolí potoka Chuchla severozápadně od Bukovce a na pole severovýchodně od Šlovice. Po pádu bylo nalezeno devět mrtvých členů posádky, desátý letec byl nalezen ve větvích stromu po dvou týdnech. Posádka byla pohřbena na hřbitově v Bukovci. Zřícení letadla přežil jen střelec seržant James M. Doolittle, který s padákem skončil ve větvích stromu. Místní jej našli zraněného, dopravili jej do vesnice, kde jej převzalo německé vojsko. Do konce války byl seržant válečným zajatcem. Po několika měsících Němci informovali o sestřelu Mezinárodní Červený kříž. Po skončení války byly ostatky vojáků exhumovány a převezeny do zahraničí.\n\n s označením 42-73138-U měl přezdívku a velel mu 1. pilot lajtnant . Letoun byl v době náletu ostřelován protivzdušnou obranou a následně jej napadli stíhači. Palba flaku a pravděpodobně zásah raketou WGr.21 vypálenou z útočícího Bf 110 letoun značně poškodily. Letadlo pokračovalo k jihu přes Střížovice. Po zásahu na pravé straně začaly liberátoru hořet motory č. 3 a 4, následoval druhý zásah do pilotního prostoru. Nad Bukovou horou se kus pravého křídla s vnějším motorem se zcela utrhl, letoun se dostal do pádu, při kterém došlo k dalšímu výbuchu, nejspíše palivové nádrže. Tento výbuch vyhodil z trupu letadla střelce seržanta Raymonda Nouryho, který krátce upadl do bezvědomí. Když přišel k vědomí, byl s otevřeným padákem ve výšce zhruba 1500 metrů. Letadlo padalo téměř kolmo k zemi, otáčelo se okolo vlastní osy a dopadlo poblíž hájovny u osady Dubeč nedaleko Nepomuku. Při nárazu letadlo vybuchlo, vytvořilo kráter a shořelo, přičemž deset zbylých členů posádky na místě zemřelo. Seržant byl po přistání odveden na četnickou stanici v Chocenicích, kde jej zajalo Gestapo a zbytek války strávil v zajateckém táboře.\n\nI liberátor s označením 42-40662 a přezdívkou „“ kapitána Lt. Malase patřil k 98. bombardovací skupině. Při vzdušném souboji byl fatálně poškozen střelbou z kanonu MG 151, nicméně jeho stav umožňoval posádce letadlo evakuovat na padácích. Všem letcům se podařilo bezpečně přistát do sněhu v okolí Lhenic na Prachaticku, nedaleko kterých se zřítil i prázdný liberátor. Po dopadu vybuchly palivové nádrže a následný požár letadlo až na části křídel zcela zničil. Místo dopadu bylo uzavřeno vojáky u, později byly trosky z louky odvezeny pryč. Americkým letcům se místní obyvatelé snažili pomoci, ale všichni letci byli zajati a do konce války byli v táborech . Lidé, kteří letcům pomáhali, byli potrestáni vězením. Dva z letců, seržant a poručík po desetiletích Lhenice navštívili.\n\nBěhem náletu nebyl nikdo zraněn a způsobené škody se jevily jako vcelku zanedbatelné. \n\nŠest leteckých pum přímo zasáhlo plochu zkušební střelnice Škodových závodů v Bolevci. Současně došlo k poškození elektrického rozvodu blízké železniční tratě na Žatec, ale závada byla odstraněna již ve 14.18, a přerušení telefonního vedení mezi Škodovými závody a střelnicí. Dvě nevybuchlé tříštivé bomby musely být řízeně zneškodněny německým pyrotechnikem wehrmachtu před 22.00 hodinou téhož dne. Škodovy závody účtovaly za škody vzniklé tímto náletem 6010 korun.\n\nVelikost kráterů vzniklých po výbuších pum se shodovala s velikostmi kráterů po posledním náletu 14. května 1943.\n\nPosádku sestřeleného letadla B-24J 42-73138-U připomíná od roku 1990 kříž postavený vedle kráteru vzniklého dopadem letadla nedaleko dubečské hájovny. Od roku 1997 doprovází kříž mohutná kamenná pamětní deska se jmény posádky letadla. Naposledy doplnil místo v roce 2009 pomník \"Nakloněný obelisk\" od Václava Fialy\",\" který tvoří vysoký a štíhlý kvádr z leštěného nerezového plechu naznačující trajektorii zříceného letadla a deset kvádrů z bílé žuly v řadě pro deset mrtvých členů posádky. Slavnostního odhalení 3. května 2009 se zúčastnil i jediný přeživší seržant Raymond A. Noury. Od února 2014 je v Městském muzeu a galerii Nepomuk trvalá expozice , která představuje dochované části letadla a osobní věci letců vykopané na místě dopadu nadšenci.\n\nZahynulé letce z posádky liberátoru B-24H 42-64483 zříceného u Bukovce připomíná od května 2007 pamětní deska umístěná na budově obecního úřadu v Bukovci.\n\n\n"}
{"id": "1548051", "url": "https://cs.wikipedia.org/wiki?curid=1548051", "title": "Jaroslav Michel", "text": "Jaroslav Michel\n\nJaroslav Michel (30. září 1932 Karlovy Vary – 2017), často uváděný jako Jaroslav Michl, byl český lední hokejista a trenér, který se usadil v Bratislavě. Patřil k tzv. obojživelníkům, nejvyšší soutěž hrál rovněž ve fotbale.\n\nZačínal v Karlových Varech. V československé lize hrál za Slavii/Dynamo Karlovy Vary (1951–1953 a 1955/56) a Slovan Bratislava (1955 a 1956–1962).\n\nV nižších soutěžích nastupoval také za Červenou hviezdu Bratislava.\n\nV československé lize nastoupil za Slovan ÚNV Bratislava ve čtyřech utkáních (27.04.1958–18.05.1958) a vstřelil jednu prvoligovou branku – v neděli 11. května 1958 v Bratislavě do sítě Spartaku Trnava. Patřil do širšího kádru A-mužstva a hrál převážně v B-mužstvu Slovanu.\n\nPřed příchodem do Slovanu hrál za Slavii Karlovy Vary a Červenou hviezdu Bratislava.\n\n\n"}
{"id": "1548057", "url": "https://cs.wikipedia.org/wiki?curid=1548057", "title": "1954 ve fotografii", "text": "1954 ve fotografii\n\nTento článek popisuje významné události roku 1954 ve fotografii.\n\n\n\n\n"}
{"id": "1548060", "url": "https://cs.wikipedia.org/wiki?curid=1548060", "title": "1955 ve fotografii", "text": "1955 ve fotografii\n\nTento článek popisuje významné události roku 1955 ve fotografii.\n\n\n\n\n"}
{"id": "1548073", "url": "https://cs.wikipedia.org/wiki?curid=1548073", "title": "LIBIS KB-6 Matajur", "text": "LIBIS KB-6 Matajur\n\nLIBIS KB-6 Matajur byl jugoslávský dvoumístný, později třímístný lehký jednoplošník z padesátých let navržený institutem LIBIS (Letecký institut Branko Ivanuš Slovinsko) z Lublaně. Byl pojmenován podle památné hory Matajur (1642 m n.m.) na hranicích mezi Slovinskem a Itálií.\n\nProjektová kancelář LIBIS (L -Letalski I-inštitut B-Branko I-Ivanuš S-Slovenija) sdružovala od roku 1947 učitele a studenty lublaňské Vyšší technické školy. KB v názvu letounu znamená: K-konstrukcijski B-biro (konstrukční kancelář). V této kanceláři pod vedením Marjana Slanovce byl konstruktéry v čele s ing. Dušanem Cenerem a za podpory prof. dr. Antona Kuhlje v letech 1951/52 navržen KB-6 Matajur - dvousedadlový lehký turisticko-sportovní letoun. Poprvé vzlétl na Moščanském letišti Brnik v Lublani 4. června 1952 pilotován pplk. Zlatko Rendulićem. Po úspěšném dokončení zkoušek byla v roce 1953 zahájena výroba v letecké dílně Letov-Libis v Lublani. Bylo to první sportovní letadlo vytvořené ve Slovinsku po druhé světové válce. Letadlo bylo vyráběno pro použití v aeroklubech až do poloviny šedesátých let.\n\nLibis 180, který měl nahradit KB-6 Matajur, bohužel nedosáhl popularity svého předchůdce a byl provozován pouze sedm let, od roku 1966 do roku 1973. Sedm z devíti vyrobených letounů skončilo nehodami a ve všech případech byl hlavní příčinou lidský faktor.\n\nKB-6 byl používán jako cvičný a sportovní, turistický letoun. Byl to konzolový dolnoplošník s pevným podvozkem a ocasním kolem. Měl uzavřený, dvoumístný kokpit se zdvojeným řízením. Pilot a žák (cestující) seděli vedle sebe. Letadlo bylo smíšené konstrukce, převážně ze dřeva. Profil křídla dle NACA 2415. V roce 1954 byl zaveden třísedadlový model a v roce 1955 byl letoun modernizován do verze LIBIS 160. \n\nMimo prototypu byl letoun od roku 1953 poháněn v licenci vyráběným motorem Walter/IMR Minor Ј-W-6/III z továrny \"21.května\", Industrija Motora Rakovica (srbsky Индустрија Мотора Раковица, ИМР) z Bělehradu. První letoun s motorem Walter byl zanesen do leteckého rejstříku na podzim 1953 s imatrikulací YU-CET.\n\nV roce 1953 byla zahájena výroba v malém měřítku. V roce 1954 se objevilo třímístné provedení. Později byla vyráběna varianta LIBIS 160. Letadlo bylo hodnoceno jako vhodné pro základní výcvik pilotů, protože bylo stabilní a snadno ovladatelné během všech fází letu. Obě hlavní verze byly použity i pro leteckou akrobacii, vlečení kluzáků a pro seskoky parašutistů. Letoun nebyl jugoslávským letectvem nikdy využit, přestože šest letounů bylo zapsáno do jugoslávského civilního registru. Všechny vyrobené exempláře byly použity výhradně ve slovinské letecké asociaci.\n\nV bělehradské leteckém muzeu je vystaven letoun výr. č. 177 s imatrikulací YU-CFD. Až do ukončení provozu se využíval v Aeroklubu Celje, odkud byl v roce 1968 převzat do muzejní sbírky.\n\n\n\nÚdaje dle\n\n\n\n\n\n"}
{"id": "1548079", "url": "https://cs.wikipedia.org/wiki?curid=1548079", "title": "Speos Artemidos", "text": "Speos Artemidos\n\nSpeos Artemidos (\"Jeskyně Artemis\") je archeologické naleziště v Egyptě. Je umístěno asi 2 km jižně od hrobek Střední říše v Beni Hasan a asi 28 km jižně od Al Minjá. Dnes je na místě malá vesnice známá jako Istabl Antar. \nJsou zde dva skalní chrámy, oba zasvěcené bohyni Pachet. Jsou z útesů na východní straně Nilu. Jeden z chrámů postavený panovnicí Hatšepsut má architráv nesoucí dlouhý text s jejím slavným vyhnáním Hyksósů. Nedaleko se nachází malá svatyně nesoucí jméno Alexandra IV. \n\nPravděpodobně se zde nacházel dřívější chrám, ale nebyly nalezeny žádné stopy starší než z Hatšepsutiny vlády. Výzdoby uvnitř byly místy změněny Sethim I. Jeho jméno nahradilo jméno Hatšepsut. \n\nHatšepsutin chrám se skládá ze dvou komor spojených krátkou chodbou. Vnější portikus je obdélníkový a původně měl osm kamenných sloupů uspořádaných do dvou řad. Bohužel pouze tři ze čtyř sloupů tvořících fasádu jsou stále relativně neporušené a žádný z vnitřních sloupů nezůstal. Skalní stěna nad vnějšími sloupy portikálu je oblečená a napsaná textem nesoucím Hatšepsutino jméno. Zahrnuje slavný text, ve kterém vyžene Hyksóse, a zaznamenává její činy při obnově škody, kterou způsobily, čímž si legitimizuje svojí vládu. Uvnitř portiků nese nápis pouze jižní stěna. Text původně odkazoval na Hatšepsut, ale byl uzurpován Setim I., který přidal další vlastní věnování. Menší vnitřní svatyně je čtvercová s výklenkem pro sochu vzadu. Nanepsala to Hatšepsut a Brand navrhl, že to byl vlastně Seti, kdo vykopal chodbu a útočiště. \n\nSethi změnil text tak, aby nahradil Hatšepsutino jméno vlastním, a změnil reprezentaci královny na zobrazení sebe sama, ale Fairman a Grdseloff tvrdili, že neexistuje jasný důkaz, že Thutmose III. kapli zničil, když mazal její jméno z jiných památek i přes to, že za jeho panování nalezneme jeho jméno na některých pilířích portico. Tento závěr je dotazován Brandem, který naznačuje, že obraz královny byl zvandalizován Thutmosem a později změněn, aby zobrazil Setiho. Fairman a Grdseloff nenašli důkazy o tom, že Achnaton znetvořil jméno Amona, ale Brand dospěl k závěru, že Sethi tuto škodu napravil a poznamenává alespoň jeden případ, kdy byla stále viditelná dřívější verze jednoho z Amonových ramen. Brand poznamenává, že Sethi také nahradil obraz kněze obrazem boha Thovta a dochází k závěru, že to byl výsledek rostoucího vlivu chrámu tohoto boha v Hermopoli během vlády Sethiho. Nakonec Brand poznamenává, že Sethi přidal tři scény k zobrazení korunovace Hatšepsut, ale (na rozdíl od Fairmana a Grdseloffa) nenašel žádný důkaz, že by si tyto scény přivlastnil. \n\n"}
{"id": "1548083", "url": "https://cs.wikipedia.org/wiki?curid=1548083", "title": "Index vulkanické aktivity", "text": "Index vulkanické aktivity\n\nIndex vulkanické aktivity (anglicky VEI: \" Volcanic Explosivity Index\") je stupnice pro klasifikaci intenzity sopečné činnosti, založené na kvantitativním přístupu. Byla sestavena v roce 1982 dvojicí britských vulkanologů Chrisem Newhallem a Stephen Selfem na havajské univerzitě. VEI představuje semi-kvantitativní škálu stupňů 0-8 o narůstající explozivitě, které odpovídají relativní velikosti (magnitudu) dané vulkanické erupce. Jednotlivé stupně škály se přidělují na základě určení dílčích faktorů indexu, z nichž nejpodstatnější jsou: celkové množství produkovaného pyroklastického materiálu (spad tefry, žhavá mračna aj.), výška erupčního sloupu, trvání hlavní fáze eruptivní činnosti, kvalitativní parametry (tj. popisné, např. mírná, efuzivní, explozivní, kataklyzmatická apod.), styl dosavadní aktivity sopky a výška rozmývání erupčního oblaku (troposféra x stratosféra). Jako hlavní parametr se používá zejména objem vyvrženého materiálů, přičemž měřítko stupnice je logaritmické (nárůst objemu desetinásobně s každým přibývajícím stupněm), neplatí však pro VEI 0, VEI 1 a VEI 2. Čím je číslo indexu vyšší, tím je erupce větší. Do VEI 0 patří nejčastěji efuzivní aktivita (výlev lávy na povrch). \n\nDosud je známo kolem čtyřiceti erupcí o síle VEI 8 za posledních 132 milionů let. Třicet z nich se odehrálo během posledních 36 milionů let. To naznačuje, že nezanedbatelné množství není stále známo a údajně by jich mohlo být celkem šedesát. Podle dosavadních dat dochází k těmto enormním erupcích jednou za 50 tisíc let. Posledním byl výbuch supervulkánu Taupo na Novém Zélandu před 27 tisíci lety. \n\nV posledních 10 000 letech (celé období holocénu) nastalo nejméně 10 erupcí o síle VEI 7. Dále je známo padesát osm erupcí pliniovského typu, včetně třinácti erupcí, během nichž došlo k vzniku kaldery. U všech se bohužel nedala přesně stanovit intenzita na VEI stupnici. \n\nGlobal Volcanism Program (GVP) eviduje 7 742 sopečných erupcí v holocénu (9700 př. n. l až po současnost), což představuje 75% veškerých erupcí v daném období. 49% z nich má menší intenzitu než VEI 2 a 90% menší než VEI 3. \n\n"}
{"id": "1548085", "url": "https://cs.wikipedia.org/wiki?curid=1548085", "title": "879 (číslo)", "text": "879 (číslo)\n\nOsm set sedmdesát devět je přirozené číslo. Římskými číslicemi se zapisuje DCCCLXXIX a řeckými číslicemi ωοθʹ. Následuje po čísle osm set sedmdesát osm a předchází číslu osm set osmdesát.\n\n879 je:\n\n\n\n"}
{"id": "1548088", "url": "https://cs.wikipedia.org/wiki?curid=1548088", "title": "Rita Tushinghamová", "text": "Rita Tushinghamová\n\nRita Tushinghamová (* 14. března 1942 Liverpool) je anglická herečka, spojená s novou vlnou britského filmu. Debutovala v hlavní roli filmu \"Kapka medu\", realistického příběhu dospívající dívky z chudých poměrů, který natočil v roce 1961 Tony Richardson podle předlohy Shelagh Delaneyové. Za svůj výkon získala cenu BAFTA a Zlatý glóbus pro objev roku a cenu pro nejlepší herečku na festivalu v Cannes. Hrála také Nancy v komedii \"Fortel, a jak ho získat\", Táňu ve filmové adaptaci \"Doktor Živago\" a Eve ve filmu \"Zálesák\". Působila i v Liverpool Playhouse a divadle Royal Court. Byla členkou poroty Berlinale v letech 1972 a 1990. V roce 2009 jí byl udělen čestný doktorát na Liverpool John Moores University.\n\n\n"}
{"id": "1548094", "url": "https://cs.wikipedia.org/wiki?curid=1548094", "title": "Problém splnitelnosti booleovské formule", "text": "Problém splnitelnosti booleovské formule\n\nProblém splnitelnosti booleovské formule (anglickou zkratkou SATISFIABILITY nebo SAT) je v matematické logice úloha zjistit, zda existuje interpretace, která vyhovuje dané booleovské formuli. Jinými slovy zda proměnné daného booleovského výrazu s proměnnými (formule) mohou být nahrazeny hodnotami TRUE (pravda) nebo FALSE (nepravda) takovým způsobem, že se výsledný výraz vyhodnotí jako pravdivý (TRUE). Pokud je tomu tak, formule se nazývá \"splnitelná\". V opačném případě výraz má hodnotu FALSE pro všechna možná přiřazení proměnných a formule je \"nesplnitelná\". Například formule \"„a\" AND NOT \"b“\" je splnitelná, protože po dosazení \"a\" = TRUE a \"b\" = FALSE je výraz (TRUE AND NOT FALSE) = TRUE. Naopak formule \"„a\" AND NOT \"a\"“ je nesplnitelná (jinými slovy tato formule vyjadřuje protimluv, kontradikci). \n\nSAT byl první problém, u kterého se ukázalo, že je NP-kompletní; viz Cookova-Levinova věta. To znamená, že všechny problémy ve třídě složitosti NP, která zahrnuje širokou škálu přirozených rozhodovacích a optimalizačních problémů, jsou nejméně tak obtížné jako SAT. Neexistuje žádný známý algoritmus, který by účinně (tj. v polynomiálním čase) vyřešil libovolný problém SAT, a obecně se věří, že takový algoritmus neexistuje. Přesto to nebylo dokázáno a otázka, zda pro SAT existuje polynomiálně složitý algoritmus, je ekvivalentem problému P versus NP, což je slavný otevřený problém teorie algoritmů. \n\nExistují však heuristické algoritmy schopné řešit úlohy SAT s desítkami tisíc proměnných a s vzorci sestávajícími z milionů symbolů, což je dostačující pro mnoho praktických problémů SAT, např. v oblastech umělé inteligence, návrhu elektronických obvodů a automatického dokazování vět.\n"}
{"id": "1548118", "url": "https://cs.wikipedia.org/wiki?curid=1548118", "title": "Johanna Sacco", "text": "Johanna Sacco\n\nJohanna Sacco rozená \"Richard\", později nazývaná \"Madame Sacco\" (* 16. listopadu 1754, Praha - 21. prosince 1802, Vídeň) byla rakouská c. k. dvorní herečka a tanečnice původem z Prahy.\n\nJohanna Richardová se narodila 16. listopadu 1754 v Praze a brzy se stala sirotkem. První zpráva o ní je teprve z roku 1761, z doby po smrti jejích rodičů, kdy je uvedena jako svěřenkyně hereckého manželského páru Köppeových. V té době, ve věku osmi let, hrála představitelku dětských rolí s důrazem na tanec. Ve věku 11 let hrála v Drážďanech, později také v Kolíně nad Rýnem, Mohuči, Düsseldorfu, Frankfurtu, Mnichově, Insbruku a Salcburku. \n\nV roce 1771 ji pro hamburskou Ackermannovu společnost na několik měsíců získal Johann Franz Hieronymus Brockmann, s níž se velmi rozšířil její věhlas. Zde také studovala herectví a tanec u Friedricha Ludwiga Schrödera. V roce 1773 se vdala za baletního mistra Sacca se vrátila k Ackermannově společnosti.\n\nPo rozpuštění Ackermannovy společnosti v roce 1774 účinkovala několik let úspěšně ve Varšavě. V roce 1776 se manželé Saccovi odstěhovali do Vídně, kde Johanna 10. června téhož roku debutovala v roli \"Evženie\" ve stejnojmenné Beaumarchaisově komedii. Měla takový úspěch, že byla jmenována dvorní herečkou. Svtého největšího úspěchu dosáhla v hlavní roli tragedie \"Médeia\" Johanna Jacoba Engela a Friedricha Wilhelma Gottera. \n\n\"Madame Sacco\" byla populární ve všech vrstvách vídeňské společnosti. Jejím nadšeným obdivovatelem byl např. kníže Václav Antonín z Kounic. Podporovala ji mj. samotná Marie Terezie, císař Josef II. se podílel na zařizování jejího bytu a několikrát ji finančně podpořil.\n\nJohanna Saccová svou hereckou kariéru v Burgtheateru ukončila po 17 letech v roce 1793. V té době se podruhé provdala a zbytek života strávila na své venkovské usedlosti poblíž Schönbrunnu. Zemřela roku 1802 ve Vídni.\n\n"}
{"id": "1548119", "url": "https://cs.wikipedia.org/wiki?curid=1548119", "title": "Lung–gom–pa", "text": "Lung–gom–pa\n\nLung–gom–pa je termín v tibetském buddhismu odkazující na esoterickou dovednost, o níž se tvrdí, že při ní může praktikující adept (chodec) běžet mimořádně vysokou rychlostí bez únavy na velkou vzdálenost bez zastavení po dobu několika dní. Tuto techniku lze vzdáleně přirovnat k asketické praxi, jakémusi „maratonu smrti“ Kaihōgyō, který praktikovali buddhističtí mniši Tendai japonské školy mahájánového buddhismu a který spočíval v každodenním (obvykle ve 100 nebo 200 denních cyklech) zdolávání mnoho desítek kilometrů (typicky 30, 40, 60 nebo 84 km) dlouhých (převážně nočních) náročných pochodů po stezkách japonské hory Hiei. Rovněž je možno tuto techniku přibližně přirovnat k některým praktikám členů japonské synkretické sekty Šugendó (řád horských asketů).\n\nBelgicko-francouzská cestovatelka, průzkumnice, spiritualistka, buddhistka a spisovatelka Alexandra David-Néelová byla (po svém návratu z Tibetu) přesvědčena, že dechovými technikami a technikami meditací lze dosáhnout stavu mysli, který překonává fyzikální zákony a umožňuje adeptovi mimořádné schopnosti. Během svých cest potkala na tibetské náhorní planině několikrát – lunggompy – podivuhodné chodce / běžce a později o nich napsala: \n\nPodle Alexandry David-Néelové se tibetský buddhistický Ngagpa a básník Milaräpa chlubil tím, že během několika dní zdolal vzdálenost, jenž by mu před tréninkem v černé magii trvala celý měsíc. Svůj „dar“ připisoval chytré kontrole svého „vnitřního vzduchu“. Alexandra David-Néelová komentovala toto tvrzení vysvětlením, že v lámově domě, kde se Milaräpa učil černé magii žil „trapa“ (mnich), který používal stejnou techniku a byl v pohybu rychlejší než kůň. \n\nNěmecko–švédský cestovatel a spisovatel \"Ernst Lothar Hoffmann\" známý ve světě pod svým buddhistickým jménem jako lama Anagarika Govinda (1898–1985) (v české transkripci uváděn jako Anagárika Góvinda) byl zakladatelem řádu „Arya Maitreya Mandala“, vykladačem tibetského buddhismu, budhistických kanonických textů (\"Abhidharma\" (Sanskrit) nebo Abhidhamma (Pali)), buddhistické meditace jakož i dalších aspektů buddhismu. (Byl také malířem a básníkem.) Lama Anagárika Góvinda podnikl v letech 1947 až 1949 rozsáhlou pouť Tibetem. Ve svém cestopise „Cesta bílých oblaků“ popsal přípravu nutnou ke zvládnutí \"lunggomu\". Uvedl i řadu spirituálních, psychologických a fyziologických aspektů, jimiž se chůze (běh) \"lunggompů\" vyznačuje. Adept lunggompu se učí během buddhistické meditace a dechových cvičení ovládat svoji pránu pomocí praktik vědomého dýchání do té míry, až se dostaví „magická síla“ projevující se „navenek“ snížením jeho tělesné váhy nebo poklesem gravitační síly působící na jeho (adeptovo) hmotné tělo. Umění lunggompů nebylo samoúčelné. Tito muži vykonávali v Tibetu (v náročném a členitém horském terénu v nadmořských výškách kolem 4000 metrů nad mořem) funkci poslů (obdobně jako v říši Inků zajišťovali přenos informací i zboží štafetovým způsobem poslové – běžci „chasquís“).\n\nAdept pobýval asi tři roky a tři měsíce (někdy ovšem až devět let) sám na odloučeném místě v jeskyni. Žil v jednoduché meditační poustevně. Jídlo dostával malým otvorem ve zdi, žádný lidský kontakt mu nebyl dovolen. Během této doby trávil většinu času dechovými cvičeními, meditacemi a zpěvem buddhistických manter. Z pozice sedu se zkříženýma nohama (na podušce) se pokoušel bez použití rukou (s plicemi naplněnými vzduchem) vyskočit z místa. (Toto cvičení „jogínského létání“ opakoval téměř „do nekonečna“ a doprovázel jej vizualizacemi (živými mentálními představami) celého svého těla naplněného vzduchem.) Postupem času byl schopen hluboce syntetizovat svůj dech a pohyb. Po uplynutí stanovené doby (tří až devíti let) se adept z jeskyně vrátil do kláštera a ve změněném stavu vědomí dokázal být „lehký jako pírko“. Adept se stal tak „lehkým a jemným“, že se mohl pohybovat rychlostí cválajícího koně aniž by se dotýkal země. Byl údajně schopen po dobu 48 hodin uběhnout bez odpočinku vzdálenost 200 mil za jediný den. \n\n\nPočátkem 20. století se lunggompa praktikovalo jen ve dvou klášterech: Nyang-to Kyi-phug (Nyang-tö kyi-phug) (poblíž tibetského města Shigatse) a Samding. Takto vycvičený mnich byl schopen sloužit jako „maheketang“ – běžec, který byl každý rok vysílán do vzdálených koutů země, aby sbíral duchovní démony, kteří pronásledují zemi. Běžci maheketang byli vybíráni z lunggompů v klášterech Samding nebo Nyang-to Kyi-phug a vydávali se v listopadu na svoji šest týdnů trvající pouť centrální částí Tibetu, aby vyhledali démony a pozvali je do kláštera, kde byli tito démoni utlumeni náboženským obřadem. V roce 1950 po čínské invazi do Tibetu, kdy Číňané zničili většinu tibetských klášterů, převedli Tibeťané výcvik techniky lunggompa do ilegality. Současně se zničením klášterů utrpěl i výcvik těchto běžců. \n\n\n \n"}
{"id": "1548120", "url": "https://cs.wikipedia.org/wiki?curid=1548120", "title": "Hemaka", "text": "Hemaka\n\nHemaka byl důležitým úředníkem za vlády egyptského faraóna Dena (1. dynastie). Na základě výzkumů datování radiokarbonových dat prováděných v 50. letech 19. století je předpokládané období života Hemaky zhruba 3100 př.nl. Jedním z Hemakových titulů byl titul „nositele pečeťe krále Dolního Egypta“ díky kterému se stal kancléřem a druhým nejmocnějším po králi. \n\nHrobka Hemaky je větší než královská hrobka a dlouhé roky byla mylně považována za Denovu. Nejprve ji vykopal Cecil Mallaby Firth v roce 1931 a práce pokračovala pod dohledem Waltera Bryana Emeryho v roce 1936. \n\nHrobka nacházející se v severní části Sakkary, obsahovala mnoho pohřební výbavy z tohoto období, včetně předmětů, které vypadají jako herní disky a kruhová dřevěná bedna obsahující nejstarší dochovaný kus papyru. Předpokládá se, že bohatství této hrobky i jiných úředníků této doby odráží relativní prosperitu Denovy vlády. \n\nJak je vidět z nápisů hrnčířských pečetí, Hemaka byl také zodpovědný za udržování jedné z královských oblastí, farmu nebo vinici pro potřebu královské rodiny a později na podporu královského pohřebního kultu. Zdá se pravděpodobné, že v této pozici začal sloužit králi a uspěl i ve správě jiných oblastí, dokud se nedostal na pozici kancléře. \n\n"}
{"id": "1548123", "url": "https://cs.wikipedia.org/wiki?curid=1548123", "title": "Nafpaktos", "text": "Nafpaktos\n\nNafpaktos ( \"Ναύπακτος\") je město v řecké regionální jednotce Aitólie-Akarnánie (kraj Západní Řecko). Žije v něm obyvatel. Nachází se 215 km západně od Athén na severním pobřeží Korintského zálivu při ústí řeky Mornos. Nedaleko se nachází Most Rio-Antirio.\n\nPodle legendy zdejší přístav využili Hérakleovci při svém vpádu na Peloponés. Z toho vznikl antický název \"Naupaktos\" (ze slov ναύς, loď a πήγ, opravit). Ve středověkém jazyce sabir se název změnil na \"Neopant\" a z toho vzniklo italské \"Lepanto\". Turci město nazývali \"Aynabahti\". Po vyhlášení nezávislého Řecka dostalo novořecký název \"Nafpaktos\". \n\nVe starověku bylo \"Naupaktos\" jedním z nejdůležitějších sídel Lokridy a založilo také kolonii na ostrově Kea. V 5. století př. n. l. je zabrali Athéňané a po peloponéské válce patřilo k Achajskému spolku. Pro svůj strategický význam město často střídalo majitele, vládla zde Byzantská říše, Epirský despotát, Benátská republika i Osmanská říše. V roce 1571 se zde konala námořní bitva u Lepanta, v níž Svatá liga zvítězila nad Osmany.\n\nNafpaktos je sídlem metropolitního biskupství a má množství památek benátské architektury, jako je přístav, hradby a pevnost na kopci nad městem, sídlí zde také muzeum. Byl zde postaven pomník Miguela Cervantese, který se zúčastnil lepantské bitvy. \n\n\n"}
{"id": "1548124", "url": "https://cs.wikipedia.org/wiki?curid=1548124", "title": "Metcalfův zákon", "text": "Metcalfův zákon\n\nMetcalfův zákon je efekt v telekomunikačních sítích, kdy dopady zapojení uživatelů do sítě rostou se čtvercem počtu připojených uživatelů. Jedná se tak o formální vyčíslení síťového efektu. \n\nNejstarší varianty pravidla pocházejí z osmdesátých let dvacátého století, kdy jej formuloval Robert Metcalfe pro „kompatibilně komunikující zařízení“ (např. faxy), a označení za Metcalfovo pravidlo pochází od Georgeho Gildera z roku 1993.\n\nJádrem pravidla je pozorování, že počet možných komunikačních spojení pro \"n\" navzájem propojených přístrojů odpovídá n-tému trojúhelníkovému číslu, jehož asymptotická velikost je v Landauově notaci kvadratická, formula_1,\n"}
{"id": "1548131", "url": "https://cs.wikipedia.org/wiki?curid=1548131", "title": "Koalice pro uhlíkovou neutralitu", "text": "Koalice pro uhlíkovou neutralitu\n\nKoalice pro uhlíkovou neutralitu (CNC) je skupina států, měst a organizací, které se zavázaly podniknout konkrétní a ambiciózní kroky k dosažení cílů Pařížské dohody. \n\nCNC byla založena v roce 2017 16 státy a 32 městy. V září 2018 uspořádala koalice své první zasedání na Valném shromáždění OSN a připojily se 4 nové státy: Spojené království, Kanada, Dánsko a Španělsko.\n\nV prosinci 2019 bylo členy Koalice pro uhlíkovou neutralitu těchto 29 států:\n\nKoalice si klade za cíl dosáhnout výhod ve 3 klíčových oblastech: \n\n\nČlenové koalice souhlasí s následujícími kroky \n\n\n"}
{"id": "1548147", "url": "https://cs.wikipedia.org/wiki?curid=1548147", "title": "NGC 7840", "text": "NGC 7840\n\nNGC 7840 je spirální galaxie v souhvězdí Ryb. Její zdánlivá jasnost je 15,2 a úhlová velikost 0,4′ × 0,3′. Galaxii objevil Albert Marth 29. listopadu 1864. Je poslední položkou katalogu New General Catalogue. Na obloze se nachází blízko dalších slabých galaxií, jako například NGC 3.\n\n"}
{"id": "1548153", "url": "https://cs.wikipedia.org/wiki?curid=1548153", "title": "1956 ve fotografii", "text": "1956 ve fotografii\n\nTento článek popisuje významné události roku 1956 ve fotografii.\n\n\n\n"}
{"id": "1548160", "url": "https://cs.wikipedia.org/wiki?curid=1548160", "title": "Jajtelesové", "text": "Jajtelesové\n\nJajtelesové, či v německé podobě Jeitteles(ové) nebo Jeiteles(ové) bylo příjmení několika členů pražské židovské rodiny učenců, především lékařů a literátů, doložených od počátku 17. století. Zakladatelem hlavní větve rodu byl lékárník Mišel Löw Jaiteles († 1763) Někteří členové rodiny později konvertovali ke křesťanství. \n\n\nNěkteří členové rodiny, kteří přestoupili ke křesťanství:\n\n"}
{"id": "1548170", "url": "https://cs.wikipedia.org/wiki?curid=1548170", "title": "Aparan", "text": "Aparan\n\nAparan () je město v provincii Aragacotnu v Arménii. K roku 2011 v něm žilo přes šest tisíc obyvatel.\n\nAparan leží východně od Aragacu na Kasachu, přítoku Sevdžuru v povodí Araksu. Od Jerevanu, hlavního města Arménie, je vzdálen přibližně šedesát kilometrů severně.\n\nZ Jerevanu vede do Aparanu dálnice M3 přicházející přes Aštarak a pokračující do Vanadzoru.\n\nOsídlení zde zmiňuje už v druhém století našeho letopočtu Klaudios Ptolemaios pod jménem \"Casala\".\n\nV letech 1990–1998 zde působil fotbalový klub FC Nig Aparan.\n"}
{"id": "1548172", "url": "https://cs.wikipedia.org/wiki?curid=1548172", "title": "1957 ve fotografii", "text": "1957 ve fotografii\n\nTento článek popisuje významné události roku 1957 ve fotografii.\n\n\n\n\n"}
{"id": "1548176", "url": "https://cs.wikipedia.org/wiki?curid=1548176", "title": "Helmholtzův rezonátor", "text": "Helmholtzův rezonátor\n\nHelmholtzův rezonátor je akustický rezonátor. Jde o prostředek k utlumení zvuku v místnosti. Pojmenován je po Hermannu von Helmholtz.\n\nPrincip je používán například v kinech či místnostech s tiskárnami a podobně. Zde má podobu dírkované předstěny, jejímiž otvory proniká nežádoucí zvuk, který se odráží od pevné stěny za dírkovanou předstěnou a uvádí do jakéhosi protitaktu zmíněnou dírkovanou stěnu, která je pružná. Kritické jsou rozměry otvorů, vzdálenost od pevné zdi, materiál předstěny… V praxi se užívá v kinech, místnostech s tiskárnami atpod.\n"}
{"id": "1548236", "url": "https://cs.wikipedia.org/wiki?curid=1548236", "title": "1958 ve fotografii", "text": "1958 ve fotografii\n\nTento článek popisuje významné události roku 1958 ve fotografii.\n\n\n\n\n"}
{"id": "1548245", "url": "https://cs.wikipedia.org/wiki?curid=1548245", "title": "Seznam osobností Kladna", "text": "Seznam osobností Kladna\n\nToto je neúplný seznam významných osob a osobností narozených v Kladně, největším městě Středočeského kraje.\n\n\n\n\n\n\n\n\n\nčást a , ale i další\n\n\nčást , ale i další\n\n\n\n\n\n\n\n\n\n\n\n\n"}
{"id": "1548251", "url": "https://cs.wikipedia.org/wiki?curid=1548251", "title": "1959 ve fotografii", "text": "1959 ve fotografii\n\nTento článek popisuje významné události roku 1959 ve fotografii.\n\n\n\n\n"}
{"id": "1548254", "url": "https://cs.wikipedia.org/wiki?curid=1548254", "title": "Rádlování", "text": "Rádlování\n\nRádlování (také vroubkování nebo rýhování) je ve strojírenské výrobě dokončovací proces prováděný obvykle na soustruhu, který vytvoří rovný, šikmý nebo křížící se vzor rýh na povrchu obrobku.\n\nRádlování se používá na úchopových plochách výrobku, rádlovaný povrch umožňuje lepší uchopení než hladký kovový povrch. Často se rádlují rukojeti nástrojů, činky, ovládací knoflíky elektronických přístrojů, šipky a podobně. Rádlují se také šrouby a matice určené k ručnímu dotahování prsty. Rádlování se používá také tam, kde je potřeba spojit dvě součásti zalisováním například kovový kolík do plastového pouzdra. Vnější povrch kolíku je rádlován, takže se „zakousne“ do plastu bez ohledu na to, zda průměr otvoru přesně odpovídá průměru kolíku.\n\nEvropská norma pro rádlování je DIN82. V ČR se používají ještě normy ČSN 01 4930 pro rýhování (rovnoběžné vzorky), ČSN 01 4931 pro vroubkování pravoúhlé (pravoúhlé křížové vzorky) a ČSN 01 4932 pro vroubkování kosoúhlé (kosoúhlé křížové vzorky).\n\nPři tvářecím rádlování jsou vruby vytvářeny deformací materiálu, tím, jak zuby rádlovacího kolečka tlačí do materiálu obrobku, který se pod nimi otáčí. Nedochází k úběru materiálu, takže nevznikají žádné třísky. Kvůli deformaci materiálu se průměr kusu obrobku zvětšuje, což je často žádoucí. Hodnota tohoto zvýšení je variabilní, závisí na materiálu obrobku a na tvaru a rozteči vytvářených zubů.\n\nNěkteré vzorky lze vyrobit pouze tvářecím rádlováním – například vzorky s radiálními rýhami RKE a RKV nebo vzorek čtyřúhelníkových důlků RGV (viz obr. vpravo). Také rádlování do rohu lze provést pouze tvářecím rádlováním Stejně tak rádlování ve dně zápichu, na kuželové ploše nebo čelní rádlování.\n\nPři řezném rádlování se rýhy vytvářejí odebíráním materiálu, takže nedochází ke zvětšení průměru kusu a teoreticky ani k deformaci materiálu. Kolmo na obrobek působí menší síly, lze tedy dělat rýhování a vroubkování na trubkách a v mnoha případech lze dosáhnout vyšší kvality a přesnosti rádlování. Na netvárné materiály jako je šedá litina nebo plasty je nutno použít řezné rádlování.\n\nŘezným rádlováním lze vyrobit pouze vzorky RAA, RBL, RBR a RGE. Řezací rádlovací kolečka jsou natočena o úhel 30 ° vzhledem k ose otáčení kusu, proto je nelze použít pro rádlování do rohu.\n\nV mnoha případech lze daný typ rádlování vytvořit více různými způsoby – tvářecím i řezacím nástrojem s jedním i více kolečky.\n\nLze použít pouze při tvářecím rádlování. Kolečko (nebo kolečka) se zatlačí do obrobku a vznikne proužek vzorku o šířce rovné šířce rádlovacího kolečka.\n\nPři tomto způsobu se vzorek vytváří axiálním posuvem nástroje a je možné vyrobit vzorek delší, než je šířka kolečka. Řezné rádlování se provádí výhradně tímto způsobem. U tvářecího rádlování lze použít oba způsoby a často se nejprve do obrobku zajede radiálním přísuvem a poté se vzorek roztáhne axiálním posuvem. Tvářecí kolečka musí mít sražení, aby je bylo možno použít pro axiální posuv.\n\nŘezné jednokolečkové nástroje umožňují vytvářet přímé a šikmé rýhování, tvářecí nástroje umožnují pomocí kolečka s křížovým vzorkem vytvořit i křížové vzorky. Křížový vzorek s důlky na obrobku RGV a RKV lze vyrobit pouze tvářecím nástrojem osazeným jedním kolečkem s křížovým vzorkem se špičkami. \n\nTěmito nástroji lze vytvářet přímé i šikmé rýhování, pak jsou osazeny dvěma stejnými kolečky, nebo křížové vzorky RGE při osazení levým a pravým kolečkem.\n\nJsou osazeny bud třemi stejnými kolečky pro přímé a šikmé rýhování, nebo různými kolečky pro křížové vzorky RGE.\n\n__INDEXOVAT__\n\n"}
{"id": "1548265", "url": "https://cs.wikipedia.org/wiki?curid=1548265", "title": "Úhoř dvoubarevný", "text": "Úhoř dvoubarevný\n\nÚhoř dvoubarevný (\"Anguilla bicolor\") je dravá ryba z čeledi úhořovití, její populace je rozdělena do dvou poddruhů. Živí se malými rybkami. Dožívá se věku 20 let a dosahuje délky až 123 cm, obvykle však jen kolem 65 cm. Žije hlavně v Indickém oceáně, vyskytuje se ve vodách Zambie, Zimbabwe, Madagaskaru, Srí Lanky, Indie, Číny, Thajska, Mianmaru, Japonska, Filipín, Papui Nové Guiney a severní Austrálie (Kimberley a okolí).\n"}
{"id": "1548286", "url": "https://cs.wikipedia.org/wiki?curid=1548286", "title": "Chris Lowe", "text": "Chris Lowe\n\nChristopher Sean Lowe (* 4. října 1959) je anglický hudebník, zpěvák, skladatel a spoluzakladatel synth-popového dua Pet Shop Boys, který založil s Neilem Tennantem v roce 1981. Lowe obecně vystupuje jako klávesista Pet Shop Boys, příležitostně poskytuje vokály k písním. Na písni „I Want A Lover“ Lowe hrál na pozoun, který studoval ve škole. V roce 1993 napsal a vyrobil skladbu „Do The Right Thing“ pro fotbalistu Iana Wrighta. Lowe je dobře známý pro jeho podceňovanou veřejnou přítomnost, často nosí sportovní oblečení a sluneční brýle. Ve videích a fotkách Pet Shop Boys je často viděn jako stojící za Tennantem. Během 80. let měl také několik různých účesů, od dlouhých až po krátké.\n"}
{"id": "1548287", "url": "https://cs.wikipedia.org/wiki?curid=1548287", "title": "Udupi", "text": "Udupi\n\nUdupi () je město v Karnátace, jednom z indických svazových států. K roku 2011 v něm žilo přes 125 tisíc obyvatel.\n\nUdupi leží na západě Karnátaky jen několik kilometrů od pobřeží Arabského moře přibližně 56 kilometrů severně od Mangalúru. \n\nZ jihu k severu přes Udupi prochází Národní dálnice 17 z Kóčinu v Kérale na sever k předměstí Bombaje.\n\nV 13. století zde višnuistický filosof Madhva založil chrám zasvěcený Kršnovi.\n"}
{"id": "1548318", "url": "https://cs.wikipedia.org/wiki?curid=1548318", "title": "Slovenský svaz vojáků v záloze", "text": "Slovenský svaz vojáků v záloze\n\nSlovenský svaz vojáků v záloze (zkráceně SZVvZ, celým názvem Slovenský svaz vojáků v záloze a sportovně-branných aktivit) byl založen v roce 1966 jako dobrovolné občanské nepolitické sdružení, otevřené pro všechny občany Slovenska, především však pro vojáky v záloze všech hodností. Jako občanské sdružení provádí zájmovou brannou a sportovně-střeleckou činnost, přičemž spolupracuje s ozbrojenými silami Slovenské republiky .\n\nV roce 2011 sdružoval SZVvZ do 2000 členů v 97 klubech vojáků v záloze na celém území Slovenska. Základem činnosti SZVvZ je pořádání střeleckých závodů různého druhu, kde se soutěží hlavně ve střelbě ze zbraní, používaných v ozbrojených silách Slovenské republiky.\n\nSlovenský svaz vojáků v záloze a sportovně-branných aktivit je ve své podstatě nástupnickou organizaci Svazarmu ještě z minulého století. Svazarm nebo zkráceně \"Svazarm\" (česky \"Svaz pro spolupráci s armádou\" nebo zkráceně \"Svazarm)\" byla jednotná dobrovolná branně-společenská organizace v ČSSR. Byl založen 4. listopadu 1951 na základě Zákona č. 92/1951 o branné výchově. Tehdy sdružoval 10 společenských organizací jako kolektivních členů. V roce 1952 na slučovacím sjezdu přešel na individuální členství.\n\nSvazarm připravoval mládež pro plnění některých úkolů obrany státu. Zastřešoval branné sporty a technickou zájmovou činnost, mezi které patřily cyklotrial, elektronika, kynologie, letectví, modelářství, motorismus, orientační závody, parašutismus, potápění, radioamatérství, střelectví, závěsné létání a spoustu dalších.\n\nPro rozvoj technických sportů zejména ve střelbě, byl v roce 1966 založen \"Svaz vojáků v záloze.\" Po rozpadu Československa vznikla na Slovensku v roce 1993 jeho nástupnická organizace Slovenský svaz vojáků v záloze, jako dobrovolné občanské nepolitické sdružení. Později byl jeho název rozšířen na současný tvar - Slovenský svaz vojáků v záloze a sportovně-branných aktivit.\n\nPrvním prezidentem Slovenského svazu vojáků v záloze se stal major v záloze, pan Miroslav Jánoš, který v této funkci působil dlouhých 26 let. Ze své funkce odstoupil na 8. sněmu SZVvZ, dne 26. října 2019.\n\nSlovenský svaz vojáků v záloze má svou organizační strukturu zakotvenou ve stanovách . Jejich pravidelná reedice se realizuje na zasedání sněmu, který je nejvyšším řídícím orgánem svazu.\n\nNová organizační struktura svazu byla přijata na 8. sněmu SZVvZ, který se konal 26. října 2019. Byla koncipována se záměrem zefektivnění řízení svazu, zachování hlasu regionů a aktivace širšího spektra členů svazu. Zrušili se zbytečné a nefunkční mezičlánky v podobě krajských svazů a přibyly funkce viceprezidentů se specializací a odpovědností za konkrétní oblasti řízení a rozvoje svazu.\n\nOrganizační struktura svazu na jeho nejvyšší, celostátní úrovni má následující hierarchii (pořadí od nejvyššího stupně po nejnižší):\n\n\nÚstřední rada je nejvyšším orgánem svazu v obdobích mezi jednotlivými sněmy. Tvoří ji 9 členů s hlasovací pravomocí, přičemž při rovnosti hlasů má rozhodující váhu hlas prezidenta svazu. Personálně je složena z prezidenta, čtyř členů prezídia (viceprezidenti) a čtyř zástupců regionů Slovenska ve smyslu územně-správního rozdělení Slovenské republiky platného do 18. 12. 1990 (Bratislava, Západ, Střed a Východ).\n\nPresident svazu (od 26. října 2019)\n\n\nČlenové prezidia (od 26. října 2019)\n\n\nČlenové ústřední rady za regiony (oblasti) (od 26. října 2019)\n\n\nKontrolor\n\n\nKlasická soutěž organizace je střelecký víceboj, který je branně-sportovní soutěží jednotlivců a tříčlenných družstev. Princip této soutěže spočívá v plnění pěti soutěžních disciplín (čtyř v případě jednotlivců nestartujících za družstva). Soutěžní disciplíny víceboje jsou:\n\n\nStřelecký trojboj je tradiční soutěž jednotlivců sestávající ze dvou technických disciplín v mířené (přesné) střelbě z velkorážových pistolí a velkorážových revolverů ráže 7,62 – .45 (11 mm). Každá z disciplín sestává ze tří střeleckých položek:\n\n\nStřelba ze samonabíjecí zbraně vzor 58, jako samostatná soutěž, byla do kalendáře SZVvZ zařazena v roce 2013. Jedná se o třípolohovou soutěž ve střelbě z civilní (samonabíjecí) verze samopalu vzor 58, který patřil do základní výzbroje vojáka československé armády od přelomu šedesátých a sedmdesátých let minulého století a odtud se přenesl do výzbroje nástupnických armád.\n\nStřelecké stanoviště je ve vzdálenosti 100 metrů od terče. Soutěží se ve dvou samostatných disciplínách, které jsou vyhodnocovány zvlášť - disciplíny \"Standard\" nebo \"Open.\" V disciplíně Standard se střílí s původními otevřenými mířidly a v disciplíně Open je možné při střelbě použít optické zaměřovací přístroje (kolimátory, dalekohledy, dioptry). Sutěžící se během soutěže může zúčastnit obou disciplín, samozřejmě s odpovídajícím vybavením.\n\nKaždá část disciplíny sestává ze tří soutěžních 10 ranných položek na terč 135-P (zelená, nekryté ležící figura s kruhy), které musí být provedeny v pořadí:\n\n\nVýkon jednotlivých položek je limitován časem.\n\nNejnovější ze soutěžních disciplín zařazených do kalendáře SZVvZ. Ve svém rodném listě má, jako zemi původu \"uvedené\" Česko. Právě od našich českých sousedů byla převzata a zařazena mezi oficiální soutěžní disciplíny poprvé v roce 2016. Rok na to se konal nultý ročník seriálu kvalifikačních závodů, zakončený neoficiálním Mistrovstvím Slovenska.\n\nREPIKO je atraktivní týmová soutěžní disciplína, která v sobě spojuje prvky dynamických a přesnostných disciplin. Její název je zkratkou tří slov, které odkrývají její podstatu - \"RE\"volver, \"PI\"stol, \"KO\"lektiv. Je to soutěž tříčlenných družstev, ve které rozhoduje přesnost střelby na terč a rychlost střelby na kovové terče (poppery).\n\nPopularita této soutěže spočívá zejména v tom, že se jedná o týmovou soutěž, kde záleží na koordinaci a spolupráci mezi jednotlivými členy týmu. Střílí se z velkorážových pistolí (případně revolverů) ráže 7,62 - .45 (11 mm). Povinným vybavením při této soutěži je ochrana zraku (vůči odraženým střelám) a samozřejmě (podobně jako u ostatních soutěží) i sluchu.\n\nKromě sportovních střeleckých soutěží se SZVvZ v náplni své práce věnuje i společensko-politickým aktivitám domácího a mezinárodního charakteru a spolupracuje především s Ministerstvem obrany SR a Generálním štábem armády SR, se svazy vojáků a důstojníků v záloze v zahraničí, jakož i s dalšími sdruženími a organizacemi na Slovensku, které mají vztah k Ozbrojeným silám . V této souvislosti se SZVvZ usiluje být spojovacím článkem mezi silami a veřejností, kde chce spolupůsobit při řešení mnoha důležitých problémů obrany a bezpečnosti.\n\nMinisterstvo obrany SR akceptuje SZVvZ jako jedinou organizaci reprezentující všech vojáků v záloze na Slovensku a má s ním uzavřenou dohodu o spolupráci.\n\nKromě poskytování střelnic při střeleckých soutěžích ze strany generálního štábu OZ SR, dává Ministerstvo obrany SR SZVvZ možnost přihlašovat se každoročně do účelových projektů k získání finanční podpory na část mezinárodních aktivit SZVvZ.\n\nVšechny aktivity SZVvZ a jejich financování je však závislé na dobrovolné činnosti a členských příspěvcích členů organizace.\n\nOd roku 1993 je SZVvZ členem mezinárodní organizace vojáků v záloze zemí střední Evropy \"Gamingská iniciativa\" a od roku 1999 je přidruženým členem celosvětové mezinárodní organizace vojáků v záloze CIOR.\n\nOrganizace Gamingská iniciativa je nezávislým regionálním sdružením vojáků a důstojníků v záloze zemí střední Evropy, jmenovitě z Německa, Švýcarska, Itálie, Maďarska, Chorvatska, Slovinska, Slovenska, Česka a Polska. Jejím cílem je podporovat a aktivizovat svazy vojáků v záloze v členských zemích a spolupracovat s nimi při zvyšování evropské bezpečnosti a obrany.\n\nMezinárodní organizace CIOR sdružuje v současnosti více než 1,3 milion vojáků v záloze z 36 zemí světa - v rámci i mimo organizaci NATO. CIOR je spojovacím článkem mezi vojáky v záloze a NATO, podporuje fungování svazů vojáků v záloze, podporuje jejich práva, aktivity a výcvik ve všech členských a partnerských zemích NATO.\n\n"}
{"id": "1548319", "url": "https://cs.wikipedia.org/wiki?curid=1548319", "title": "Bert &amp; Friends", "text": "Bert &amp; Friends\n\nBert & Friends je česká popová hudební skupina debutující v roce 2016 singlem \"Haluzinace\". Frontmanem kapely je Albert Romanutti. Členové kapely o sobě tvrdí, že se vrátili v čase z roku 2050 a přišli svými song zachránit hudební scénu. Skladby se vyznačují silným psychadelickým pojetím a abstraktním textem. Nejstreamovanější skladbou kapely na Spotify jsou \"Plody moří\".\n\nKapela v listopadu 2019 vydala své první album Supr, se singly \"Jupíter\", \"Lambaláda\", \"Enterprise\" a \"Akamaféra\".\n\n"}
{"id": "1548328", "url": "https://cs.wikipedia.org/wiki?curid=1548328", "title": "Neurotic Machinery", "text": "Neurotic Machinery\n\nNeurotic Machinery je česká death metalová kapela, která byla založena v září roku 2006 v Tachově.\n\n\nKapelu Neurotic Machinery založili v září roku 2006 Martin Bárta - bicí, Michal Šedivý - kytara, Jan Koťuha - kytara, Ondřej Uhlíř - zpěv. Od svého založení kapela vydala 4 řadová alba a 1 EP z nichž největší úspěch sklidilo album \"Opsialgia\", které vyšlo v roce 2010 ve spolupráci s časopisem Pařát v nákladu 6500 kusů a dostalo se mu tak největší mediální podpory. Na přelomu roku 2019 a 2020 kapela natáčí své nejnovější album s názvem \"Nocturnal Misery\" a zároveň připravuje turné na propagaci právě připravované desky. Za více jak 13 let působení kapela odehrála více jak 300 koncertů v tuzemsku, tak i v zahraničí.\n\n"}
{"id": "1548330", "url": "https://cs.wikipedia.org/wiki?curid=1548330", "title": "Velké Karlovice (nádraží)", "text": "Velké Karlovice (nádraží)\n\nVelké Karlovice je dopravna D3 ve východní části obce Velké Karlovice ve Zlínském kraji v okrese Vsetín, poblíž řeky Vsetínská Bečva. Leží na jednokolejné neelektrizované trati 282. V obci se dále nachází železniční zastávka \"Velké Karlovice zastávka\".\n\nStanice byla otevřena 21. prosince 1908 jakožto koncové nádraží projektu společnosti \"Místní dráha Vsetín-Velké Karlovice\", železničního spojení Velkých Karlovic se Vsetínem, který od 1. června 1885 spojovala trať společnosti Rakouské společnosti místních drah (\"ÖLEG\") z Hranic přes město Krásno (dnes stanice Valašské Meziříčí). Po roce 1918 pak správu přebraly Československé státní dráhy.\n\nNachází se zde dvě hranová nekrytá nástupiště, k příchodu k vlakům slouží přechody přes kolejiště.\n\n"}
{"id": "1548331", "url": "https://cs.wikipedia.org/wiki?curid=1548331", "title": "NGC 7838", "text": "NGC 7838\n\nNGC 7838 je galaxie v souhvězdí Ryby. Její zdánlivá jasnost je 14,6 a úhlová velikost 0,7′ × 0,3′. Vzdálená je 524 milionů světelných let, její skutečný průměr je 105 tisíc světelných let. S galaxií NGC 7837 tvoří interagující pár galaxií, který je zařazen v Arpově katalogu s číslem 246. Objekt objevil 29. listopadu 1864 Albert Marth.\n\n"}
{"id": "1548333", "url": "https://cs.wikipedia.org/wiki?curid=1548333", "title": "Puente Atlántico", "text": "Puente Atlántico\n\nPuente Atlántico je silniční most přes Panamský průplav. Přemosťuje atlantický vstup do průplavu v blízkosti města Colón a spojuje toto město s západním břehem průplavu, na kterém se však nenechází významnější lidské sídlo. V časové chronologii je třetím mostem přes průplav - zbývající dva jsou Puente de las Américas a Puente Centenario na pacifické straně vodní cesty. \n\nMost má dva hlavní nosné betonové pilíře (výška 212,5 m), na kterých je zavěšeno těleso mostovky. Rozpětí mezi piliří je 530 metrů. Estakáda vedená k východnímu piliří je dlouhá 1074 m, k západnímu 756 m. Projekt zpracovala čínská firma China Communication Construction Company (CCCC), výstavbu provedla francouzská společnost Vinci. \n"}
{"id": "1548335", "url": "https://cs.wikipedia.org/wiki?curid=1548335", "title": "Zápas řecko-římský na Letních olympijských hrách 1996 – seznam účastníků", "text": "Zápas řecko-římský na Letních olympijských hrách 1996 – seznam účastníků\n\nSeznam účastníků LOH v Atlantě v zápasu řecko-římském vykrystalizoval z olympijské kvalifikace konané v 1996 formou kontinentálních kvalifikačního turnajů.\n\n Spojené státy měly jako pořadatel zajištěnou účast v každé váhové kategorii.\n\nOlympijské hry v Atlantě v roce 1996 byly průlomové v novém směřování olympijského hnutí. Komercializace olympijských her a postupné propojení profesionálního a tzv. amatérského sportu vedla Mezinárodní olympijský výbor k zavádění různých regulí. Jednou z regulí zavedenou po roce 1992 bylo omezení počtu zúčastněných sportovců. Každá mezinárodní sportovní federace dostala přidělený počet kvót, podle stupně popularity jejich sportovního odvětví. Zápas řecko-římský dostal přiděleno počet 190 kvót, tedy 190 klasiků se mohlo zúčastnit soutěží v zápasu řecko-římském v 10 váhových kategoriích podle kvalifikace. Kvalifikace byla rozdělena do 5 kontinentů a kvóty podle koeficientu, který určily výsledky z mistrovství světa v Praze v roce 1995.\n\nBaštou zápasu řecko-římského je Evropský kontinent a podle očekání obdržel nejvíce kvót – 10 v každé váhové kategorii. Na opačné straně stála Oceánie s 0 kvót. Kvalifikace měla pouze jednu fázi, kontinentální turnaj konaný na jaře 1996. Všechny země však získanou kótu nevyužily. Patřili mezi ně především Africké země, které dohromady nevyužili 9 kvót. Tyto vrácené kvóty byly následně přerozděleny mezi země resp. sportovce, kterým nevyšla olympijská kvalifikace – divoká karta.\n\nPoslední kategorií klasiků, kteří startovali na olympijských hrách byli pozvání sportovci na základě zasedání tripartitní komise. Ta měla k dispozici 15 kvót pro malé státy nebo státy kde je olympijský zápas minoritním sportem – pozn. 15 kvót bylo dohromady pro zápas řecko-římský a zápas ve volném stylu.\n\nbez kvóty\n\npozn:\n\nNení k dispozici dokument, který by upřesňoval, kteří sportovci (země) obdrželi divokou kartu a kteří byli pozváni jako zástupci rozvojových zemí v olympijském zápas.\nKontinentální olympijské kvalifikace v Maďarsku se zúčastnili tito čeští klasici – Viktor Matys (-52 kg), Robert Mazouch (-62 kg), Tomáš Tobola (-68 kg), Jaroslav Zeman (-74 kg), Pavel Frinta (-82 kg), Marek Švec (-90 kg), Petr Frinta (-100 kg), Pavel Gruber (-130 kg). Jaroslav Zeman a Marek Švec skončili do 10. místa a kvalifikovali se na olympijské hry v Atlantě. Tuto dvojici doplnil Pavel Frinta, který obržel od tripartitní komise divokou kartu.\n"}
{"id": "1548336", "url": "https://cs.wikipedia.org/wiki?curid=1548336", "title": "Medžed", "text": "Medžed\n\nMedjed je staroegyptský bůh zmíněný v Knize mrtvých. \n\nKapitola 17 Knihy mrtvých zmiňuje, mezi mnoha jinými temnými bohy, jeden Medžed (což znamená „Udeřovač“), v následující řadě: \n\nO tomto bohu není známo nic jiného. \n\nMedžed je také zmíněn v Papyru z Nové říše. Uvádí: „Vím, že bytost Medžed, která je mezi nimi v domě Osiris, střílí paprsky světla z jeho očí, ale kdo sám není vidět. Obíhá kolem nebe, oblékaného plamenem jeho úst, velících Hapimu, ale zůstává sám neviditelný.“ \n\nV ilustraci kapitoly 76 papyru Greenfield, kde je vyobrazen Medžed, je znázorněno jako postava zcela zakrytá v kuželovitém obleku, kromě viditelných očí a nohou. \n\nPoté, co byl papyrus vystaven v roce 2012 v muzeu Mori Art v Tokiu a ve Fukuoka Museu umění, se Medžed stal senzací na japonská sociální média. Bůh byl přijat japonskou populární kulturou, včetně internetového memu a postavy ve videohrách. \n"}
{"id": "1548338", "url": "https://cs.wikipedia.org/wiki?curid=1548338", "title": "Pochlovická minerálka", "text": "Pochlovická minerálka\n\nPochlovická minerálka je volně přístupný minerální pramen v  Dolních Pochlovicích, části města Kynšperk nad Ohří v okrese Sokolov v Karlovarském kraji.\n\nMinerálka vyvěrá v Chebské pánvi v k. ú. Liboc u Kynšperka nad Ohří severozápadně od Kynšperku nad Ohří.\n\nPramen Pochlovické minerálky se nachází v silně podmáčeném olšovém lesíku u levého břehu Libockého potoka, levostranného přítoku Ohře. Vyvěrá v aluviálních sedimentech a hlinitých štěrkopíscích, jejichž skalní podloží tvoří svory krušnohorského krystalinika. Leží poblíž lomového pásma Oherského riftu na vyzdvižené kře. Hlavní pramen vyvěrá v pramenní jímce zakryté kamennou mohylou, na níž je uveden letopočet 1956, kdy byla provedena poslední úprava záchytu. Jen několik metrů od hlavního pramene byl v roce 1961 zachycen druhý, méně vydatný pramen. Vývěr v betonové skruži je krytý betonovým poklopem. Bezprostřední okolí Pochlovické minerálky má charakter močálu, v němž jsou patrné vývěry oxidu uhličitého ve formě bublinek.\n\nU pramene byla dříve plnírna minerálních vod, po jejím zániku je minerálka využívána pouze sporadicky místními obyvateli.\n\nTeplota pramene mírně kolísá okolo 9 °C, celková mineralizace činí přibližně 60 mg/litr. Obsah oxidu hličitého je vysoký, dosahuje 1 200 mg/litr, což dodává minerálce vysokou perlivost a příjemnou kyselou chuť. Minerální voda má mírně zvýšený obsah oxidu křemičitého (SiO) v hodnotě 14 mg/litr. Naopak obsah železa je velmi nízký v hodnotě 0,05 mg/litr a proto se v láhvi netvoří železité okry. Hodnota pH je 4,1. O léčivých účincích kyselky nejsou žádné zprávy.\n\nMinerální pramen je volně přístupný a je zakreslený v turistických mapách. Cesta k němu není turisticky značená, ale najít lokalitu je poměrně jednoduché. Pramen je ukrytý v hustém olšovém porostu a vede k němu polní cesta od „Domova pro seniory“ v Dolních Pochlovicích. Vzdálenost od příjezdové silnice k Domovu pro seniory až k prameni činí asi 150 m.\n\n"}
{"id": "1548339", "url": "https://cs.wikipedia.org/wiki?curid=1548339", "title": "Michal Illich", "text": "Michal Illich\n\nMichal Illich (* 24. ledna 1979) je český programátor, podnikatel a investor. Prostřednictvím svých firem organizuje mezinárodní konferenci Webexpo a vývojářskou komunitu Devel.cz. Jeho firma Zuri vyvíjí letadlo s hybridním pohonem. Širší mediální zájem Michal Illich vzbudil poprvé v roce 2008, kdy společnosti CME prodal svou firmu Jyxo.cz, která provozovala český vyhledávač a tehdy významný blogovací systém blog.cz.\n\nVystudoval Mensa gymnázium.\n"}
{"id": "1548340", "url": "https://cs.wikipedia.org/wiki?curid=1548340", "title": "Ehrenberg (Hohnstein)", "text": "Ehrenberg (Hohnstein)\n\nEhrenberg je vesnice, místní část města Hohnstein v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nZaložení lesně-lánové vsi spadá do středověku. První písemná zmínka pochází z roku 1427, kdy je uváděn jako \"Irrenberg\". V roce 1974 byla k Ehrenbergu přičleněna sousední ves Cunnersdorf, od roku 1994 jsou obě součástí města Hohnstein.\n\nEhrenberg se nachází na severním okraji Saského Švýcarska. Nejvyšším bodem je Hutberg (396 m) ležící severně od středu vsi. Páteřním vodním tokem je Ehrenberský potok, který se severně od sousedního Lohsdorfu vlévá do Schwarzbachu. V roce 1897 byla uvedena do provozu úzkorozchodná železniční trať Goßdorf-Kohlmühle – Hohnstein zvaná \"Schwarzbachbahn\" (Dráha Černého potoka), která byla ovšem roku 1951 zrušena. V Ehrenbergu stály dvě zastávky, a to Niederehrenberg a Oberehrenberg.\n\n\n"}
{"id": "1548341", "url": "https://cs.wikipedia.org/wiki?curid=1548341", "title": "Mikuláš Radziwiłł", "text": "Mikuláš Radziwiłł\n\nMikuláš Radziwiłł také Mikołaj Radziwiłł Šestý přezdívaný Červený ( \"Mikołaj Radziwiłł\" \"Rudy\", \"Radvila Rudasis\") (1512 Ňasviž – 27. dubna 1584, Vilnius) byl polsko-litevským šlechticem, falckrabětem Vilniusu, litevským kancléřem, od roku 1576 hejtmanem v Litevském velkoknížectví a později v Polsko-litevské unii. Spolu se svým bratrancem Mikulášem Radziwiłłem \"„\"Černým\"“\" získali pro rod Radziwiłłů titul říšských knížat Svaté říše římské.\n\nMikuláš Radziwiłł velkou část života působil jako vojenský velitel. Ačkoliv nebyl zrovna nejslavnějším hejtmanem Polsko-litevské unie, tak za vlády krále Štěpána Báthoryho byl úspěšný v obraně východní hranice Rzeczipospolite proti Moskvě. Zřejmě nejvýznamnějšího vítězství dosáhl v bitvě u Uly v roce 1564, ve které porazil mnohem silnější vojsko Ivana IV. Hrozného. Radziwiłłova politická kariéra byla spojena s jeho bratrancem Mikulášem Radziwiłłem \"„\"Černým\"“\" , se kterým uzavřel spojenectví proti ostatním mocným litevským rodům, se kterými soupeřili o dominantní postavení v Litevském velkoknížectví. Toto spojenectví založilo soudržnost mezi jednotnými větvemi rodu Radziwiłlů a ukázalo, jak mohou rodové zájmy ovlivnit vztahy magnátů ke státu. Stal obhájcem litevské suverenity, a silným oponentem unie s Polskem (Lublinská unie z roku 1569). Na rozdíl od ostatních magnátů odmítl zákon podepsat, protože podle jeho názoru škodil zájmům Litevského velkoknížectví. Byl jedním z nejvýznamnějších konvertitů a obhájců protestantské víry v polsko-litevské unii a i jeho potomci byli věrnými přivrženci a obhájci litevské evangelické reformované církve.\n\nPůvodní erb Radziwiłłů, skládající se ze tří lesních rohů na modrém poli byl po přijetí obou bratranců mezi říšská knížata umístěn jako srdeční štítek na novém erbu tvořeném černým orlem na zlatém poli. \n\n"}
{"id": "1548342", "url": "https://cs.wikipedia.org/wiki?curid=1548342", "title": "Návrh léčiv", "text": "Návrh léčiv\n\nNávrh léčiv (anglicky Drug design) přesněji označený jako racionální návrh léčiv je proces hledání nových léčiv založený na znalosti biologických cílů. Léčivo je nejčastěji malá organická molekula která aktivuje, nebo inhibuje funkce biomolekul jako jsou například proteiny což vede k terapeutickému prospěchu pacienta. V nejběžnějším případě návrh léčiv zahrnuje návrh molekul které jsou komplementární svým tvarem a nábojem ke biomolekule na kterou cílí a váží se na ni. Návrh léčiv často, ale ne nezbytně závisí na technikách počítačového modelování Drug design který je závislý na 3D struktuře cílené biomolekuly se nazývá návrh léčiva na základě známé struktury vazebného místa. Kromě malých organických molekul vzrůstá důležitost vývoje biofarmak na bázi peptidů a terapeutických protilátek a s tím četnost používání výpočetních metod pro zlepšení afinity, selektivity a stability. \n\nFráze „návrh léčiv“ je do jisté míry nepřesný pojem. Přesnějším termínem by byl návrh ligandu (tzn. návrh molekuly, která se bude pevně vázat na svůj cíl). I přesto, že jsou techniky návrhu designu pro předpověď vazebné afinity vcelku úspěšné, důležitou roli hraje také mnoho jiných důležitých vlastnosti vlastnosti jako biodostupnost, biologický poločas, vedlejší efekty atd. Tyto parametry se předně musí optimalizovat před tím, než se lék stane bezpečným a účinným. Zmíněné další vlastnosti je často obtížné předpovídat výpočetními technikami návrhu léčiv. Kvůli vysokému procentu vyřazených léčiv v klinické fázi testování se začíná klást důraz na počáteční proces návrhu a selekci léčiv jejichž fyzikálně-chemické vlastnosti jsou předpovězeny jako méně problematické pro vývoj léku a povedou tak pravděpodobněji ke schválení a prodeji. Dále se výpočetních metod čím dál více využívá jako doplněk pro In vitro experimenty v prvopočátcích objevu léčiv pro selekci sloučenin s více příznivým ADME (absorpce, distribuce, metabolismus, exkrece).\n\nPrvní izolovanou chemickou látkou s prokázanými léčivými účinky (úleva od bolesti) byl morfin, který byl získán roku 1806 z makovic. To odstartovalo řadu získaných léčivých extraktů z rostlin. Rozmach objevu nových léčiv nastal v průběhu 60. let 20. století s tím, jak se zlepšovaly metody testování potenciálních nových léčiv. Důraz byl kladen především na bezpečnost léčby.\n\nNa otázku, kde dnes hledat nová léčiva, není jednoduchá odpověď. V minulosti byla nová léčiva vyhledávána v přírodě, dnes se nabízí semisyntetický přístup, neboli chemická modifikace získané přírodní sloučeniny, popř. syntetické látky mimikující přírodní látky, nebo syntéza látek s farmakoforem, který byl odvozen od přírodních látek. Poslední variantou je plně syntetická cesta.\n\nJednoznačný návrh léčiva je nicméně obtížný. Je třeba znát cíl léčiva, brát v úvahu metabolizaci léčiva a jeho potenciální vedlejší účinky. Zároveň se jedná o velmi nákladný proces (cca. 2 mld. USD). Velkou část této sumy je využita na realizaci klinických a biologických testů, a proto in silico metody znamenají značné zlevnění, zrychlení a usnadnění celého procesu. Fyzicky jsou dnes mnohé potenciální léčiva testovány pomocí High Throughput Screeningu (HTS). Ze in silico metod se zde nabízí dokování, které do jisté míry může nahradit kvantum biologických testů, a tedy i ušetřit prostředky.\n\nBiomolekulární cíl (nejčastěji bílkovina nebo nukleová kyselina) je klíčová molekula zahrnutá do konkrétní metabolické, nebo signální dráhy spojené s konkrétní nemocí, patologickým stavem, infekcí, mikrobiálním patogenem. Potencionální cíle léčiva není nutně příčina vzniku nemoci, ale cílem může být modifikace nemoci. V některých případech se léčivo v podobě malých molekul navrhuje tak aby podpořilo, nebo inhibovalo funkci specifické dráhy pro danou nemoc. Malé molekuly (receptorový agonista, antagonista, inverzní agonista, modulátory, aktivátory a inhibitory enzymů, blokátory a otvírače iontových kanálů) jsou navrhovány tak, aby byly komplementární k vazebnému místu cílené molekuly. Při navrhování nízkomolekulárních léčiv je snaha vyvinou léčivo tak aby působilo jen na jedno konkrétní místo. V opačném případě může podání léčiva způsobovat nežádoucí vedlejší efekty. Molekuly s podobnými vazebnými místy, nebo podobné skrze sekvenční homologii mají největší šanci ke skřížené reaktivitě a je u nich zvýšená šance k vedlejším efektům.\n\nLéčivem jsou nejčastěji malé organické molekuly produkované chemickou syntézou, modifikací organických sloučenin tvořených organismy. Také se zvyšuje množství léčiv vyprodukovaných čistě biologickým procesem.\n\nVyužívají se dva základní přístupy k návrhu léčiv. První je návrh léčiva na základě ligandu (ligand-bassed drug design) a druhý návrh léčiva na základě struktury (structure-bassed drug design).\n\nJe to nepřímý návrh léčiva.Tento způsob závisí na znalosti jiných molekul, které se váží na cíl, který nás zajímá. Tyto další molekuly mohou být použiti k odvození farmakoforového modelu, který definuje minimální strukturní podobnost k tomu, aby se molekula vázala na cíl. Jinými slovy, model biologického cíle může být postaven na znalosti toho, co se na něj váže a tento model může být zpětně použit k návrhu molekul které se na cíl budou vázat také.\n\nAlternativou může být Modely kvantitativní závislosti aktivity na struktuře (QSAR). Ty využívají korelace mezi vypočítanými vlastnostmi molekul a jejich experimentálně stanovenou biologickou aktivitou. Data získaná touto metodou metodou mohou být zpětně použita pro předpověď aktivity nových analogů.\n\nJe to přímý návrh léčiva. Tento způsob závisí na znalosti 3D struktury biologického cíle. Prostorová struktura cíle se nejčastěji získává analytickými metodami jako je Rentgenová krystalografie a Spektroskopie nukleární magnetické rezonance. Pokud cílová struktura není dostupná, je možné vytvořit homologický model cíle na základě struktury příbuzného proteinu. Za použití struktury biologického cíle se modelují potencionální léčiva u kterých se předpokládá vysoká afinita a selektivita k cíli. To za pomocí programů s grafickým rozhraním k tomu určeným a předpoklady medicinální chemie.\n\nSoučasné metody se dají rozdělit do tří kategorií. První metoda je založená na identifikaci nových ligandů pro vybraný receptor pomocí prohledávání rozsáhlých databází 3D nízkomolekulárních látek s cílem najít takové, které by seděli do vazebného místa receptoru. Toto se provádí pomocí dokovacích programů a metoda je označována jako virtuální screening. Druhá metoda je \"de novo\" návrh nového ligandu. Tímto postupem se ligand vytváří na vazebném místě postupně sestavováním po malých kouscích. Tyto kousky mohou být jak jednotlivé atomy, tak fragmenty molekul. Hlavní výhoda této metody je tvorba zcela nových molekul, které neobsahuje žádná databáze. Třetí metodou je optimalizace známých ligandů hodnocením navržených analogů ve vazebném místě.\n\n"}
{"id": "1548343", "url": "https://cs.wikipedia.org/wiki?curid=1548343", "title": "Hrabiše I. Hrabišic", "text": "Hrabiše I. Hrabišic\n\nHrabiše I., někdy také označovaný jako Hrabiše I. Velký, († 1110) byl český šlechtic z rodu Hrabišiců. \n\nPo nástupu knížete Bořivoje II. v roce 1100 na knížecí stolec, se stal jeho rádcem. V roce 1103 byl podplacen Skarbimírem, aby přiměl Bořivoje II., že má opustit stranu Zbyhněva a v konfliktu o polský trůn vyjádřil podporu Boleslavovi III. Křivoústému. I po vyhnání knížete Bořivoje II. z Čech mu byl věrný, po Bořivojově návratu v roce 1110 se stal správcem Pražského hradu. Poté o něm nejsou žádné zprávy.\n\nHrabiše se narodil pravděpodobně před rokem 1068, jako syn Kojaty I. Hrabišice nebo Všebora II. Hrabišice. Po nástupu Bořivoje II. na český knížecí stolec se stal společně s Protivenem jeho rádcem, snad se stal i palatinem, stejně jako jeho otec Kojata. Mezi Přemyslovci tehdy probíhaly nesváry, na straně Bořivoje II. stál olomoucký údělník Svatopluk, na rozdíl od Oldřicha Brněnského, který vedl proti Bořivojovi odboj. Oldřicha však Bořivoj s pomocí Svatopluka porazil. I když z této doby nejsou o Hrabišovi žádné zprávy, stál pravděpodobně na Bořivojově straně. První zmínka o Hrabišovi pochází až z roku 1103.\n\nTehdy byl Hrabiše společně s Protivenem důležitým členem k sjednání míru mezi Bořivojem II. a polským knížetem Boleslavem III. Křivoústým, který válčil se svým bratrem Zbyhněvem. Zbyhněvovi se podařilo spojit s Bořivojem, Svatoplukem Olomouckým a pomořanským knížetem Svatoborem. V roce 1103 vtrhlo české vojsko Vratislavska a oblehlo hrad Rečen. Boleslav, kterého tato zpráva zastihla při svatbě se Zbyslavou se rozhodl vyjednávat. Vyslal svého vychovatele Skarbimíra, aby vyjednal mír. Skarbimír připomněl Bořivojovi příbuzenství s Boleslavem a nabídl mu tisíc marek. Za Boleslava se také přimluvil Hrabiše s Protivenem, kteří byli Skarbimírem rovněž podplaceni. Nevědomky tak zaseli nesvár, který vyvstal mezi Bořivojem II. a Svatoplukem.\n\nSvatopluk totiž nedostal z peněz nic a uraženě pokračoval v podpoře Zbyhněva. V roce 1106 vyslal do Čech člověka, který obvinil velmože ze zrady proti Bořivojovi. Bořivoj se o této zradě dozvěděl a rozhodl se je zajmout.\n\nVršovci se uchýlili k Vladislavovi, bratrovi knížete Bořivoje, který se přidal na stranu Svatopluka. Oslabený Bořivoj neměl proti Svatoplukovi šanci. Byl svržen z knížecího stolce a 14. května roku 1107 se vlády chopil Svatopluk.\nV letech 1107 až 1109, kdy českému knížectví vládl Svatopluk se o Hrabišovi nedochovaly žádné zprávy. Snad odešel společně s Bořivojem a jeho mladším bratrem Soběslavem do exilu. Bořivoje se pokusil na svojí stranu získal římského kráre Jindřicha V., nakonec však musel Bořivoj II. utéct do Polska k Boleslavovi III.\n\nNová naděje Bořivojovi přišla po Svatoplukově smrti v roce 1109. Tehdy se Bořivoj společně s vojskem z Polska a Grojče vydal do Čech. Pravděpodobně se ve vojsku nacházel i Hrabiše. Bořivoj využil Vladislavovy nepřítomnosti a na Štědrý den obsadil Prahu i Pražský hrad. Bořivoj se však brzy z Pražského hradu stáhl na Vyšehrad a péči o své přívržence a Pražský hrad svěřil Hrabišovi.\n\nVladislav, protivník Bořivoje v boji o pražský stolec jednal však také rychle. Jindřichovi V. poslal do Řezna pět set hřiven stříbra a sám se pokusil zaútočit na Pražský hrad. Hrabiše však brány neotevřel. Po několika dnech boje se však prostředníkem boje o český stolec stal Jindřich V., jenž svolal sněm do Rokycan, kde bez rozmyslů určil za českého knížete Vladislava. Bořivoj byl společně s Václavem Grojčským uvězněn na hradě Hammerstein. Osud Bořivojových přívrženců, ale nechal Jindřich v rukou Vladislava. Jan, jeden z Vršovců byl zbaven zraku a nosu, vůdce vzbouřenců Přivitan byl vypovězen ze země. Jestli se Hrabiše s Vladislavem domluvil, nebo uprchl ze země není známo. Až do roku 1158 se však žádný Hrabišic nikde v pramenech neobjevuje. \n\nLze se dohadovat, kdo byl otcem Hrabiše, jelikož kronikář Kosmas nezmiňuje jméno Hrabišova otce. Snad to byl Kojata, který nebyl u českých knížat příliš oblíbený. Mohl jím být ale také Všebor II. Hrabišic. Nejsou známy ani žádné jiné příbuzenské vztahy mezi ostatními předáky 12. století. Jeho bratrem či bratrancem mohl být Kojata II. Hrabišic, mohl však být i Hrabišovým synem. Jeho vnukem byl Gerard, který zahynul v roce 1158 při obléhání Milána. Josef Žemlička soudil, že byl otcem Hrabiše II., podle historika Tomáše Velímského je to však nepravděpodobné. Hrabišovým příbuzným mohl být také Olen, bojovník který v roce 1121 bojoval u Přimdy. Olen se do rodiny Hrabišicl zřejmě přiženil.\n\n\n"}
{"id": "1548344", "url": "https://cs.wikipedia.org/wiki?curid=1548344", "title": "Henrikas Radauskas", "text": "Henrikas Radauskas\n\nHenrikas Radauskas (23. dubna 1910 – 27. června 1970) byl litevský básník, překladatel a první litevský modernista. \n\nHenrikas Radauskas, stejně jako jeho bratr-dvojče Bruno Radauskas, se narodil v rodině Bernarda Radauskase a Amálie Kieragga Radauskienė. Rodina se kvůli lepším zdravotním podmínkám rozhodla, že Amalija dvojčata porodí v Krakově, kde také žila porodní asistentka – sestra Amalije. Po narození dětí se rodina vrátila zpět do Litvy, do vesnice Gikoniai. Dvojčata byla jedinými dětmi Bernarda a Amálie. Henrikova matka, která pocházela z východního Pruska, byla napůl Němka, napůl Polka, díky čemuž děti plynule hovořily litevsky, německy a polsky. Během první světové války žil v Novo-Nikolajevsku (nyní Novosibirsk, Sibiř) v Rusku, kde také navštěvoval základní školu. V roce 1921 se vrátil do Litvy. Vystudoval gymnázium ve městě Panevėžys, kde také později absolvoval učitelský seminář. Jeden rok vyučoval na základní škole v Kazokiškės. \n\nVystudoval litevský, německý, ruský jazyk a literaturu na Fakultě humanitních věd na Univerzitě Vytautase Velikého. Mezi lety 1937–1941 působil u Vydavatelské komise při Ministerstvu školství v Kaunasu. V roce 1944 se přestěhoval na západ, žil rok v Berlíně, odkud se následně přesunul do Reutlingenu. V roce 1949 se přestěhoval do Spojených států, bydlel v Baltimoru a v Chicagu. Od roku 1959 se věnoval práci v Kongresové knihovně ve Washingtonu. \n\nVe Washingtonu zemřel a je zde také pohřben. \n\nHenrikas je jedním z nejslavnějších představitelů litevského modernismu. Jeho poezie se vyznačuje rozmanitostí barev, obrazů a zvuků. Radauskas ve své poezii hledá krásu, snaží se vyvolat emoce, hledá význam umění v přírodě, prostředí a domácnosti. \n\nSnažil se svou tvrobou od ostatních umělců odlišovat. Chtěl, aby jeho tvorba byla originální, nechtěl pouze kopírovat. Jeho básně je proto obtížné připsat pouze jednomu určitému proudu.\n"}
{"id": "1548347", "url": "https://cs.wikipedia.org/wiki?curid=1548347", "title": "Křemže (nádraží)", "text": "Křemže (nádraží)\n\nKřemže je železniční stanice ve východní části městyse Křemže, umístěné v místní části Mříč, v okrese Český Krumlov v Jihočeském kraji nedaleko Křemžského potoka. Leží na jednokolejné neelektrifikované trati 194. \n\n19. listopadu 1891 otevřela Rakouská společnost místních drah \"ÖLEG\" odbočnou trať z Rožnova, odkud od roku 1871 vedla trať spojující České Budějovice a Linec, do Kájova. Stanice v Křemži na této trase vznikla dle typizovaného stavebního vzoru nádražních budov \"ÖLEG\". Železniční spojení bylo 4. července 1892 prodlouženo do Nové Pece a roku 1910 do stanice Černý Kříž.\n\nProvoz zajišťovaly od začátku Císařsko-královské státní dráhy (\"kkStB\"), roku 1894 byla trať zestátněna, po roce 1918 pak správu přebraly Československé státní dráhy, od roku 1993 byly provozovatelem České dráhy, od roku 2008 tuto povinnost převzala Správa železniční dopravní cesty (nynější Správa železnic).\n\nV roce 2015 prošla celá trať rekonstrukcí, v rámci které byla ve stanici původní hranová nástupiště nahrazena ostrovním, zároveň byla ve stanici zrušena služba a stanice je nyní ovládána z Kájova.\n\nVe stanici zastavují pravidelné osobní vlaky, jejichž dopravcem je od prosince 2017 GW Train Regio.\n\nV období druhé světové války byla ze stanice vyvedena úzkokolejka, tzv. Kantorská dráha, sloužící při těžbě kovů v nedaleké lokalitě Perk. Po válce byla dráha snesena.\n\nNachází se zde jedno ostrovní nekryté nástupiště, k příchodu k vlakům slouží přechod přes kolej.\n\n"}
{"id": "1548350", "url": "https://cs.wikipedia.org/wiki?curid=1548350", "title": "NGC 7837", "text": "NGC 7837\n\nNGC 7837 je spirální galaxie v souhvězdí Ryby. Její zdánlivá jasnost je 14,6 a úhlová velikost 0,4′ × 0,3′. Vzdálená je 492 milionů světelných let, její skutečný průměr je 60 tisíc světelných let. S galaxií NGC 7838 tvoří interagující pár galaxií, který je zařazen v Arpově katalogu s číslem 246. Objekt objevil 29. listopadu 1864 Albert Marth.\n\n"}
{"id": "1548351", "url": "https://cs.wikipedia.org/wiki?curid=1548351", "title": "Ermesinda Lucemburská (1143)", "text": "Ermesinda Lucemburská (1143)\n\nErmesinda Lucemburská ( \"Ermesinde de Luxembourg\", 1080 – 24. června 1143) byla namurská markraběnka a lucemburská hraběnka z dynastie Lucemburků.\n\nAlžběta se narodila jako starší z dcer lucemburského hraběte Konráda a Klementiny, dcery akvitánského vévody Viléma VII. První manželství s Vojtěchem z Dagsburgu skončilo jeho skonem v roce 1098. Podruhé se provdala za namurského hraběte Godefroye. Manželství bylo požehnáno četným potomstvem, z nějž přežil syn Jindřich, budoucí dědic a tři dcery, které byly výhodně provdány. Roku 1121 Ermesinda s manželem založili premonstrátský klášter Floreffe, kde byli také oba pohřbeni.\n"}
{"id": "1548355", "url": "https://cs.wikipedia.org/wiki?curid=1548355", "title": "Černínský palác (Sněmovní)", "text": "Černínský palác (Sněmovní)\n\nČernínský palác ve Sněmovní ulici (též Sterneggovský palác), jehož průčelí vystupuje do ulice výrazně víc než sousední domy, se nachází proti vchodu do Poslanecké sněmovny parlamentu ČR. Od roku 1958 je památkově chráněn.\n\nDvoupatrový palác se čtyřmi křídly je původně gotický dům, který byl po požáru v roce 1541 přestavěn renesančně. V roce 1628 ho koupil hrabě Heřman Černín z Chudenic.\n\nV letech 1712–1713 byl dům výrazně upraven, přestavbu ve stylu vrcholného baroka provedl František Maxmilián Kaňka a je zvenku patrná na fasádě domu. V roce 1739 Černínové palác prodali císařskému radovi Janu Petrovi Nellemu.\n\nV domě jsou byty a kanceláře. V padesátých letech 20. století tu bydlel např. filmový režisér Václav Krška, po jeho smrti v roce 1970 herec Eduard Cupák. V současné době (2019) je jedním z majitelů Martin Bursík. Kancelář tu má mj. Honorární konzulát Monackého knížectví a je zde také sídlo Liberárně ekologické strany (LES).\n\n"}
{"id": "1548357", "url": "https://cs.wikipedia.org/wiki?curid=1548357", "title": "1960 ve fotografii", "text": "1960 ve fotografii\n\nTento článek popisuje významné události roku 1960 ve fotografii.\n\n\n\n\n"}
{"id": "1548358", "url": "https://cs.wikipedia.org/wiki?curid=1548358", "title": "Kozolupy (nádraží)", "text": "Kozolupy (nádraží)\n\nKozolupy je železniční stanice v jižní části obce Kozolupy v okrese Plzeň-sever v Plzeňském kraji nedaleko řeky Mže. Leží na trati 178. Stanice je elektrifikovaná (25 kV, 50 Hz AC). Díky své poloze slouží též k obsluze nedalekého města Touškov.\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Cheb, podle typizovaného stavebního návrhu. Tehdy nesla stanice název \"Touškov\". 28. ledna 1872 byl s místním nádražím uveden do provozu celý nový úsek trasy z Plzně do Chebu, kudy bylo možno pokračovat po železnici do Německa. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna roku 1967.\n\nStanicí prochází Třetí železniční koridor, vede tudy dvoukolejná trať. V roce 2011 byla dokončena úprava nádraží na koridorové parametry: nachází se zde dvě krytá ostrovní nástupiště s podchody a elektronickým informačním systémem.\n\n"}
{"id": "1548362", "url": "https://cs.wikipedia.org/wiki?curid=1548362", "title": "Hradec nad Moravicí (nádraží)", "text": "Hradec nad Moravicí (nádraží)\n\nHradec nad Moravicí (původně německy \"Grätz\") je dopravna D3 (někdejší železniční stanice) v severní části města Hradec nad Moravicí v okrese Opava v Moravskoslezském kraji poblíž řeky Moravice. Leží na neelektrizované jednokolejné trati 315.\n\nDne 25. června 1905 otevřela společnost \"Místní dráha Opava-Hradec u Opavy\" trať vedoucí z Opavy, kam byla železnice zavedena od roku 1855. Nově postavené nádraží v Hradci zde vzniklo jako koncová stanice, dle typizovaného stavebního vzoru.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno úrovňové nástupiště, k příchodu k vlakům slouží přechody přes kolej.\n\n"}
{"id": "1548364", "url": "https://cs.wikipedia.org/wiki?curid=1548364", "title": "Důl Václav (Krbice)", "text": "Důl Václav (Krbice)\n\nDůl Václav (též \"Rafaeli)\" je zaniklý hnědouhelný důl u obce Spořice v okrese Chomutov. Důl se nacházel asi jeden kilometr severovýchodně od zaniklé vesnice Krbice. V provozu byl v letech 1901–1960 a za dobu jeho existence se v něm vytěžilo asi 4,5 milónu tun uhlí. Po ukončení provozu se dolové pole stalo součástí povrchového lomu Nástup.\n\nNa přelomu let 1900 a 1901 založila skupina čtyř majitelů, které zastupoval drážďanský horní rada Wenzel Poech, asi jeden kilometr severovýchodně od Krbic důl Rafaeli. Pod tímto názvem fungoval až do 28. září 1946, kdy byl přejmenován na důl Václav. V letech 1916–1921 podíly jednotlivých majitelů skoupila společnost Poldina huť. Firma byla v roce 1946 znárodněna a v lednu 1946 se stala součástí národního podniku Spojené ocelárny, n. p. Kladno, ale o roku 1949 se osamostatnila jako národní podnik. V roce 1951 se podnik přejmenoval na Závod Julia Fučíka Chomutov, který byl roku 1958 začleněn do Válcoven trub Chomutov. Důl po celou dobu tvořil součást podniku, ale od 1. ledna 1952 byl organizačně začleněn ke správě dolu Ludmila, který společnosti také patřil. Během následujících let bylo rozhodnuto o rozšíření povrchové těžby uhlí, a protože se důl Václav nacházel v dotčené oblasti, byl 31. března 1960 uzavřen.\n\nPo druhé světové válce se v dole pracovalo jen při ranních částečně odpoledních směnách. Důvodem byla nedostatečná kapacita koupelen a lampárny. Denní produkce uhlí v té době dosahovala okolo 500 tun. Nejproduktivnějším rokem byl rok 1955, kdy se vytěžilo 206 325 tun uhlí. Celkem se v dole Václav mezi lety 1913 a 1959 vytěžilo přibližně 4 394 000 tun.\n\nDůl Václav stával v katastrálním území Krbice. Okolní krajina je součástí Mostecké pánve, konkrétně jejího podcelku Chomutovsko-teplická pánev a okrsku Březenská pánev. Geologické prostředí zde tvořily neogénní písky, štěrky a jíly s podřadně uloženými uhelnými slojemi, které byly odtěženy povrchovým lomem Nástup.\n\nMocnost hlavní uhelné sloje se pohybovala od šesti do deseti metrů a v její spodní části se vyskytovalo méně kvalitní uhlí. Průměrná výhřevnost zdejšího uhlí se pohybovala okolo 3900 kilokalorií. V lokalitě bývala ještě druhá, tzv. Martinská sloj s mocností pět metrů. Nacházela se pod hlavní slojí, od které ji oddělovala šest metrů mocná vrstva jílů. Uhlí z Martinské sloje se těžilo v letech 1920–1929, ale nižší kvalita uhlí a průval vody vedly k jejímu opuštění.\n\nTěžní jáma, hluboká sto metrů, byla dokončena roku 1901. Důl měl nejprve jednu větrnou jámu hlubokou 64 metrů, ale později přibyla druhá s hloubkou 91 metrů. Dopravu uhlí na povrch zajišťoval nejprve parní stroj, který byl roku 1958 (nebo 1938) nahrazen elektrickým pohonem. Vytěžené uhlí se po většinu doby dopravovalo po úzkorozchodné trati do Horní Vsi, kde se překládalo na 800 metrů dlouhou vlečku s normálním rozchodem kolejí, po které se převáželo do Poldiny Huti. Teprve v roce 1942 vlečku nahradila 3,2 kilometru dlouhá lanovka přímo do závodu.\n\nHlavní metodou těžby bylo až do konce druhé světové války ruční komorování na zával na plnou mocnost. Ruční práce byla do roku 1949 opouštěna a postupně ji nahrazovalo pruhové dobývání.\n"}
{"id": "1548365", "url": "https://cs.wikipedia.org/wiki?curid=1548365", "title": "1961 ve fotografii", "text": "1961 ve fotografii\n\nTento článek popisuje významné události roku 1961 ve fotografii.\n\n\n\n\n"}
{"id": "1548366", "url": "https://cs.wikipedia.org/wiki?curid=1548366", "title": "Jānis Ruģēns", "text": "Jānis Ruģēns\n\nJānis Ruģēns (31. srpna 1817 – 14. září 1876) byl lotyšský básník. \n\nOd roku 1850 pracoval jako asistent učitele, kvůli špatnému zdraví ale nemohl pracovat jako samostatný učitel. Pracoval ve farní škole ve Valmieře. Pracoval také jako tlumočník a úředník u okresního soudu ve Valmieře. \n\nRuģēnsovou první publikací byla báseň „Vecs gads“ otisknuta v novinách „Tas Latviešu Draugs“ (Lotyšský přítel), která vyšla . Byl hluboce ovlivněn prózou „Ar acīm redzēts ceļš uz Vidzemes debesīm“ sepsanou v roce 1843 několika jinými publicisty, včetně Ernesta Dinsberga a Jānise Austriņše. Ve svých dílech propagoval myšlenky lotyšského národního obrození. \n\nPublikoval sbírku básní „Dažādu dziesmiņu krājums“ (1862–1863). Ruģēns se proslavil především svými spisy a básněmi jako „Latviešu draugu dziesmas \"(Píseň lotyšských přátel):\" Kad atnāks latviešiem tie laiki“ \"(Kdy Lotyšům nastanou ty časy?)\", „Vēl tagad mūsu tautā“ \"(Stále ještě v naší vlasti)\", „Tāpēc esi latvietis dzimis“ \"(Proto ses narodil Lotyšem)\", které propagovaly myšlenky lotyšského národní obrození a podporovaly národní myšlenky. Ruģēnsovy spisy jsou uloženy v lotyšské Národní knihovně. Roku 1939 vydává rozsáhlou sbírku „Kad atnāks latviešiem tie laiki?“ \"(Kdy Lotyšům nastanou ty časy?)\". Překládal a upravoval díla německých básníků, včetně Johanna Wolfganga von Goetheho, Friedricha Schillera, Ludvigse Ūlandse nebo Heinricha von Kleista. Ve sbírce „Ziemassvētkos“ publikoval báseň („Jūs, bērniņi, nāciet ar priecīgu prāt'“). \n\nZemřel 14. září 1876. \n"}
{"id": "1548378", "url": "https://cs.wikipedia.org/wiki?curid=1548378", "title": "Důl Václav", "text": "Důl Václav\n\nDůl Václav může být:\n\n"}
{"id": "1548379", "url": "https://cs.wikipedia.org/wiki?curid=1548379", "title": "1962 ve fotografii", "text": "1962 ve fotografii\n\nTento článek popisuje významné události roku 1962 ve fotografii.\n\n\n\n\n"}
{"id": "1548380", "url": "https://cs.wikipedia.org/wiki?curid=1548380", "title": "Jan Hybner", "text": "Jan Hybner\n\nJan Hybner (* 4. června 1964 Praha) je český knihař a pedagog.\n\nRoku 1991 nastoupil jako mistr odborné výchovy do knihařské dílny Jedličkova ústavu v Praze, kde působil do roku 1993. Od roku 1993 vede ateliér knižní vazby na Vysoké škole uměleckoprůmyslové v Praze. Mezi lety 1999 a 2009 vydává časopis \"Přítelík\", zpravodaj studentů ateliérů ilustrace, grafiky a písma sdružených v Kroužku přátel leporela. Časopisu vyšlo devět čísel a přispěla do něj řada tehdejších studentů VŠUP i umělců starší generace, například grafik Jiří Rathouský. Kromě Vysoké školy uměleckoprůmyslové působí také na Univerzitě v Hradci Králové nebo na Pedagogické fakultě Univerzity Karlovy, kde získal doktorský titul za disertační práci \"Knižní vazba Evropy a Dálného východu jako zdroj výuky na středních a vysokých výtvarných školách\". Spolu s Vladimírou Šturmovou tvoří sdružení Wildpapers.\n\nMá ženu a čtyři děti. Žije v Halounech.\n\n\n"}
{"id": "1548382", "url": "https://cs.wikipedia.org/wiki?curid=1548382", "title": "Chrpa", "text": "Chrpa\n\nChrpa (\"Centaurea\") je rozsáhlý rod rostlin z čeledi hvězdnicovitých, zahrnující v různých zdrojích 350–730 druhů. Rozšířen je především v Evropě, ve Středomoří a v jihozápadní Asii. V České republice se v 21. století vyskytuje více než 20 druhů chrp (a řada menších taxonů a kříženců), z nichž některé jsou zdomácnělými archeofyty či neofyty. Patří k determinačně nejobtížnějším skupinám rostlin, především kvůli rozsáhlému křížení, a ani jeho celkové systematické pojetí není dosud definitivně ustáleno.\n\nRod patří v rámci čeledi hvězdnicovitých do podčeledi \"Carduoideae\", tribu \"Cardueae\" a subtribu \"Centaureineae\", kde jsou jeho blízkými příbuznými například rody světlice (\"Carthamus\"), parcha (\"Rhaponticum\"), chrpinka (\"Crupina\"), srpovník (\"Klasea\") nebo srpice (\"Serratula\"). Patří k taxonomicky a determinačně k nejobtížnějším skupinám rostlin a pojetí rodu se v průběhu lidského poznání proměňovalo. V současné taxonomii je rod členěn do tří podrodů, jež lze brát i jako samostatné rody: podrod \"Lopholoma\" zahrnuje 80–100 druhů s velkými úbory a výrazně členěnými listy (u nás chrpa čekánek); podrod \"Cyanus\" má 40–50 druhů s převážně modrými květy, celistvými listy a třásnitým lemem listenů (v ČR 4 modře kvetoucí druhy); a konečně nejobsáhlejší podrod \"Centaurea\" zahrnuje několik stovek druhů v celé škále morfologického bohatství rodu. Vyčleněny do samostatných rodů byly fylogenetickými studiemi nynější rody \"Rhaponticoides\" a \"Psephellus\" (chrpinec), naopak jiné i morfologicky odlišné rody byly do něho vřazeny, mimo jiné rod benedikt (\"Cnicus\") se známým zástupcem benediktem lékařským (\"Cnicus benedictus\", v aktuální platné taxonomii \"Centaurea benedicta\").\n\nEvolučně patří chrpy k poměrně mladým rostlinám; odhaduje se, že k rozdělení tří podrodů došlo zhruba před 15 miliony let v miocénu, zatímco jednotlivé recentní druhy vznikaly až během klimatických výkyvů ve čtvrtohorách.\nVývojovým centrem rodu je Přední Asie (Turecko, Zakavkazí, Írán), hlavní oblasti diverzity chrp dále zahrnují oblast Středomoří a Střední Asii. Střední Evropa leží již na okraji jejich hlavního areálu, jednotlivé zástupce ale najdeme v celé Evropě včetně Skandinávie a Britských ostrovů. Méně se vyskytují v subsaharské Africe a na Sibiři. V nových oblastech se mnohé druhy často invazně šíří.\n\nChrpy jsou zásadně světlomilné rostliny, vyrůstají tedy převážně na otevřených lokalitách jako jsou louky, stepi, pastviny, meze, kamenité svahy a náspy, lesní lemy a světliny, okraje cest apod., mnohé též na ruderálních stanovištích. Některé druhy jsou plevelnými rostlinami v polních kulturách. Vzhledem k obsahu nektaru v květech patří k dobrým medonosným rostlinám.\nZástupci rodu chrpa jsou jednoleté, dvouleté nebo vytrvalé byliny, mimo území ČR též polokeře a vzácně i keře. Listy jsou v chudé přízemní růžici (za květu často již odumřelé) a střídavě na lodyhách; mohou být jednoduché nebo bohatě členěné. Květenstvím jsou úbory, které vyrůstají jednotlivě nebo shloučeně na koncích větévek, skládají se pouze z trubkovitých květů fialové, modré, žluté či bílé barvy. Lůžko úboru je štětinaté, bez plevek. Zákrovní listeny jsou střechovitě uspořádané, s rozmanitě utvářenými přívěsky, které mohou být různě dlouhé a různě nasazené, celokrajné nebo třásnité, někdy proměněné v ostny; podoba zákrovních listenů a jejich přívěsků je důležitým determinačním znakem. Květy jsou oboupohlavné, po okrajích úboru jalové, cizosprašné; opylovány jsou hmyzem. Plody jsou nažky s paprsčitým chmýrem, někdy i bez chmýru.\n\nZákladní chromozómové číslo x nabývá hodnot 7–12, velmi častá je polyploidie, především diploidie a tetraploidie. Chrpy jsou rostliny s poměrně velkou vnitrodruhovou variabilitou, zástupci jednotlivých podrodů se mezi sebou navíc snadno kříží, a to i zpětně, za vzniku hybridních rojů velmi obtížně rozpoznatelných jedinců s přechodnými morfologickými znaky.\n\n\nNěkteré druhy jsou používány a šlechtěny jako okrasné rostliny, např. chrpa modrá jako letnička nebo chrpa žlutokvětá jako trvalka, také v plnokvětých či různobarevných kultivarech. Lze je používat též k řezu. Jejich medonosnost je využívána včelaři k produkci medu.\n\n"}
{"id": "1548387", "url": "https://cs.wikipedia.org/wiki?curid=1548387", "title": "Náhlík (rozcestník)", "text": "Náhlík (rozcestník)\n\nNáhlík může mít více významů:\n\n\n"}
{"id": "1548392", "url": "https://cs.wikipedia.org/wiki?curid=1548392", "title": "Samuel Chase (politik)", "text": "Samuel Chase (politik)\n\nSamuel Chase (17. dubna 1741, Maryland – 19. června 1811, Maryland) byl signatářem Deklarace nezávislosti Spojených států za stát Maryland a soudcem Nejvyššího soudu Spojených států.\n\nSamuel Chase byl jediným dítětem reverenda Thomase Chaseho (asi 1703–1779), který přišel do Somerset County, aby se stal knězem v novém kostele, a jeho manželky Matildy Walkerové, narozené poblíž města Princess Anne v Marylandu. Samuel se vzdělával doma. Bylo mu osmnáct, když odešel do Annapolis, kde studoval právo u právníka Johna Halla. Do advokátní komory byl přijat v roce 1761 a v Annapolis zahájil právní praxi. Jeho kolegové advokáti mu dali přezdívku “Old Bacon Face”. V květnu 1762 se Chase oženil s Ann Baldwin, dcerou Thomase a Agnes Baldwin. Samuel a Ann měli tři syny a čtyři dcery, z nichž pouze čtyři děti se dožily dospělosti. V roce 1776 Ann zemřela. \n\nV roce 1784 odcestoval Chase do Anglie, aby vyřídil záležitosti s Bank of England. V Anglii se setkal s Hannah Kilty, dcerou Samuela Gilese, berkshireského lékaře. Téhož roku se vzali a měli dvě dcery, Hannah a Elis.\n\nV roce 1762 byl Chase byl vyloučen z debatního klubu Forensic Club v Annapolis pro “extrémně protizákonné a neslušné chování„. V roce 1764 byl zvolen do Maryland General Assembly, ve kterém pracoval dvacet let. V roce 1766 se dostal do sporu s řadou loajalistických členů politického zřízení v Marylandu. Walter Dulany, George Hume Steuart, starosta Annapolisu, pěstitel tabáku a loyalistický politik v koloniální Marylandu, John Brice, další loyalistický politik v Marylandu a jiní publikovali v mimořádném vydání Maryland Gazette Extraordinary z 19. června 1766 článek, ve kterém byl Chase byl obviněn že je ... „horlivý a bezohledný buřič, vůdce davů, hrubý a zapálený zlosyn, toužící po sváru a vytváření frakcí, a narušitel veřejného pořádku“. V otevřeném dopise z 18. července 1766 Chase obvinil Steuarta a ostatní z „marnivosti ... pýchy a arogance“ a z toho, že byli přivedeni k moci „ vlastnictvím majetku, shovívavostí soudů a ovlivňováním lidí, kteří toto město zamořují.“ \n\nByl spoluzakladatelem revoluční organizace Anne Arundel County's Sons of Liberty spolu se svým blízkým přítelem Williamem Pacem. Vedl opozici vůči zákonu Stamp Act 1765. Od roku 1774 až do 1776 byl členem „Annapolis Convention“ (Annapolis Convention fungoval jako provinční vláda kolonie od roku 1774 do roku 1776 během prvních dnů vedoucích k americké revoluci.) Zastupoval Maryland na kontinentálním kongresu, byl znovu zvolen v roce 1776 a podepsal Deklaraci nezávislosti Spojených států. \n\nNa kongresu zůstal do roku 1778. Zapojení Chase do pokusu o zasahování do trhu s moukou pomocí informací získaných jeho pozicí v kongresu vedlo k tomu, že kongres opustil aby nepoškozoval jeho pověst.\nV roce 1786 se Chase přestěhoval do Baltimoru, který zůstal jeho domovem po zbytek života.\n\nV roce 1788 byl jmenován hlavním soudcem District Criminal Court (okresní trestní soud) v Baltimore a pracoval zde až do roku 1796.. \n\nV roce 1791 se stal také hlavním soudcem u Maryland General Court, pracoval zde do roku 1796.\n\nDne 26. ledna 1796 prezident George Washington jmenoval Chasea soudcem Nejvyššího soudu Spojených států. Chase u tohoto soudu pracoval až do své smrti 19. června 1811.\n\nPo volbách v roce 1800 se prezident Thomas Jefferson a Demokratičtí republikáni snažili oslabit vliv federalistů na federální soudy vlády Spojených států. Chase byl obviněn ze zaujatosti a Jefferson se domníval, že by Chase měl být odvolán ze soudcovské funkce. Obvinění Sněmovny reprezentantů mělo osm bodů, přičemž všechny se týkali údajné politické zaujatosti Chase. Senát osvobodil Chase ve všech bodech obžaloby a Chase pracoval u Supreme Court (Nejvyšší soud) až do své smrti v roce 1811. Někteří historici argumentovali, že Chaseovo osvobození byl důležitý precedens pro vznikající nezávislost federálního soudnictví.\n\nV roce 1769 zahájil výstavbu panského sídla, které se stalo známým jako Chase – Lloydův dům, který prodal nedokončený v roce 1771. Dům je nyní národní kulturní památkou. Samuel Chase zemřel na infarkt v roce 1811. Je pohřben V Baltimoru na hřbitově „Old Saint Paul's Cemetery“.\n\n\n\n"}
{"id": "1548394", "url": "https://cs.wikipedia.org/wiki?curid=1548394", "title": "Rífská válka", "text": "Rífská válka\n\nRífská válka mezi koloniální mocností Španělskem (později se připojila Francie) a berberskými kmeny hornaté oblasti Maroka v Rífu probíhala v letech 1920 až 1927. Berbeři, které vedl Muhammad ibn Abd el-Karím, zpočátku způsobili španělským silám několik porážek pomocí partyzánské taktiky a ukořistili evropské zbraně. Po francouzském vojenském zásahu a velkém vylodění španělských jednotek v Al Hoseimě, považovaném za první vylodění v historii, které zahrnovalo použití tanků a letadel, se Abd el-Karím vzdal Francii a byl vykázán do exilu. Dalším prvenstvím války bylo shazování otravných látek z letadel na civilní obyvatelstvo měst, jež praktikovali Španělé. \n\nV roce 1909 rífské kmeny začaly napadat španělské dělníky železných dolů v pohoří Ríf poblíž Melilly, což vedlo k zásahu španělské armády. Vojenské operace v Jebale na západě Maroka začaly vyloděním Španělů v roce 1911. Do roku 1914 Španělsko pacifikovalo velkou část nejvíce násilných oblastí a pomalý proces konsolidace hranic pak kvůli první světové válce trval až do roku 1919. \n\nNásledující rok, po podepsání dohody z Fezu, byla severní část Maroka vyhlášena španělským protektorátem. Rífští domorodci kladli Španělům tuhý odpor, což rozpoutalo několikaletý konflikt. V roce 1921 španělské jednotky utrpěly katastrofální porážku u Anvalu a povstání vedené rífským vůdcem Abd el-Karímem úspěšně postupovalo. Španělé se stáhli na několik opevněných pozic, zatímco Abd el-Karím vyhlásil nezávislý stát, Rífskou republiku. Trvání konfliktu se shodovalo s diktaturou Prima de Rivery ve Španělsku, který převzal velení nad tažením v letech 1924 až 1927. Kromě toho v roce 1925 do konfliktu zasáhli Francouzi a navázali spolupráci se Španělskem. Ta vyvrcholila vyloděním v Al Hoseimě, jež se ukázalo jako bod obratu. Roku byla 1926 oblast pacifikována; Abd-el-Karím se vzdal v červenci 1927 a Španělsko znovu získalo dříve ztracené území. \n\nRífská válka je mezi historiky stále považována za kontroverzní. Někteří v ní vidí předzvěst dekolonizačního procesu v severní Africe. Jiní ji považují za jednu z posledních koloniálních válek, protože to bylo rozhodnutí Španělů dobýt Ríf - nominálně součást jejich marockého protektorátu, ale fakticky nezávislý - jež katalyzovalo vstup Francie do války v roce 1924. Válka zanechala hlubokou stopu jak ve Španělsku, tak v Maroku. Povstání dvacátých let může být interpretováno jako předchůdce alžírské války za nezávislost, která proběhla o tři dekády později. \n"}
{"id": "1548403", "url": "https://cs.wikipedia.org/wiki?curid=1548403", "title": "Radio Romania International", "text": "Radio Romania International\n\nRadio Romania International () je rumunská rozhlasová stanice vysílající do zahraničí. První vysílání proběhlo již v roce 1927. Před rokem 1989 byla stanice známa jako Radio Bukurešť.\n\nVysílá přes krátké vlny, satelit a internet\n"}
{"id": "1548410", "url": "https://cs.wikipedia.org/wiki?curid=1548410", "title": "Nikolaj Džumagalijev", "text": "Nikolaj Džumagalijev\n\nNikolaj Jespolovič Džumagalijev (, ; * 15. listopadu 1952) je sovětský sériový vrah známý jako „železný tesák“ odsouzený za zabití sedmi lidí v Kazašské SSR mezi lety 1979 a 1980.\n\nDžumagalijev zabil a snědl nejméně devět lidí. Za oběti si vybíral většinou ženy z okolí Alma-Aty. Avšak má se za to, že než byl uvězněn zabil více lidí. Byl shledán nepříčetným a izolován v psychiatrické léčebně, odkud však v roce 1989 uprchnul. O dva roky později byl chycen a trest si odpykává dosud.\n\nNarodil se 15. listopadu 1952 ve vsi Uzynagaš v Kazašské SSR kazašskému otci a běloruské matce. Byl jediným synem, třetím ze čtyř dětí. Po skončení deváté třídy nastoupil na dopravní školu a po maturitě byl přidělen na práci do Atyrau. Když mu v roce 1970 bylo osmnáct, byl odveden do Sovětské armády. Sloužil u protichemické jednotky v Samarkandu v Uzbecké SSR. Když mu skončila základní služba, chtěl se stát řidičem a také se přihlásil na vysokou školu; ani v jednom neuspěl. Pak cestoval po Sovětském svazu, viděl Ural, Sibiř, přijel do Murmansku, příležitostně pracoval jako námořník, elektrikář a buldozerista. V roce 1977 se vrátil do Uzynagaše, pracoval jako hasič a tehdy se nakazil syfilidou a trichomoniázou.\n\nS velikou pečlivostí připravoval první vraždu. V lednu 1979 zavraždil ženu na polní cestě nedaleko rodné vsi. Při vyšetřování vypověděl: Lov se mi vždycky líbil, ale tohle bylo poprvé, kdy jsem lovil ženu. Šel jsem po silnici Uzynagaš–Majbulak, uviděl jsem nějakou mladou ženu. Šla sama. Cítil jsem, jak ve mě všechno buší a vrhnul se na ni. Když uslyšela kroky, otočila se, ale popadl jsem ji za krk a táhnul na skládku. Začala se bránit, tak jsem jí nožem proříznul hrdlo.\nTělo zavražděné bylo nalezeno 25. ledna 1979. Začalo vyšetřování, ale vrah nebyl dopaden.\n\nV roce 1979 Džumagalijev spáchal dalších pět vražd. Až 21. srpna v opilosti náhodou postřelil kamaráda hasiče a byl zatčen. V Serbského ústavu mu byla diagnostikována schizofrenie. Za necelý rok byl propuštěn a vrátil se do Uzynagaše. Po návratu spáchal další tři vraždy.\n\nOsudnou se mu stala devátá vražda. Do svého domu pozval pár přátel a jejich přítelkyně. Jednu z nich zabil a začal ji ve vedlejší místnosti rozřezávat. Když hosté do místnosti nahlédli, zděšeně utekli z domu a nahlásili vraždu policii. Policisté nalezli kanibala na kolenou pocákaného krví. Byli v šoku, což umožnilo Džumagalijevovi prchnout. Utekl do hor nahý, pouze se sekerou v ruce. Následujícího dne, 19. prosince 1980, byl zatčen spolu se svým příbuzným.\n\nSoudní proces začal 3. prosince 1981. Protože již dříve byla Džumagalijevovi diagnostikována schizofrenie, byl znovu prohlášen nepříčetným a odeslán k ústavní léčbě do specializovaného zařízení, kde strávil osm let.\n\nSoučasně s Džumagalijevovými zločiny zabíjel v okolí Kišiněva Alexandr Skrynnik. Vraždil ženy a rozřezával jejich těla, části přinesl svému příteli. Hlavu jedné z obětí ukázali v televizi. V Kišiněvu se šířily zvěsti, že lidojed Džumagalijev přišel do moldavského hlavního města. Ale pak byl Skrynnik za zločiny odsouzen k trestu smrti a popraven.\n\n29. srpna 1989 Džumagalijev utekl z automobilu, který jej převážel do běžné psychiatrické léčebny. Dlouho putoval po Sovětském svazu a podle některých zpráv se dopustil řady vražd v Moskvě a v Kazachstánu. Teprve o dva roky později byl zatčen a vrátil se do psychiatrické léčebny.\n\n\n"}
{"id": "1548411", "url": "https://cs.wikipedia.org/wiki?curid=1548411", "title": "Železniční trať Rožňava–Dobšiná", "text": "Železniční trať Rožňava–Dobšiná\n\nŽelezniční trať Rožňava–Dobšiná (v jízdním řádu pro cestující označená číslem 167) je jednokolejná neelektrizovaná trať na Slovensku, která spojuje Rožňavu s Dobšinou.\n\nPři stavbě železnice povodím řeky Slaná v druhé polovině 19. století se uvažovalo o trasování přes Rožňavu a Dobšinou k obci Mlynky, kde by se napojila na Košicko-bohumínskou dráhu. Úsek Lenartovice–Rožňava byl uveden do provozu 1. června 1874 a už 20. července byl dokončen úsek do Dobšiné.\n\nK oživení myšlenky propojit tzv. \"Gemerské spojky\" došlo při zabrání jižních oblastí Slovenska Maďarskem těsně před druhou světovou válkou. Část důležitých železnic připadla okupantům a jednou z možností bylo propojit existující železnice a vytvořit tak nové spojení východ-západ. Mnohé projekty byly rozpracované, ale ukončením války a oživením původních hranic jejich potřeba pominula. Mezi nerealizované se tak dostal i úsek z Dobšiné, který měl dvojicí spirálových tunelů překonat Dobšinský kopec a napojit jižní trať na hlavní spojnici země.\n\nOsobní doprava byla přerušena 2. února 2003.\n\n\n"}
{"id": "1548413", "url": "https://cs.wikipedia.org/wiki?curid=1548413", "title": "1963 ve fotografii", "text": "1963 ve fotografii\n\nTento článek popisuje významné události roku 1963 ve fotografii.\n\n\n\n"}
{"id": "1548414", "url": "https://cs.wikipedia.org/wiki?curid=1548414", "title": "Martin Hála", "text": "Martin Hála\n\nMartin Hála může označovat:\n\n"}
{"id": "1548425", "url": "https://cs.wikipedia.org/wiki?curid=1548425", "title": "Střelba v Petřvaldu", "text": "Střelba v Petřvaldu\n\nStřelba v Petřvaldu se odehrála 8. března 2009 v jednu hodinu ráno v restauraci Sokol. 42letý Makedonec Raif Kačar zastřelil čtyři lidi, kteří v podniku slavili narozeniny jedné z obětí, a poté se pokusil o sebevraždu. Motivem byly osobní spory. Použitá zbraň byla držena nelegálně. Jednalo se o první masovou střelbu (tj. střelbu se 4 a více mrtvými) v moderní historii samostatné ČR.\n\nV noci ze soboty na neděli zhruba v jednu hodinu v noci vstoupil do restaurace Sokol Makedonec Raif Kačar. Tou dobou se v restauračním zařízení nacházelo deset osob, kteří byli na oslavě padesátin. Ihned po vstupu začal pachatel po osazenstvu střílet. Dle policie útočník své oběti na místě doslova popravoval. Střelbu nepřežily čtyři osoby – jeho bývalá přítelkyně, její padesátiletý otec, její matka a současný přítel jeho bývalé přítelkyně.\n\nÚtočník zemřel v ostravské nemocnici na následky zranění o čtyři dny později, 12. března 2009.\n"}
{"id": "1548446", "url": "https://cs.wikipedia.org/wiki?curid=1548446", "title": "1964 ve fotografii", "text": "1964 ve fotografii\n\nTento článek popisuje významné události roku 1964 ve fotografii.\n\n\n\n\n"}
{"id": "1548458", "url": "https://cs.wikipedia.org/wiki?curid=1548458", "title": "Franz Paul Wallis", "text": "Franz Paul Wallis\n\nFranz Anton Paul Graf Wallis von Karighmain (leden 1678 – 18. říjen 1737). Pocházel ze starého irského rodu Wallisů (Walshů), jehož jedna větev z důvodu nábožensko-politického pronásledování opustila rodné panství Carighmain (dnes Carrickmines na jižním předměstí Dublinu) a přešla již roku 1612 do císařských služeb.\n\nFranz Paul byl majitelem stejnojmenného pěšího pluku Wallis. Mezi lety 1716 až 1729 byl velitelem pevnosti Temešvár. V roce 1719 založil Freidorf (dnes součásti Temešváru). Občas byl zástupcem guvernéra Temešvárského Banátu Claudia Florimunda Mercyho. Mezi lety 1727 až 1734 byl guvernérem v Lucemburku. Byl po něm pojmenován Fort Wallis. Od roku 1734 byl gubernátorem v Sedmihradsku se sídlem v Hermannstadtu. V roce 1735 měl hodnost polního podmaršálka a od roku 1736 byl členem Dvorské válečné rady\nJeho otec byl Georg Olivier von Wallis a s manželkou Magdalenou hraběnkou von Attems měli ještě syna Georga. Franz Paul se oženil s Cäcilia von Liechtenstein a manželství bylo bezdětné.\n\n\n"}
{"id": "1548465", "url": "https://cs.wikipedia.org/wiki?curid=1548465", "title": "Ypsilon (rozcestník)", "text": "Ypsilon (rozcestník)\n\nYpsilon může být:\n\n"}
{"id": "1548468", "url": "https://cs.wikipedia.org/wiki?curid=1548468", "title": "1965 ve fotografii", "text": "1965 ve fotografii\n\nTento článek popisuje významné události roku 1965 ve fotografii.\n\n\n\n\n"}
{"id": "1548482", "url": "https://cs.wikipedia.org/wiki?curid=1548482", "title": "Rorýs černý", "text": "Rorýs černý\n\nRorýs černý (\"Cypseloides niger\") je malý pták z řádu svišťounů (Apodiformes). Je rozšířen v Britské Kolumbii v Kanadě přes Spojené státy a Mexiko po Kostariku a Brazílii. Rozšířen je i na Antilách.\n\nMá doutníkovitý tvar těla s dlouhými štíhlými křídly. Šat je tmavě šedý. Mezi vnitřní a vnější částí křídel je kontrast. Ramena jsou zřetelně tmavší než ostatní části křídel. Hlava je světlejší. Má krátký mírně vidlicovitý ocas. Poddruh \"Cypseloides niger costaricensis\" je tmavší a menší než \"Cypseloides niger borealis\".\n\nPotravu hledá v letu v malých hejnech. Živí se hmyzem, létajícími mravenci a brouky. \n\nJejich hnízdiště jsou často poblíž vod. Nejčastěji hnízdí na vysokých útesech, buď nad oceány nebo za vodopády nebo u nich. Hnízdo staví z větviček a mechu slepených dohromady blátem. Pokud mají dostupné kapradí a chaluhy, použijí je ke stavbě hnízda také. Snůška má 1 vajíčko, inkubace trvá 23–27 dní. Nově vylíhlé mládě je pravděpodobně krmeno několikrát denně, ale starší mládě je obvykle pouze jednou denně krmeno každým rodičem, nejčastěji za soumraku. Dospělci nocují na hnízdě nebo v jeho blízkosti. \n\nPo vyhnízdění táhnou ze Severní Ameriky. Zůstává nejasné, kde většina rorýsů černých tráví zimu, ačkoli někteří byli vysledováni daleko na jihu v Brazílii migrujíce až z Colorada. Některé populace rorýsů černých z Antil jsou patrně stálé. V pozdním jaru táhnou na hnízdiště, s coloradskými populacemi nevracejícími se dříve než na konci května až června. Velká hejna rorýsů černých na tahu jsou občas viděna na jaře a na podzim, ale jen velmi vzácně dále na jih od hnízdišť ve Spojených státech.\n\nMéně než 150 hnízdních lokalit rorýse černého je známo ze Spojených států amerických, se 108 (k červenci 2012) známými lokalitami z Colorada. Tyto zahrnují:\n\nMá tři poddruhy:\n\n"}
{"id": "1548499", "url": "https://cs.wikipedia.org/wiki?curid=1548499", "title": "1966 ve fotografii", "text": "1966 ve fotografii\n\nTento článek popisuje významné události roku 1966 ve fotografii.\n\n\n\n\n"}
{"id": "1548525", "url": "https://cs.wikipedia.org/wiki?curid=1548525", "title": "NGC 584", "text": "NGC 584\n\nNGC 584 je eliptická galaxie v souhvězdí Velryby. Její zdánlivá jasnost je 10,5 a úhlová velikost 4,1′ × 2,0′. Je vzdálená 82 milionů světelných let, skutečný průměr je 40 tisíc světelných let. Objevil ji William Herschel 10. září 1785. O sto let později ji 30. listopadu 1885 nezávisle spoluobjevil Lewis Swift a dostala se tak do Index Catalogue pod označením IC 1712.\n\nGalaxie NGC 584 je nejjasnějším členem skupiny galaxií LGG 27 spolu s galaxiemi NGC 586, NGC 596, NGC 600, NGC 615, NGC 636, PGC 5341 a PGC 6190. S galaxií NGC 586 tvoří gravitačně vázaný pár galaxií Holm 45.\n\n"}
{"id": "1548595", "url": "https://cs.wikipedia.org/wiki?curid=1548595", "title": "1967 ve fotografii", "text": "1967 ve fotografii\n\nTento článek popisuje významné události roku 1967 ve fotografii.\n\n\n\n\n"}
{"id": "1548596", "url": "https://cs.wikipedia.org/wiki?curid=1548596", "title": "1968 ve fotografii", "text": "1968 ve fotografii\n\nTento článek popisuje významné události roku 1968 ve fotografii.\n\n\n\n\n"}
{"id": "1548597", "url": "https://cs.wikipedia.org/wiki?curid=1548597", "title": "Francouzské gymnázium v Praze", "text": "Francouzské gymnázium v Praze\n\nFrancouzské gymnázium v Praze (francouzsky Lycée français de Prague) je francouzská mezinárodní škola nacházející se na pražském Smíchově, na adrese Drtinova 304/7. Škola pokrývá úroveň tzv. \"pre-maternelle\" (mateřská škol), přes první a druhý stupeň školy základní, až po lyceum (gymnázium). Výuka probíhá v souladu s oficiálními francouzskými osnovami a zároveň rozvíjí jazyk a kulturu České republiky.\n\nŠkolu spravuje Agentura pro francouzské školství v zahraničí (AEFE). Ta byla zřízena v roce 1999 a k roku 2019 spravuje necelých 500 školských zařízení. Vedení školy také spolupracuje se zaměstnanci Francouzského velvyslanectví v Praze. Přibližně 40 % žáků zde představují Francouzi, 35 % Češi a 10 % bilingvní žáci (děti z českofrancouzských rodin).\n\n\n"}
{"id": "1548601", "url": "https://cs.wikipedia.org/wiki?curid=1548601", "title": "1969 ve fotografii", "text": "1969 ve fotografii\n\nTento článek popisuje významné události roku 1969 ve fotografii.\n\n\n\n\n"}
{"id": "1548603", "url": "https://cs.wikipedia.org/wiki?curid=1548603", "title": "1970 ve fotografii", "text": "1970 ve fotografii\n\nTento článek popisuje významné události roku 1970 ve fotografii.\n\n\n\n\n"}
{"id": "1548604", "url": "https://cs.wikipedia.org/wiki?curid=1548604", "title": "Česko-francouzské vztahy", "text": "Česko-francouzské vztahy\n\nČesko a Francie jsou dva státy nacházející se v Evropě, které spolu nesousedí. První diplomatické kontakty mezi oběma zeměmi se datují od středověku. Oba státy jsou členy NATO a Evropské unie.\n\nFrancie byla první zemí, která dne 28. října 1918 uznala samostatné Československo, a poprvé tak byly navázány bilaterální vztahy. Francie podporovala vojensko-politické spojení Malá dohoda, existující mezi roky 1921–1939, jehož součástí bylo Československo.\n\nDne 25. ledna 1924 byla podepsána \"Smlouva o spojenectví a přátelství mezi Československem a Francií\" (\"Le traité d’aliance et d’amitié entre la Tchécoslovaquie et la France\"). Šlo o smluvní zakotvení spojeneckého vztahu těchto dvou států. Dle ní nebylo možné uskutečnit vzájemnou vojenskou pomoc.\n\nK vojenské pomoci se zavázala až Garanční smlouva z 16. října 1925. Tento dokument vznikl ve spojitosti s Rýnským bezpečnostním paktem. Určoval, že Francie a Československo si poskytnou vojenskou pomoc, stanou-li se cílem nevyprovokované agrese, a to i za situace, že se Rada Společnosti národů (SN) nevyjádří jednomyslně ve věci označení agresora.\n\nV letech 1946 až 1989 byly z geopolitického obě země navzájem v nepřátelském stavu – Československo bylo členem Varšavské smlouvy, Francie členem Severoatlantické aliance.\n\nOd roku 1999 je Česko pozorovacím státem tzv. Frankofonie.\n\nV roce 2004 Francie podpořila vstup České republiky do Evropské unie.\n\nOd roku 2008 rámují spolupráci Česka a Francie strategická partnerství, která jsou realizována prostřednictvím několikaletých „Akčních plánů“. Toto partnerství bylo iniciováno především českým předsednictvím Evropské unie v roce 2009.\n\n\nV Praze se nachází Francouzské lyceum, sloužící jako mateřská školka, základní škola a lyceum (gymnázium).\n\nV roce 2018 Česko do Francie vyvezlo zboží za 8744 mil. EUR, Francie do Česka zboží za 5054 mil. EUR. Největší vývoz z Česka je z oblasti dopravy a cestovního ruchu. Francie nejvíc dováží z oblastí: odborné služby a poradenské služby v oblasti řízení, doprava a cestovní ruch.\n\nNejvýznamnější položky českého vývozu do Francie jsou osobní automobily (30,3 %), komponenty výpočetní techniky (12,4 %), elektrická zařízení (10,5 %), kovové výrobky (5,7 %) a průmyslové stroje (2,9 %). Nejvýznamnější položky francouzské dovozu do Česka jsou osobní automobily (13,7 %), kovové výrobky (9,5 %), elektrická zařízení (7,2 %) a léčiva (6,6 %).\n\n\n"}
{"id": "1548606", "url": "https://cs.wikipedia.org/wiki?curid=1548606", "title": "Saint Clair Cemin", "text": "Saint Clair Cemin\n\nSaint Clair Cemin (* 24. září 1951) je brazilský sochař. Narodil se v Cruz Alta a v letech 1975 až 1978 studoval na École nationale supérieure des beaux-arts v Paříži. Nedlouho poté se přestěhoval do New Yorku a vydělával si mimo jiné tesařstvím. Jeho první sochařská výstava nesla název \"The Granny Ashtray\". Později působil v Egyptě a znovu v Paříži, nakonec se však vrátil zpět do New Yorku. Jeho díla se nachází například ve sbírkách Muzea amerického umění Whitneyové (New York), Fonds national d'art contemporain (Paříž) a Muzea současného umění (Los Angeles).\n\n"}
{"id": "1548609", "url": "https://cs.wikipedia.org/wiki?curid=1548609", "title": "1971 ve fotografii", "text": "1971 ve fotografii\n\nTento článek popisuje významné události roku 1971 ve fotografii.\n\n\n\n\n"}
{"id": "1548610", "url": "https://cs.wikipedia.org/wiki?curid=1548610", "title": "1972 ve fotografii", "text": "1972 ve fotografii\n\nTento článek popisuje významné události roku 1972 ve fotografii.\n\n\n\n\n"}
{"id": "1548611", "url": "https://cs.wikipedia.org/wiki?curid=1548611", "title": "Gary Stephan", "text": "Gary Stephan\n\nGary Stephan (* 1942 Brooklyn) je americký malíř a sochař. Studoval industriální design na Parsonsově škole designu a Prattově institutu. Roku 1965 se odstěhoval do San Francisca, kde v roce 1967 absolvoval Sanfranciský umělecký institut. Po návratu do New Yorku působil jako asistent Jaspera Johnse. Vystavuje jak v USA, tak i v Evropě. Vystavovat začal koncem šedesátých let. Jeho dílo bylo vystavováno například v Drawing Center, Metropolitním muzeu umění, Muzeu amerického umění Whitneyové a Aldrichově muzeu současného umění.\n\n"}
{"id": "1548612", "url": "https://cs.wikipedia.org/wiki?curid=1548612", "title": "Fiamignano", "text": "Fiamignano\n\nFiamignano je italská obec v provincii Rieti v oblasti Lazio. Žije zde obyvatel.\n\nObec leží na jihovýchodě provincie Rieti u jejích hranic s provincií L'Aquila, tedy i u hranic regionu Lazio s regionem Abruzzo.\n\nZdroj: \n\n"}
{"id": "1548613", "url": "https://cs.wikipedia.org/wiki?curid=1548613", "title": "John Chamberlain", "text": "John Chamberlain\n\nJohn Chamberlain (16. dubna 1927 Rochester – 21. prosince 2011 New York) byl americký sochař. V letech 1943 až 1946 působil v námořnictvu. V letech 1951 až 1952 studoval na Institutu umění v Chicagu a v letech 1955 až 1956 na Black Mountain College. Následně se usadil a začal pracovat v New Yorku. Své sochy často vytvářel ze starých automobilů. Svou první velkou sólovou výstavu měl v New Yorku v roce 1960. Jeho díla se nachází například ve sbírkách pařížského Centra Pompidou, mnichovského Muzea Brandhorstových či newyorského Guggenheimova muzea. V letech 1977 až 1986 byla jeho manželkou Lorraine Belcher. V roce 2000 si vybudoval studio na ostrově Shelter Island. Zemřel roku 2011 ve věku 84 let.\n"}
{"id": "1548616", "url": "https://cs.wikipedia.org/wiki?curid=1548616", "title": "Edward Ruscha", "text": "Edward Ruscha\n\nEdward Ruscha (* 16. prosince 1937 Omaha) je americký pop-artový malíř a fotograf. Narodil se v Omaze v Nebrasce, ale dlouhodobě žil v Oklahoma City a v roce 1956 se přestěhoval do Los Angeles, kde studoval na Chouinardově uměleckém institutu (1956–1960). Roku 1962 se účastnil významné pop-artové výstavy \"New Painting of Common Objects\". Později pracoval pro magazín \"Artforum\" (1965–1969) a byl hostujícím profesorem na Kalifornské univerzitě v Los Angeles (1969). Mezi jeho významná díla patří například kniha \"Twentysix Gasoline Stations\" (1963), která obsahuje fotografie 26 čerpacích stanic. Později vydal několik dalších uměleckých knih. Je držitelem Ceny za kulturu Německé fotografické společnosti za rok 2006, stejně jako řady dalších ocenění.\n\nKlíčovou roli v kariéře Edwarda Rusche hrála fotografie, počínaje obrazy, které udělal během cesty do Evropy se svou matkou a bratrem v roce 1961. Za zmínku stojí více než tucet knih, které představují přesně to, co jejich tituly popisují. Jeho fotografie jsou přímočaré, dokonce mrtvé, v zobrazení předmětů, o nichž se obecně neví, že mají estetické vlastnosti. Na příklad jeho série fotografií \"Products\" obsahuje například krabici s rozinkami Sunmaid, saponát Oxydol, nebo plechovku s terpentýnem Sherwin Williams v relativně formálních zátiších. Tyto fotografie, které většinou neobsahují lidskou přítomnost, zdůrazňují základní formu struktury a její umístění v zastavěném prostředí. Ruschova fotografická díla jsou nejčastěji založena na jeho konceptech nebo knihách se stejným nebo podobným názvem. Ruscha přepracoval negativy šesti fotografií ze své knihy \"Every Building on Sunset Strip\". Umělec pak řezaů a maloval přímo na negativy, což vedlo k fotografiím, které vypadají jako vybledlý černobílý film. Řada \"Tropical Fish\" (1974-1975) představuje případ, kdy fotografický obraz byl přímo použit v jeho grafické práci, kde Ruscha měl k dispozici fotografa Malcolma Lublinera při dokumentování běžných domácích předmětů.\n\n\n"}
{"id": "1548622", "url": "https://cs.wikipedia.org/wiki?curid=1548622", "title": "Sebastian Castellio", "text": "Sebastian Castellio\n\nSebastian Castellio (francouzský \"Sébastien Castellion\" nebo \"Châteillon;\" 1515 Saint-Martin-du-Fresne v Savojsku – 29. prosince 1563 v Basileji) byl francouzský humanistický učenec, filozof a protestantský teolog. Jako obránce svobody vyznání a svědomí proti Janu Kalvínovi vytvořil ve svých spisech teorii náboženské a všeobecné duchovní tolerance. Vytvořil překlad bible do latiny (vydáno r. 1551) a do franštiny (1555). \n"}
{"id": "1548625", "url": "https://cs.wikipedia.org/wiki?curid=1548625", "title": "Woimbey", "text": "Woimbey\n\nWoimbey je francouzská obec v departementu Meuse v regionu Grand Est. Žije zde obyvatel.\n\nPo severovýchodním okraji území obce protéká řeka Máza (Meuse).\n\n"}
{"id": "1548626", "url": "https://cs.wikipedia.org/wiki?curid=1548626", "title": "Pravoslaví v Ázerbájdžánu", "text": "Pravoslaví v Ázerbájdžánu\n\nPravoslaví v Ázerbájdžánu je druhá nejrozšířenější církevní skupina v Ázerbájdžánu. Území Ázerbájdžánu spadá pod jurisdikci eparchie Baku ruské pravoslavné církve.\n\nPrvní pravoslavný kostel v Baku byl postaven roku 1815, později byly vystaveny v Gandže a Šamachi.\n\nRoku 1905 byla v zřízena bakuská eparchie. Sověté potlačovali duchovenstvo bakuské diecéze, ale již v roce 1944 byly otevřeny dva kostely.\n\nRoku 2011 se v Ázerbájdžánu nacházelo 6 pravoslavných chrámu, tři z nich spadají pod jurisdikci Ruské pravoslavné církve a další pod jurisdikci Gruzínské pravoslavné církve.\n\nRoku 2001 během návštěvy moskevského patriarchy Alexije II. projevila Udinská komunita přání k připojení svých lidí k Ruské pravoslavné církvi. Z tohoto přání nevzešel žádný výsledek a komunita zůstala osamostatněná.\n\nDne 28. května 2003 byla vytvořena Albánsko-Udinská křesťanská komunita. Předsedou komunity se stal Robert Mobilea. Komunita vedla k obnově starověkého kišského chrámu v Şəki. Roku 2006 byla dokončena obnova dalšího udinského chrámu. Komunita dále pokračovala v obnově dalších chrámu v Ázerbájdžánu.\n\nRoku 2006 biskup Baku a Kaspického moře Alexander (Iščein) uvedl že pravoslavné bohoslužby se budou konat v udinských chrámech a kněží působící v chrámu byli vyškoleni v ruských církevních školách. I přes to že se ruská církev zúčastňovala některých slavnostních událostí udinské komunity, stále to nepřineslo vstup k Ruské pravoslavné církvi.\n\nPodle statistik je byzantská tradice rozšířená mezi 2,3% populace (209,7 tisíc lidí).\n"}
{"id": "1548628", "url": "https://cs.wikipedia.org/wiki?curid=1548628", "title": "Poggio Bracciolini", "text": "Poggio Bracciolini\n\nGianfrancesco (nebo Giovanni Francesco) Poggio Bracciolini (latinský \"Poggius (Florentinus)\"; 11. února 1380 dnešní Terranuova Bracciolini – 30. října 1459 Florencie) byl jedním z nejslavnějších humanistů italské renesance. Byl jedním z průkopníků humanistického hnutí, protože znovu objevil některá důležitá díla starověku a znovu je zpřístupnil evropským intelektuálům. Významný je též jeho příspěvek k vývoji latinky; je považován za vynálezce humanistického písma.\n\nJako papežský tajemník byl přítomen na kostnickém koncilu. Do doby jeho tamního pobytu spadá list, který napsal jako očitý svědek odsouzení a popravy mistra Jeronýma Pražského svému příteli Leonardovi z Arezza. \n\n\n \n"}
{"id": "1548630", "url": "https://cs.wikipedia.org/wiki?curid=1548630", "title": "Zama", "text": "Zama\n\nZama () je město v prefektuře Kanagawě v Japonsku. K roku 2019 v ní žilo přes 130 tisíc obyvatel.\n\nZama leží na severovýchodě prefektury Kanagawy. Tečou přes ni mimo jiné řeky Sagami a Hikidži. Na severu hraničí se Sagamiharou, na západě s Acugi, na jihu s Ebinou a východě s Jamatem.\n\nV září 1948 získala Zama samostatnost oddělením od Sagamihary, jejíž součástí byla od roku 1941. K povýšení na město došlo 1. listopadu 1971.\n\n"}
{"id": "1548635", "url": "https://cs.wikipedia.org/wiki?curid=1548635", "title": "Marie Bourbonská", "text": "Marie Bourbonská\n\nMarie Bourbonská (1315–1387) byla císařovnou chotí Roberta z Taranta, titulárního latinského císaře z Konstantinopole. V letech 1359 až 1370 vládla jako baronka z Vostitsy.\n\nMarie se narodila jako dcera vévody Ludvíka I. Bourbonského a Marie z Avesnes. Byla mladší sestrou bourbonského vévody Petra a starší sestrou hraběte Jakuba I. z La Marche.\n\nJejími prarodiči byli hrabě Robert z Clermontu a Beatrix z Bourbonu a hrabě Jan II. Holandský a Filipa Lucemburská.\n\nDne 29. listopadu 1328 byla v Château de Bourbon zasnoubena s Guyem z Lusignanu, titulárním galilejským knížetem, synem Huga IV. Kyperského a jeho první manželky Marie z Ibelinu. 20. prosince 1328 byli snoubenci v zastoupení oddáni. Kronika z Amadi zachytila Mariin příjezd do Famagusty v Kyperském království v červnu 1329. Dne 31. ledna 1330 se Marie za Guye \"in person\" v Santa Sofii v Nikósii provdala.\n\nHugo z Lusignanu, jejich jediný známý syn, se narodil kolem roku 1335. Mariin manžel byl v letech 1336 až 1338 kyperským konstáblem. V roce 1343 Guy z Lusignanu zemřel. Marie nesměla až do roku 1346, kdy jí to dovolil její tchán, opustit Kypr.\n\nV roce 1346 opustila Marie i se synem Kypr. V roce 1347 se usadila v Neapoli v Neapolském království na dvoře královny Johany I. Neapolské. 9. září 1347 se Marie podruhé provdala za Roberta z Taranta, bratrance královny Johany. Její nový manžel si činil nároky na Latinské císařství, zatímco držel knížectví Taranto a Achajské knížectví. Byl také generálním kapitánem neapolské armády.\n\nBrzy byli na několik let odděleni. Královna Johana byla hlavní podezřelou z přípravy vražedného atentátu na svého prvního manžela Ondřeje, vévodu z Kalábrie. 3. listopadu 1347 Ludvík I. Uherský, starší bratr Ondřeje, napadl na odplatu Apeninský poloostrov. Zatímco královně Johaně a jejímu druhému manželovi Ludvíkovi z Taranta, mladšímu bratrovi Roberta, se podařilo utéct z Neapole, Robertovi ne. Ve městě Aversa byl zatčen. V roce 1348 dosáhla Apeninského poloostrova černá smrt, která donutila Ludvíka Uherského a jeho armádu k návratu do Uherska. Robert byl mezi vězni, kteří Ludvíka I. následovali. Asi čtyři roky strávil v zajetí a k manželce do Neapole se vrátil v březnu 1352.\n\nV roce 1353 Robert zahájil tažení v Jónském moři a pokusil se obnovit svou autoritu nad řadou Jónských ostrovů. V roce 1354 se mu podařilo získat kontrolu nad ostrovy Korfu, Kefalonia a Zakynthos. Před návratem do Neapole přidal mezi své tituly nově vytvořený titul vévody z Lefkady. Marie využila Robertova tažení a v roce 1359 se ujala baronství Vostitsa a Nivelet.\n\nDne 10. září 1364 Robert z Taranta zemřel. Jejich manželství zůstalo bezdětné a Robertovým legitimním dědicem se stal jeho mladší bratr Filip. Marie však následnictví zpochybnila. V roce 1364 Marie vlastnila v Achájském knížectví šest hradů, a tak ovládala značnou část knížectví. Podržela si titul achájské kněžny a určila svým dědicem vlastního syna Huga. Hugo si stále nemohl nárokovat kyperský trůn, ale jeho strýc Petr I. jej v roce 1365 jmenoval galilejským knížetem. V roce 1366 vtrhl Hugo v čele 12 000 žoldáků na Peloponés a zahájil achájskou občanskou válku.\n\n17. ledna 1369 byl král Petr Kyperský zavražděn třemi svými vlastními rytíři ve své vlastní posteli v paláci La Cava v Nikósii. Novým králem se stal jeho syn Petr II. Hugo však ve strýcově smrti spatřil další příležitost nárokovat si kyperský trůn, a tak opustil Peloponés a odjel do Nikósie, čímž se prakticky vzdal svého peloponéského tažení. Marie pokračovala v občanské válce do roku 1370. Protože se jí nepodařilo dosáhnout vítězství, prodala Marie svá práva Filipovi II. za 6 000 zlatých. Baronství Vostitsa a Nivelet prodala Neriovi I. Acciaiolimu, pozdějšímu athénskému vévodovi. Ponechala si pouze Kalamatu.\n\nHugo z Lusignanu se oženil s Marií de Morphou, dcerou Jana de Morphou, hraběte z Rouchy, manželství však zřejmě zůstalo bezdětné. Hugo zemřel kolem 1385. Marie ve své poslední vůli jmenovala svým dědicem svého synovce Ludvíka II. Bourbonského.\n"}
{"id": "1548637", "url": "https://cs.wikipedia.org/wiki?curid=1548637", "title": "Arturo Sosa", "text": "Arturo Sosa\n\nArturo Marcelino Sosa Abascal (* 12. listopadu 1948 Caracas) je venezuelský jezuita, od 14. října 2016 generální představený Tovaryšstva Ježíšova.\n\nSosa vystudoval filozofii na Katolické univerzitě Andrése Belly a doktorské studium politologie na Venezuelské centrální univerzitě. Kromě španělštiny hovoří anglicky, italsky a trochu francouzsky. \n\nArturo Sosa byl vysvěcen na kněze v roce 1977, jedenáct let po vstupu do jezuitského řádu. Předtím, než byl zvolen nástupcem generálního představeného Adolfa Nicoláse, byl v letech 1996 až 2004 odpovědný za koordinaci venezuelského sociálního apoštolátu. Zastával univerzitní učitelské funkce na několika venezuelských univerzitách a publikoval několik studií o politice a historii své země. V roce 2014 byl požádán, aby se přestěhoval do Říma a byl pověřen správou řádových domů a meziprovinciální koordinací činnosti řádu. \n\nV roce 2017 vzbudil celosvětovou pozornost svými slovy o možné nepřesnosti Evangelií citujících slova Pána Ježíše Krista a že Satan je pouze symbolická postava, která ve skutečnosti neexistuje. \n"}
{"id": "1548642", "url": "https://cs.wikipedia.org/wiki?curid=1548642", "title": "Tři muži ve člunu", "text": "Tři muži ve člunu\n\nTři muži ve člunu, v anglickém originále \",\" je nejznámější humoristický román anglického spisovatele Jerome Klapky Jeromeho. Poprvé vyšel roku 1889. \n\nPojednává o prázdninové plavbě tří přátel po Temži, spolu se psem Montmorencym (proto má kniha někdy podtitul \"To Say Nothing of the Dog – O psu nemluvě\"). Kniha byla původně zamýšlena jako cestopis, ale nakladatelský redaktor Jeromeho přesvědčil, aby z knihy vypustil faktografické pasáže a naopak vsadil na humor. Tři hrdinové knihy byli inspirováni samotným Jeromem a jeho dvěma skutečnými přáteli, manažerem banky Barclays Georgem Wingravem a zakladatelem londýnského polygrafického průmyslu Carlem Hentschelem. Všichni tři přátelé skutečně často jezdili na vodu. Jen pes Montmorency je zcela smyšlený. \n\nAčkoli konzervativní kritika odsuzovala vulgaritu a příliš dělnický jazyk románu, měl okamžitý úspěch u čtenářů, jen za prvních deset let se ho prodalo v Británii 202 000 výtisků, což Jeromeho zbavilo jakýchkoli finančních starostí. Autorův nakladatel to ironicky komentoval: „Nechápu, co lidé se všemi těmi výtisky dělají. Často si myslím, že je jedí.“ Napsal také volné pokračování o cyklistickém výletě tří přátel po Německu a Rakousku-Uhersku (včetně Prahy) nazvaný \"Three Men on the Bummel\" (česky \"Tři muži na toulkách\"), který vyšel roku 1900. \n\nRomán \"Tři muži ve člunu\" byl též několikrát zfilmován, prvně již v němé éře, v roce 1920. K nejslavnějším patří britská verze z roku 1956, vlastní filmovou podobu natočili ovšem i Němci nebo Rusové. Zajímavostí je, že první český překlad \"Tří mužů ve člunů\" udělal budoucí protektorátní prezident Emil Hácha. O popularitě knihy v českém prostředí svědčí i to, že se v roce 2009 umístila v anketě České televize \"Kniha mého srdce\", která hledala nejoblíbenější knihu českých čtenářů, na 66. místě. \n\n"}
{"id": "1548645", "url": "https://cs.wikipedia.org/wiki?curid=1548645", "title": "Arnancourt", "text": "Arnancourt\n\nArnancourt je francouzská obec v departementu Haute-Marne v regionu Grand Est. Žije zde obyvatel.\n\nPřes obec protéká řeka řeka Blaise.\n\n"}
{"id": "1548648", "url": "https://cs.wikipedia.org/wiki?curid=1548648", "title": "Švédská asociace šachových počítačů", "text": "Švédská asociace šachových počítačů\n\nŠvédská asociace šachových počítačů (Swedish Chess Computer Association, SSDF) je organizace, která testuje šachové programy proti sobě a vytváří seznam hodnocení, a to již od r. 1984. \n\nSíla programů se neustále zlepšuje, zatímco v 80. letech 20. století dosahovala hodnoty Elo pod 2000 bodů, tak na konci 90. let to již bylo přes 2500 bodů. Do počátku 90.let ještě dominovaly šachové speciály Mephisto s max. úrovní síly 2200 bodů, od této doby dominuje šachový software pro počítače.\n\nMilníkem vývoje se stal program Rybka, který spolu s nástupem více-jádrových počítačů se v r. 2008 zlepšil meziročně o celých 300 bodů, výrazně překonal hranici 3000 bodů, a tím definitivně zajistil nadvládu počítačů nad nejlepšími velmistry světa (kolem 2800 bodů).\n\nK roku 2019 je nejlepší program Stockfish, který již přesáhl hranici 3500 bodů. \n\nV roce 2000 byla hodnocení šachových motorů v ratingovém žebříčku SSDF kalibrována hrou proti lidem, hodnocení všech programů se pak snížilo o 100 bodů.\n\nŽebříček SSDF je jedním ze statisticky významných měření síly šachového motoru, zejména ve srovnání s turnaji, protože zahrnuje výsledky tisíců her hraných na standardním hardwaru při vážném tempu hry, proto je také aktualizován jen 2-3x ročně. Seznam uvádí nejen absolutní hodnocení, ale také odchylku chyb, výherní procenta, počty odehraných her a průměrné hodnocení soupeřů,\n\nAktuální testovací platforma SSDF zahrnuje AMD Ryzen 7 1800X 8-Core 3,6 GHz s 16 GB paměti RAM a 64bitový operační systém. Na této platformě se organizátoři rozhodli přidat 6-kamennou databázi koncových her Syzygy nainstalovanou na SSD pro programy, které ji mohou používat. \n\nOd roku 1984 do roku 2019 se hodnocení nejlepšího programu SSDF zvýšilo o 1898 bodů, v průměru o 54 bodů ročně, na aktuálně nejvyšší hodnotu 3529 bodů.\n\n\n"}
{"id": "1548650", "url": "https://cs.wikipedia.org/wiki?curid=1548650", "title": "Třída Ukraina", "text": "Třída Ukraina\n\nTřída Ukraina byla třída torpédoborců ruského carského námořnictva. Celkem bylo postaveno osm jednotek této třídy. Všechny byly zařazeny do Baltského loďstva. Byly to první postavené velké ruské torpédoborce. Jeden byl potopen za první světové války. Zbývající sloužily v řadách sovětského námořnictva, přičemž tři byly ve službě ještě za druhé světové války.\n\nCelkem bylo postaveno osm jednotek této třídy. Navrhla je německá loděnice AG Vulcan Stettin. Stavbu provedly v letech 1904–1907 loděnice Lange & Sohn v Rize. Kvůli problémům se stabilitou na ně muselo být dodatečně přidáno 35 tun balastu.\n\nJednotky třídy \"Ukraina\":\nVýzbroj tvořily dva 75mm kanóny, čtyři 57mm kanóny, dva až čtyři 7,62mm kulomety a tři 457mm torpédomety. Pohonný systém tvořily čtyři kotle Normand a dva parní stroje o výkonu 7000 hp, pohánějící dva lodní šrouby. Nejvyšší rychlost dosahovala 26 uzlů. Dosah byl 1100 námořních mil při rychlosti 12 uzlů.\n\nRoku 1910 byly původní 75mm kanóny nahrazeny dvěma 102mm kanóny, přičemž 457mm torpédomety zůstaly jen dva. Za první světové války byla výzbroj upravena na tři 102mm kanóny umístěné na zádi a jeden 40mm protiletadlový kanón na přídi.\n"}
{"id": "1548651", "url": "https://cs.wikipedia.org/wiki?curid=1548651", "title": "Třída Storoževoj (1905)", "text": "Třída Storoževoj (1905)\n\nTřída Storoževoj (jinak též třída Dějatělnyj) byla třída torpédoborců ruského carského námořnictva. Celkem bylo postaveno osm jednotek této třídy. Všechny byly zařazeny do Baltského loďstva. Torpédoborce byly nasazeny za první světové války, jeden byl ve válce potopen a zbývající ve 20. letech dosloužily v řadách sovětského námořnictva.\n\nCelkem bylo postaveno osm jednotek této třídy. Konstrukce byla podobná starší třídě \"Bojkij\". Stavbu provedly v letech 1904–1907 loděnice Něvskij v Petrohradu.\n\nJednotky třídy \"Storoževoj\":\nTorpédoborce nesly dva 75mm kanóny, šest 7,62mm kulometů a dva 457mm torpédomety. Během služby byly vybaveny pro nesení 14 min. Pohonný systém tvořily čtyři kotle Normand a dva parní stroje o výkonu 5800 hp, pohánějící dva lodní šrouby. Nejvyšší rychlost dosahovala 27 uzlů. Dosah byl 800–900 námořních mil při rychlosti 15 uzlů.\n"}
{"id": "1548653", "url": "https://cs.wikipedia.org/wiki?curid=1548653", "title": "Loket (nádraží)", "text": "Loket (nádraží)\n\nLoket je železniční zastávka a nákladiště (někdejší železniční stanice) v severní části města Loket v okrese Sokolov v Karlovarském kraji ležící nedaleko řeky Ohře. Leží na neelektrizované jednokolejné trati 144. Ve městě se dále nachází železniční zastávka \"Loket předměstí\". \n\n19. září 1870 byla zbudována staniční budova v Novém Sedle u Lokte (pod tehdejším názvem Loket) v rámci budování trati z Chomutova do Chebu podél řeky Ohře, čímž došlo k napojení dalších hnědouhelných důlních oblastí, včetně těch v sokolovské pánvi. Výstavbu a provoz trati financovala a provozovala soukromá společnost Buštěhradská dráha.\n\nStanice na území města byla otevřena 7. prosince 1901 společností \"Eisenbahn Schönwehr-Elbogen\", česky \"Místní dráha Schönwehr-Loket\" (Schönwehr je německý název dnešního Krásného Jezu v rámci budování železničního spojení z Krásného Jezu, kudy bylo možné od roku 1898 pokračovat v severním směru na Karlovy Vary či v jižním na Mariánské Lázně. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě jednostranná nekrytá nástupiště, k příchodu na nástupiště slouží přechody přes koleje.\n\n"}
{"id": "1548657", "url": "https://cs.wikipedia.org/wiki?curid=1548657", "title": "Cecina", "text": "Cecina\n\nCecina je italské přímořské město v provincii Livorno v regionu Toskánsko. Žije zde obyvatel.\n\nMěsto se nachází v přímořské oblasti Maremma. Leží u hranic provincie Livorno s provincií Pisa.\n\nZdroj: \n\n\n"}
{"id": "1548662", "url": "https://cs.wikipedia.org/wiki?curid=1548662", "title": "Zápas ve volném stylu na Letních olympijských hrách 1996 – seznam účastníků", "text": "Zápas ve volném stylu na Letních olympijských hrách 1996 – seznam účastníků\n\nSeznam účastníků LOH v Atlantě v zápasu ve volném stylu vykrystalizoval z olympijské kvalifikace konané v 1996 formou kontinentálních kvalifikačního turnajů.\n\n Spojené státy měly jako pořadatel zajištěnou účast v každé váhové kategorii.\n\nOlympijské hry v Atlantě v roce 1996 byly průlomové v novém směřování olympijského hnutí. Komercializace olympijských her a postupné propojení profesionálního a tzv. amatérského sportu vedla Mezinárodní olympijský výbor k zavádění různých regulí. Jednou z regulí zavedenou po roce 1992 bylo omezení počtu zúčastněných sportovců. Každá mezinárodní sportovní federace dostala přidělený počet kvót, podle stupně popularity jejich sportovního odvětví. Zápas ve volném stylu dostal přiděleno počet 190 kvót, tedy 190 volnostylařů se mohlo zúčastnit soutěží v zápasu ve volném stylu v 10 váhových kategoriích podle kvalifikace. Kvalifikace byla rozdělena do 5 kontinentů a kvóty podle koeficientu, který určily výsledky z mistrovství světa v Atlantě v roce 1995.\n\nEvropský kontinent obdržel nejvíce kvót – 8 v každé váhové kategorii. Na opačné straně stála Oceánie s 1 kvótou. Kvalifikace měla pouze jednu fázi, kontinentální turnaj konaný na jaře 1996. Všechny země však získanou kótu nevyužily. Patřili mezi ně především Africké země, které dohromady nevyužili až 12 kvót. Tyto vrácené kvóty byly následně přerozděleny mezi země resp. sportovce, kterým nevyšla olympijská kvalifikace – divoká karta.\n\nPoslední kategorií volnostylařů, kteří startovali na olympijských hrách byli pozvání sportovci na základě zasedání tripartitní komise. Ta měla k dispozici 15 kvót pro malé státy nebo státy kde je olympijský zápas minoritním sportem – pozn. 15 kvót bylo dohromady pro zápas řecko-římský a zápas ve volném stylu.\n\npozn:\n\nNení k dispozici dokument, který by upřesňoval, kteří sportovci (země) obdrželi divokou kartu a kteří byli pozváni jako zástupci rozvojových zemí v olympijském zápas.\nKontinentální olympijské kvalifikace v Maďarsku se zúčastnili tito čeští volnostylaři – Luděk Burian (-52 kg), Josef Tesař (-57 kg). Luděk Burian skončili na 6. místě a kvalifikoval se na olympijské hry v Atlantě. Do olympijského turnaje však nakonec nezasáhl kvůli problémům se shazováním váhy.\n"}
{"id": "1548663", "url": "https://cs.wikipedia.org/wiki?curid=1548663", "title": "Vanilkové rohlíčky", "text": "Vanilkové rohlíčky\n\nVanilkové rohlíčky (německý název: \"Vanillekipferl,\" bavorský název \"Vanüllekipfal\") jsou jedním z nejznámějších vánočních cukroví. Vanilkové rohlíčky pocházejí z Rakouska, ale jsou známé na území celé bývalé Rakousko-Uherské monarchie (kromě Česka také v Rakousku, Polsku, Rumunsku, Maďarsku, na Slovensku a v Alto Adige v severní Itálii), kromě toho jsou též známé v Bavorsku (vanilkové rohlíčky jsou specialitou bavorského města Nördlingen).\n\nExistuje také jogurt s příchutí vanilkových rohlíčků.\nVanilkové rohlíčky jsou malé rohlíčky z křehkého těsta ve tvaru půlměsíce. Těsto se skládá z hladké mouky, cukru, namletých vlašských ořechů (případně se dají použít též lískové ořechy, arašídy nebo mandle), másla, žloutku, citronové kůry a vanilky (případně vanilkového cukru). Po upečení se rohlíčky obalují v moučkovém cukru.\n\nVanilkové rohlíčky pochází z Rakouska, konkrétně z Vídně. Podle pověsti se začaly péct na počest porážky osmanských vojsk u Vídně v roce 1683. Osmanská říše tehdy měla na vlajce půlměsíc, proto se začaly péct vanilkové půlměsíčky. Ty se potom rozšířily po celé Rakouské monarchii, mj. také do Česka, kde se staly typickým vánočním cukrovím. V původním rakouském receptu se používají zásadně mleté mandle, v Česku se častěji používají vlašské ořechy.\n"}
{"id": "1548666", "url": "https://cs.wikipedia.org/wiki?curid=1548666", "title": "Markéta II. Flanderská", "text": "Markéta II. Flanderská\n\nMarkéta II. Flanderská, často zvaná Markéta z Konstantinopole (2. června 1202 – 10. února 1280), vládla v letech 1244–1278 jako flanderská hraběnka a v letech 1244–1253 a 1257–1280 jako hraběnka henegavská. Narodila se jako mladší dcera Balduina IX., hraběte z Flander a Henegavska, a Marie ze Champagne.\n\nKvůli jejímu skandálnímu životu se jí říkalo Černá (la Noire), děti ze dvou jejích manželství bojovaly o její dědictví ve válce o dědictví ve Flandrech a Henegavsku.\n\nJejí otec Balduin odjel před jejím narozením na čtvrtou křížovou výpravu a matka jej o dva roky později následovala, zatímco Markétu a její starší sestru Johanu zanechala v opatrovnictví jejich strýce Filipa z Namuru.\n\nV roce 1204 matka zemřela a o rok později i otec, a osiřelé sestry zůstaly v péči Filipa z Namuru, dokud je nesvěřil francouzskému králi Filipovi II. Při pobytu v Paříži se Markéta se sestrou, zřejmě pod vlivem budoucí francouzské královny Blanky Kastilské, seznámily s cisterciáckým řádem.\n\nV roce 1211 nabídl Enguerrand III. z Coucy králi 50 000 livrů za ruku Johany Flanderské, zatímco jeho bratr Tomáš vyjádřil přání oženit se s Markétou. Vlámská šlechta však s touto nabídkou nesouhlasila, a tak se sestry za šlechtice ze Coucy neprovdaly.\n\nPo sestřině sňatku s Ferdinandem Portugalským byla Markéta umístěna do péče Boucharda z Avesnes, pána z Etroenu a předního henegavského šlechtice, který byl pasován na rytíře Markétiným otcem Balduinem IX. před jeho odjezdem na kruciátu. Uprostřed války proti Francii za držení Artois a po územních ústupcích podle smlouvy z Pont-à-Vendin chtěli Johana s Ferdinandem, aby se Markéta provdala za Viléma II. Longespée, dědice hrabství Salisbury, s cílem posílit vazby mezi Flandry a Anglií; Bouchard z Avesnes však tomuto spojení se souhlasem krále zabránil.\n\nNavzdory značnému věkovému rozdílu mezi nimi si Bouchard získal Markétinu náklonnost a za přítomnosti mnoha význačných henegavských měšťanů prohlásila, že jejím manželem nebude nikdo jiný než on, a před 23. červencem 1212 se za Boucharda provdala.\n\nPo zajetí Ferdinanda Portugalského v bitvě u Bouvines 27. července 1214 požadoval Bouchard z Avesnes po Johaně jménem své manželky podíl na dědictví, což vedlo k tomu, že se Johana pokusila zrušit Markétino manželství; kromě toho se francouzský král začal na Boucharda dívat podezíravě, protože bojoval ve vlámské armádě.\n\nKrál Filip II. informoval papeže Inocence III., že před svou svatbou již Bouchard z Avesnes přijal svátost svěcení jako podjáhen, takže je jeho sňatek neplatný. V roce 1215 anuloval papež na Čtvrtém lateránském koncilu Markétino manželství s Bouchardem; manželé se však rozhodnutí odmítli podřídit a uchýlili se na hradě Houffalize v Ardenách pod ochranu hraběte Walrama III. Limburského. V následujících čtyřech letech se páru narodili tři synovéː\n\n\nV roce 1219 byl Bouchard v bitvě proti Johaně na dva roky zajat, v roce 1221 byl propuštěn pod podmínkou, že opustí svou manželku a vydá se do Říma, aby získal papežovo rozhřešení. Zatímco byl v Římě, aby získal nejen rozhřešení, ale také uvolnění ze svatého řádu, aby se jeho sňatek stal legitimním, Johana toho využila a přesvědčila Markétu (která po manželově zajetí zanechala oba syny ve Francii a připojila se k Johanině dvoru) k novému sňatku. Nakonec Markéta podlehla sestřinu nátlaku a mezi 18. srpnem a 15. listopadem 1223 se provdala za Viléma II., pána z Dampierre, šlechtice ze Champagne. Měli spolu pět dětíː\n\n\nTato situace způsobila skandál, protože manželství bylo pravděpodobně polygamií, a také porušením církevní striktnosti týkající se pokrevního příbuzenství. Spory ohledně platnosti obou Markétiných manželství a legitimity jejích dětí pokračovaly po celá desetiletí a zaplétaly se do politiky Svaté říše římské a měly za následek válku o flanderské a henegavské dědictví.\n\nPo smrti sestry Johany v roce 1244 se stala Markéta flanderskou a henegavskou hraběnkou. Téměř okamžitě spolu začali její synové z obou manželství bojovat o dědictví jejích zemí, poté byla vznesena otázka platnosti jejího prvního manželství s Bouchardem z Avesnes a legitimity potomků z tohoto svazku, Markéta již v roce 1245 zvýhodnila děti z druhého manželství, když vzdala hold francouzskému králi Ludvíkovi IX. Markéta se pokusila od krále získat uznání Viléma z Dampierre, nejstaršího syna z jejího druhého manželství, jako svého jediného dědice, a tvrdila, že papež Řehoř IX. prohlásil 31. března 1237 její první manželství za neplatné, a tedy její syny z tohoto svazku za nelegitimní.\n\nV roce 1246 Ludvík IX. rozhodl, že práva na dědictví Flander připadnou dětem Dampierra a práva na dědictví Henegavska dětem Boucharda z Avesnes. Tímto se však problém nevyřešil, protože žádná strana nesouhlasila s královým rozhodnutím. V roce 1248 Jan z Avesnes využil odchodu Ludvíka IX. a Viléma z Dampierre na křížovou výpravu a zahájil válku proti své matce.\n\nMarkéta, která si myslela, že spory o dědictví skončily poté, co její syn Vilém z Dampierre vzdal hold za Flandry jako její spoluvládci králi Ludvíkovi IX. (v říjnu 1246) a císaři Fridrichovi II. (v roce 1248), udělala politickou chybu, že v roce 1251 získala od papeže legitimaci Jana i Balduina z Avesnes; to jim dalo právo nárokovat si její země.\n\nNečekaná smrt Viléma z Dampierre (6. června 1251) – který údajně zemřel na zranění utrpěná při turnaji, ačkoli jeho matka měla podezření, že jsou za to odpovědní spojenci jejích synů z prvního manželství – způsobila oživení nepřátelských akcí, když Jan z Avesnes, který byl znepokojen ohledně svých práv, přesvědčil Viléma II. Holandského, německého krále, k uznání jeho dědictví těch částí Flander a Henegavska, které se nacházely na území Svaté říše římské. Vilém II. byl teoreticky jako král vládce těchto území a také Janův švagr. Následovala občanská válka, která skončila, když Avesnes porazil Víta z Dampierre (který se stal po bratrově smrti spoluvládcem Flander) a v červenci 1253 jej uvěznil na ostrově Walcheren.\n\nMarkéta nabídla henegavské hrabství Karlovi z Anjou (bratrovi Ludvíkovi IX.) výměnou za jeho vojenský zásah proti Vilémovi II. Karel obléhal Valenciennes, ale 26. července 1254 bylo mezi všemi stranami dohodnuto příměří, které obsahovalo dohodu o předložení sporu Ludvíkovi IX., který ho měl rozhodnout. Vít z Dampierre byl v roce 1256 vykoupen a Ludvík IX. potvrdil své rozhodnutí z roku 1246 ohledně rozdělení Flander a Henegavska mezi děti Boucharda z Avesnes a Dampierra, zatímco Karel z Anjou se zřekl všech svých nároků na Henegavsko. Smrt Jana z Avesnes v roce 1257 dočasně zastavila již tak nákladný spor.\n\nKronikář Matthew Paris nazval Markétu \"\"... novou Médeiou vinou za smrt mnoha poctivých rytířů\"\". Mluvil o tom, že po zajetí Víta a Jana z Dampierre ve Westkappelu se Jan z Avesnes snažil použít je jako rukojmí, aby donutil svou matku vyjednat mír; drsná reakce hraběnky údajně zněla: \"\"Obětujte je, lahodné jedlíky masa, jednoho potřete pepřovou omáčkou a druhého upečte na česneku\".\"\n\nProtože dědic Jana z Avesnes, Markétin vnuk Jan, byl ještě nezletilý, podařilo se hraběnce získat vládu nad Henegavskem, zatímco ve Flandrech vládla spolu se synem Vítem z Dampierre, než 29. prosince 1278 v jeho prospěch abdikovala. Henegavsko sama spravovala do května 1279, kdy jmenovala svého vnuka Jana II. henegavským spoluvládcem. O devět měsíců později, v únoru 1280, Markéta II. Flanderská zemřela a byla pohřbena v cisterciáckém klášteře Flines, jehož byla zakladatelkou. Její vnuk Jan II., syn Jana z Avesnes, se stal samostatným vládcem Henegavska.\n\nMarkétinou smrtí skončila personální unie mezi Flandry a Henegavskem, která trvala téměř století. Obě země se znovu spojily v roce 1432 pod vládou Jacqueline Bavorské, dědičky rodu Avesnes, která se vzdala svých práv ve prospěch Filipa III. Dobrého, dědice rodu Dampierre.\n"}
{"id": "1548667", "url": "https://cs.wikipedia.org/wiki?curid=1548667", "title": "Modely kvantitativní závislosti aktivity na struktuře", "text": "Modely kvantitativní závislosti aktivity na struktuře\n\nModely kvantitativní závislosti aktivity na struktuře (QSAR) jsou regresní nebo klasifikační modely používané v chemických, biologických vědách a strojírenství. Stejně jako jiné regresní modely, QSAR modely jsou závislé na sadě prediktorových proměnných (X) závislých na odezvě proměnných (Y). Rozdíl oproti jiným metodám je v tom, že QSAR kategorizuje prediktorové proměnné na základě hodnoty odezvy.\n\nPrediktor obsahuje fyzikálně-chemické vlastnosti nebo teoretických deskriptorů chemických látek. QSAR modely jednak shrnují předpokládané vztahy mezi chemickou strukturou a biologickou aktivitou v souboru dat. A také předpovídají aktivity nových chemických látek\n\nSouvisejícím termínem je Modely kvantitativní závislosti vlastností na struktuře (QSPR). V tomto případě je místo aktivity výpovědní proměnnou chemická vlastnost.. V tomto odvětví jsou studovány různé vlastnosti a chování chemických látek. Například kvantitativní závislost struktury na reaktivitě (QSRRs), kvantitativní závislost struktury na toxicitě (QSTRs), kvantitativní závislost struktury na elektrochemických vlastnostech (QSERs), kvantitativní závislost struktury na odbouratelnosti (QSBRs).\n\nJako příklad, biologická aktivita může být vyjádřena kvantitativně jako koncentrace substance potřebné ke vzniku biologické odezvy. Když jsou fyzikálně-chemické vlastnosti a struktury vyjádřeny číselně je snazší hledat mezi nimi matematické vztahy, nebo kvantitativní závislosti struktury na aktivitě. Pokud je matematické vyjádření kvalitně validováno, dá se poté použit předpovědi chování nových chemických struktur.\n\n\nChyba je variabilní proměnná, která se může vyskytnout také u modelů, které jsou v pořádku.\n\n\nZákladním předpokladem je, že podobné molekuly vykazují podobné vlastnosti. Základním problémem je proto, jak definovat malý rozdíl na molekulární úrovni, když každý druh aktivity, schopnost reakce, schopnost biotransformace, rozpustnost atd. mohou záviset na dalším rozdílu. Dobré příklady lze nalézt v přehledových článcích o bioisosterech publikovaných Petanie a LaVoiem, Brownem.\n\nObecně platí, že je spíše třeba nalézt silné trendy. Vytvořené hypotézy obvykle závisí na konečném počtu chemických dat. Tudíž by měl být vzat v potaz princip indukce, aby nedošlo k chybným interpretacím dat.\n\nSAR paradox ve zkratce odkazuje na to, že ne všechny podobné molekuly vykazují podobnou aktivitu.\n"}
{"id": "1548668", "url": "https://cs.wikipedia.org/wiki?curid=1548668", "title": "Oldřich Šesták", "text": "Oldřich Šesták\n\nOldřich Šesták (1909 – 2001) byl český fotbalový brankář.\n\nV československé lize chytal v letech 1929-1934 za SK Kladno. \n\n"}
{"id": "1548670", "url": "https://cs.wikipedia.org/wiki?curid=1548670", "title": "Rostislav Křivánek", "text": "Rostislav Křivánek\n\nRostislav Křivánek (* 31. října 1959 Děčín) je český spisovatel, dramatik, básník, libretista a novinář.\n\nAž do svých osmnácti let žil v rodném Děčíně, kde vystudoval gymnázium a po celé studium stál v čele děčínské pobočky Hudebního svazu mládeže. Tady také debutoval v oblasti dramatické literatury prvotinou Chopin v Děčíně, kterou se spolužáky nastudoval pro Městskou knihovnu Děčín. V letech 1978–1982 studoval na divadelní fakultě Akademie múzických umění v Praze obor Organizace a řízení divadel a kulturních zařízení. Po absolutoriu se stal provozním ředitelem divadelní scény DAMU Disk. Tady začal spolupracovat s tehdejším studentem režie Zbyňkem Srbou, pro kterého autorsky upravil hru Carlo Gozziho Král jelenem a napsal pro ni texty písní. Jejich zhudebnění se ujal čerstvý absolvent práv JUDr. Vladimír Franz. Roku 1985 tak začala spolupráce Rostislava Křivánka s Vladimírem Franzem, která trvá dodnes. K textu hry se s režisérem Srbou a hudebníkem Franzem později vrátili ještě v roce 1992, kdy Krále jelenem inscenovali v pražském divadle ABC. \n\nZ Disku Křivánek odchází v roce 1986 do svobodného povolání, aby s většinou absolventského ročníku DAMU, která odešla do angažmá v mosteckém divadle, spolupracoval jako dramaturg na inscenacích Filozofská historie a Cirkus Humberto (režie opět Z. Srba, hudba opět V. Franz). Zároveň pro soubor napsalhru \"Masopust\", kterou se ale nepodařilo realizovat. Vedle toho objížděl česká divadla a kulturní zařízení s agenturní verzí Králem jelenem jako zvukař, osvětlovač i herec. Do tohoto období patří i jeho kabaretní féerie \"Bedekr aneb Pozdvižení ve zdviži\" (1989) s Franzovou hudbou, kterou i režíroval.\n\nV roce 1987 nastupuje jako reportér do kulturního časopisu pro mládež Pionýr. Když se o dva roky později změní společenská situace, stává se šéfredaktorem časopisu, jehož název se mění na FILIP (=Film-Literatura-Písničky). Pro neshody s vedením vydavatelství Mladá Fronta odchází pak s celou redakcí počátkem roku 1991 do soukromého vydavatelství Prostor, kde časopis pokračuje pod názvem FILIP pro náctileté. V tomto období Křivánek zároveň režíruje Sartrovu hru \"S vyloučením veřejnosti\" v pražském Divadle v Řeznické (1990).\n\nV roce 1993 Křivánek odchází z redakce a začíná působit v hudebním vydavatelství POPRON, nejprve jako label manager Warner Music a později jako umělecký ředitel celého vydavatelství. V té době píše se svým kolegou z POPRONu, Vladimírem Krocem, dvě biografické knihy – Pavol Habera In flagranti (1992) a Wanastowi Vjecy Divnoknížka (1993). \n\nVýrazným zlomem je rok 1997, kdy Křivánek odchází pracovat do oblasti reklamní komunikace. Nastupuje jako copywriter do agentury BBK, aby se tu po půl roce stal kreativním ředitelem a v této funkci setrval i po fúzi agentury s nadnárodní reklamní firmou \"Ogilvy&Mather\", a to až do roku 2008, kdy opět odchází do svobodného povolání, v němž setrvává. \n\nPostupně se začíná zaměřovat na oblast turistického ruchu, píše knihy (\"Českosaské Švýcarsko – turistický portrét\"; \"Tři příběhy – tři fenomény města Dubí\"; \"Příběh hrdého města Jirkova\"; \"Krupka – cesta časem\"; \"Brána do Čech očima slavných\"; \"Krásy Brány do Čech\"), průvodce (\"Českosaské Švýcarsko pro rodiny s dětmi\"; \"Lužické a Žitavské hory – neobjevený klenot pohraničí\") a časopisy s výhradním autorstvím textů (\"Zážitky v Českosaském Švýcarsku\"; \"Cestovní deník\"; \"Brána\"), zakládá a píše facebookový časopis \"Krása, kam se podíváš\" – \"Toulky s Rosťou Křivánkem\", do nějž obstarává i fotografie.\n\nOd konce 90. let byl aktivní i jako dramatik. V roce 1999 měla v Městském divadle ve Zlíně premiéru jeho hra \"Júdit\" a o rok později pak v Západočeském divadle v Chebu hra \"Rút\" – obě v režii Věry Herajtové. V Chebu byl v režii Zdeňka Bartoše inscenován i jeho muzikál pro děti Stvoření světa, který se v příhraničí hrál i v německé verzi. Se souborem Šrapnel  Křivánek režíroval v Žižkovském divadle hru Daniela Bartka a Tomáše Belka \"Smrad z Elsinoru\" a zahrál si tu i roli Polonia. Na stejném jevišti se hrála i další inscenace Šrapnelu, dílo Tomáše Belka Tělocvikář, opět v režii a za herecké účasti Křivánka. Uvedení se dočkali i jeho hříčky pro nejmenší \"Beruščina detektivní kancelář\" a \"Kouzelná noc\". \n\nKřivánek průběžně spolupracuje s výtvarníkem a skladatelemVladimírem Franzem. Franz komponoval hudbu k Júdit i Rút, Křivánek zase vytvářel libreta pro Franzovy opery \"Ludus Danielis\", \"Údolí suchých kostí\" a Válka s mloky (Národní divadlo) i pro kapesní oratorium Prezidentská volba, a píše i písňové texty pro Franzův balet Zlatovláska (Národní divadlo).\n\nV oblasti volné literární tvorby vydal Křivánek v roce 2009 dvě knihy. První je román \"Země strašidel\" (ilustrace Vladimír Franz), který později spolu s Jiřím Hanychem adaptuje na filmový scénář. Druhou knihou je sbírka básní pro děti \"Uspávačky skřítka Zamhouřílka\". Dále psal Adventní pohádky, které v období Adventu čte po školách a klubech, věnoval se i sbírání a beletrizaci pověstí, především z Českého Švýcarska a Českého nizozemí. Spolu s kreslířem a divadelníkem Petrem Heroldem objížděl české školy s pořadem Poetická dílna, který tematicky vychází z Křivánkových Uspávaček. V poslední době se prosazuje i svými fotografiemi, o čemž může svědčit například básnická sbírka Jany Koderové Květy jinovatky (2017), která se opírá o jeho černobílé snímky.\n\n\n\n\n"}
{"id": "1548671", "url": "https://cs.wikipedia.org/wiki?curid=1548671", "title": "Acquavivové", "text": "Acquavivové\n\nAcquavové (italsky Acquaviva, od roku 1481 Acquaviva d'Aragona) byl rod vysoké italské šlechty. Měli tituly vévodů z Atri, vévodů z Nardò, hrabat a později vévodů z Caserty a hrabat z Conversana. Nejstarší známý předek byl Rinaldo di Acquaviva uváděný k roku 1195 v Atri. Později patřili k takzvaným sedmi velkým domům neapolského království (Acquavivové, Celanové, Evoliové, Marzanové, Moliseové, Ruffové a Sanseverinové). K známým členům rodu patří generál jezuitů Claudio Acquaviva, jeho synovec, misionář bl. Rodolfo Acquaviva, neapolský arcibiskup kardinál Ottavio Acquaviva d’Aragona a sabinský biskup kardinál Francesco Acquaviva.\n"}
{"id": "1548672", "url": "https://cs.wikipedia.org/wiki?curid=1548672", "title": "Arguisuelas", "text": "Arguisuelas\n\nArguisuelas je španělská obec v provincii Cuenca v autonomním společenství Kastilie – La Mancha. Žije zde obyvatel.\n"}
{"id": "1548683", "url": "https://cs.wikipedia.org/wiki?curid=1548683", "title": "Sestřelení bombardéru Miss Fortune 22. února 1944", "text": "Sestřelení bombardéru Miss Fortune 22. února 1944\n\nSestřelení bombardéru 22. února 1944 je událost, k níž došlo během mise amerického bombardéru z  (~ 343. bombardovací squadrony 98. bombardovací skupiny 15. letecké armády amerického armádního letectva) nad Protektorátem Čechy a Morava. Po poškození německým stíhačem se letoun zřítil nedaleko samoty Dubeč u Prádla na jižním Plzeňsku. Jedenáctičlenná posádka až na jednoho střelce na místě zahynula, střelec byl zajat a v zajetí zůstal až do konce války.\n\n15. letecká armáda () vznikla 1. listopadu 1943, aby ze základen v jižní Itálii prováděla strategické bombardování v Evropě a zapojovala se do leteckých bojů proti nepřátelským letadlům. 98. bombardovací skupina, která k ní byla při vzniku zařazena, byla vybavena čtyřmotorovými bombardéry pro těžké bombardování na dálkových misích.\n\nRoku 1935 byl v USA zadán vývoj nového čtyřmotorového bombardovacího letounu s velkým doletem. Kalifornská firma vypracovala projekt bombardéru, jehož prototyp XB-24 vzlétl poprvé v prosinci 1939, ale nepodal očekávaný výkon. XB-24 byl poháněn čtyřmi hvězdicovými čtrnáctiválci s mechanickými kompresory s maximálním výkonem 1200 hp (895 kW). Americké letectvo objednalo malou ověřovací sérii a 38 sériových \"B-24A\", později odebralo část letadel ze zakázky pro . Letadla využívalo jako dopravní. V průběhu války docházelo k postupným modernizacím, čímž vznikaly další typy letounu. Jedním z typů byl i \"B-24J\" , kterých bylo vyrobeno 6678 kusů s řadou dílčích úprav.\n\nB-24J Liberator s sériovým číslem 42-73138-U měl přezdívku „“ (Letecká badatelna uvádí označení „“) a velel mu 1. pilot lajtnant . Celou posádku tvořili:\n\n\nPro Rexforda Rhodese šlo o 50. bojovou misi, poslední z požadovaného počtu před návratem do USA.\n\nČástí operace Argument, soustředěného bombardování továren leteckého průmyslu v Německu a jím ovládaných území, byl 22. února 1944 nálet na výrobní areály letecké továrny v Bavorsku, konkrétně v Obertraublingu a Prufeningu poblíž Řezna a další u Mnichova. Cílem bylo zničení továren dodávajících či opravujících letadla , což mělo oslabit německé letectvo před plánovanou spojeneckou invazí do Normandie. Po briefingu navigátor Altemus posádce sdělil cíl a varoval, že u Řezna mohou čekat to nejhorší, navíc částečně bez ochrany stíhaček a tedy s nutností být na pozoru a mít připravené palubní zbraně. Řezno bylo nejvzdálenějším cílem, kde v Německu 15. letecká armáda do té doby zasahovala.\n\nZe základen v jižní Itálii odstartovalo 118 bombardérů a 65 bombardérů , Goddardův liberátor odstartoval v 8.05 s deseti 500librovými pumami v pumovnici. Doprovod bombardovacímu svazu dělalo 185 stíhaček a . Některá letadla letky se vracela zpět na základnu a také Goddardův liberátor byl zasažen střelbou, ale byl schopný pokračovat v letu. \n\nSpojenecké letouny blížící se od jihu byly německými hlídkami poprvé zpozorovány v 11:32. , německé válečné letectvo, nenechalo jejich let bez povšimnutí. Ze základny Wels u Lince vyslalo těžké dvoumotorové stíhací letouny z II. gruppe eskadry ZG1. V 11:55 se spojenecké bombardéry objevily u Salzburgu a nabíraly severozápadní a následně severní kurs, v němž pokračovaly k německému Pasovu.\n\nZatímco nad Bavorskem bombardéry doprovázely stíhací letouny, dál nemohly pokračovat pro svůj nedostatečný dolet a vrátily se zpět na základny. Patrně kvůli špatné až nulové viditelnosti se část bombardérů 98. bombardovací skupiny odklonila od udaného směru na německé Řezno a směřovala přes na sekundární cíl mise, Škodovy závody. Podle Karla Fouda si ale posádka nebyla vědoma svého odchýlení od stanoveného kurzu a v čase plánovaného dosažení Řezna již byla nad Plzní. Ve zprávách o sestřelených letadlech se často objevuje tvrzení, že letadla byla napadena při svém návratu po bombardování továren u Řezna, ale o návrat nešlo.\n\nPo poledni došlo nad Plzeňskem k vzdušné bitvě, která byla prvním soubojem mezi vzdušnými silami USA a Německa nad územím Protektorátu Čechy a Morava. Při souboji byly sestřeleny další liberátory, 42-64483 dopadl u Bukovce nedaleko Horšovského Týna a 42-40662 na louku u Lhenic na Prachaticku, a čtyři útočící .\n\nLetka mířící k Plzni ve výšce zhruba 7 km byla ostřelována flakem a pronásledovalo ji zhruba osm stíhačů. Podle vzpomínek seržanta Nouryho v této situaci nahlásil střelec Carter z kulové věže zaseknutí kulometů. Podle Nouryho jeden ze stíhačů zaútočil na liberátor „Miss Fortune“ střelbou z 20mm kanónu, za fatální však považoval zásah protileteckou střelou zespodu do křídla skrz motor. Některé zdroje uvádějí pravděpodobný zásah raketou WGr.21 vypálenou z útočící stíhačky Bf 110 a podle jiného zdroje zasáhl letoun granát vystřelený německou protileteckou obranou ze země. Dle pamětníka Karla Šlajera došlo k sestřelu ve 12.30. Po zásahu začaly liberátoru hořet motory č. 3 a 4 na pravé straně. Následoval druhý zásah do pilotního prostoru a utrhl se kus pravého křídla s vnějším motorem. Letoun se dostal do pádu, při kterém došlo k dalšímu výbuchu, nejspíše palivové nádrže. Tento výbuch vyhodil z trupu letadla střelce seržanta Raymonda Nouryho, který krátce upadl do bezvědomí. Když přišel k vědomí, byl s otevřeným padákem ve výšce zhruba 950 až 1500 metrů.\n\nLetadlo padalo téměř kolmo k zemi, otáčelo se okolo vlastní osy a dopadlo do lesa poblíž hájovny u osady Dubeč nedaleko Nepomuku. Náraz trupu vytvořil velký kráter, letadlo vybuchlo a při následném požáru shořelo. Deset zbylých členů posádky na místě zemřelo. Utržená část pravého křídla dopadla poblíž vrcholu Bukové hory, dva a půl kilometru na sever od místa dopadu letadla, oddělený motor č. 4 poblíž něj. Karel Šlajer se na místo dopadu podíval po pěti dnech a z trosek se stále ještě kouřilo.\n\nPamětnice Markéta Solarová vzpomínala, že toho dne byla na statku na svatební hostině, když se na obloze ozval hukot leteckých motorů a výstřely kulometu. Krátce na to se ozvala exploze, která zatřásla kamennou stodolou i půdou pod nohama. S přáteli běžela do lesa, ale na místě dopadu viděla tak hrůznou scénu, že se na něj už nikdy nevrátila.\n\nSeržant Noury se snesl u lesa nad Chocenicemi, do zhruba 90 cm sněhu dopadl bez bot a s nohou poraněnou od střepiny. Hluk letadel a vzdušný souboj upoutal pozornost obyvatel Nepomucka a tak choceničtí včetně místního četníka parašutistu brzo objevili. Převezli jej na místní četnickou stanici, kde mu byla poskytnutá první pomoc. Na stanici jej později zajali členové Gestapa a seržant Noury strávil zbytek války v zajateckém táboře. Při výslechu udal jen své jméno a hodnost, takže německé orgány nebyly schopné posádku a letadlo identifikovat. K identifikaci došlo až po skončení války americké vyšetřovací komisi a československým státním orgánům.\n\nOstatky padlých vojáků byly pohřbené v jedné rakvi na hřbitově v Prádle za účasti starosty Václava Březáka, hrobníka Františka Holého a policie. V roce 1946 byla tato rakev exhumována americkými jednotkami, převezena do Německa a následně na americké hřbitovy. Ve stejném roce byla v kostele sv. Jakuba v Praze sloužena mše za oběti souboje.\n\nZa komunistické totality byly připomínky amerických vojáků potlačovány a pád letadla nebyl oficiálně připomínán. Kráter s troskami letadla byl postupně zasypán. V 80. let 20. století se o pád letadla u Dubče začali zajímat Jaromír a Martin Kohoutovi z Plzně. Po rozhovoru s očitým svědkem věděli o sestřelení, ale neznali detaily. V červnu 1985 začali bratři kopat okolo kráteru a našli zásobník nábojů pro kulomet, o rok později našli kusy plechu s označením B-24J. V roce 1991 začala kopat v kráteru, již vedle postaveného kříže, trojice mladíků včetně Jiřího Koloucha ml. či vnuka M. Solarové. Kopání nebylo jednoduché, protože jámu plnila podzemní voda, ale kromě velkých zkroucených plechů našli tři motory, vrtule prostřelené protileteckou obranou, rádio, pět kulometů M2 Browning a stovky nábojů. Při kopání až do čtyřmetrové hloubky našli osobní věci posádky včetně 5 vojenských známek: H. Cartera, J. Altemuse, R. Hughese a dvě W. Nelsona. Při porovnání zjištěných informací s americkými záznamy se podařilo identifikovat letadlo jako bombardér poručíka Goddarda.\n\nPodle historika Karla Fouda za dochování tolika částí letadla může především měkký terén, do kterého se tento letoun zabořil – z dalších liberátorů se nedochovalo prakticky nic. Rozsah dochovaných předmětů z havárie činí kolekci jedinečnou.\n\nPosádku sestřeleného letadla B-24J 42-73138-U připomíná od roku 1990 kříž postavený přímo vedle kráteru vzniklého dopadem letadla nedaleko dubečské hájovny. Od roku 1997 doprovází kříž mohutná kamenná pamětní deska se jmény posádky letadla.\n\nPři pietním setkání v roce 2004 vzešla z řad pozůstalých vojáků a místních občanů idea na umístění důstojného památníku. Místo dopadu doplnil v roce 2009 pomník \"Nakloněný obelisk\" od klatovského sochaře Václava Fialy. Tvoří jej 7,5 metru vysoký štíhlý kvádr z leštěného nerezového plechu, ve kterém se zrcadlí stromy a on tak splývá s okolní přírodou. Jeho naklonění o 7° připomíná trajektorii zříceného letadla. Minimalistický kovový obelisk doplňuje deset žulových krychlí pro každého mrtvého členy posádky. Vytvořené jsou bílé žuly o hraně 40 cm a jsou umístěné na jedné přímce s obeliskem do plochy vysypané bílým štěrkem. Slavnostního odhalení pomníku 3. května 2009 se zúčastnilo více než 500 osob včetně seržanta Raymonda A. Nouryho, dalších amerických veteránů, ministra spravedlnosti Jiřího Pospíšila, hejtmanky Plzeňského kraje Milady Emmerové a plzeňského primátora Pavla Rödla. Českou a americkou hymnu zazpívala Eva Urbanová.\n\nOkolo místa dopadu prochází modře značená turistická trasa z Nepomuku do Blovic, podle starosty Nepomuku Jiřího Ševce je památník hojně navštěvovaný.\n\nNa hřbitově u vesnice Prádlo je umístěna jednoduchá pamětní deska s textem: \"NA PAMÁTKU / AMERICKÝCH LETCŮ / † 22.2.1944\".\n\nNa křižovatce ve středu vesnice Prádlo je vedle pomníku Obětem 1. a 2. světové války umístěn i Pomník vojákům Americké armády. Žulový pomník je tvořen podstavcem a žulovým kvádrem, na němž je umístěna deska připomínající událost a jmenovitě všechny členy posádky včetně funkce a hodnosti. Pomník věnovali občané Prádla a Novotníků.\n\nV únoru 2014 byla v Městském muzeu a galerii Nepomuk u příležitosti 70. výročí sestřelení bombardéru otevřena trvalá expozice B-24J Liberator. Představuje dochované části zříceného letadla a osobní věci letců, které byly na začátku 90. let 20. století vykopány na místě dopadu nadšenci. Vystavené jsou i trosky zřícených messerschmittů ze stejného souboje.\n\nJediný přeživší člen posádky se v roce 2004 stal čestným občanem Nepomuku a nedalekého Prádla. Raymond Noury zemřel 20. prosince 2013 ve věku 90 let.\n\n\n"}
{"id": "1548684", "url": "https://cs.wikipedia.org/wiki?curid=1548684", "title": "Statek broumovského typu", "text": "Statek broumovského typu\n\nStatek broumovského typu, klasicistní statek broumovského typu nebo broumovský klasicistní statek je typ budovy statku ve stylu klasicismu, který vznikl ve druhé polovině 19. století a je charakteristický pro Broumovsko.\n\nBroumovsko bylo osídlené Němci, kteří zakládali dvorce či statky tzv. franckého typu. Domy byly roubené nebo hrázděné. Jediným takovým dochovaným domem v oblasti je Umlaufův statek v Adršpachu z 2. poloviny 17. století. V 19. století byla díky lepší ekonomické situaci a také zákazu celodřevěných domů většina domů na venkově nahrazena zděnými a pod vlivem klasicistní přestavby města Broumova se zde vytvořil unikátní typ klasicistního statku.\n\nTypické pro tyto domy jsou monumentální, bohatě zdobené štíty, orientované do silnice; v těchto štítech se též nacházejí pamětní desky připomínající založení statku či reliéfy svatých. Ve štítech jsou niky se sochami, reliéfy iónských a toskánských sloupů apod. V podobném duchu jsou stylizovány i psí boudy. Po stranách vstupních portálů mohou být umístěna vytesaná pískovcová sedátka. Omítky mají tradičně žlutou a bílou barvu.\n\nDnes je řada statků ve špatném stavu.\n\n"}
{"id": "1548685", "url": "https://cs.wikipedia.org/wiki?curid=1548685", "title": "1982 ve fotografii", "text": "1982 ve fotografii\n\nTento článek obsahuje významné fotografické události v roce 1982.\n\n\n\n\n\n\n\n\n\n\n\n\n"}
{"id": "1548686", "url": "https://cs.wikipedia.org/wiki?curid=1548686", "title": "Jędrzychowice (okres Zgorzelec)", "text": "Jędrzychowice (okres Zgorzelec)\n\nJędrzychowice je vesnice v polském Dolnoslezském vojvodství nacházející se severovýchodně od Zhořelce při hranicích s Německem. Spadá do vesnické gminy Zgorzelec. Je protáhlého tvaru. Nachází se zde hřbitovní kostel Narození Nejsvětější Panny Marie a další separátní hřbitov.\n"}
{"id": "1548688", "url": "https://cs.wikipedia.org/wiki?curid=1548688", "title": "Jędrzychowice", "text": "Jędrzychowice\n\nJędrzychowice je název více míst v Polsku:\n\n"}
{"id": "1548689", "url": "https://cs.wikipedia.org/wiki?curid=1548689", "title": "Jiří Bušek", "text": "Jiří Bušek\n\nJiří Bušek (* 10. dubna 1955 Rumburk) je český rockový kytarista. \n\nV letech 1988–1991 působil ve skupině Kabát, na začátku devadesátých let založil seskupení \"Kabát Revival\", se kterým dále hraje. Mezi písně, které pro skupinu Kabát tvořil, podle něj patří \"Moderní holky\" a \"Láďa\", s \"Revivalem\" vlastní písně neskládá. V minulosti působil také ve skupinách \"Bohemia, TFC, Presence, Množiny, Test, Hej-Vy a Virus\".\n\n"}
{"id": "1548690", "url": "https://cs.wikipedia.org/wiki?curid=1548690", "title": "Félix Guattari", "text": "Félix Guattari\n\nPierre-Félix Guattari ([ɡwataʁi] 30. dubna 1930 – 29. srpna 1992 Paříž) byl francouzský psychoanalytik, filozof a levicový politický aktivista. Proslavila ho zejména spolupráce s Gillesem Deleuzem, především knihy \"Antioidipus\" (1972) a \"Tisíc plošin\" (1980), dva díly práce souhrnně nazvané \"Kapitalismus a schizofrenie\". Celý život pracoval v experimentální psychiatrické klinice La Borde.\n"}
{"id": "1548694", "url": "https://cs.wikipedia.org/wiki?curid=1548694", "title": "Mirai Navrátil", "text": "Mirai Navrátil\n\nMirai Navrátil (* 11. srpna 1992 Ógaki, Japonsko) je frontman, kytarista a zpěvák české popové hudební skupiny Mirai. \n\nMirai pochází z česko-japonské rodiny. Jeho otec je Čech, matka vyrostla v Japonsku. \n\nStudoval na Gymnáziu Petra Bezruče, po maturitě vystudoval Právnickou fakultu Masarykovy univerzity v Brně, kde získal titul Mgr.\n\nVe skupině Mirai, kterou v roce 2014 spoluzakládal, působí od jejího počátku jako zpěvák a kytarista.\n"}
{"id": "1548695", "url": "https://cs.wikipedia.org/wiki?curid=1548695", "title": "Fontanella (Itálie)", "text": "Fontanella (Itálie)\n\nFontanella je italská obec v provincii Bergamo v regionu Lombardie. Žije zde obyvatel.\n\nObec leží na jihu provincie Bergamo u jejích hranic s provincií Cremona.\n\nZdroj: \n\n"}
{"id": "1548696", "url": "https://cs.wikipedia.org/wiki?curid=1548696", "title": "Fontanella", "text": "Fontanella\n\nFontanella může být:\n\n\n\n"}
{"id": "1548706", "url": "https://cs.wikipedia.org/wiki?curid=1548706", "title": "Edward Bruce", "text": "Edward Bruce\n\nEdward Bruce (asi 1280 – 14. října 1318) byl skotský šlechtic, s titulem hrabě z Carricku. Byl mladším bratrem skotského krále Roberta Bruce, kterého zásadně podpořil v jeho boji o skotskou korunu v letech 1306-1314 (jejich tři bratři byli v tomto boji zajati a popraveni Angličany). Edward se vyznamenal zvláště v rozhodující bitvě u Bannockburnu roku 1314. V rámci bojů se Robert a Edward pokusili oslabit Angličany otevřením druhé fronty v Irsku, které Angličané také ovládali, navíc pozváni skupinou irských protianglických šlechticů. Invazi do Irska vedl právě Edward a zpočátku byl velmi úspěšný. Roku 1315 se prohlásil velekrálem Irska, rok poté byl korunován. Roku 1318 byl však poražen a zabit v bitvě u Faughartu, kde jeho vojska rozdrtila anglo-irská armáda Irského lordství. Jeho sestra Isabel Bruceová se stala manželkou norského krále Erika II. a stala se norskou královnou.\n"}
{"id": "1548711", "url": "https://cs.wikipedia.org/wiki?curid=1548711", "title": "Pizzo Carbonara", "text": "Pizzo Carbonara\n\nPizzo Carbonara je nejvyšší hora pohoří Madonie a druhá nejvyšší hora Sicílie.\nPizzo Carbonara leží na severu Sicílie, 16 kilometrů jižně od pobřeží Tyrhénského moře a města Cefalù.\nVýrazný vápencový masiv má nadmořskou výšku 1 979 metrů.\n\nHorský blok je ze západu, severu a jihu obklopen hlubokými údolími. Vrcholová část masivu je zploštělá, s řadou krasových útvarů, dolinami a často zasypanými jeskyněmi.\n\nVrchol Pizzo Carbonara je dostupný po třech trasách. Z jihu, z oblasti \"Piano Battaglia\", z východu, z horské chaty \"Rifugio Crispi\", případně ze severu, z obce \"Isnello\".\n"}
{"id": "1548714", "url": "https://cs.wikipedia.org/wiki?curid=1548714", "title": "Mont Lozère", "text": "Mont Lozère\n\nMont Lozère, také zkráceně Lozère je horský masiv ve střední části pohoří Cevenny, na jihovýchodě Francie.\nNejvyšší vrchol horského masivu \"Sommet de Finiels\" (1 702 m) je nejvyšším bodem pohoří Cevenny.\nLozère leží ve stejnojmenném francouzském departementu Lozère, v regionu Okcitánie. Západně od nejvyšší ho vrcholu Sommet de Finiels leží nižší vrchol \"Roc de Laubies\" (1 562 m) a východně \"Pic Cassini\" (1 685 m). Hora leží na území Národního parku Cévennes.\n"}
{"id": "1548715", "url": "https://cs.wikipedia.org/wiki?curid=1548715", "title": "Alice z Namuru", "text": "Alice z Namuru\n\nAlice z Namuru (? – červenec 1169, Valenciennes) se narodila jako dcera hraběte Godfreyho I. z Namuru a Ermesindy Lucemburské.\n\nOtec ji kolem roku 1130 provdal za hraběte Balduina IV. Henegavského. Gislebert z Monsu ji popsal jako ženu s \"půvabným tělem a krásnou tváří\".\n\nAlice měla s Balduinem IV. několik dětíː\n\n\nAlice z Namuru zemřela v červenci 1169 a byla pohřbena v kolegiátním kostele svaté Waltrudy v Mons.\n"}
{"id": "1548717", "url": "https://cs.wikipedia.org/wiki?curid=1548717", "title": "Hodnostní označení příslušníků Policie České republiky", "text": "Hodnostní označení příslušníků Policie České republiky\n\nPolicie České republiky používá nové hodnostní označení, vzor 15, od 1. června 2015. Praporčíci mají stříbrné trojcípé hvězdy a důstojníci a generálové zlaté pěticípé hvězdy. Označení doplňují stříbrné a zlaté \"kolejničky\" a generálská zlatá pletená lemovka. Generálové na náramenících nosí též rozlišovací odznak příslušné služby, ostatní mají tento odznak na klopách límce saka. Do hodnostního označení se vrací též tradiční červená doplňková barva v podobě lemovky nárameníků. Toto označení tak nahrazuje vzor 92, které je zastaralé a smí se používat pouze do 31. prosince 2019. \n\nRotný (rtn.) Strážmistr (stržm.) Nadstrážmistr (nstržm.) Podpraporčík (pprap.) Praporčík (prap.) Nadpraporčík (nprap.)\n\nPodporučík (ppor.) Poručík (por.) Nadporučík (npor.) Kapitán (kpt.) Major (mjr.) Podplukovník (pplk.) Plukovník (plk.)\n\nBrigádní generál (brig. gen.) Generálmajor (genmjr.) Generálporučík (genpor.)\n"}
{"id": "1548719", "url": "https://cs.wikipedia.org/wiki?curid=1548719", "title": "Dinas", "text": "Dinas\n\nDinas je žárovzdorná křemičitá hmota, která se používá ke konstrukci kleneb a vyzdívek koksárenských, ocelářských a sklářských pecí. Je odolný vůči kyselým taveninám. Původní materiál pochází z Walesu. Dinas v překladu z velštiny znamená město (neboli skalní město). Dinas se vyrábí z křemenců, křemenných písků, dinasového zlomu a dalších látek jako vápna, plastifikátorů a mineralizátorů. \n"}
{"id": "1548726", "url": "https://cs.wikipedia.org/wiki?curid=1548726", "title": "Ami Vitale", "text": "Ami Vitale\n\nAmi Vitale (* 1971) je americká fotožurnalistka a dokumentaristka se sídlem v Montaně. Její fotografie byly publikovány v časopisu \"National Geographic\", pro který pracuje jako smluvní fotografka, naposledy dokumentovala divo žijící pandy a křehký mír na Srí Lance. Je také ambasadorkou společnosti Nikon.\n\nV letech 2003, 2005, 2015, 2017 a 2018 získala ocenění World Press Photo.\n\nVitale vystudovala mezinárodní studia na Severokarolínské univerzitě v Chapel Hill a získala magisterské studium na University of Miami.\n\nMimo jiné také dokumentovala převoz čtyř bílých nosorožců ze zoologické zahrady ve Dvoře Králové do přírodní rezervace Ol Pejeta v Keni.\n\n\n"}
{"id": "1548727", "url": "https://cs.wikipedia.org/wiki?curid=1548727", "title": "Zlynka", "text": "Zlynka\n\nZlynka () je město v Brjanské oblasti v Ruské federaci. Při sčítání lidu v roce 2010 měla přes pět tisíc obyvatel a byla správním střediskem Zlynkovského rajónu.\n\nZlynka leží na stejnojmenné řece, přítoku Iputě v povodí Dněpru. Od Brjansku, správního střediska oblasti, je Zlynka vzdálena přibližně 225 kilometrů jihozápadně.\n\nŽelezniční stanice \"Zlynka\" leží přibližně sedm kilometrů severně od města na trati z Brjansku přes Homel do Brestu.\n\nZlynka byla založena v roce 1702 jako sídlo starověrců na místě poustevny, která zde fungovala od roku 1682 a byla pojmenována podle řeky.\n\nV roce 1770 věnovala carevna Kateřina II. Veliká zdejší země Pjotrovi Rumjancevovi. Od roku 1862 se jednalo o důležité středisko sirkárenského průmyslu. \n\nV roce 1925 byla Zlynka povýšena na město.\n\nZa druhé světové války obsadily Zlynku v srpnu 1941 německé jednotky a 27. září 1943 ji dobyly zpět jednotky Brjanského frontu Rudé armády při svém útoku směrem na Černihiv a Pripjať.\n\nPři černobylské havárii v roce 1986 byla značná část okolí města zasažena radioaktivitou a je od té doby pro veřejnost uzavřena.\n"}
{"id": "1548728", "url": "https://cs.wikipedia.org/wiki?curid=1548728", "title": "Kiril Despodov", "text": "Kiril Despodov\n\nKiril Vasilev Despodov (* 11. listopadu 1996, Kresna) je bulharský fotbalista hrající za reprezentaci a za rakouský SK Sturm Graz, kde je na hostování z italského Cagliari Calcio. Despodov je bulharským fotbalistou roku 2018.\n\nDespodov se narodil v Kresně. Ve 12 letech se připojil k akademii Litexu Loveč. Byl klíčovou postavou v národním poháru do 16 let, když ve finále proti PFK Černo More Varna vstřelil dva góly. Despodov debutoval v první lize 12. května 2012 pod trenérem Stoičkovem (Despodovovi bylo 15 let a 183 dní). První gól v lize vstřelil 10. srpna 2013 do sítě FC Pirin Gotse Delchev. V listopadu 2014, krátce po svých 18. narozeninách, podepsal s Litexem první profesionální smlouvu. Navzdory špatnému startu do sezony 2015/16, když odehrál pouhé 4 zápasy z 19 kol, se Despodov stal Litečským hrdinou ve čtvrtfinále domácího poháru. V zápase proti PFK Levski Sofia nastoupil jako náhradník v 76. minutě za stavu 0:0. Litex utkání nakonec vyhrál 3:0, Despodov vstřelil dvě branky.\n\nV červenci 2016 odešel do CSKA Sofia. V dubnu 2017 vstřelil gól v největším bulharském derby proti PFK Levski Sofia.\n\nV lednu 2019 Despodov přestoupil do italského Cagliari Calcio, podepsal zde smlouvu do roku 2023. CSKA Sofia nezveřejnila přesnou přestupovou částku, spekuluje se ale, že částka překonala rekord za hráče odcházejícího z bulharské první ligy (rekord do té doby držel Christo Stoičkov a jeho částka 4,5 milionu dolarů za přestup do Barcelony v roce 1990). Za Cagliari debutoval 10. ledna proti AC Milán.\n\nV září 2019 odešel Despodov na roční hostování do rakouského SK Sturm Graz. V prosinci 2019 o Despodova projevila zájem pražská Sparta.\n\nZa reprezentaci Despodov poprvé hrál v únoru 2015 v neoficiálním přátelském utkání s Rumunskem. Oficiální debut odehrál 23. května 2018 v přátelském utkání s Bosnou a Hercegovinou. V říjnu 2018 vstřelil svůj první gól, a to Kypru v utkání Ligy národů UEFA. Během kvalifikace na ME 2020 si dvakrát zahrál proti Česku, ve druhém utkání si připsal asistenci na vítězný gól Bulharska (utkání skončilo 1:0).\n"}
{"id": "1548729", "url": "https://cs.wikipedia.org/wiki?curid=1548729", "title": "1984 ve fotografii", "text": "1984 ve fotografii\n\nTento článek obsahuje významné fotografické události v roce 1984.\n\n\n\n\n\n\n\n\n\n"}
{"id": "1548730", "url": "https://cs.wikipedia.org/wiki?curid=1548730", "title": "Irský nacionalismus", "text": "Irský nacionalismus\n\nIrský nacionalismus je politické hnutí hlásající, že obyvatelé irského ostrova jsou osobitý národ a žádající pro tento národ vlastní, suverénní, národní stát. Irský nacionalismus vznikl jako jiné moderní evropské nacionalismy na konci 18. a na začátku 19. století, a protože vznikal v lůně britské monarchie a v časech, kdy Angličané odmítali Irsku přidělit byť jen autonomii, měl od počátku protibritský, protianglický a protimonarchistický osten (proto synonymem irského nacionalismu bylo do jisté míry i irské republikánství). Vzhledem k tomu, že Irsko bylo zemí převážně katolickou a Anglie (stejně jako Skotsko) zemí protestantskou, získal irský nacionalismus i osten protiprotestantský, což se ale později ukázalo jako problém, když měl reprezentovat všechny obyvatele ostrova a připravilo to půdu pro republikánsko-loajalistický konflikt v Severním Irsku.\n\nJako i jiné nacionalismy 19. století se irský nacionalismus snažil hájit osobitost irské kultury a podporovat ji. Patřila k tomu snaha zachránit irský jazyk. Zajímavostí je, že hegemonii angličtiny na ostrově se nacionalistům v zásadě setřást nepodařilo (na rozdíl třeba od českého nacionalismu, kterému se podařilo vzkřísit češtinu a odrazit nápor němčiny), přesto byl irský nacionalismus nakonec ve svém separatismu úspěšný. Je zjevné, že roli zde sehrál jiný vydělující a rozdělující faktor - a to zmíněné náboženství.\n\nTypickým rysem irského nacionalismu byla jeho ochota k násilným akcím, někdy je irský nacionalismus označován za vynálezce moderního terorismu (feniáni ad.). \n\nPrvním velkým projevem hnutí bylo povstání z roku 1798, silně ovlivněné francouzskou a americkou revolucí. Jeho organizátorem byla Society of United Irishmen. Britové na povstání reagovali ještě větším omezením irské nezávislosti (zákony o unii z roku 1800, vznik Spojeného království Velké Británie a Irska), což nacionalistické hnutí znovu posílilo. Dalším silným motivem k jeho růstu byl velký irský hladomor z 19. století, který byl v očích nacionalistů anglickým programem na eliminace vzpurných Irů, nikoli jen přírodní katastrofou. V reakci vznikaly radikální až teroristické organizace jako feniáni nebo méně radikální organizace jako Repeal Association Daniela O'Connella, Irish Confederation nebo Young Ireland, které zorganizovaly vzpouru v revolučním roce 1848. V 50. letech vznikly nové radikální organizace jako Irish Republican Brotherhood. Nacionalisté dlouho v irské politice přesto nehráli prim, převažoval umírněný proud irských parlamentních politiků žádajících autonomii v rámci Británie a práva pro katolíky. Avšak roku 1905 se nacionalisté pod vedením Arthura Griffitha zformovaly do velmi akceschopné strany Sinn Féin a během velikonočního povstání roku 1916 se stali vedoucí silou irské společnosti. Toto postavení udrželi i po první světové válce a dokázali v dalším krvavém konfliktu, irské válce za nezávislost, během níž se zformovala partyzánská Irská republikánská armáda, nakonec většinu Irska od Británie odtrhnout a založit v roce 1921 nezávislý stát, Irskou republiku. Po jejím založení, jímž byl hlavní cíl nacionalistického hnutí naplněn, se irský nacionalismus rekonfiguroval. K hlavním jeho idejím začala patřit ideologie irské jednoty (neboť část irského ostrova, Severní Irsko, zůstala součástí Británie, přičemž hlavní dělící čára nebyla při tomto dělení nacionální, ale náboženská - katolicko/protestantská). Povětšinou se pojem \"irští nacionalisté\" (nebo republikáni) v současnosti užívá právě v Severním Irsku, jako označení podporovatelů sjednocení Severního Irska s Irskou republikou. \n"}
{"id": "1548737", "url": "https://cs.wikipedia.org/wiki?curid=1548737", "title": "1983 ve fotografii", "text": "1983 ve fotografii\n\nTento článek obsahuje významné fotografické události v roce 1983.\n\n\n\n\n\n\n\n\n\n\n\n"}
{"id": "1548743", "url": "https://cs.wikipedia.org/wiki?curid=1548743", "title": "1985 ve fotografii", "text": "1985 ve fotografii\n\nTento článek obsahuje významné fotografické události v roce 1985.\n\n\n\n\n\n\n\n\n\n\n\n\n"}
{"id": "1548746", "url": "https://cs.wikipedia.org/wiki?curid=1548746", "title": "1986 ve fotografii", "text": "1986 ve fotografii\n\nTento článek obsahuje významné fotografické události v roce 1986.\n\n\n\n\n\n\n\n\n\n\n\n"}
{"id": "1548747", "url": "https://cs.wikipedia.org/wiki?curid=1548747", "title": "Turínský erotický papyrus", "text": "Turínský erotický papyrus\n\nTurínský erotický papyrus (Papyrus 55001, také nazván Erotický papyrus nebo jen Turínský papyrus) je staroegyptský papyrus, svitek malby, který byl vytvořen během 20. dynastie, přibližně roku 1150 př. n. l. Objeven byl v Dér el-Medína na počátku 19. století. Dlouhý je 2,6 m a široký 25 cm, skládá se ze dvou částí, z nichž jedna obsahuje dvanáct erotických scén zobrazujících různé sexuální pozice. V současné době se nachází v Turíně. \n\nPrvní třetina zobrazuje zvířata plnící různé lidské úkoly. Tato část svitku je označena jako satirická a humorná. \n\nPoslední dvě třetiny Turínského erotického papyru se skládají z řady dvanácti scén zobrazujících muže a ženy při různých sexuálních pozicích. Muži na ilustracích jsou „plešatí, krátcí a břichatí“ s přehnaně velkými genitáliemi nevyhovujícím egyptským zvykům fyzické přitažlivosti, ale ženy jsou zobrazeny s předměty z tradiční erotické ikonografie, a v některých scénách dokonce drží předměty spojené s Hathor, bohyní lásky, jako jsou lotosové květy, opice a sistra. Jeho vysoká umělecká kvalita naznačuje, že byl vyroben pro bohaté publikum. Zatím nebyly objeveny žádné další podobné svitky. Vyobrazení pohlavního styku nebyla součástí obecného repertoáru staroegyptského formálního umění, ale základní fragmenty pohlavního styku se dají najít na fragmentech hrnčířské hlíny. \n\nVážně poškozený erotický papyrus je jediným známým erotickým svitkem, který se dochoval. \n\nModerní obecenstvo se často mylně domnívá, že staroegyptské umění postrádá sexuální témata. Poté, co Jean-François Champollion viděl papyrus v roce 1824 v Turíně, popsal jej jako „obraz monstrózní obscénnosti, který mu dal opravdu zvláštní dojem o egyptské moudrosti.“ \n\nSkutečný význam obrázků není dosud znám, protože fragmenty textu, které přežily, zatím nedaly žádný jasný účel. \n\n\n"}
{"id": "1548749", "url": "https://cs.wikipedia.org/wiki?curid=1548749", "title": "1987 ve fotografii", "text": "1987 ve fotografii\n\nTento článek obsahuje významné fotografické události v roce 1987.\n\n\n\n\n\n\n\n\n\n\n\n\n\n\n"}
{"id": "1548750", "url": "https://cs.wikipedia.org/wiki?curid=1548750", "title": "Franz Polak", "text": "Franz Polak\n\nFranz Polak, někdy též Franz Pollak (7. října 1834 Český Krumlov – 9. listopadu 1893 Český Krumlov), byl krumlovský poštmistr a první doložený fotograf v Českém Krumlově. Jeho fotografie spadají do období přelomu šedesátých a sedmdesátých let 19. století.\n\nNarodil se v roce 1834 v rodině krumlovského poštmistra. Podle svědectví ředitele českokrumlovského panství Emanuela Peschla: „... otec Franze Polaka roznášel po Krumlově poštu, v čemž mu pomáhal jeho syn, jenž se vyučil té podivuhodné novince – fotografování.“ Fotografický ateliér měl pravděpodobně v domě č. p. 28 Radniční ulici, kde rodina bydlela.\n\nNa přelomu šedesátých a sedmdesátých se věnoval fotografii a vytvořil soubor vedut, krajin a portrétů mimořádné historické hodnoty.\n\nV roce 1871 zemřel jeho otec a Franz převzal poštmistrovskou funkci. Poté omezil a nakonec ukončil svou fotografickou činnost. Poslední Polakovou fotografií u které je uvedeno datum vzniku je portrét lesního adjunkta Ludvíka Schomausche z roku 1880.\n\nPoužíval techniku kalotypie (papírové negativy). Tematicky se věnoval portrétní a místopisné fotografii. K jeho nejstarším snímkům, které lze přesně datovat díky zaznamenaným událostem, patří požár knížecího pivovaru v Krumlově v roce 1869 a stavba domu č. p. 101 v Radniční ulici, která proběhla v letech 1867-1869. Tyto a další veduty Krumlova dokumentují jeho stav před stavebním rozmachem koncem 19. a začátkem 20. století.\n\nPro šlechtický rod Buquoyů zhotovil přibližně mezi léty 1868 a 1873 soubor fotografií Buquoyského panství, které obsahují aranžované skupinové fotografie členů rodiny v interiérech i v exteriérech, dokumentaci jednotlivých objektů včetně jejich stavebních úprav (zámky Rožmberk a Nové Hrady a další nemovitosti náležející rodu Buquoyů), podobenky knížecích zaměstnanců, ateliérové skupinové fotografie, fotografie krajiny i reprodukce obrazů Rudolfa von Alta. Z charakteru portrétních fotografií lze usuzovat, že Polak měl v Krumlově vlastní portrétní ateliér. Jeho existence ani poloha ale není doložena. \n\nPočátkem sedmdesátých let věnoval Polak album fotografií z Českého Krumlova a okolí kněžně Eleonoře Schwarzenberkové, roz. Liechtensteinové (1812–1873).\n\nPolakova krajinářská tvorba zobrazuje například tato místa: Stožec, Vyšší Brod, Rožmberk nad Vltavou, Hluboká nad Vltavou, Český Krumlov či Nové Hrady. Tyto fotografie vznikly v období 1868-1875.\n\nJeho fotografie vedut a krajin mají unikátní historickou a dokumentární hodnotu a moderní technologií navazují na předešlé dílo dvorního Schwarzenberského malíře Franze Ferdinanda Runka (1764–1834).\n\n\n"}
{"id": "1548751", "url": "https://cs.wikipedia.org/wiki?curid=1548751", "title": "Meeri Koutaniemi", "text": "Meeri Koutaniemi\n\nMeeri Koutaniemi (* 1987, Kuusamo) je finská fotografka a novinářka. Koutaniemi je známá svými portréty a reportážemi týkajících se lidských práv a menšin. \n\nKoutaniemi se narodila v roce 1987 v Kuusamo. Po základní škole se přestěhovala z Kuusamo do Oulu, kde studovala divadlo na střední škole. Po šesti měsících pobytu v Oulu se přestěhovala do Helsinek, kde studovala hudbu a tanec na Vyšší střední škole Sibelius. Vystudovala fotožurnalistiku na Tamperské univerzitě.\n\nOd roku 2011 Koutaniemi cestuje a pracuje po celém světě, například v jihovýchodní Asii, Africe a Latinské Americe. \n\nKoutaniemi je zakládajícím členem italské fotografické agentury Echo a finské Collective 11.\n\nKoutaniemi je zčásti romského původu a podle testu DNA, který provedla v roce 2018, má také středoasijský a eskymácký rodový původ.\n\nKoutaniemi získala několik ocenění v každoroční soutěži finské asociace fotografů. V roce 2012 získala cenu Portrét roku. V roce 2013 získala cenu v šesti kategoriích: fotograf roku, multimédia roku, fotografie roku, zahraniční reportáž roku, portrét roku a výběr diváků. V roce 2014 zvítězila ve dvou kategoriích: fotograf roku a zahraniční reportáž roku. \n\nV roce 2014 získala Koutaniemi Cenu Visa D'or Daily Press Award ve Visa pour l'Image v Perpignanu ve Francii a Freelens Award na Lumix Photo Festivalu v Hannoveru (Německo) s reportáží o mrzačení ženských genitálií dvou dívek kmene Masajů. Reportáž byla publikována ve finském deníku Helsingin Sanomat v roce 2014 a vyvolala rozsáhlé diskuse. UNICEF Finsko patřilo mezi ty, kteří vydání seriálu v médiích kritizovali , ale fotografie získaly čestné uznání v soutěži Foto roku pořádané organizací UNICEF Německo. Reportáž byla také publikována v článku magazínu Time.\n\n\n\nOd března 2016 Koutaniemi udržuje vztah s rockovým hudebníkem Samim Yaffou. Zasnoubili se v červenci 2017 a vzali se v září 2017 na Mallorce ve Španělsku.\n\n"}
{"id": "1548752", "url": "https://cs.wikipedia.org/wiki?curid=1548752", "title": "Lokna dětství", "text": "Lokna dětství\n\nLokny dětství (nebo také copy dětství) byly charakteristickým symbolem dítěte ve starověkém Egyptě. Symbolicky znamenají, že nositel je legitimním dědicem Usira. Lokny dětství byly božským atributem minimálně od Staré říše. \n\nV dřívějších vyobrazeních je možné pozorovat lokny dětství s krátkými účesy, například v pohřebních kultech. Později byly obvykle připevněny k paruce dlouhé až k ramenům, která se nosila ve třech stylech: zvlněná, rovná nebo v kadeřích. Nosily ji smrtelné i božské děti. \n\nV zobrazení Střední říše je konec rolován dopředu. \n\nObecně se nosily na pravé straně. V reliéfech mohou být zobrazeny i vlevo, při pohledu postavy v profilu vlevo by totiž nebyly vidět. \n\nDále existovalo několik různých možností, například trojité pletené lokny, jejichž tři prameny se sbíhaly ve spirále. \n\nLokny dětství nosily děti faraonů nejen, aby se ukázaly jako děti, ale také k označení jejich spojení s mladým Horem. Stejně jako oni, tak i mladý Horus nosil cop dětství jako dědic svého otce Usira. \n\nV ikonografii byly královské děti zobrazeny nahé a cucající si prst, s hlavami úplně holými, kromě loken dětství. \n\nPočátkem Nové říše získaly lokny dětství ústřední význam jako zvláštní symbol princů a princezen 18. dynastie. Obzvláště pozoruhodné je spojení loken dětství s princeznami, které byly jako děti panujícího krále také považovány za dědice, a proto byly také vyobrazeny Horovým copem. \n\n"}
{"id": "1548753", "url": "https://cs.wikipedia.org/wiki?curid=1548753", "title": "Marie z Courtenay", "text": "Marie z Courtenay\n\nMarie z Courtenay (1204 – září 1228) byla sňatkem s Theodorem I. Laskarem nikájskou císařovnou. Narodila se jako dcera Petra II. z Courtenay a Jolandy Flanderské. V roce 1228 vládla jako regentka za svého mladšího bratra Balduina II. Konstantinopolského a nechala si říkat \"císařovna Konstantinopole\".\n\nJejí rodiče byli postupně vládci Latinského císařství Konstantinopol. Její otec Petr byl vybrán za císaře v roce 1216, ale v roce 1217 byl zajat Theodorem Komnenem Dukem, vládcem Epirského despotátu a zbytek života strávil v zajetí. Jeho manželka Jolanda však dosáhla Konstantinopole a převzala moc na říší. Mariina matka se tak stala \"de jure\" regentkou za svého manžela, sama vládla v letech 1217 až 1219. Sjednala spojenectví s nikájským císařem Theodorem I. Laskarem, které bylo zpečetěno Theodorovým sňatkem s Marií, poté co zavrhl svou druhou manželku Filipu Arménskou.\n\nMarie byla nikájskou císařovnou od roku 1219 do roku 1222, kdy Theodor zemřel. Není známo, že by spolu měli nějaké potomky. Jedna z jejích nevlastních dcer, Marie Laskarina, se provdala za uherského krále Bélu IV. a další, Irena Laskarina, za Jana III. Dukase, který převzal vládu nad nikájským císařstvím, kterému Marie v roce 1222 vládla jako regentka.\n\nJejí bratr Robert nastoupil na trůn po své matce v roce 1219. V lednu 1228 Robert zemřel. Na trůn nastoupil jejich mladší bratr Balduin. Bylo mu jedenáct let, takže byl ještě nezletilý. Konstantinopolští magnáti zvolili regentkou Marii, která si nechala říkat \"císařovna\", Marie však po asi osmi měsících vlády v září 1228 zemřela.\n"}
{"id": "1548755", "url": "https://cs.wikipedia.org/wiki?curid=1548755", "title": "Kvadrupedie", "text": "Kvadrupedie\n\nKvadrupedie znamená pohyb po čtyřech končetinách. Typická je pro suchozemské obratlovce, resp. jejich nadtřídu čtyřnožce. Typická je i pro většinu savců. Kvadrupedický pohyb využívali i předchůdci člověka a dnešních opic, např. miocénní primáti.\n"}
{"id": "1548758", "url": "https://cs.wikipedia.org/wiki?curid=1548758", "title": "Irena Laskarina", "text": "Irena Laskarina\n\nIrena Laskarina (? – 1239) byla nikájskou císařovnou. Narodila se jako dcera nikájského císaře Theodora I. Laskarida a jeho první manželky Anny Komneny Angeliny, dcery byzantského císaře Alexia III. a Eufroziny Dukainy Kamatery. Irenina sestra Marie Laskarina se provdala za uherského krále Bélu IV.\n\nIrena se poprvé provdala za generála Andronika Palailoga, po jeho smrti se v roce 1212 provdala za otcova jmenovaného nástupce, budoucího císaře Jana III. S Janem měla jednoho syna, budoucího císaře Theódora II. Po jeho narození spadla z koně a byla tak zraněná, že nemohla mít další děti. Vstoupila do kláštera a přijala jméno Evženie. V klášteře v roce 1239, patnáct let před svým manželem, zemřela.\n\nIrena je historiky oceňována za svou skromnost a obezřetnost, po jejím vzoru se také značně zlepšila morálka jejího národa.\n"}
{"id": "1548760", "url": "https://cs.wikipedia.org/wiki?curid=1548760", "title": "Druhotný les", "text": "Druhotný les\n\nDruhotný les nebo také sekundární les je označení pro lesní ekosystém, který vznikl obnovou po velkém narušení primárního lesa, ať už následkem přírodních katastrof (požár, polomy) nebo následkem lidské činnosti. Druhotné lesy mohou vznikat buďto přirozenou obnovou nebo zalesněním. Druhová struktura druhotného lesa se zpravidla odlišuje od druhové struktury původních pralesů. Osídlení sekundárních lesů původními organismy může sekundární les přiblížit zpět k primárnímu lesu, což je však možné pouze v případě, že je poškozená oblast malá.\n\nEvropské lesy patří mezi druhotné lesy.\n"}
{"id": "1548772", "url": "https://cs.wikipedia.org/wiki?curid=1548772", "title": "FK Česká Třebová", "text": "FK Česká Třebová\n\nFK Česká Třebová je fotbalový tým města České Třebové. V současnosti (2019/20) hraje pardubický krajský přebor mužů. Klub vznikl roku 1908, původní název není znám a do roku 1919 se hrálo na louce p. Netušila. Do roku 1952 byla klubová barva červená. Klub postupně vystřídal názvy SK Česká Třebová (1919), AFK Česká Třebová (1935), DSO Česká Třebová (1948), Sokol Česká Třebová (1949), ČSD Česká Třebová (1950), Lokomotiva Česká Třebová (1953, tehdy se klubové barvy změnily na modro-bílou) a FK Česká Třebová (1991). Od roku 1991 má k dispozici stadion Pod Jelenicí s kapacitou 7000 míst. Roku 1994 získal novou právní formu, takže nese současný plný název FK Česká Třebová s.r.o.\n\nV roce 1982 začaly úpravy hřiště „Pod Jelenici“ kam se přemístila veškerá činnost fotbalového oddílu. Na podzim r. 1983 se začaly u hřiště stavět budovy šaten. V roce 1983 mužstvo A postoupilo do krajské soutěže. V roce 1986 byly slavnostně otevřeny šatny a restaurace na stadionu „Pod Jelenici“. V roce 1987 proběhla Fotbalová anketa. Nejlepším fotbalistou České Třebové byl zvolen Josef Sýkora. Mužstvo B postoupilo do okresní soutěže. V roce 1990 se oddíl dostává do ekonomických potíží. Od 1. 1. 1992 došlo k osamostatnění fotbalového klubu s oficiálním názvem Fotbalový klub Česká Třebová. Od prosince 1994 se stává fotbalový klub občanským sdružením. Po (r. 1990) třiceti čtyřech letech oddíl postoupil do divize. Za finanční pomoci města byla v roce 2001 zahájena stavba kryté tribuny. V anketa „O nejlepšího hráče a nejlepší jedenáctku České Třebové za posledních 25 roků“ v roce 2008 byl zvolen Vladimír Novotný.\n\n\npozn. Česká Třebová jako domácí tým\n\nŠtrombach, Holohlavský, Plocek, Matras, Kašpar, Bazínek, Kaupa, Gzíl, Felcman, Michalička, Langr, Veselý, Horák, Orlich\n\nBělka, Milkovič, Vlček, Kadaňka, Dvořák, Kohoutek, Kolář, Vodička, Gally, Silbrník, Severa\n\nSedláček, Vojta, Novotný, Ráb Bořek, Řehák, Andrt, Knížek, Ráb Jaroslav, Ptáček, Dejmek, Bolcek, Jiskra, Vondra, Švec, Faltys, Schenk\n\nSeidl, Vaňous, Kopecký, Hejl, Pinčka, Diviš, Hubálek, Balcar, Kosman, Štarman, Hampejz, Kusý, Knížek (trenér)\n\nHejl Jar., Felcman, Abt Tomáš, Cink Mil., Strnad Josef, Řehák, Hickl, Štichauer, Kříž, Jež Jan, Plíva, Kubista, Krystl, Pšondr, Konečný, Sokol, Richter, Borek Martin, Křížek Jan (vedoucí družstva), Kocman Zdeněk (hlavní trenér), Ráb Jar. (asistent trenéra), Keprt Dobromil (předseda)\n\ntrenér: Pavel Petr\n\nbrankáři: František Moláček, Michal Ezr, Vojtěch Hýbl, Jakub Hotmar\n\nobránci: Jan Deml, Matěj Gregor, Jakub Jiřánek, Kryštof Klumpar, Pavel Švec, Michal Kubásek, Tomáš Plačko\n\nzáložníci: Oldřich Ezr, Jan Flídr, Dominik Fohl, Filip Herclík, Vojtěch Langer, Patrik Müller, Lukáš Roušar, Luboš Srb\n\nútočníci: Matěj Borek, Šimon Fric, Vojtěch Novotný, Jiří Stolín, Radim Křepela, Jakub Svoboda, Jakub Pávek\n\nMyšlenka založit ženský fotbalový tým vznikla v roce 1968. Za zakladatele dívčí kopané je považován Karel Steiner. První fotbalové utkání žen proběhlo 22. října 1969. Počátkem sedmdesátých let 20. století dívčí družstvo hrálo mistrovskou soutěž., ze které v roce 1974 postoupilo družstvo do II. ženské ligy. Ovšem v roce 1976 sestoupily děvčata do mistrovské soutěže Jihomoravského kraje. Fotbalový tým se rozpadl v roce 1979. Nejvíce zápasů sehrála Věra Pirklová (105. zápasů). V roce 2005 se Tomáš Keprt neúspěšně pokusil znovuobnovit ženský fotbalový tým České Třebové.\n\nPásek Jiří, 100 let fotbalu v České Třebové 1908 - 2008. Vydal FK Česká Třebová, s.r.o., 2008. Nákladem 600 výtisků.\n"}
{"id": "1548773", "url": "https://cs.wikipedia.org/wiki?curid=1548773", "title": "Křivka zapomínání", "text": "Křivka zapomínání\n\nKřivka zapomínání vyjadřuje, jakým způsobem dochází v lidské paměti ke ztrátě informací v čase. Průkopníkem v této oblasti byl německý filozof a psycholog Hermann Ebbinghaus. Na základě svých výzkumů vytvořil křivku zapomínání (někdy nazývanou Ebbinghausova křivka zapomínání), ze které vyplývá, že k největší ztrátě informací dochází v prvních desítkách minut. Po prvním dni se rychlost zapomínání informací významně snižuje. \n\nZapamatování informací závisí za mnoha faktorech:\n\nDlouhodobé uchování informací může významně podpořit pravidelné opakování. Ideální doba opakování zjištěná měřením je 10 minut po skončení učení, dále pak po 24 hodinách, po týdnu, pak měsíci a znovu po 6 měsících. Jiné metody doporučují opakování před spaním ještě tentýž den, pak druhý, sedmý a dvanáctý den.\n"}
{"id": "1548782", "url": "https://cs.wikipedia.org/wiki?curid=1548782", "title": "Jiří Kalemba", "text": "Jiří Kalemba\n\nJiří Kalemba (* 16. prosince 1984 Kladno) je český redaktor, moderátor, televizní sportovní komentátor a režisér sportovních dokumentů. Od roku 2016 pak šéfeditor webu a sociálních sítí ČT sport.\n\nV roce 2007 vystudoval Fakultu sociálních věd Univerzity Karlovy, bakalářský obor Žurnalistika, následně v roce 2009 absolvoval tamtéž v magistrském oboru Mediální studia a získal titul Mgr. Dva roky studoval na téže škole také obor Americká studia, který nedostudoval.\n\nOd roku 2006 působí jako redaktor, reportér, komentátor a moderátor v redakci sportu České televize. Od roku 2016 je pak šéfeditorem webu a sociálních sítí ČT sport. Jako reportér a komentátor se zúčastnil nejvýznamnějších sportovních akcí (olympijské hry, mistrovství světa). Kromě tvorby zpravodajských příspěvků a pořadů a komentování přímých přenosů je autorem několika oceněných sportovních dokumentů. Zaměřuje se na míčové sporty (basketbal, házená, americký fotbal – pořad \"Touchdown\") a curling.\n\nJako reportér v září 2019 působil na basketbalovém MS v Číně. O mimořádně úspěšném působení českých basketbalistů veřejně přednáší, v květnu 2020 vyjde jeho kniha \"Šestí na světě: Čínská basketbalová pohádka očima Jiřího Kalemby\" v nakladatelství Pointa. Náklady na vydání knihy byly financovány prostřednictvím crowfundingové kampaně.\n\nJe ženatý, s manželkou Gabrielou má 2 děti. V současnosti žije s přítelkyní. \n\nProfesně je nejvíce spojený s komentováním basketbalu, házené, curlingu a amerického fotbalu. Od roku 2017 moderuje také sledovaná studia k přenosům ze SP v biatlonu. \n\nOd OH v Pekingu 2008 komentuje soutěže na letních i zimních olympijských hrách (šerm, taekwondo, moderní pětiboj, házená). Curling, který je jeho zimní specializací, komentuje od roku 2007. Během olympijských her v Soči 2014 odkomentoval z dějiště olympiády 30 přímých přenosů. V roce 2018 na OH v korejském Pchjongčchangu kromě komentování curlingových zápasů vytvářel video obsah pro sociální sítě ČT sport. \n\nKromě olympijských her se jako komentátor a reportér zúčastnil několika evropských šampionátů v házené (Srbsko 2012, Dánsko 2014) a komentoval i utkání české reprezentace na MS v Kataru 2015. \n\nVěnuje se také tvorbě sportovních dokumentů. Jeho počin \"T… jako tým!\" o stříbrném tažení českých basketbalistek na MS 2010 vyhrál hlavní cenu na festivalu Sportfilm Liberec v roce 2011. Stejný úspěch si připsal i o dva roky později za reportážní dokument \"Basket za zdmi Alcatrazu\" King of the Rock o basketbalovém turnaji 1 na 1 ve slavné věznici Alcatraz. Vytvořil také dokument o nejlepším házenkáři světa roku 2010 Filipu Jíchovi \"Filip Jícha 2010\" nebo vzpomínku na vítězství házenkářů Dukly Praha v PMEZ 1984 \"Hrdinové z Dukly\". \n\nKromě televizní tvorby je také moderátorem řady významných sportovních akcí. Atmosféru dotvářel třeba při florbalovém MS v Praze 2018, MS v softbalu 2019 nebo při zápasech české basketbalové reprezentace Pardubicích či beachvolejbalovém turnaji světové série Ostrava Open. \n\nPo dokončení mediálních studií se věnoval přednáškám o mediální gramotnosti na středních a základních školách. \n"}
{"id": "1548786", "url": "https://cs.wikipedia.org/wiki?curid=1548786", "title": "Vladimír Mikeš", "text": "Vladimír Mikeš\n\nVladimír Mikeš (* 11. srpna 1927, Choceň) je český básník, prozaik a překladatel, držitel Státní ceny za překladatelské dílo za rok 2012.\n\nVystudoval romanistiku a bohemistiku na Filozofické fakultě Univerzity Karlovy v Praze pod vedením Václava Černého. Po absolvování povinné vojenské služby (1952–1954) se živil jako překladatel na volné noze. Od roku 1992 přednášel na DAMU, v letech 1997–2000 byl jejím děkanem. Na DAMU rovněž založil a v letech 1999–2003 vedl Katedru divadelní antropologie. V roce 1997 se habilitoval, o dva roky později byl jmenován profesorem. Vladimír Mikeš je jedním z našich nejvýznamnějších překladatelů, který přeložil z italštiny, španělštiny, francouzštiny, portugalštiny a němčiny desítky titulů světové poezie a dramatu, v čele s novodobým kompletním překladem Dantovy Božské komedie, na kterém pracoval od 70. let. Jeho beletristické dílo zůstávalo – kromě dvou próz – takřka neznámé až do roku 2012, kdy vyšel více než čtyřicet let od svého vzniku román Škodlivý prostor (sazba v roce 1969 rozmetána), následovaný dalšími prózami a poezií. Hodnotné jsou i Mikešovy eseje o divadle a literatuře. V Itálii získal řadu prestižních ocenění: Premio Montale (1985), Premio Circe Sabaudia (1986), Premio A. M. Ripellino (1990). Do italštiny překládal např. básně Jiřího Ortena.\n\n31. ledna 2017 proběhl na Nové scéně Národního divadla večer s názvem Žasnout a mlčet, věnovaný poezii a překladům Vladimíra Mikeše, v režii Štěpána Pácla.\n\nV době normalizace propůjčil Vladimír Mikeš své jméno některým překladům autorů, kteří tehdy nesměli publikovat, včetně Václava Černého (Studie o dějinách umění Hippolyta Taina); tzv. pokrývání bylo poměrně rozšířenou praxí. V případě Vítězslava Gardavského pokrýval Vladimír Mikeš pouze překlad hry Petera Weisse Hölderlin; překlad Hölderlinových básní ve výboru Světlo lásky je Mikešův vlastní. Překlad Náměstíčka Carla Goldoniho, slíbený Janem Vladislavem, musel Vladimír Mikeš dokončit sám.\n\n\n\n\nČetné překlady divadelních her, např. Molièra, Ionesca, Lorcy, Calderóna, Pirandella, Claudela aj.\n\n"}
{"id": "1548789", "url": "https://cs.wikipedia.org/wiki?curid=1548789", "title": "Phil Bosmans", "text": "Phil Bosmans\n\nPhil Bosmans (1. července 1922 Gruitrode, provincie Limburg – 17. ledna 2012 Mortsel v provincii Antverpy) byl belgický katolický řeholní kněz, humanitární pracovník a autor duchovních spisů. \n\nBosmans se narodil jako Vlám a strávil většinu svého mládí v Genku v belgické provincii Limburg. V roce 1941 vstoupil do řádu Montfortanů (SMM) v Rotselaaru. Tam zůstal až do konce druhé světové války a v roce 1945 se přestěhoval do Oirschotu v Nizozemsku. Tam v březnu 1948 obdržel kněžské svěcení. \n\nBosmans žil od roku 1957 v malém klášteře montfortánů nedaleko Antverp. V roce 1959 založil charitativní organizaci \"„Bond zonder naam“\" (Sdružení bez názvu), jež přes hranice států konala mnoho sociálních iniciativ. Založil dílnu Werkhuis M.I.N. (Dílna Lidé v nouzi), první sociální dílnu v Belgii pro bývalé vězně a muže bez dávek v nezaměstnanosti. V roce 1969 byla zřízena Opravna M.I.N. opravna, bezplatná služba pro staré, nemocné a zdravotně postižené. V roce 1973 byl otevřen Hotel MIN, ubytovací zařízení pro bývalé vězně. V roce 1990 bylo slavnostně otevřeno centrum De Stobbe, bývalá klášterní budova přeměněná na charitativní penzion pro ženy s více dětmi. Bosmans tak získal díky své práci přezdívku „moderní František“. V roce 1991 rezignoval na funkci předsedy Sdružení bez názvu. Jeho nástupcem se stal Frans Van Oudenhove. V roce 1988 vznikla německá pobočka této organizace, která má sídlo ve Freiburgu im Breisgau, další Sdružení bez názvu fungují také v Nizozemsku a Chorvatsku. \n\nV roce 1972 vyšla Bosmansova kniha \"„Menslief, ik hou van je“\" . S 800 000 výtisky se stala jeho nejprodávanější knihou ve Flandrech. V Německu vyšla pod názvem \"Vergiß die Freude nicht\" (\"Nezapomeň na radost\") poprvé v roce 1976 a prodalo se zde celkem dva miliony výtisků. Bosmans také publikoval práce v esperantu. \n\nV prosinci 1993 měli Bosmans autonehodu, pravděpodobně způsobenou drobnou mrtvicí. V únoru 1994 následovala těžká mrtvice, která vyústila v několikaměsíční hospitalizaci. Od té doby byly jeho pravé končetiny ochrnuty. \n\nV roce 2009 byl jmenován důstojníkem belgického Řádu koruny. Za své zásluhy získal také Visser Neerlandiaprijs (1968 a 1991) a Cenu vlámského společenství (1991). \n"}
{"id": "1548814", "url": "https://cs.wikipedia.org/wiki?curid=1548814", "title": "Hostinec U Brabců", "text": "Hostinec U Brabců\n\nHostinec U Brabců je zaniklý hostinec v Praze 9, který stál v centru Starého Proseka jižně od kostela svatého Václava mezi ulicemi Na Proseku, Na Vyhlídce a U Proseckého kostela.\n\nPůvodní středověká zájezdní hospoda byla roku 1901 přestavěna v novorenesančním slohu podle plánů stavitele Josefa Vaňhy pro starostu Proseka a majitele několika usedlostí Aloise Malého. V hostinci byl divadelní a taneční sál a roku 1939 byla do dvora přistavěna spolková místnost.\n\nV 70. letech 20. století proběhla adaptace stavby na autoservis.\n\nOd roku 2012 se uvažovalo o zboření stavby a byl vydán demoliční výměr. Roku 2015 získala nemovitost developerská společnost se záměrem nahradit ji domem s bytovými jednotkami. Po petici za záchranu objektu vydané roku 2016 vyměnila radnice o rok později dům za městské pozemky a vypsala tendr na jeho opravu.\n\nZačátkem prosince 2019 byl hostinec zbořen a ponechána pouze část jeho jižní zdi.\n\n"}
{"id": "1548821", "url": "https://cs.wikipedia.org/wiki?curid=1548821", "title": "Ulbersdorf (zámek)", "text": "Ulbersdorf (zámek)\n\nZámek Ulbersdorf () je památkově chráněná budova ve vsi Ulbersdorf (místní část města Hohnstein) v německém zemském okrese Saské Švýcarsko-Východní Krušné hory. Původní rytířský statek pochází z 16. století, hlavní budova byla v 18. století barokně přestavěna.\n\nRytířský statek s panským dvorem byl v Oberulbersdorfu založen v 16. století. V době, kdy drželi zdejší ves páni z Lüttichau, byla budova panského dvora v průběhu 18. století rozšířena na dvoupatrový barokní zámek. Jeho celková rekonstrukce proběhla v letech 1991–1993. Od té doby slouží jako sídlo mateřské školy, zázemí pro kulturní a společenské akce a v patře a podkroví jsou byty. Vlastníkem je město Hohnstein. Zámecký areál je chráněn jako nemovitá kulturní památka pod číslem 09254131.\n\nBarokní budova zámku je dvoupatrová s obytným podkrovím, obdélná okna jsou opatřena okenicemi. Západní fasáda prošla klasicistní úpravou. Mansardová střecha je krytá pálenými taškami. Uprostřed jižní stěny vybíhá osmiboká, později dostavěná věž zakončená lucernou a cibulí. Interiér je moderně upravený. Pamětní deska na západní stěně hlásá: (česky \"Na rytířském statku ráda pobývala Ida von Lüttichau 1798–1856. Byla jednou z nejvýznamnějších žen německého romantismu.\"). V navazujícím zámeckém parku roste množství starých stromů, zejména lípy, mnoho kultivarů buku lesního, dále jírovce maďaly, habry obecné či rododendrony.\n\n\n"}
{"id": "1548828", "url": "https://cs.wikipedia.org/wiki?curid=1548828", "title": "Robert W. Paul", "text": "Robert W. Paul\n\nRobert William Paul (3. října 1869, Londýn – 28. března 1943, Londýn) byl anglický vynálezce, elektrotechnik a průkopník filmu v Británii.\n\nRoku 1891 si založil malou firmu Robert W. Paul Instrument Company, s malým obchodem v Hatton Garden. V roce 1894 se na něj obrátili dva řečtí obchodníci, kteří ho požádali, aby pro ně vytvořil kopii Edisonova kinetoskopu. Paul tak učinil, a když si zjistil, že Edison nikdy kinetoskop nepatentoval v Británii, sestrojil v březnu 1895 přístroj i sám pro sebe. Učinil tak s pomocí známého fotografa Birta Acrese. 29. března 1895 Paul a Acres natočili první britský film v historii, zachycoval Paulova přítele Henry Shorta v Acresově bytě. Do června pak natočili další průkopnické snímky: \"Oxford & Cambridge University Boat Race\"; \"Arrest of a Pickpocket\"; \"The Derby\"; \"Comic Shoe Black\"; \"Boxing Kangaroo\"; \"Performing Bears\"; \"Boxing Match\"; \"Carpenter's Shop\"; \"Dancing Girls\"; \"Rough Sea at Dover.\" V říjnu 1895 si Paul kameru nechal patentovat, kuriozitou pak je, že spoludržitelem patentu byl spisovatel Herbert George Wells, to proto, že Wells rok předtím podobný mechanismus popsal ve své knize \"Stroj času\". Přístroj využíval Edisonův 35 milimetrový film, zásadním Paulovým přínosem pak bylo, že kinetoskop obohatil o \"theatrograf\", jak tomu říkal, tedy projekční přístroj, kterým se film dal promítat na plátno. Poprvé ho představil 20. února 1896 ve Finsbury Park College, přesně ve stejný den, v němž bratři Lumiérové představili svůj projektor v Paříži. 25. března měl Paul první komerční představení v Alhambra Theatre of Variety na Leicester Square. Většinu filmového materiálu mu připravil Birt Acres. Zajímavostí je, že jedním z prvních promítaných filmů byla série karikatur německého císaře Viléma II. a německého kancléře Bismarcka, kterou pro Acrese připravil karikaturista a kreslíř Tom Merry, takže se Paul stal též průkopníkem animovaného filmu. Jeho přístroj měl velmi dobrou pověst a dobře se prodával. I první kamera francouzského průkopníka filmového umění Georgese Mélièse byla vyrobena Paulem. V roce 1898 Paul založil první britské filmové studio v Muswell Hill. Roku 1901 Paul natočil snímek \"Scrooge, or, Marley's Ghost,\" první filmovou adaptaci románu Charlese Dickense \"Vánoční koleda\". Paulova producentská činnost vrcholila v letech 1900–1905. Později se ve své firmě zaměřil na jiný sortiment, značně uspěl se svou verzí galvanometru, posléze se orientoval na výrobu vojenského vybavení, zejména radiotelegrafů pro britskou armádu. Roku 1919 jeho firmu koupila společnost Cambridge Scientific Instrument Company.\n"}
{"id": "1548831", "url": "https://cs.wikipedia.org/wiki?curid=1548831", "title": "Sustjepan", "text": "Sustjepan\n\nSustjepan () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu města Dubrovník. Nachází se na jižním pobřeží zálivu Rijeka dubrovačka, asi 3 km severovýchodně od Dubrovníku. V roce 2011 zde žilo celkem 323 obyvatel. \n\nVesnice je napojena na silnici D420. Sousedními vesnicemi jsou Čajkovići a Mokošica, sousedním městem Dubrovník.\n"}
{"id": "1548833", "url": "https://cs.wikipedia.org/wiki?curid=1548833", "title": "Model všeobecné cirkulace", "text": "Model všeobecné cirkulace\n\nModel všeobecné cirkulace (GCM) je typ klimatického modelu. Využívá matematický model obecné cirkulace planetární atmosféry nebo oceánu. Používá Navier-Stokesovy rovnice na rotující kouli s termodynamickými proměnnými pro různé zdroje energie (záření, skupenské teplo). Tyto rovnice jsou základem počítačových programů používaných k simulaci zemské atmosféry nebo oceánů. Klíčovými složkami jsou atmosférické (AGCM) a oceánské modely (OGCM) se započtením mořského ledu a zemského povrchu. \n\nGCM a globální klimatické modely se používají pro předpověď počasí, porozumění podnebí a předpovídání změn klimatu . \n\nVerze navržené pro modelování klimatu na desítky až stovky let původně vytvořili Syukuro Manabe a Kirk Bryan v Geophysical Fluid Dynamics Laboratory (GFDL) v Princetonu v New Jersey. Tyto modely byly založeny na integraci různých rovnicích fluidní dynamiky, chemie a někdy i biologie. \n\nZkratka \"GCM\" původně používala pro Model všeobecné cirkulace (\"General Circulation Model)\". Stejná zkratka se začala používat také pro \"Globální klimatický model (Global Climate Model)\". I když se nejedná o totéž, modely všeobecné cirkulace jsou obvykle nástroji používanými pro modelování klimatu, a proto se tyto dva termíny někdy používají zaměnitelně. Pojem „globální klimatický model“ je však nejednoznačný a může se vztahovat na integrovaný rámec, který zahrnuje více složek, včetně modelu všeobecné cirkulace, nebo se může odkazovat na obecnou třídu klimatických modelů, které používají různé prostředky k matematickému znázornění klimatu. \n\nV roce 1956 vyvinul Norman Phillips matematický model, který mohl realisticky znázorňovat měsíční a sezónní změny v troposféře. Stal se prvním úspěšným klimatickým modelem. Po Phillipsově práci začalo několik skupin vytvářet GCM. První model, který kombinoval oceánské a atmosférické procesy byl vyvinut na konci 60. let v Geophysical Fluid Dynamics Laboratory NOAA. Počátkem 80. let vyvinulo Národní středisko pro výzkum atmosféry USA Komunitární atmosferický model (Community Atmosphere Model – CAM); tento model byl neustále vylepšován. V roce 1996 se začaly snažit modelovat typy půdy a vegetace. Později model HadCM3 vytvořený v Hadleyově centru pro předpověď a výzkum klimatu spojil prvky oceánské atmosféry. V polovině 80. let byla doplněna role gravitačních vln. Gravitační vlny jsou třeba pro přesnou simulaci cirkulace v regionálním a globálním měřítku. \n\nAtmosférické (AGCM) a oceánské GCM (OGCM) mohou být propojeny tak, aby vytvořily propojený model všeobecné cirkulace atmosféry a oceánů (CGCM nebo AOGCM). Přidáním submodelů, jako je například model mořského ledu nebo model evapotranspirace nad zemí, se AOGCM stávají základem pro úplný model klimatu. \n\nTrojrozměrné (přesněji čtyřrozměrné) modely GCM využívají pro diskrétní rovnice pro pohyb tekutin a integrují je v čase. Obsahují parametrizace procesů, jako je konvekce, které probíhají v příliš malém měřítku, takže je nejde vyřešit přímo. \n\nJednoduchý model všeobecné cirkulace (SGCM) se sestává z dynamického jádra, které spojuje vlastnosti, jako je teplota, s ostatními, jako je tlak a rychlost. Příkladem jsou programy, které řeší základní rovnice, dané vstupní energií a disipací energie ve formě tření závislé na měříku, takže atmosférické vlny s nejvyššími vlnovými délkámi jsou oslabovány nejvíce. Takové modely lze použít ke studiu atmosférických procesů, ale nejsou vhodné pro klimatické projekce. \n\nAtmosférické GCM (AGCM) modelují atmosféru (a obvykle také obsahují model povrchu pevniny) s využitím povchové teploty moře (SST). Mohou zahrnovat i atmosférickou chemii. \n\nAGCM se skládají z dynamického jádra, které integruje rovnice pohybu tekutin, obvykle pro: \n\n\nGCM obsahuje prognostické rovnice, které jsou funkcí času (obvykle vítr, teplota, vlhkost a povrchový tlak), spolu s diagnostickými rovnicemi, které se od nich vyhodnocují pro konkrétní časové období. Jako příklad lze uvést, že tlak v jakékoli výšce může být diagnostikován použitím hydrostatické rovnice na stanovený tlak na povrchu tlak a předpokládané hodnoty teploty mezi povrchem a požadovanou výškou. Tlak se používá k výpočtu síly tlakového gradientu v časově závislé rovnici pro větry. \n\nOGCMs modelují oceán (se zahrnutím toků z atmosféry) a mohou obsahovat model mořského ledu. Například standardní rozlišení HadOM3 je 1,25 stupně zeměpisné šířky a délky s 20 svislými úrovněmi, což vede k přibližně 1 500 000 proměnným. \n\nModely AOGCM (např HadCM3, GFDL CM2.X) kombinují dva dílčí modely. Odstraňují potřebu specifikovat toky přes rozhraní hladiny oceánu. Tyto modely jsou základem pro modelové předpovědi klimatu, o nichž se diskutuje v IPCC. AOGCM internalizuje co nejvíce procesů. Byly použity k poskytování předpovědí na regionální úrovni. Zatímco jednodušší modely jsou obecně citlivé na analýzu a jejich výsledky jsou snáze pochopitelné, AOGCM mohou být analyzovány téměř stejně obtížně jako samotné klima. \n\nRovnice proudění pro AGCM se dělí na diskrétní použití metoda konečných diferencí nebo spektrální metody. Pro konečné diference je na atmosféru aplikována mřížka. Nejjednodušší mřížka používá konstantní úhlové rozmístění mřížky (tj. mřížka šířka/délka). Častěji se však používají pravoúhlé sítě (např. ikosahedrální) a sítě s proměnlivým rozlišením. Model LMDz může být uspořádán tak, aby poskytoval vysoké rozlišení v jakékoli dané části planety. HadGEM1 (a další oceánské modely) používají oceánskou mřížku s vyšším rozlišením v tropech, aby pomohly vysvětlit procesy, o nichž se předpokládá, že jsou důležité pro jižní oscilaci El Niño (ENSO). Spektrální modely obecně používají gaussovu mřížku kvůli matematice transformace mezi spektrálním a bodovým prostorem mřížky. Typické rozlišení AGCM je mezi 1 a 5 stupni zeměpisné šířky nebo délky: HadCM3 například používá 3,75 zeměpisné šířky a 2,5 stupně zeměpisné šířky, což dává mřížku 96 o 73 bodů (96 x 72 pro některé proměnné); a má 19 svislých úrovní. Výsledkem je přibližně 500 000 „základních“ proměnných, protože každý bod mřížky má čtyři proměnné (\"u\", \"v\", \"T\", \"Q\" ), i když plný počet by jich definoval ještě více (mraky; úrovně půdy). HadGEM1 používá mřížku 1,875 stupně na délku a 1,25 na šířku v atmosféře; HiGEM, varianta s vysokým rozlišením, používá 1,25 x 0,83 stupně. Tato rozlišení jsou nižší, než se obvykle používá pro předpovědi počasí. Rozlišení oceánu bývají vyšší, například HadCM3 má v horizontální rovině 6 bodů oceánské mřížky na atmosférický bod mřížky. \n\nU standardního modelu konečných diferencí se uniformní mřížky sbíhají směrem k pólům. To by vedlo k nestabilitám výpočtů (viz podmínka CFL), a proto musí být proměnné modelu filtrovány podél linií zeměpisné šířky blízko pólů. Také oceánské modely trpí tímto problémem, pokud není použita rotovaná mřížka, ve které je severní pól posunut na nedalekou pevninu. Spektrální modely tímto problémem netrpí. Některé experimenty používají geodetické sítě a ikosahedrální sítě, které (tím, že jsou více unifikované) nemají problémy u pólů. Jiným přístupem k řešení problému rozestupu mřížky je deformace kartézské krychle tak, že pokrývá povrch koule. \n\nNěkteré rané verze AOGCM vyžadovaly \"ad hoc\" proces „korekci toku“ k dosažení stabilního klimatu. Vyplývalo to z odděleně připravených oceánských a atmosférických modelů, z nichž každý používal implicitní tok z jedné složky do druhé, jiný než by tato složka mohla produkovat. Takový model neodpovídal pozorování. Pokud by však toky byly „opraveny“, mohly by být faktory, které vedly k těmto nerealistickým tokům, nerozpoznané, což by mohlo ovlivnit citlivost modelu. Proto je většina modelů používaných v aktuálním kole zpráv IPCC nepoužívá. Vylepšení modelu, která nyní činí korekce toku zbytečnou, zahrnují zlepšenou fyziku oceánu, vylepšené rozlišení v atmosféře i oceánu a fyzikálně konzistentní propojení mezi atmosférou a oceánskými submodely. Vylepšené modely nyní udržují stabilní, simulace povrchového klimatu pro několik století, které jsou považovány za dostatečně kvalitní, aby umožňovaly jejich použití pro klimatické projekce. \n\nProudění vlhkého vzduchu uvolňuje latentní teplo a je důležité pro energetický rozpočet Země. Proudění se vyskytuje v příliš malém měřítku, aby bylo možné jej vyřešit pomocí klimatických modelů, a proto se musí řešit pomocí parametrů. To se stalo od 50. let. Akio Arakawa tomu věnoval mnoho úsilí ve svých raných pracích a varianty jeho schématu jsou dosud používány, ačkoli je nyní k dispozici mnoho různých schémat. Mraky jsou také typicky zpracovávány jako parametr, pro podobně malé měřítko. Omezené porozumění mrakům omezilo úspěch této strategie, ale ne kvůli nějakému inherentnímu nedostatku této metody. \n\nVětšina modelů zahrnuje software pro diagnostiku širokého spektra proměnných pro srovnání s pozorováním nebo pro studium atmosférických procesů. Příkladem je teplota ve 2 metrech, což je standardní výška pro pozorování teploty vzduchu na povrchu. Tato teplota není přímo předpovídána z modelu, ale je odvozena z povrchových a teplot nejnižší vrstvy. K vytváření grafů a animací se používá jiný software. \n\nSpojené AOGCM používají simulace přechodného klimatu pro projektování/předpovídání klimatických změn v různých scénářích. Mohou to být idealizované scénáře (nejčastěji emise CO rostoucí o 1 %/rok) nebo na základě nedávné historie (obvykle scénáře „IS92a“ nebo nověji scénáře SRES). Které scénáře jsou nejrealističtější, zůstávají nejisté. \n\nTřetí hodnotící zpráva IPCC z roku 2001, obr. 9.3,ukazuje globální průměrnou reakci 19 různých spřažených modelů na idealizovaný experiment, při kterém se emise zvyšovaly ročně o 1 %. Obrázek 9.5 ukazuje reakci menšího počtu modelů na novější trendy. U zde uvedených 7 klimatických modelů se změna teploty na 2100 mění od 2 do 4,5 °C se střední hodnotou přibližně 3 °C. \n\nBudoucí scénáře nezahrnují neznámé události – například sopečné erupce nebo změny v solárním působení. Předpokládá se, že tyto účinky jsou ve srovnání se skleníkovými plyny (GHG) v dlouhodobém horizontu malé, ale například velké sopečné erupce mohou mít významný dočasný chladicí účinek. \n\nEmise antropogenních skleníkových plynů jsou vstupem modelu, ačkoli je možné zahrnout i ekonomický/technologický submodel, který je také poskytne. Koncentrace skleníkových plynů v atmosféře jsou obvykle dodávány jako vstup, ačkoli je možné zahrnout model uhlíkového cyklu, který odráží vegetaci a oceánské procesy pro výpočet takových hladin. \n\nPro šest scénářů SRES poskytl IPCC (2007: 7–8) „nejlepší odhad“ globálního průměrného zvýšení teploty (2090–2099 vzhledem k období 1980–1999) od 1,8 ° C do 4,0 °C. Ve stejném časovém období byl pro tyto scénáře „pravděpodobný“ rozsah (pravděpodobnost vyšší než 66 %, na základě odborného úsudku) zvýšení globální průměrné teploty o 1,1 až 6,4 ° C.\n\nV roce 2008 byla provedla studie klimatické projekce pomocí několika emisních scénářů. Ve scénáři, kdy se globální emise začnou snižovat do roku 2010 a poté klesají trvale, 3 % ročně, se předpokládalo pravděpodobné zvýšení průměrné globální teploty na 1,7  °C nad předindustriální úrovně do roku 2050, stoupající na přibližně 2 °C do roku 2100. V projekci, která má simulovat budoucnost, kde není vynaloženo žádné úsilí na snížení globálních emisí, byl předpokládán pravděpodobný nárůst průměrné globální teploty na 5,5 °C do roku 2100 a nebyl vyloučen ani vzestup až o 7 °C. \n\nDalší scénář bez redukcí měl za následek střední oteplování nad pevninou (2090–99 v porovnání s obdobím 1980–99) o 5,1 °C. Při stejném emisním scénáři, ale s jiným modelem, bylo předpokládané střední oteplování 4,1 °C.\n\nAOGCM internalizují všechny procesy, které jsou dostatečně pochopeny. Jsou však stále ve vývoji a přetrvávají značné nejistoty. Mohou být spojeny s modely jiných procesů v modelech Země, jako je uhlíkový cyklus, aby se zlepšily zpětné vazby modelu. Nejnovější simulace ukazují „věrohodnou“ shodu s naměřenými teplotními anomáliemi za posledních 150 let, když jsou způsobovány pozorovanými změnami ve skleníkových plynech a aerosolech. Shoda se zlepšuje zahrnutím jak přírodních, tak antropogenních sil. \n\nI nedokonalé modely mohou přinést užitečné výsledky. GCM jsou schopny reprodukovat obecné rysy pozorované globální teploty v minulém století. \n\nDebata o tom, jak sladit předpovědi klimatických modelů, podle nichž by mělo být oteplování horního vrstev vzduchu (troposférické) větší než pozorované oteplování na povrchu, z nichž některé se zdály ukázat opak, bylo po revizi dat vysvětleno ve prospěch modelů. \n\nPůsobení mraků je v klimatických modelech významnou oblastí nejistoty. Mraky mají na klima protichůdné účinky. Ochlazují povrch odrazem slunečního světla do vesmíru; zahřívají ho zvýšením množství infračerveného záření přenášeného z atmosféry na povrch. Ve zprávě IPCC z roku 2001 byly možné změny v oblačnosti zdůrazněny jako hlavní nejistota při předpovídání klimatu. \n\nKlimatologové na celém světě používají klimatické modely k pochopení klimatického systému. Byly publikovány tisíce článků o studiích založených na modelech. Součástí tohoto výzkumu je také zdokonalování modelů. \n\nV roce 2000 bylo provedeno srovnání mezi měřeními a desítkami GCM simulací tropických srážek, vodní páry, teploty a odcházejícího dlouhého vlnového záření ovlivněných El Niño a byla konstatována relativní shoda mezi měřeními a simulací většiny faktorů. Simulovaná změna srážek však byla asi o čtvrtinu menší než ta, která byla naměřena. Chyby v simulovaných srážkách znamenají chyby v dalších procesech, jako jsou chyby v rychlosti odpařování, které poskytují vlhkost k vytvoření srážek. Druhou možností je, že satelitní měření jsou chybná. V každém případě tyto nejistoty naznačují, že je zapotřebí další pokrok, aby bylo možné tyto změny sledovat a předpovídat. \n\nPřesná velikost budoucích změn klimatu je stále nejistá; na konci 21. století (2071 až 2100) je u scénáře SRES A2 změna globální průměrné hodnoty SAT z AOGCM ve srovnání s lety 1961 až 1990 +3,0 °C a rozsah je +1,3 až +4,5 ° C . \n\nPátá hodnotící zpráva IPCC uvedla, že „je velmi vysoká důvěra v to, že modely reprodukují obecné rysy celosvětového ročního průměrného zvýšení povrchové teploty v historickém období“. Zpráva však také zjistila, že míra oteplování v období 1998–2012 byla nižší než ta, která byla předpovězena u 111 ze 114 klimatických modelů typu.\n\nGlobální klimatické modely používané pro klimatické projekce mají strukturu podobnou (a často sdílejí stejný počítačový kód) s numerickými modely pro předpověď počasí, nicméně jsou logicky odlišné. \n\nVětšina předpovědí počasí se provádí na základě interpretace výsledků numerického modelu. Protože prognózy jsou krátkodobé – obvykle na několik dní nebo týden – takové modely obvykle neobsahují oceánský model, ale spoléhají na uložené SST. Vyžadují také přesné počáteční podmínky pro zahájení prognózy – obvykle jsou převzaty z výstupu předchozí prognózy, sloučené s pozorováním. Předpovědi musí hotové během několika hodin; ale protože pokrývají pouze jeden týden, modely lze provozovat ve vyšším rozlišení než v klimatickém režimu. Model ECMWF běží v rozlišení 9 km oproti rozlišení 100 krát 200 km používaném v typických bězích klimatických modelů. Lokální modely jsou často spouštěny pomocí globálních výsledků modelu pro okrajové podmínky, aby bylo dosaženo vyššího lokálního rozlišení: například Met Office provozuje model s rozlišením 11 km vztahující se na Spojené království a různé agentury v USA používají modely, jako jsou modely NGM a NAM. Stejně jako většina globálních numerických modelů předpovědi počasí, jako je GFS, jsou globální modely klimatu často spektrálními modely namísto gridových modelů. Spektrální modely se často používají pro globální modely, protože některé výpočty v modelování lze provádět rychleji, čímž se zkracují doby výpočtu. \n\nKlimatické modely používají kvantitativní metody k simulaci interakcí atmosféry, oceánů, zemského povrchu a ledu. \n\nVšechny klimatické modely berou v úvahu příchozí energii jako krátkovlnné elektromagnetické záření, hlavně viditelné a krátkovlnné (blízké) infračervené záření, jakož i odcházející energii jako dlouhovlnné (vzdálené) infračervené elektromagnetické záření ze Země. Jakákoli nerovnováha má za následek změnu teploty . \n\nNejvíce diskutované modely posledních vztahují teplotu k emisím skleníkových plynů. Tyto modely předpokládají vzestupný trend instrumentálních záznamů teploty, jakož i rychlejší zvýšení teploty ve vyšších nadmořských výškách. \n\nTří- (nebo přesněji čtyř-, protože se také bere v úvahu čas) dimenzionální GCM diskretizuje rovnice pro pohyb tekutin a přenos energie a integruje je v průběhu času. Obsahují také parametrizace procesů, jako je konvekce, ke které dochází na příliš malých stupních, které nelze přímo vyřešit. \n\nAtmosférické GCM (AGCM) modelují atmosféru a ukládají povrchové teploty moře jako okrajové podmínky. Spojené modely atmosféra-oceán GCM (AOGCMs, např HadCM3, EdGCM, GFDL CM2.X, ARPEGE-Climat) spojují dva modely. \n\nModely se liší ve své složitosti: \n\n\nJe možné připojit i další submodely, jako například využívání půdy, což vědcům umožňuje předpovídat interakci mezi podnebím a ekosystémy. \n\nModel Climber-3 používá 2,5-rozměrný statisticko-dynamický model s rozlišením 7,5 ° × 22,5 ° a časovým krokem 1/2 denně. Oceánský submodel je MOM-3 (Modulární oceánský model) s mřížkou 3,75 ° × 3,75 ° a 24 svislými úrovněmi. \n\nPro ověření základních klimatických předpokladů v 80. a 90. letech byly použity jednorozměrné, radiačně konvektivní modely. \n\nGCM mohou tvořit součást modelů systémů Země, např. propojením modelů ledových vrstev pro dynamiku Grónských a Antarktických ledových ploch a jednoho nebo více chemických transportních modelů (CTM) pro chemické látky důležité pro klima. Model transportu chemie uhlíku tedy může GCM umožnit lépe předpovídat antropogenní změny v koncentracích oxidu uhličitého. Tento přístup navíc umožňuje započítat zpětnou vazbu mezi systémy: např. chemicko-klimatické modely umožňují studovat účinky změny klimatu na ozonovou díru. \n\n\n\n"}
{"id": "1548834", "url": "https://cs.wikipedia.org/wiki?curid=1548834", "title": "Šipan", "text": "Šipan\n\nŠipan () je ostrov v Jaderském moři. Je součástí Chorvatska, leží v Dubrovnicko-neretvanské župě a spadá pod opčinu města Dubrovníku. Nacházejí se zde dvě samostatné vesnice; větší Šipanska Luka s 212 obyvateli na západě ostrova a Suđurađ s 207 obyvateli na východě ostrova. \n\nŠipan je součástí Elafitského souostroví a je jeho největším a zároveň nejvíce osídleným ostrovem. Na severozápad od ostrova se nachází ostrov Jakljan a ostrůvky Kosmeč a Mišnjak, na jihovýchod ostrov Lopud a ostrůvek Ruda.\n"}
{"id": "1548839", "url": "https://cs.wikipedia.org/wiki?curid=1548839", "title": "Ferdinand Runk", "text": "Ferdinand Runk\n\nFranz Ferdinand Runk (14. října 1764 ve Freiburgu im Breisgau - 3. prosince 1834 ve Vídni ) byl německo-rakouský malíř, kreslíř a grafik. Pro české prostředí je významný tím, že léta působil ve službách Josefa II. ze Schwarzenbergu, ve kterých zhotovil řadu obrazů a grafik, které zpodobňují podobu Schwarzenberských panství a dalšách míst v Pošumaví.\n\nNarodil se v rodině Freiburského měšťana, mlynáře a pekaře Johanesse Runka a jeho první manželky Marie Agaty, rozené Hallerové jeko jeden z jejich sedmi potomků. Po smrti Marie Agaty se otec znovu oženil a z druhého manželství měl dalších pět dětí. \n\nV roce 1775 začal Ferdinand studovat na jezuitském gymnáziu ve Freiburgu. Školu ukončil pravděpodobně v roce 1781. Další konkrétní inforlace o jeho živtě jsou až z roku 1787. V tomto roce se zapsal do třídy krajinářů na Vídeňské akademii užitých umění. Existují spekulace, že mezi lety 1781 a 1787 byl žákem některého z malířů a rytců, jako byli Peter Mayr ve Freiburgu, Josef Hermann nebo Simon Göser. Žádné toto působení ale není doloženo. \n\nOd roku 1778 studoval na Akademii výtvarných umění ve Vídni mimo jiné u Huberta Maurera, Friedricha Augusta a Johanna Christiana Branda. ve Vídni žil u svého bratra Franze Xavera, mistra lanařského. V době jeho studií dochízelo ke změně názoru na krajinomalbu a začala se prosazovat malba \"podle přírody\". Protože v té době byli pocestní se skicáky podezřelí jako případní nepřátelští špióni, dostávali studenti Akademie zvláštní pasy, kterými se prokazovali u místních úřadů a teprve potom mohli pracovat v krajině. \n\nNejstarší dochované Runkovy práce jsou dvě kresby olůvkem a perem z roku 1789, které zobrazují pohledy na domy na Štěpánském náměstí ve Vídni. Veduty jsou uloženy v grafické sbírce Albertiny. \n\nV roce 1785, vybaven generálním pasem, podnikl cestu Štýrskem a Kraňskem. Z kreseb, které bhem cesty podnikl vznikly dva soubory rytin, které byly vydány nakladateli F. X. Stöckelem a Josefem Edlerem. Tato alba mu získala popularitu a první zákazníky. Hrabě Karel Zinzendorf u něho objednal dva pohledy na přístav Terst.\n\nBrzy po ukončení akademie byl velmi úspěšný, vedle olejomaleb hlavně s kvaši, svojí oblíbenou technikou. Od roku 1795 pracoval pro rod Schwarzenbergů a pro Jana I.z Lichtenštejna. Pro své zákazníky procestoval Tyrolsko, Nizozemsko, Německo a Francii, kde vytvořil mnoho krajinomaleb. Jeho kresby a akvarely byly také reprodukovány v sérii alb. \n\nVe službách Josefa II ze Schwarzenbergu (1769-1833) žil a pracoval především v Čechách, zejména v Českém Krumlově, ale i ve Štýrsku. V letech 1803 až 1810 byl učitelem kreslení dětí Josefa II. i jeho manželky Pauliny von Schwarzenberg, která byla i jeho mecenáškou. Po smrti Pauliny v roce 1810 následovala v jeho díle téměř jednoletá pauza. \n\nPravděpodobně v roce 1801 začal Runk pracovat také pro arcivévodu Jana Habsbursko-Lotrinského, který byl v té době generálním ředitelem ženijních a pevnostních jednotek a ředitelem Vojenské inženýrské akademie ve Vídni. Vypracoval pro něj album krajin z Tyrolska, kdy byly podle kreseb vytvořeny velkoformátové lepty. \n\nV roce 1811 se Runk oženil se služkou Rosalií Zadlitzovou, se kterou měl dvě dcery. Později žil především v Rakousku. \n\nPřes jeho velkou popularitu, byla jeho díla jen zřídka veřejně vystavována. Veřejnost se s nimi mohla seznámit na výstavách Akademie výtvarných umění v roce 1822 a velmi úspěšně i v roce 1824. Současná kritika jeho krajinomaleb píše o jeho dílech: „… na těchto originálních obrazech na plátně byly pomocí osvětlení a barvy velmi šťastně vyjádřeny měnící se tvary a vegetace, povrchu Země a vody stejně jako změny přírody.“ \n\nV posledních letech svého života se zabýval především restaurováním starých obrazů ze Schwarzenberské sbírky. Ferdinand Runk zemřel ve Vídni v roce 1834 a byl pohřben v Neuwaldeggu.\n\nVíce než 130 obrazů, které vznikly během jeho služby ve Schvarzenbergských službách se nachází ve sbírkách zámku Český Krumlov. \n\nMnoho Runkových děl se nalézá v grafické sbírce Akademie výtvarných umění a v Albertině ve Vídni.\n\nNa návrh české astronomky Jany Tiché byla po Ferdinandovi Runkovi pojmenována planetka (4662) Runk. Runk je autorem panoramatického akvarelu, který zobrazuje výhled z hory Kleť (1038 m n. m.), kde se dnes nachází Kleťská hvězdárna, kde Jana Tichá působí.\n\n\n"}
{"id": "1548842", "url": "https://cs.wikipedia.org/wiki?curid=1548842", "title": "Benedikt Josef Labre", "text": "Benedikt Josef Labre\n\nSvatý Benedikt Josef Labre (26. března 1748 Amettes, Pas-de-Calais – 26. dubna 1783 Řím, Papežský stát) byl francouzský poutník a mystik, zdržující se zejména v Římě. Již během svého života byl mnohými vnímán jako svatý. Kanonizační proces byl zahájen po jeho pohřbu v roce 1783, v roce 1860 byla uzavřena prvotní část s titulem \"blahoslavený\". V roce 1883 byl prohlášen za \"svatého\". Je uctíván jako patron lidí bez domova, mentálně nemocných, opuštěných a odmítaných.\n\nBenedikt Josef Labre se narodil 26. března 1748 v Amettes, ležící v hrabství Artois. Pocházel z 15 dětí. Otec si povšiml zvláštní povahy svého nejstaršího syna a s domněnkou, že by mohl být vhodným kandidátem pro kněžskou službu jej svěřil k výchově svému bratrovi Františkovi. František Labre byl sám kněz a začal Benedikta učit základy latiny. Vzdělával jej i ve čtení, psaní a katechismu. \n\nKdyž bylo Benediktovi 16 let, oznámil rodičům přání vstoupit do kláštera. Ideálně však do co možná nejpřísnějšího; řádu cisterciáků přísné observance (tzv. \"trapisté\"). To se ovšem nesetkalo s pochopením jak ze strany rodičů, tak ze strany trapistů v opatství La Trappe. Druhý pokus o přijetí do kláštera proběhl u mnichů z kartuziánského řádu. Kartuziáni jej přijali, avšak po čase musel odejít, protože pobyt v prostorách kláštera v něm vyvolával nevolnosti, které se projevovaly zejména zvracením. Benedikt stále toužil po tom nejpřísnějším možném klášterním životě, proto se vydal potřetí, konkrétně do dalšího trapistického kláštera v Sept Fons. I tam byl nakonec odmítnut. Zkusil ještě jednou pobyt v jiném kartuziánském klášteře, kde mu však nakonec představený řekl: \"Prozřetelnost vás nevolá k našemu způsobu života. Následujte Boží vnuknutí.\"\n\nVýzvu otce představeného Benedikt zkoumal během následujících 15 let života. Během té doby pěšky putoval Evropou po poutních místech a postupně rozpoznával, že právě to od něj Bůh chce. Živil se ovocem a kořínky, které našel, když dostal nějaký dar, nikdy si jej nenechával pro sebe, vždy nalezl někoho ještě potřebnějšího, než byl on sám. Potulným způsobem žil, zdržoval se zejména v Římě.\n\nBenedikt s sebou vždy nosil \"Bibli\", \"breviář\" a \"Následování Krista\". Vzdělával se v křesťanském učení, o kterém pak mluvil s lidmi z okraje společnosti, hlavně s bezdomovci. Svým zjevem působil jako jeden z nich, a proto jej často lidé litovali: „ubohý nešťastník“. On odpovídal: „Proč nešťastník? Nešťastníci jsou lidé v pekle, kteří ztratili Boha navždy.“\n\nPřipojil s k třetímu řádu Františkánů. Horlivě hlásal evangelium a ve zbývajícím čase většinou klečel v jednom z (římských) kostelů a modlil se (často až 40 hodin v kuse). Ještě v den smrti byl na dvou pobožnostech (byl předvečer Zeleného čtvrtka) a večer zemřel. Ihned po smrti se začaly šířit zprávy o uzdraveních, ke kterým mělo dojít na jeho hrobě a na jeho přímluvu.\n\n"}
{"id": "1548845", "url": "https://cs.wikipedia.org/wiki?curid=1548845", "title": "Blatobulgium (Birrens)", "text": "Blatobulgium (Birrens)\n\nNázev Blatobulgium je zaznamenán v Itineráři císaře Antonina. Je keltského původu a může znamenat „květinový kopec“. Vzhledem ke třem sýpkám v této pevnosti bývá pojmenování vykládáno také jako „pytle mouky\" či \"sýpky\". \n\nNázev Birrens (podle pomístního názvu) se pro tuto pevnost v literatuře používá přinejmenším od roku 1793. \nŘímské vojenské síly se do oblasti přesunuly kolem roku 80 a postavily několik dočasných táborů. Strategický význam místa ale vedl ke stavbě stálé pevnosti. Pevnost tvořila severní konec římské silnice Watling Street, druhé trasy Itineráře císaře Antonina. Nacházela se na území kmene Selgů. \n\nNa sever od Hadriánova valu římská armáda postavila hned několik významných pevností. Lze je rozdělit do tří kategorií. K těm, které vznikly hned v počátečním období invaze, patří právě Blatobulgium. Pevnost postavili v roce 81 poblíž Mein Water, aby střežila silnici z Carlisle na sever do Skotska. V podobě před Hadriánovým valem měřila 16 800 čtverečních metrů a byla obehnána hradbou a čtyřmi až šesti příkopy. \nTehdy ji rozšířili na 20 000 čtverečních metrů. V roce 158 proběhla přestavba a pevnost pravděpodobně používali až do konce 2. století. \nNa severní straně pevnosti pravděpodobně vyrostla civilní osada (vicus). \nV základně původně sídlila první kohorta \"Nervana Germanorum equitata mlliaria\", jednotka jezdectva a jsou také důkazy o přítomnosti legie VIII. a XXII. \n\nPokud jde o dobu, kdy v ní působila vojenská posádka, což bylo od 2. poloviny 1. století do konce 2. století, je s pevností Blatobulgium srovnatelná jiná starověká římská pevnost na území Skotska, a to Trimontium. \n\nV této lokalitě bylo objeveno více opracovaných kamenů s vytesanými nápisy než kdekoli jinde ve Skotsku. Byl tam také nalezen kámen z  oltáře zasvěcený keltské bohyni Ricagambeda. Nápisy s věnováním tomu či onomu bohu (Jupiterovi, Neptunovi, Minervě a dalším) byly většinou vytesány do červeného pískovce.\n\nVykopávky probíhaly v roce 1895 a znovu v letech 1936 až 1937 a 1962 až 1967 a pevnost byla zkoumána také ze vzduchu.\n"}
{"id": "1548846", "url": "https://cs.wikipedia.org/wiki?curid=1548846", "title": "Luc Courchesne", "text": "Luc Courchesne\n\nLuc Courchesne (* 20. května 1952) je kanadský umělec a akademik známý svou prací v interaktivním umění.\n\nLuc Courchesne se narodil 20. května 1952 v Saint-Léonard-d'Aston v Quebecu. V roce 1974 získal bakalářský titul v oboru designu na Vysoké škole umění a designu v Novém Skotsku. V 80. letech získal magisterský titul z vizuálních studií na Massachusetts Institute of Technology. Courschene byl členem Mediální laboratoře MIT od jeho založení v roce 1985.\n\nCourschene byl profesorem průmyslového designu na Université de Montréal.\n\nCourschene je známý svými interaktivními video instalacemi a prostředím. Ve svých raných dílech, jako je \"Family Portrait\" a \"Portrait One\" (1989), divák interaguje s lidským obrazem naprogramovaným tak, aby se zapojil do živého rozhovoru s divákem. Jeho pozdnější práce \"Landscape One\" (1997) obklopuje diváka 360stupňovou působivou a interaktivní videoprojekcí parku.\n\nDne 11. září 2001, když byl v New Yorku na kulturní akci „Québec – NewYork“, Courchesne náhodou natáčel doutnající severní věž Světového obchodního centra, když druhé letadlo zasáhlo jižní věž. 23minutové video o jeho zkušenosti v ten osudný den je k dispozici v archivech CBC / Radio-Canada.\n\nJeho práce jsou součástí stálé sbírky Kanadské národní galerie.\n\nV roce 1997 jeho instalace \"Paysage no. 1\" získala hlavní cenu na prvním bienále Interkomunikačního centra NTT v Tokiu. V roce 1999 získal Courschene čestné uznání v kategorii „Interaktivní umění“ na Ars Electronica v Linci.\n\n"}
{"id": "1548854", "url": "https://cs.wikipedia.org/wiki?curid=1548854", "title": "Idík I. ze Švábenic", "text": "Idík I. ze Švábenic\n\nIdík I. ze Švábenic (před 1232−1268) byl významný moravský šlechtic a nejvýznamnější příslušník rodu Švábenických ze Švábenic. Byl synem Milíče I. ze Švábenic, který Idíkovi otevřel cestu do vyšší společnosti.\n\nV pramenech se poprvé objevil v roce 1232, kdy působil jako moravský podčeší. S bratrem Milíčem II. a Slaviborem pobýval na dvoře moravského markraběte Přemysla. Poté co Přemysl v roce 1239 zemřel, zdržoval se na dvoře jeho bratra českého krále Václava I. Není známo jakou roli Idík hrál v občanské válce mezi Václavem I. a Přemyslem Otakarem II. mezi lety 1248 a 1249. Zřejmě byl v tu dobu v Přemyslových službách, ale nebyl aktivním účastníkem odboje proti Václavovi. Po smrti svého bratra Milíče v roce 1252 se stal nejvýznamnějším příslušníkem rodu. Na přelomu let 1254 a 1255 se zúčastnil Přemyslovy křížové výpravy do Pruska. Od roku 1255 do roku 1256 byl v úřadu olomouckého purkrabího. Idík zřejmě obdržel povolení nebo dokonce rozkaz od krále kolonizovat oblast severovýchodních Čech, kterou spravoval, a severní Moravy. V severovýchodních Čechách vystavil město Trutnov a řadu hradů, takzvaná kolonizační provizoria (například Rechenburk, Bolkov nebo Horní Vlčice). Na severu Moravy spravoval královský hrad Úsov a a na jihu Moravy vybudoval hrad Švábenice, po kterém se později celý jeho rod psal. Roku 1262 se stal bítovským komorníkem, kterým byl až do své smrti roku 1268. Zanechal po sobě syna Všebora, Hrabiše a Vítka. Nejprve se oženil zřejmě s příslušnicí rodu Hrabišiců. Jeho druhou manželkou byla jistá Markéta, která mohla být dcerou svaté Zdislavy a Havla z Lemberka.\n\nNarodil se jako syn nejstaršího doloženého člena rodu Švábenských Milíče I. ze Švábenic, který Idíkovi a jeho bratrům Slaviborovi I. a Milíčovi II. svými kontakty otevřel cestu do vyšší společnosti. V pramenech se Idík poprvé objevil roku 1232 na listině moravského markraběte Přemysla ve Znojmě. Na této listině Idík vystupuje ve funkci markraběcího podčešího, čímž nepřímo navázal na kariéru svého otce, jenž před tím působil jako královský podčeší. Znovu na Přemyslově listině Idík svědčil o rok později a opět ve Znojmě. Jeho činnost se však neomezovala pouze na Moravu − v roce 1233 osvědčil také listinu krále Václava I. Obě písemnosti z roku 1233 výslovně potvrzují, že Idíkův otec byl Milíč I. ze Švábenic. S bratrem Slaviborem Idík následně v dubnu 1234 figuroval v Přemyslově družině na Velehradě a téhož roku 2. října s bratry Slaviborem a Milíčem v Přemyslově společnosti v Praze. Zatímco v této listině je Idík s bratry zařazen mezi šlechtice z Čech, v markraběcí listině vydané 31. října 1234 ve Znojmě jsou naopak jmenováni mezi moravskými šlechtici. Z toho vyplývá, že Idík a jeho rodina zřejmě vlastnila majetky v Čechách i na Moravě. Idík a Milíč II. se posléze s markraběcím dvorem přesunuli ze Znojma do Brna, kde 2. listopadu svědčili ve prospěch Rajhardského kláštera. Znovu v Brně svědčili v březnu 1235.\n\nV lednu 1236 se Idík s Milíčem objevili na listině Václava I. ve velehradském klášteře, na které jsou označeni jako šlechtici ze Znojemska. Není známo, že by Idík měl nějaké majetky v okolí Znojma, vyloučit to ovšem nelze. Znovu byl Idík s bratry ve společnosti krále Václava I. v srpnu 1237. V březnu 1239 Idík s Milíčem naposledy svědčil markraběti Přemyslovi na Pražském hradě. Brzy poté 16. října 1239 markrabě Přemysl zemřel a vládu na Moravě převzal sám Václav I. V tu dobu byl už mrtvý taky Idíkův otec Milíč I., jenž se v pramenech naposledy objevil v březnu 1238 a poté zemřel. Roli nejdůležitějšího člena rodu tak převzal Idíkův bratr Milíč II. Roku 1240 Idík čtyřikrát svědčil na listině Václava I. ve prospěch tišnovského kláštera. Na listině z října 1240 se Idík v Hradci Králové poprvé objevil s přídomkem z Olomouce. Je to rovněž první doložený kontakt rodu Švábeniců se severovýchodními Čechami, které později spravovali. Poté zmínky o Idíkovi i jeho bratrech zmizely a v pramenech se znovu objevili až v červenci 1245 v Praze, kdy osvědčili list Václava I. ve prospěch oslavanského kláštera.\n\nV roce 1247 se Idík a Milíč poprvé objevili ve společnosti nového moravského markraběte Přemysla, budoucího českého krále Přemysla Otakara II. Mezi 1248 a 1249 v zemi vypukla vzpoura proti Václavovi I. vedená jeho synem Přemyslem Otakarem II., která však nakonec skončila Přemyslovým neúspěchem. V době války mezi Václavem a Přemyslem se Idík objevil pouze na Přemyslově listině z počátku roku 1249 v Praze. Idíkův aktivní podíl na Přemyslově odboji tím však nelze doložit, protože na listině figurují i někteří důležití straníci Václava I. (Jindřich a Častolov ze Žitavy). Pravděpodobně byl Idík i s bratry za války v Přemyslových službách, protože se v jeho nejužším okolí objevuje před válkou i po válce, ale zřejmě nebyl aktivním účastníkem odboje. Neexistují totiž žádné zmínky o tom, že by Idíka Václav I. po porážce rebelů nějak potrestal. Brzy po Přemyslově porážce Idík se svými bratry svědčil na jeho listině vydané v Olomouci. Poté se znovu objevil na jím vydaném listě z 23. března v Němčicích ve prospěch rajhardského kláštera a 5. dubna 1251 v Hradci Králové ve prospěch řádu Německých rytířů. Na hradecké listině Idík figuruje s přídomkem z Újezda. Protože v tu dobu v Českých zemích bylo více než 120 vsí s názvem Újezd, nelze identifikovat o jaký Újezd se jedná. V dalších letech zároveň nejsou žádné další doklady o tom, že by Idík nějaký statek s názvem Újezd vlastnil. Mohl ho proto prodat nebo se název Újezd neujal a došlo k přejmenování tohoto místa. Idíkův přídomek je prvním i když nepřímým důkazem o kolonizační činnosti Švábenického rodu, protože Újezd je typickým kolonizačním názvem vesnice.\n\nZřejmě v roce 1252 zemřel Idíkův bratr Milíč II. a Idík po něm převzal úlohu nejvýznamnějšího příslušníka rodu. Na přelomu let 1254 a 1255 spolu s českým králem Přemyslem Otakarem II. podnikl křížovou výpravu do Prus. Na falzu údajně vydaném 2. ledna 1255 v Brně vytvořeném v roce 1294 Idík svědčil ve prospěch tišnovského kláštera. Na tomto falzu je uveden jako olomoucký purkrabí. Falzátor si však neuvědomil, že v Brně Idík na počátku 1255 být nemohl, protože se zúčastnil křížové výpravy do Pruska. Podruhé se ve funkci olomouckého purkrabího objevil na falzu z druhé poloviny 13. století hlásící se k srpnu 1255. První pravá listina, na které je Idík uveden jako olomoucký purkrabí, byla vydána také v roce 1255 v Brně. Zde se také poprvé objevili jeho dva synové Všebor I. a Hrabiš I. Rovněž roku 1256 se Idík třikrát píše jako olomoucký purkrabí (jednou 16. ledna v Olomouci na pravé listině, podruhé 23. ledna také v Olomouci na pravděpodobném falzu a potřetí na pravé listině 16. července v Opavě). Bez uvedení své funkce Idík figuroval na listinách vydaných v červenci 1256 v Opavě ve prospěch řádu Johanitů. V úřadu olomouckého purkrabího byl tedy mezi lety 1255 a 1256, ale kvůli nedostatku pramenů je možné že i déle, protože jméno nového olomouckého purkrabího se v pramenech objevilo až roku 1261.\n\nJe pravděpodobné, že Idík dostal povolení nebo dokonce rozkaz, od českého krále Václava I. eventuálně i Přemysla Otakara II., aby kolonizoval dosud řídce osídlené území severovýchodních Čecha severní Moravy. O Idíkově kolonizační aktivitě nepřímo pojednává soubor tří listin spadajících do roku 1260. První dvě jsou známé pouze z pozdější konfirmace Václavem II. v Praze 6. ledna 1301, která vznikla u svého příjemce zderazkého kláštera. Téhož dne byla vydána Václavem další listina potvrzující zderazkému klášteru různá práva, která se dochovala pouze v opise a také vznikla ve zderazském klášteře. I tato listina se odvolává na dvě listiny z roku 1260. Třetí podezřelá listina se hlásí k 1. květnu 1260, ale je známa pouze z ověřeného opisu z roku 1359. V nejdůležitější podezřelé listině, jež byla údajně vydána v Úpě někdy před 3. dubnem 1260. Listinu vydal Idík, jenž se zde uvádí podle majetku, který vlastnil, jako Idík z Úpy, z Úsova a ze Švábenic. V listině daruje do trvalého vlastnictví nově vystavěnému špitálu v Úpě vesnice Libeč a Debrné, mlýn, lán, každý desátý denár z pokut odevzdávaných v úpské provincii a dvě kaple, jednu u samotného špitálu a druhou ve městě Brusinci. Špitál zároveň podřídil zderazkému klášteru. Na listině je uvedena řada svědků včetně pražského biskupa Jana III. z Dražic a Idíkova syna Vítka z Úpy, který se tímto výstupem poprvé objevil v pramenech. Dále zde figuruje mnoho nižších šlechticů ze severovýchodních Čech a Idíkových služebníků. Z listiny je zřejmé, že Idík měl po vzoru královského dvora kolem sebe vybudován malý dvůr. Zároveň se zde upomínají lokátoři jednotlivých vesnic v oblasti severovýchodních Čech. V dalších dvou písemnostech z roku 1260 biskup Jan z Dražic potvrdil Idíkovo obdarování špitálu v Úpě a vymezil rozsah úpské farnosti. Idík na první z nich vystupoval jak bítovský komorník. Idík je jako bítovský komorník věrohodně doložen v období 1262−1263, ale k roku 1261 se bítovským komorníkem upomíná Dětřich z Kněžic. Nelze předpokládat, že Idík měl ve svém působení ve funkci bítovského komorníka v roce 1261 odmlku. Řešení jsou dvě, Idíkova listina buď nebyla vydána v roce 1260 (to si upravil až opisovatel listiny) nebo údaj o Idíkově komornickém úřadě je pozdějším doplňkem klášterního písaře. Všechny tři listiny jednoznačně dokládají, že Idík spravoval území severovýchodních Čech a aktivně tento kraj kolonizoval.\nPodle Josefa Vítězslava Šimáka začali severovýchodní Čechy od Hostinného až po slezské pomezí osidlovat z rozkazu Václava I. páni ze Švábenic. Šimák uvádí, že před rokem 1200 vznikla osada Úpa. Kolonizace v první polovině 13. století podle něj provozovali čeští obyvatelé, ale kolonizaci v druhé polovině 13. století vykonávali německy mluvící obyvatelstvo ze Slezska. Podle Šimáka nebyla poloha Úpy u řeky příliš příhodná, a proto někdy před rokem 1260 páni ze Švábenic přeložili úpské městské sídliště do oblasti vsi Trutnova. Město se stalo hlavním městem úpské provincie, kterou ovládali Švábenicové. Švábenicové v Úpě založili hrad a dva kostely, u jednoho z nich vystavili špitál podřízený zderazkým křížovníkům. Tato Úpa je podle něj v dobových pramenech zvaná Úpa první, pozdější město Trutnov. V písemnostech se mluví také o Úpě druhé a to je podle něj původní Úpa dole u řeky. O rekonstrukci podoby kolonizace severovýchodních Čech se pokusil také Vladimír Wolf. Podle něho se ve 40. letech 13. století na Trutnovsku usadili páni ze Švábenic, kteří od krále dostali za úkol osídlit zdejší krajinu. Na pomoc si s sebou vzali křížovníky ze zderazkého kláštera. Založili zde novou Úpu, dnešní Trutnov a několik hradů, takzvaná kolonizační provizoria (například Rechenburk, Bolkov nebo Horní Vlčice). To, že Úpa (Trutnov) se před rokem 1260 stala městem, zpochybnil Jiří Bock. Jiří Kejř vznik města Trutnova datoval mezi roky 1298 a 1300. Ondřej Wolf zaujal kompromisní stanovisko, že Úpa (Trutnov) existovala jako tržní středisko oblasti už před rokem 1260, ale v právní město se proměnilo až po roce 1300.\n\nIdík se na listině hlásící se k roku 1260 psal s přídomkem z Úsova. Jednalo se o královský hrad Úsov na severní Moravě, který Švábenicové měli v dočasné správě. I na severní Moravě se rod Švábenických podílel na kolonizaci, o jejich kolonizační činnosti na severní Moravě však se však neví tolik jako o jejich kolonizaci v severovýchodních Čechách. Kolonizaci zde navíc provozoval především Idíkův syn Hrabiš I. Idík na jižní Moravě někdy před rokem 1260 rovněž nechal vybudovat hrad Švábenice, po kterém se později psal celý jeho rod, ačkoli ho poněkud zanedbával, protože ho nepovažoval za hlavní sídlo rodu. \n\nIdík v dubnu 1261 svědčil na zakládací listině vizovického kláštera. V srpnu 1261 pobýval s Přemyslem Otakarem II. v Olomouci. V polovině února 1262 s Přemyslem prodléval v Praze. V roce 1262 mu český král svěřil významnou funkci bítovského komorníka. Podle Libora Jana v této době bítovští komorníci zastávali i úřad znojemského komorníka. V listopadu 1262 Idík svědčil ve Znojmě ve prospěch oslavanského kláštera. K této listině Idík přiložil svou pečeť, která se dochovala do současnosti. Je to nejstarší pečeť příslušníků rodu Švábeniců. V březnu 1263 bítovský komorník figuroval na listině Přemysla Otakar II. vydané v Hradci Králové. Znovu byl téhož roku uveden 1. prosince 1263 ve Znojmě. V listopadu 1264 byl Idík přítomen, když Přemysl urovnával jeden spor. Poté Idík na čas zmizel z pramenů. Až 8. února 1268 ve Znojmě spolu se znojemským purkrabím Oldřichem z Drnholce zpečetil transakci mezi Oldřichovým služebníkem Alešem a oslavanským klášterem. Je to poslední listina o Idíkovi I. ze Švábenic, poté v průběhu roku 1268 patrně zemřel. Zanechal po sobě syna Všebora, Hrabiše a Vítka.\n\nO tom, jakou měl Idík manželku, mezi historiky nepanuje shoda. František Palacký ve svém díle napsal, že Idík si za ženu vzal jednu z dcer Všebora Hrabišice. Ladislav Hosák na Palackého navázal s domněnkou, že Idík a jeho bratr Slavibor si vzali pravděpodobné dcery Všebora Hrabišice Eufemii a Svatochnu. Vycházel totiž ze závěti Všeborova bratra Kojaty Hrabišice, ve které Kojata odkázal svým neteřím nebo švagrovým (\"sororinae\") Eufemii a Svatochně vesnice Drnovice a Račice. Hosák latinské slovo \"sororinae\" přeložil neteře a obě sestry proto pokládal za Všeborovy dcery. Slavibora a Idíka považoval za jejich manžele, kvůli faktu, že na falzu z roku 1269 až 1275 hlásícím se k roku 1249 se Slavibor psal s přídomkem z Drnovic. František Pokorný a Vratislav Vaníček Hosákovu domněnku později představily jako hotový fakt − Slavibor se oženil se Svatochnou a Idík s Eufemií. Josef Žemlička termín (\"sororinae\") pochopil jako švagrové. Podle jeho výkladu z roku 1990 Kojata dvě vesnice daroval manželkám svých bratrů Hrabiše a Všebora. Ze Všeborova manželství s Eufemii měla vzejít dcera neznámého jména, která se provdala do rodu ze Švábenic. Později v roce 2002 Žemlička však uvedl, že členky rodu Hrabišiců Eufemie a Svatohna byly provdány za pány ze Švábenic. Tomáš Velímský se ve svém studiu vydaném roku 1992 přiklonil Žemličkově původnímu názoru, ale v jiném díle z roku 2002 nejdříve přijímal možnost s neteřemi, následně ještě ve stejné knize však připustil obě varianty. David Papajík uvedl, že je pravděpodobnější verze s neteřemi, protože kdyby si Idík a Slavibor měli vzít vdovy po Hrabišovi a Všeborovi, jednalo by se asi o 30 let starší ženy, což by bylo velmi nestandartní. Zároveň stejně jako Žemlička a Velímský poukázal na to, že ačkoli o sňatku Idíka a Slavibora s členkou z rodu Hrabišiců nejsou žádné přímé důkazy, je to velmi pravděpodobné, protože jména Idíkových a Slaviborových synů jsou typická pro rod Hrabišiců (Kojata, Všebor, Hrabiš). Celou záležitost Papajík shrnul, že je velmi pravděpodobné, že si Idík a Slavibor vzali členky rodu Hrabišiců, ale jestli se jednalo o Eufemii a Svatochnu nelze pro nedostatek pramenů potvrdit ani vyvrátit. Další indicií, k domněnce, že Hrabišici a Švábenicové jsou příbuzní poslouží fakt, že Idíkův syn Vítek z Úpy na jedné z listin uvedl, že zderazký klášter, který založili Hrabišici, byl založen jeho předky.\n\nNa falzu hlásícím k roku 1260 je zmíněna Idíkova manželka Markéta, jednalo se proto zřejmě o jeho druhou manželku, se kterou měl zřejmě syna Vítka z Úpy. Je možné, že tato Markéta byla dcerou svaté Zdislavy a Havla z Lemberka. Idíkovi dva starší synové Všebor a Hrabiš asi pocházely z Idíkova prvního manželství.\n\n"}
{"id": "1548855", "url": "https://cs.wikipedia.org/wiki?curid=1548855", "title": "Lohsdorf (Hohnstein)", "text": "Lohsdorf (Hohnstein)\n\nLohsdorf je vesnice, místní část města Hohnstein v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nLohsdorf byl založen ve středověku jako lesně-lánová ves. Prvně je v písemných pramenech uváděn roku 1445 jako \"Ludwigistorff\"; název upomíná patrně na jméno lokátora Ludwiga. V roce 1934 se od samostatné obce oddělila část Goßdorf. Od roku 1994 je součástí města Hohnstein.\n\nVesnice se rozkládá na hranici oblasti Saského Švýcarska. Nejvyšším bodem je Gickelsberg (414 m) nacházející se jižně od vesnice. Lohsdorfem protéká severo-jižním směrem Schwarzbach, do kterého severně od zástavby ústí potok Ehrenberger Bach. V roce 1897 byla uvedena do provozu úzkorozchodná železniční trať Goßdorf-Kohlmühle – Hohnstein zvaná \"Schwarzbachbahn\" (Dráha Černého potoka), která byla ovšem roku 1951 zrušena. V roce 2006 byl obnoven několikasetmetrový úsek trati spolu s nádražím Lohsdorf. Každoročně se zde pořádá jízda historickými parními vlaky.\n\n"}
{"id": "1548856", "url": "https://cs.wikipedia.org/wiki?curid=1548856", "title": "Jan Kamarét ze Žirovnice", "text": "Jan Kamarét ze Žirovnice\n\nJan Kamarét ze Žirovnice (před 1393 – po 1452) byl husitský hejtman z rodu pánů z Lukavce.\n\nV roce 1393 koupil hrad Žirovnice a začal užívat predikát ze Žirovnice.\n\nJanu Kamarétovi ze Žirovnice a jeho otci Zbyňkovi z Lukavce zapsal 1. května 1418 Markvart z Pořešína jako jistec (ručitel) na svém pořešínském panství 100 kop grošů českých. V období husitských válek stál na táborské straně. Byl jedním ze zakládajících členů „Nového Tábora\". V roce 1423 zaujal přední místo v Žižkově východočeském bratrstvu, tzv. Menším Táboru. Účastnil se bojů proti Oldřichu z Rožmberka a v roce 1425 byl svědkem příměří mezi nepřátelskými stranami.\n\nV říjnu 1431 se spolu se známým válečníkem Mikulášem Sokolem z Lamberka, který si tehdy přivlastnil arcibiskupský hrad v Čevené Řečici, a dalšími husitskými hejtmany zúčastnil nevydařené husitské výpravy do Dolního Rakouska, která měla odčinit porážku husitů od Albrechta Habsburského, ale také loupeží doplnit zásoby vína apod. Husité však byli dne 14. října 1431 v bitvě u Bejdova (též u Waidhofenu nebo Kirchbergu an der Wild) poraženi.\n\nZikmund Lucemburský roku 1436 zapsal Janu Kamarétovi ze Žirovnice (údajně, aby si jej naklonil na svojí stranu) hrad Tehov. V roce 1452 svědčil v závěti Oldřicha z Hradce.\n"}
{"id": "1548859", "url": "https://cs.wikipedia.org/wiki?curid=1548859", "title": "Vojta Merten", "text": "Vojta Merten\n\nVojta Merten, vlastním jménem Vojtěch Bartůšek (28. srpna 1895 Žižkov – 17. června 1945 Praha) byl český herec-komik, známý především jako živý představitel Kašpárka v dětských hrách a dobrodružných pohádkách. \n\nNarodil se jako Vojtěch Bartůšek na Žižkově v rodině typografa. Po vzoru otce se vyučil také typografem, ale odešel ke kočovnému divadlu a hrál u společností ředitelů Janovského a Blažka. \nProšel Východočeským divadlem, divadlem na Kladně a Českým divadlem v Olomouci. \n\nVe druhé polovině 20. let 20. století přesídlil trvale do Prahy a vystupoval jako komik v pražských kabaretech a divadlech. Již v roce 1924 uváděl v divadle Komedie své hry s Kašpárkem. \n\nPůsobil také v Aréně na Žižkově, Deklaraci, divadle Rokoko, Novém divadle a Osvobozeném divadle. V období květen 1935 – březen 1936 působil jako ředitel v Malé operetě na Vinohradech. \n\nV roce 1929 seskupil asi desetičlennou skupinu, která začala vystupovat na různých pražských scénách s hrami, ve kterých byl hlavní postavou Kašpárek, ztvárněný Vojtou Mertenem. V rolích dalších postav s ním na jednotlivých představeních spolupracovali například někteří členové Osvobozeného divadla (Václav Trégl, František Filipovský, Franta Černý aj.) i herci z dalších pražských divadel (Jára Kohout, aj.). Soubor takto vystupoval až do roku 1936, kdy pro vyčerpání zájmu publika svoji činnost ukončil. \n\n\n\n\n"}
{"id": "1548870", "url": "https://cs.wikipedia.org/wiki?curid=1548870", "title": "Hôtel Barbette", "text": "Hôtel Barbette\n\nHôtel Barbette byl městský palác v Paříži v historické čtvrti Marais v dnešním 3. obvodu. Jeho pozemky se rozkládaly přibližně mezi ulicemi \"Rue Vieille-du-Temple\", \"Rue des Francs-Bourgeois\", \"Rue Payenne\" a \"Rue du Parc-Royal\". V paláci přebývaly např. Isabela Bavorská nebo Diana de Poitiers. Palác zanikl v 16. století a na jeho místě vznikla ulice \"Rue Barbette\".\n\nÚzemí se původně nacházelo na severovýchodě Paříže za městskými hradbami Filipa II. Augusta, ke kterému se přicházelo bránou Poterne Barberne. Tato zemědělská oblast vznikala od 11. století, kdy mniši vysušovali místní močály. Nacházela se mezi pozemky templářského chrámu a Culture Sainte-Catherine.\n\nNa počátku 14. století si zde prévôt des marchands Étienne Barbette (asi 1250–1321) postavil původně jednoduchý venkovský dům. Koncem roku 1306 dům vyplenil vzbouřený dav kvůli devalvaci měny, o které rozhodl Filip IV. Sličný. Král poté nechal pověsil 26 vzbouřenců a vystavit jejich těla u každé městské brány. Když v roce 1321 Étienne Barbette zemřel, byl jeho majetek prodán.\n\nVe druhé polovině 14. století si zde zřídil venkovské sídlo královský pokladník Nicolas de Mauregard. Dům získal v roce 1390 Jean de Montaigu (asi 1349–1409), pokladník, komorník a správce krále Karla VI. Palác nechal poté přestavět a rozšířit. Kolem roku 1401 jej prodal králi. Francouzská královna Isabela Bavorská se do paláce Barbette přestěhovala, aby unikla záchvatům šílenství svého manžela Karla VI., který žil v nedalekém paláci Saint-Pol. V roce 1407 zde královna porodila syna, který získal jméno Philippe, ovšem dítě po několika hodinách zemřelo. Královnu v jejím zármutku přišel navštívit králův bratr Ludvík z Valois. Ten se cestou zpět stal obětí spiknutí a byl v \"Rue Vieille-du-Temple\" přepaden. Po této vraždě královna definitivně opustila palác Barbette a nabídla jej k prodeji.\n\nPalác poté přešel do majetku rodu Brezé a Diana z Poitiers ho získala od svého manžela Louise de Brézé (1463-1531), senešala Normandie. Diana zde následně přijímala návštěvy svého milence Jindřicha II. Palác byl přestavěn a zvětšen. Architektonický doklad z tohoto období lze vidět na rohu \"Rue des Francs-Bourgeois\" a \"Rue Vieille-du-Temple\". Jedná se o věžovitý arkýř ve stylu pozdní gotiky postavený kolem roku 1510, který součástí dnešního paláce Hérouet.\n\nPalác poté získal pokladník Ludvíka XII., Jean Herouet. Po jeho smrti zdědily nemovitost jeho dcery, které ji v roce 1561 dále rozdělily a rozprodaly. Během 16. století tak palác vzhledem k postupným přestavbám postupně zmizel. Na jeho místě vznikly nové stavby a \"Rue Barbette\" založená roku 1563.\n\n"}
{"id": "1548878", "url": "https://cs.wikipedia.org/wiki?curid=1548878", "title": "Z vlastního rozhodnutí – Memento mori", "text": "Z vlastního rozhodnutí – Memento mori\n\nZ vlastního rozhodnutí – Memento mori je pomník v pražském parku Folimanka, jenž je věnován památce lidí, kteří dobrovolně ukončili svůj život skokem z Nuselského mostu. Pomník navrhl a vytvořil sochař Krištof Kintera. Tvoří jej deset metrů vysoká pouliční lampa, jejíž světlo je namířeno vzhůru k mostu. Na sloupu lampy je zhruba ve výši lidských očí přinýtována cedulka s nápisem „Memento mori – těm, kteří si v těchto místech z vlastního rozhodnutí vzali život.“ Původně měl být na cedulce uveden i počet lidí, kteří pod mostem zemřeli, ale protože přesné číslo není známo (odhady se pohybují mezi 250 a 350), bylo od tohoto záměru upuštěno.\n\nPrvní skica lampy ohnuté vzhůru vznikla již v roce 2005, avšak realizace započala až v roce 2009. Odhalení památníku pak proběhlo 23. června 2011. Slavnostního rozsvícení se zúčastnilo asi 40 lidí, mezi nimiž byli i tací, kteří s realizací díla nesouhlasili. Jedním z odpůrců byl i člen zastupitelstva Prahy 2 Zdeněk Lochman, který držel v ruce nápis „Nesouhlasím s pomníkem sebevrahům.“ Podle jeho slov „instalování pomníku sebevrahům jde proti civilizačnímu trendu odmítnutí sebevraždy.“\n\n"}
{"id": "1548880", "url": "https://cs.wikipedia.org/wiki?curid=1548880", "title": "Garcilaso de la Vega", "text": "Garcilaso de la Vega\n\nGarcilaso de la Vega (kolem 1501 - 14. října 1536) byl španělský voják a básník. Ačkoli nebyl první nebo jediný, byl nejvlivnějším básníkem, který ve Španělsku představil italské renesanční veršové formy, poetické techniky a témata. Během jeho života byl dobře známý v básnických kruzích a jeho poezie je až do současnosti populární. Jeho básně posmrtně publikoval Juan Boscán v roce 1543, pak vyšly v několika komentovaných vydáních, z nichž první a nejznámější se objevilo v roce 1574. \n\nGarcilaso se narodil ve španělském městě Toledo někdy mezi roky 1498 a 1503. Clavería Boscán uvádí, že se narodil v letech 1487 až 1492, a další zdroje tvrdí, že se narodil v roce 1501. Jeho otec Pedro Suárez de Figueroa byl šlechtic na královském dvoře Katolických veličenstev. Jméno matky bylo Sancha de Guzmán. \n\nGarcilaso byl druhorozený syn, což znamenalo, že neobdržel \"mayorazgo\" (nárok) na majetek svého otce. V mládí však dostal rozsáhlé vzdělání, ovládal pět jazyků (španělský, řecký, latinský, italský a francouzský) a naučil se hrát na citeru, loutnu a harfu. Když jeho otec v roce 1509 zemřel, Garcilaso obdržel značné dědictví. \n\nPo ukončení školní docházky vstoupil do armády s nadějí, že se dostane do královské gardy. V roce 1520 byl jmenován \"continem\" (gardistou) Karla V. a r. 1523 jmenován členem Řádu svatojakubských rytířů. \n\nV jeho životě bylo několik žen. Jeho první milenkou byla Guiomar Carrillová, se kterou měl dítě. Měl prý i další milenku jménem Isabel Freireová, dvorní dámu královny Isabely, což se však dnes považuje za nedoložené. V roce 1525 se Garcilaso oženil s Elenou de Zúñigovou, která sloužila jako dvorní dáma královy oblíbené sestry Leonory. Manželství bylo uzavřeno v Garcilasově rodném městě Toledu na jednom z rodinných statků. Básník měl šest dětí: Lorenzo byl nelegitimní dítě s Guiomar Carrillovou, dále to byli Garcilaso, Íñigo de Zúñiga, Pedro de Guzmán, Sancha a Francisco. \n\nGarcilasovo vojenské povolání znamenalo, že se účastnil četných bitev a tažení vedených Karlem V. po celé Evropě. Jeho povinnosti ho zavedly do Itálie, Německa, Tuniska a Francie. V roce 1532 byl na krátkou dobu vyhoštěn na dunajský ostrov, kde byl hostem hraběte Györgyho Csesznekyho, soudce královského soudu v Győru. Později ve Francii vybojoval svou poslední bitvou. Král chtěl ovládnout Marseille a posléze celé Středozemní moře, ale tento cíl nebyl nikdy uskutečněn. Garcilaso de la Vega zemřel 14. října 1536 v Nice poté, co trpěl 25 dní zraněními utrpěnými v bitvě u Le Muy . Jeho tělo bylo poprvé pohřbeno v kostele sv. Dominika v Nice, ale o dva roky později jeho žena nechala tělo přenést do kostela San Pedro Martir v Toledu. \n\nGarcilaso de la Vega je nejvíce známý pro svou tragickou milostnou poezii, která kontrastuje s hravou poezií jeho předchůdců. Zřejmě prošel třemi různými etapami života, které se odrážejí v jeho díle. Během svého španělského období napsal většinu svých osmslabičných básní; během italského nebo petrarkovského období psal převážně sonety a písně; a během neapolského nebo klasicistního období tvořil v klasičtějším stylu a psal elegie, dopisy, eklogy a ódy. Pod vlivem mnoha italských renesančních básníků Garcilaso upravil jedenáctislabičný verš pro španělský jazyk a použil ho ve svých \"sonetos\" (sonetech), většinou psaných ve 20. letech 16. století, během petrarkovského období. Zvýšení počtu slabik ve verši z osmi na jedenáct umožnilo větší flexibilitu. Kromě \"sonetos\" pomohl Garcilaso přenést do španělského jazyka i několik jiných druhů strof. Patří sem \"estancia\", tvořená jedenáctislabičnými a sedmislabičnými verši; „lira“ tvořená třemi sedmislabičnými a dvěma jedenáctislabičnými; a \"endecasílabos sueltos\", tvořená nerýmovanými jedenáctislabičnými. \n\nPo celý život psal Garcilaso de la Vega básně v každém z těchto typů. Jeho dílo zahrnuje čtyřicet \"Sonetos\" (sonetů), pět \"Canciones\" (písní), osm \"Coplas\" (dvojverší), tři \"Églogas\" (eklogy), dvě \"Elegías\" (elegie) a \"Epístola a Boscan\" (Dopis Boscanovi). Jeho poezii charakterizují narážky na klasické řecko-latinské mýty a jejich postavy, velká muzikálnost, aliterace, rytmus a absence náboženství. Jeho práce ovlivnily většinu následujících španělských básníků včetně dalších významných autorů renesance, jako byli Jorge de Montemor, Luis de León, Jan od Kříže, Miguel de Cervantes, Lope de Vega, Luis de Góngora a Francisco Quevedo.\n"}
{"id": "1548883", "url": "https://cs.wikipedia.org/wiki?curid=1548883", "title": "Fernando Kolumbus", "text": "Fernando Kolumbus\n\nFernando Kolumbus (15. srpna 1488 Córdoba - 12. července 1539 Sevilla; také znám jako \"Ferdinand Kolumbus\", španělsky \"Hernán Colón\" nebo \"Hernando Colón\") byl nelegitimní syn Kryštofa Kolumba a Beatriz Enríquezové de Arana. Byl námořníkem, humanistou, kosmografem a zakladatelem jedné z nejdůležitějších knihoven své doby. Napsal také životopis svého otce, \"Historia del Almirante\". \n\nV roce 2019 vzbudil rozruch nález Fernandova ztraceného spisu \"Libro de los Epítomes\" (\"Kniha epitomů\"), který ohlásili badatelé z archivu Kodaňské univerzity. Kniha byla jakýmsi rejstříkem všech knih, které se Fernandu Kolumbovi podařilo za život nashromáždit - a bylo jich více než 20 000. Z každé přitom pořídil stručný výtah. Vědcům se tak podařilo získat informace o některých významných ztracených spisech minulosti, ale i o řadě ztracených letáků či pamfletů, neboť i těmto lehčím žánrům věnoval Kolumbus pozornost, na rozdíl od většiny vzdělanců své doby. \n"}
{"id": "1548884", "url": "https://cs.wikipedia.org/wiki?curid=1548884", "title": "Tomáš Mitis z Limuz", "text": "Tomáš Mitis z Limuz\n\nTomáš Mitis z Limuz (21. prosince 1523 Nymburk – 31. ledna 1591 Praha), také nazýván Thomas Mitis Lymusaeus, Thomas Mitis z Limusa nebo Lemusa, Tomáš Mitis z Limuz nebo Tomáš Tichý byl český humanistický novolatinský básník, správce školy a vydavatel.\n\nByl synem bakaláře Jana Kamaritha (také Kamarýta), zvaného Mitis, hudebníka, správce školy a konšela v Nymburku. Chodil do školy v Nymburku a Žatci, dále studoval na Karlově univerzitě v Praze, kde byl studentem českého humanisty, pedagoga a spisovatele Matouše Collinuse z Chotěřiny.\n\nV roce 1546 se stal bakalářem a v roce 1552 mistrem svobodných umění.\n\nV letech 1550–1554 učil na městské škole v Českém Brodě, později učil v Pražském Starém Městě na škole u sv. Jindřicha.\n\nByl v přímém kontaktu s předními literárními postavami své doby a také byl členem básnické družiny Jana Hodějovského. Psal latinské básně převážně náboženského obsahu. Od roku 1563 byl knihkupcem a vydavatelem s vlastní tiskárnou. Vydával díla Bohuslava Hasištejnského z Lobkovic a dalších humanistů. V roce 1571 se kvůli dovážení a prodávání zakázaných kalvínských a zwingliánských knih dostal do konfliku a knihy neschválené cenzurou mu byly zabaveny.\n"}
{"id": "1548905", "url": "https://cs.wikipedia.org/wiki?curid=1548905", "title": "Antonio Maura", "text": "Antonio Maura\n\nAntonio Maura y Montaner (2. května 1853 Palma de Mallorca – 13. prosince 1925 Torrelodones v provincii Madrid) byl španělský politik, pětinásobný předseda vlády Španělska (1903–1904, 1907–1909, 1918, 1919 a 1921–1922). \n\nV roce 1881 se stal poslancem za Liberální stranu, v letech 1892–1894 působil jako ministr zámořských kolonií. Rezignoval poté co vláda odmítla jeho projekt udělit Kubě autonomii. V letech 1894–1895 zastával funkci ministra spravedlnosti. Kritizoval systém politického klientelismu, v roce 1902 vstoupil do Konzervativní strany, jejíž vůdčí osobností byl v letech 1903–1912. V letech 1902–1903 byl ministrem vnitra a 1903–1904 a 1907–1909 předsedou vlády. Jako předseda vlády zavedl umírněné politické reformy a pracovní právo (tzv. revoluce shora), pokusil se bojovat proti anarchistickému teroru a zvýšit přítomnost španělských jednotek v Maroku. To přispělo ke vzestupu sociálního napětí a vedlo k vypuknutí nepokojů (tragický týden v Barceloně) a vedlo k Maurově demisi. Po roce 1913 vedl Maura frakci konzervativců a v letech 1918, 1919 a 1921–1922 byl předsedou vlády národní jednoty. Oponoval diktatuře Miguela Prima de Rivery a správně předpovídal, povede ke zhroucení monarchie. \n"}
{"id": "1548906", "url": "https://cs.wikipedia.org/wiki?curid=1548906", "title": "Gò Dầu (město)", "text": "Gò Dầu (město)\n\nGò Dầu je město v okrese Gò Dầu, ve vietnamské provincii Tây Ninh.\n\nMěsto Go Dau má geografickou polohu: \n\n\nGò Dầu je město s největší populací v provincii Tay Ninh a rozkládá se na ploše 6,01 km², populace v roce 2018 byla 33 455 lidí, hustota obyvatelstva dosahovala 5 566,5 lidí/km². \n"}
{"id": "1548909", "url": "https://cs.wikipedia.org/wiki?curid=1548909", "title": "Seznam sídel v Chorvatsku (Z)", "text": "Seznam sídel v Chorvatsku (Z)\n\nToto je seznam sídel v Chorvatsku začínajících na písmeno Z.\n"}
{"id": "1548910", "url": "https://cs.wikipedia.org/wiki?curid=1548910", "title": "Mikmacké hieroglyfy", "text": "Mikmacké hieroglyfy\n\nMikmacké hieroglyfy, mikmacké hieroglyfické písmo, mikmacké písmo (mikmacky \"\") bylo písmo a mnemotechnická pomůcka užívaná Mikmaky, prvním národem na východním pobřeží Kanady. Jako písmo užívané pro zápis mikmačtiny (jeden z algokinských jazyků) je doloženo v období 17. až 19. století (v období misionářské činnosti).\n\nHieroglyfické písmo vytvořili katoličtí křesťanští misionáři v 17. století (resp. 18. století) pro pedagogické a zbožné účely. Intenzivně bylo toto písmo užíváno do 19. století, příležitostně se objevuje užití i později. Prakticky jediné doložené případy užití jsou zbožné křesťanské texty z 19. století a novější.\n\nHieroglyfické písmo se píše horizontálně zleva doprava, samostatně se zapisují jednotlivé glyfy nesoucí význam jednoho mikmackého slova. Dílčím prvkem písma je grafém, který je buď ekvivalentem glyfu, nebo je glyf kombinací více grafemů. Existuje okolo 2700 grafémů.\n\nRoku 1675 podal zprávu francouzský misionář Chrétien Le Clercq, že pro pedagogické účely vytvořil logografický systém na základě symbolů, které si místní děti zapisovaly na březovou kůru. O hypotetickém předmisionářském mnemotechnickém systému nejsou jiné zprávy, je doloženo několik mikmackých petroglyfů (ale vztah mezi Leclercqovým písmem a petroglyfy není prokázán).\n\nVe 30. letech 18. století potom další misionář Pierre Maillard vytvořil hieroglyfickou variantu mikmackého písma (není jasné, jestli vůbec znal práci Le Clercqa).\n\nV průběhu 19. století přišel mezi Mikmaky babtistický (nekatolický) misionář Silas Tertius Rand, který se pro své potřeby snažil prosadit latinku. Mezitím roku 1852 do Nového Skotska (poblíž města Pomquet) přišel po dlouhé době katolický misionář Christian Kauder. Kauder zaznamenal intenzivní užívání zvláštního písma, hieroglyfů, ačkoliv se mikmačtinu nikdy dobře nenaučil, pokusil se sesbírat doklady hieroglyfů a roku 1866 dokonce nechal ve Vídni vytisknout katechismus těmito znaky. Ačkoliv se většina nákladu utopila při cestě z Evropy, několik zachráněných knih se stalo mezi Mikmaky velmi populárních, navíc jsou nejstarším (a zároveň v podstatě úplným) dokladem užití hieroglyfů.\nPère Pacigique (Henri-Joseph-Louis Buisson) působící u Mikmaků od roku 1896, konstatoval, že se mezi Mikmaky hieroglyfy téměř nepoužívají a sám byl spíše podporovatelem latinky užívané ve všech oblastech mikmackého psaného jazyka, v průběhu let ale docenil důležitost vlastního svébytného písma (ne však jako \"psacího systému\", ale spíše z důvodů kulturních) a dokonce roku 1921 zajistil reprint Kauderova katechismu.\n\n\n\n"}
{"id": "1548911", "url": "https://cs.wikipedia.org/wiki?curid=1548911", "title": "Vukova Gorica", "text": "Vukova Gorica\n\nVukova Gorica je malá vesnice v Chorvatsku v Karlovacké župě. Je součástí opčiny Netretić. Nachází se blízko hranic se Slovinskem, asi 19 km západně od Karlovace. V roce 2011 zde žilo 52 obyvatel. Název znamená \"vlkova hořice (malá hora)\".\n\nVukova Gorica je napojena na silnici D3, blízko též prochází dálnice A1. Sousedními vesnicemi jsou Dugače, Glavica, Gornje Prilišće, Jarče Polje, Johi a zaniklá vesnice Račak.\n\nVesnice je známá především díky odpočívce \"Vukova Gorica\" na dálnici A1.\n"}
{"id": "1548915", "url": "https://cs.wikipedia.org/wiki?curid=1548915", "title": "Joël Dicker", "text": "Joël Dicker\n\nJoël Dicker (* 16. června 1985 Ženeva) je švýcarský francouzskojazyčný spisovatel. \n\nJoël Dicker získal své vzdělání nejdříve v Ženevě, mimo jiné na Koleji Madame de Staël, pak rok studoval Cours Florent v Paříži, pak se vrátil do Švýcarska a vystudoval právo na Ženevské univerzitě, kde absolvoval v roce 2010.\n\nV roce 2010 získal \"Ženevskou cenu spisovatelů\" za svůj první román \"Les Derniers Jours de nos pères\" (\"Poslední dny našich otců\"). \n\nSvůj druhý román \"La Vérité sur l'affaire Harry Quebert\" (\"Pravda o případu Harryho Queberta\") vydal v září 2012. Román byl přeložen do 40 jazyků a po celém světě se prodalo 5 milionů výtisků. Ve Francii byl vyznamenán cenami Prix de la Vocation Nadace Bleustein-Blanchet, Grand Prix du roman Francouzské akademie a Prix Goncourt des lycéens. \n\nV roce 2015 vyšel jeho třetí román \"Le Livre des Baltimore\" (\"Kniha o Baltimorských\"). Jeho čtvrtý román \"La Disparition de Stephanie Mailer\" \"(Zmizení Stephanie Mailerové\") vyšel v březnu 2018. \n\n\"Pravda o případu Harryho Queberta\" byla podkladem televizního seriálu. Produkoval ho MGM a natočil Jean-Jacques Annaud s Patrickem Dempseym v roli Harryho Queberta. \n"}
{"id": "1548916", "url": "https://cs.wikipedia.org/wiki?curid=1548916", "title": "Madona ze Seče", "text": "Madona ze Seče\n\nMadona ze Seče, též Setecká madona (kolem 1350) je polychromovaná dřevěná socha z oltáře poutního kostela Nanebevzetí Panny Marie v Seči u Blovic. Madona představuje významný článek slohové proměny českého sochařství kolem poloviny 14. století. Pro region jižního Plzeňska měla Setecká madona stejný význam jako Plzeňská madona pro město Plzeň. Počátkem 90. let byla spolu s dalšími sochami z kostela zcizena a ještě roku 1996 uváděna v katalogu nezvěstných děl. Podařilo se ji získat zpět a v současnosti je vystavena v Muzeu církevního umění plzeňské diecéze.\nSocha z lipového dřeva, vzadu vyhloubená, výška 158 cm, s novější polychromií a zlacením. Roku 1956 restaurováno v chrámovém družstvu v Pelhřimově, doplněna chybějící pravá ruka Ježíška a prst P. Marie.\n\nMadona představuje důležitý mezičlánek vývoje české plastiky, neboť spojuje konzervativní prvky z fáze abstrahující poklasické gotiky s některými pokročilými znaky, které charakterizují např. styl Madon na lvu z 2. poloviny 14. století. Celková vertikální kompozice Madony, která drží vzpřímeného Ježíška na levé ruce daleko od těla, navazuje na sochy z první třetiny 14. století (Znojemská madona, Strakonická madona). \n\nPokročilé rysy nese zejména modelace drapérie a tělesného objemu nebo zdůraznění kontrapostu. Oproti lineárně rytmickému abstrahujícímu slohu děl 2. třetiny 14. století z dílny Mistra Michelské madony je počet záhybů zmenšen a na vypuklých místech převládají hladké plochy, které se přimykají k oblému jádru sochy. Plášť i spodní šat Panny Marie je nad nosnou nohou nařasen do trojúhelníku s vrcholem směřujícím k dítěti. Řasení šatu má kresebný ráz, ale vystupují pod ním zřetelně tělesné proporce a je jasně rozlišena volná a nosná noha. Nízké a stupňovité příčné záhyby, které znázorňují překládání pláště, mají původ u některých starších soch – \"Madony ze soukromého majetku v Jihlavě\" nebo tzv. Zlaté jihlavské madony. Pro tyto madony je charakteristický příčný záhyb pláště mezi oběma bočními kaskádami, který odděluje hrudní a spodní část sochy s odlišným typem skladů drapérie. U sečské madony je novým prvkem výrazný obloukovitý záhyb pláště, který klesá od ramene pravé ruky a končí u ruky nesoucí dítě. \n\nCelkový rytmus záhybů drapérie je sjednocen, podobně jako u Madony z Dolní Kalné (Národní galerie v Praze). Přestože nelze vyloučit ani vznik obou soch ve stejné dílně, je Madona z Dolní Kalné v mnoha ohledech slohově pokročilejší. Modelace je u ní celkově měkčí a postava matky, která k sobě tiskne hravé dítě, je ladně prohnuta k levému boku. Patrný vliv moravského sochařství se u Sečské madony projevuje v typice tváří a živějším výrazu, kterým sochař naznačuje vzájemný vztah matky a dítěte. Četné společné rysy má Sečská madona také s Trůnící madonou a oběma sv. Jany z Chebu. K okruhu děl, která naznačují vzájemné kontakty moravského a západočeského sochařství patří také Madona z Dýšiny u Plzně. Příbuzná Broumovská madona (1350–1360) vykazuje některé pokročilé znaky, které zřejmě ovlivnila soudobá malba nebo slonovinové sošky původem z Francie. Souvislost sečské madony se slezskou skupinou Madon na lvu naznačují některé detaily, jako nehezký obličej, polokulovitý podstavec nebo vysunutá špička volné nohy směřující dolů. \n\n\n"}
{"id": "1548917", "url": "https://cs.wikipedia.org/wiki?curid=1548917", "title": "Hubička (příjmení)", "text": "Hubička (příjmení)\n\nČeské příjmení Hubička nosí více osob:\n\n\n"}
{"id": "1548918", "url": "https://cs.wikipedia.org/wiki?curid=1548918", "title": "Nikon D60", "text": "Nikon D60\n\nNikon D60 je digitální reflexní mono zrcadlovka, která je na trhu od roku 2008. Byla nejčastěji prodávána s objektivem Nikkor 18-55mm AF-S. Nikon D60 je nástupce modelu Nikon D40x. \n\n"}
{"id": "1548919", "url": "https://cs.wikipedia.org/wiki?curid=1548919", "title": "Beaumes-de-Venise", "text": "Beaumes-de-Venise\n\nBeaumes-de-Venise [\"bóm d'veníz\"] je obec v departmentu Vaucluse v regionu Provence-Alpes-Côte d'Azur v jižní Francii.\n\nNachází se 25 km severovýchodně od Avignonu na jižním úpatí vápencového masivu \"Dentelles de Montmiral.\" Stěny masivu, místy téměř kolmé a dosahující výšky do 700 m n.m, poskytovaly v minulosti přirozenou ochranu před nepřáteli. Ve skalách se nachází mnoho jeskyní, od čehož je odvozen i název obce. Slovo \"Beaumes\" pochází z provensálského výrazu \"bauma\", který znamená jeskyně. Přídomek „de–Venise“ odkazuje na středověké papežské území Comtat Venaissin pojmenované podle města Venasque.\n\nNedaleké jeskyně byly osídleny již v neolitu. Později náhorní plošinu nad obcí obsadili Keltové, kteří zde zřídili oppidum. Následně zde byla římská provincie Provincia Romana, podle níž má území dodnes název Provence. Křesťanská komunita je doložena nálezem hrobu dívky Epymidie z 5. století, který byl kryt deskou s křížem. První písemná zmínka o obci pochází z r. 993.  Obec patřila hrabatům z Toulouse, následně od r. 1271 až do Francouzské revoluce byla součástí papežského státu Comtat Venaissin. V r. 1791 byl Comtat Venaissin připojen k Francii.\n\nJe postaveno na zemědělství. Velký význam pro rozvoj obce měla stavba zavlažovacího kanálu Carpentras v r. 1857, který umožnil ve velkém pěstování ovoce a zeleniny určené k zásobování Paříže. Ve 20. století začalo dominovat vinařství, které proslavila značka vína \"Muscat de Baumes de Venise\". Kromě vína se pěstují hlavně olivy, meruňky, višně a jablka.\n\n\n"}
{"id": "1548920", "url": "https://cs.wikipedia.org/wiki?curid=1548920", "title": "Markýz z Winchesteru", "text": "Markýz z Winchesteru\n\nMarkýz z Winchesteru je šlechtický titul v Anglii vytvořený roku 1551 pro státníka Williama Pauleta.\n\nTitul byl vytvořen roku 1551 pro Williama Pauleta. Předtím tento politik získal titul barona St John a hraběte z Wiltshire. Prvním markýzem byl jeden z nejvýznamnějších státníků své doby, sloužící na vysokých pozicích pod králem Jinořichem VIII. a sloužil jako anglický lord nejvyšší pokladník v letech 1550 až 1572.\n\nMarkýz z Winchesteru je nejstarší anglický (a britský) markýzát, který stále existuje, a v důsledku toho je držitel titulu považován za anglického premiéra markýze. \n\nRoku 1689 získal 6. markýz Charles Paulet titul Vévoda z Boltonu.\n\nNejstaršímu synu a dědicovi markýze z Winchesteru patří titul hraběte z Wiltshire a nejstaršímu synu hraběte zas titul Lord St John.\n\n\n\n"}
{"id": "1548922", "url": "https://cs.wikipedia.org/wiki?curid=1548922", "title": "Erika Mannová", "text": "Erika Mannová\n\nErika Julia Hedwig Mannová (9. listopadu 1905 Mnichov – 27. srpna 1969 Curych) byla německá herečka, kabaretní umělkyně, spisovatelka, novinářka, aktivistka a editorka. V roce 1933 založila politický kabaret \"Die Pfeffermühle\" a konala přednášky proti nacismu. V této činnosti pokračovala i poté, co emigrovala do Spojených států. Kromě toho byla správkyní literárního odkazu svého otce Thomase a svého bratra Klause Mannových. Zanechala také rozsáhlé literární dílo: politické eseje, reportáže, cestopisy a knihy pro děti. \n"}
{"id": "1548926", "url": "https://cs.wikipedia.org/wiki?curid=1548926", "title": "Raymond A. Noury", "text": "Raymond A. Noury\n\nRaymond Andre Noury (17. července 1923, – 20. prosince 2013, ) byl americký voják účastnící se bombardovacích operací nad Evropou v druhé světové válce.\n\nNarodil se do rodiny Josepha a Marie-Jeanne Nouryových ve městě na severovýchodě USA. Po absolvování střední školy v rodném městě vstoupil krátce po svých osmnáctinách k Armádnímu leteckému sboru. Zpočátku sloužil na východním pobřeží v ponorkových hlídkách, které vyhledávaly německé ponorky.\n\nK amerického vojenskému letectvu () vstoupil Noury v roce 1943 a během tohoto roku se účastnil bojových operací v Severní Africe, Řecku a Itálii. K 1. listopadu téhož roku vznikla 15. letecká armáda (), aby ze základen v jižní Itálii prováděla strategické bombardování v Evropě a zapojovala se do leteckých bojů proti nepřátelským letadlům. R. Noury chtěl nejprve létat na menším dvoumotorovém bombardéru , ale protože bylo potřeba sestavit posádky pro těžké bombardéry, stal se střelcem na bombardéru . U 15. letecké armády se do konce roku 1943 zúčastnil několika bojových misí.\n\nPři vzdušném souboji prosinci 1943 vystřelil německý v trupu letadla díru, kterou propadl člen posádky liberátoru. Noury jej pohotově zachytil a vytáhl zpět do letadla. Za záchranu života v boji byl vyznamenán Stříbrnou hvězdou , třetím nejvyšším vojenským vyznamenáním pro jednotlivce, které je udělováno za odvahu v boji proti nepříteli.\n\nBěhem ledna 1944 byl s dalšími přičleněn k 98. bombardovací skupině 15. letecké armády. Bojové mise pokračovaly i pro tuto skupinu, např. 10. února se R. Noury účastnil náletu na pobřeží u Anzia, který měl podpořit americké invazní jednotky. Letoun jeho posádky se tehdy setkal s protiletadlovým kanónem Flak a vrátil se s mnoha průstřely.\n\nV druhé polovině února 1944 probíhala mohutná operace „Argument“, které se účastnilo britské Královské letectvo a americká 15. a 8. letecká armáda. Cílem soustředěného bombardování bylo zničení nebo zásadní poškození továren leteckého průmyslu, aby nedokázaly německé dodávat či opravovat letadla. Likvidace dodavatelů mělo snížit bojovou sílu nepřítele při chystané červnové invazi do Normandie.\n\nJedenáctičlenná posádka Liberátoru „“ (s.č. 42-73138-U) poručíka Georga Goddarda byla 22. února 1944 spolu s dalšími vyslána na nálet k bavorskému Řeznu, aby bombardovala leteckou továrnu firmy . Pro dvacetiletého Raymonda Nouryho se jednalo o 17. leteckou operaci, podle jeho vzpomínek byla letka průběžně ostřelována a řada letadel se vracela zpět na základny. Liberátor „“ byl mnohokrát zasažen, ale byl schopen pokračovat v letu. Pro špatnou viditelnost v oblasti primárního cíle mise se část letadel oddělila a vydala se k sekundárnímu cíli, což byly plzeňské Škodovy závody v Protektorátu Čechy a Morava. Nad Plzeňskem se rozpoutala bitva mezi Liberátory a německými stíhačkami , první letecká bitva mezi americkou a německou armádou nad Protektorátem. Jeden ze stíhačů zaútočil na Liberátor poručíka Goddarda a poškodil jej natolik vážně, že se bombardér rychle zřítil nedaleko hájovny u samoty Dubeč v obci Prádlo na jižním Plzeňsku. V letadle zahynulo deset letců. V souboji byla sestřelena i další letadla na obou stranách.\n\nPravý boční střelec Raymond A. Noury byl z poškozeného letadla jedním z výbuchů na palubě vyhozen. Z bezvědomí po explozi se probral ve výšce zhruba 1500 metrů na svém poškozeném padáku, který se samovolně otevřel. Přistál u lesa nad Chocenicemi, do sněhu dopadl bez bot a s nohou zraněnou od střepiny. Při dopadu na sníh začal klouzat po svahu, ale soudil, že nejspíše utrpěl otřesem mozku, protože si po dopadu víc nepamatoval. Jelikož neviděl letadlo padat, myslel si nejprve, že vypadl z letadla, které se vrátilo zpět. Vzdušný souboj svým hlukem přitáhl pozornost obyvatel, kteří si všimli i parašutisty, kterého našel Vladimír Pelcer. Choceničtí odvezli Nouryho na saních do vesnice, kde jej ošetřili. Po ošetření byl převezen na četnickou stanici v Blovicích, kde jej zajali příslušníci gestapa a odvezli do Plzně k výslechům..\n\nPo výsleších jej jako válečného zajatce předali k internaci v táboře Stalag Luft III., zajateckém táboře pro spojenecké letce v Německu, později byl přesunut do Pruska. V zajetí byl držen několik dní na lodi, bez jídla a pití, mezi zajatci byly vši a úplavice, po přistání lodi pokračovali přeživší na další cestu. Po osvobození americkou armádou byl s dalšími zajatci převezen do Francie, kde byl ošetřen, odvšiven a kde se zotavoval. Do USA se vrátil v květnu 1945, kde se teprve dozvěděl o osudu zbytku posádky.\n\nPo válce se věnoval civilní práci, byl zaměstnancem několika potravinářských firem a vlastníkem obchodu v Cumberlandu. Později studoval Univerzitu Rogera Williamse, aby získal vysokoškolské vzdělání. Byl dvakrát ženat, měl tři syny a tři dcery. Po celý život měl starost o válečné veterány, ať již členstvím a zapojením v Americké legii a dalších, či podporou nejrůznějších veteránských charit.\n\nV roce 2004 navštívil jižní Plzeňsko poprvé a stal se čestným občanem obce Prádlo a města Nepomuk, znovu přijel v roce 2009. Přijetí v České republice si vážil:\n\nRaymond Noury měl přijet do Česka v únoru 2014 na připomínku 70. výročí pádu, ale zemřel ve věku 90 let před Vánoci v roce 2013. Skromný a pokorný \"malý seržant\" či \"malý stařík\", jak byl pro svůj malý vzrůst občas označován, ztělesňoval pro část obyvatel jižního Plzeňsku spojenecké vojáky, kteří osvobodili většinu západních Čech. Při svých dvou pobytech si obrazně získal srdce celého Nepomucka.\n\nKromě Stříbrné hvězdy byl seržant Noury vyznamenán Purpurovým srdcem () a získal Medaili válečného zajatce (). Za účast na bojích v Evropě získal medaili za tažení v Evropě, Africe a na Blízkém východě, jeho jednotka získala , obdržel udělovanou za vzornou službu, za službu na americkém bojišti a medaili za službu v amerických obranných silách (). V roce 2002 získal vojenské vyznamenání Záslužný letecký kříž (, DFC), které je udělováno za dobrovolné hrdinské činy ve vzdušném boji nad rámec povinností.\n\nNa místě dopadu letadla byl na památku zemřelých letců umístěn kříž a později památník \"Nakloněný obelisk\", jehož odhalení se seržant Noury zúčastnil v květnu 2009. V obci Prádlo je umístěna skromná pamětní deska na hřbitově a v centru obce pomník posádce. Na deskách památníku i pomníku je uvedeno jméno Raymonda Nouryho spolu se zbytkem posádky. Raymond Noury je patronem jednoho ze stromů, které byly vysazeny na návsi v Prádle v roce 2009.\n\n"}
{"id": "1548929", "url": "https://cs.wikipedia.org/wiki?curid=1548929", "title": "William Paulet, 1. markýz z Winchesteru", "text": "William Paulet, 1. markýz z Winchesteru\n\nWilliam Paulet, 1. markýz z Winchesteru (asi 1483/1485, Fisherton Delamere – 10. března 1572, Old Basing) byl anglický politik, Lord nejvyšší pokladník a Lord strážce pečeti.\n\nNarodil se asi roku 1483/1485 ve Fisherton Delamere jako syn Sira Johna Pauleta a jeho manželky a sestřenice Alice, dcery Sira Williama Pauleta a Elizabeth roz. Denebaud.\n\nRoku 1503 se oženil s Elizabeth (úmrtí 25. prosince 1558), dcerou Sira Williama Capela, starosty City (Lord Mayor of London). Spolu měli osm dětí;\n\nBěhem své kariéry prošel několika funkcemi jako byl např.jeho první funkce Nejvyššího šerifa Hampshiru či post Lorda komořího, Lorda nejvyššího pokladník a Lorda strážce pečeti. Mezitím působil na desítce dalších postech.\n\nV letech 1535 a 1536 byl také jedním ze soudců při případu Johna Fishera a Thomase Mora.\n\nDne 9. března 1539 se stal Baronem St John z Basingu.\n\nDne 19. ledna 1550 mu byl přidělen titul hrabě z Wiltshire a 11. října 1551 titul markýz z Winchesteru.\n\nZemřel 10. března 1572 a byl pohřben v kostele v Basingu.\n\n"}
{"id": "1548930", "url": "https://cs.wikipedia.org/wiki?curid=1548930", "title": "Marian Kočner", "text": "Marian Kočner\n\nMarian Kočner, podle části zdrojů Marián Kočner (* 17. května 1963, Ružomberok), je slovenský podnikatel působící převážně v oblasti rizikových investic, finančního rozvoje a nemovitostí. Jeho jméno se objevilo v dokumentech, medializovaných jako „mafiánské seznamy“, které měly uniknout z prostředí slovenské policie v roce 2005 a obsahovat seznamy osob podezřelých z účasti na organizovaném zločinu. Momentálně (2019) je v důsledku vyšetřování vícerých kauz ve vazbě.\n\nV roce 1986 absolvoval studium žurnalistiky na Filozofické fakultě Univerzity Komenského v Bratislavě. Je ženatý a má dvě dcery, Karolínu a Andreu.\n\nKočnerovy obchodní praktiky byly hlavním tématem článků Jána Kuciaka, investigativního novináře z portálu Aktuality.sk, který byl úkladně zavražděn v únoru 2018. Kočner mu několik měsíců před smrtí vyhrožoval „vyhrabáváním špíny“: \"„Zaměřím se hlavně na tebe, tvou matku, tvého otce, na tvé sourozence“\". Kuciak na něho podal trestní oznámení, ale následné policejní vyšetřování dospělo k závěru, že Kočnerova vyjádření nepředstavují trestný čin. Po vraždě Jána Kuciaka generální prokurátor Jaromír Čižnár nařídil opětovné otevření případu, policie ho ale opět uzavřela se stejným závěrem. Aktuality.sk následně zveřejnily přepis telefonického rozhovoru mezi Kuciakem a Kočnerem.\n\nDne 8. března 2019 byl Marian Kočner, toho času vazebně stíhaný v kauze směnky TV Markíza, obviněn z objednávky vraždy Jána Kuciaka. Jeho likvidaci si měl objednat kvůli jeho novinářské práci. 21. října 2019 podal prokurátor Úřadu speciální prokuratury na Specializovaný trestní soud v Pezinku na obviněné Mariana Kočnera a další tři osoby (Alenu Zsuzsovou, Tomáša Szabóa a Miroslava Marčeka) obžalobu. Za dvojnásobnou úkladnou vraždu jim hrozí trest odnětí svobody na 25 let nebo doživotí.\n\n\n"}
{"id": "1548931", "url": "https://cs.wikipedia.org/wiki?curid=1548931", "title": "Kardinál-biskup", "text": "Kardinál-biskup\n\nKardinál-biskup je člen nejprestižnější kardinálské třídy (ordo). Původně se jednalo o šest nebo sedm biskupů, kteří se střídali po celý tydne ve vedení bohoslužeb v lateránské bazilice, a kteří byli biskupy diecézí bezprostředně sousedících s diecézí Řím (tzv. suburbikální diecéze). Z nich jsou voleni děkan a viceděkan kardinálského kolegia. V roce 1965 papež Pavel VI. v motu proprio \"Ad purpuratorum Patrum Collegium\" do třídy kardinálů-biskupů zařadil také východní katolické patriarchy, kteří byli jmenováni kardinály; není jim přidělována titulární diecéze, protože mají svůj patriarchální titul. Tento princip přešel i do Kodexu kanonického práva z roku 1983 (CIC, can. 350). Papež František od 28. června 2018 jmenoval další čtyři kardinály-kněze a jáhny do třídy kardinálů-biskupů, přičemž si ponechávají své tituly nebo diakonie, a jsou ve všem postaveni naroveň kardinálům titulářům suburbikálních diecézí.\n\n\nV čele celého kardinálského kolegia stojí děkan, volený z řad kardinálů-biskupů; zastupuje jej viceděkan. Volí jej ostatní kardinálové-biskupové, volba je potvrzována papežem. Jeho funkce je čestná (je \"primus inter pares\"), který vede kardinálský sbor běhěm konzistoří, organizuje papežský pohřeb a předsedá konkláve, pokud zvolený papež není biskupem, udílí mu v konkláve biskupské svěcení, při inauguraci nově zvoleného papeže mu předává rybářský prsten. Původně byl volen na doživotí, ale v roce 2019 papež František rozhodl, že děkan bude volen na pět let (s možností být jednou zvolen znovu), a pak se stane emeritním děkanem kardinálského kolegia.\n\n\n"}
{"id": "1548934", "url": "https://cs.wikipedia.org/wiki?curid=1548934", "title": "Ryan Phillippe", "text": "Ryan Phillippe\n\nMatthew Ryan Phillippe (* 10. září 1974 New Castle, Delaware) je americký herec, v letech 1999–2007 manžel herečky Reese Witherspoonové. První významnější vystoupení bylo v seriálu \"One Life to Live\", kde ztvárnil roli homosexuála, jednoho z prvních v amerických mýdlových operách. V celovečerním filmu debutoval v hororu \"Tajemství loňského léta\" (1997)\".\"\n\n"}
{"id": "1548935", "url": "https://cs.wikipedia.org/wiki?curid=1548935", "title": "Waitzdorf", "text": "Waitzdorf\n\nWaitzdorf je vesnice, místní část města Hohnstein v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nWaitzdorf byl založen ve středověku jako lesně-lánová ves. Prvně je v písemných pramenech uváděn až roku 1445 jako \"Waczimsdorff\". Roku 1973 byla do té doby samostatná obec připojena k městu Hohnstein.\n\nVesnice se rozkládá na hranici oblasti Saského Švýcarska. Prochází jí lužický zlom, v severní části proto tvoří podloží žula, v jižní pískovec. Nejvyšším bodem je žulový kopec Waitzdorfer Höhe s dvěma vrcholy (411 a 424 m) nacházející se severovýchodně od vesnice. Na území vsi zasahuje Národní park Saské Švýcarsko.\n\n\n"}
{"id": "1548937", "url": "https://cs.wikipedia.org/wiki?curid=1548937", "title": "Automobilové klenoty", "text": "Automobilové klenoty\n\nAutomobilové klenoty je soutěž elegance a výstava motorových vozidel a motocyklů, především veteránů, která se koná pravidelně od roku 2018 v areálu golfového hřiště v pražské Hostivaři. Každý ročník je vedle výstavy a soutěže zaměřen na určité téma: v roce 2018 to byly automobily a motocykly první republiky, v roce 2019 filmové automobily a motocykly, výstava plánovaná na rok 2020 je zaměřena na sportovní a závodní automobily.\n\nUspořádání výstavy v netradičním prostředí golfového klubu, kde jednotlivé exponáty jsou umístěny přímo na greenech golfového hřiště, bylo inspirováno výstavou v Pebble Beach. Pebble Beach je resort v Kalifornii, kde je hned několik golfových hřišť a v jednom z nich se již od roku 1950 každoročně koná \"Pebble Beach Concours d'Elegance\", přičemž jednotlivé ročníky se zaměřují vždy na jinou značku automobilů.\n\nPrvní ročník se konal 25. srpna 2018, v roce 100. výročí vzniku Československa (současně byl součástí oslav 950 let vzniku Hostivaře), proto byl zaměřen na automobily a motocykly první republiky. Vystaveno bylo celkem 61 vozidel (53 automobilů a 8 motocyklů), přitom byly mimo jiné zastoupeny československé značky Aero, Jawa, Laurin & Klement, Praga, Tatra, Škoda, Walter, Wikov, Zbrojovka) a také zahraniční značky. Několik exponátů na výstavu zapůjčil také pan \"Emil Příhoda\", majitel dlouhodobě uzavřeného Automuzea Praga. Z jeho sbírky bylo možné vidět např. vůz Praga Grand, rok výroby 1919, který používal Tomáš Garrigue Masaryk jako své služební vozidlo. Absolutním vítězem výstavy se stal vůz Jawa Minor z roku 1938, cenu ředitele výstavy získal vůz Tatra 87, mezi motocykly se vítězem stal ČZ 98 v provedení sidecar z roku 1932. V nákladu 1500 ks byla též vydána speciální publikace výstavy „Automobilové klenoty“. \n\nDruhý ročník se konal v sobotu 22. června 2019 s podtitulem \"Auta z filmů\". Vystavovány byly mimo jiné následující automobily a motocykly ze slavných filmů a seriálů československé a české produkce: Velorex 350 (16/350), rok výroby 1969 (film Vrchní, prchni!), Mercedes-Benz 240 D, (rok výroby 1974 Pan Tau a Arabela), Jaguar E-type 2. série, rok výroby 1968, ve kterém jezdil kapitán Exner ve stejnojmenném seriálu, Tatra 87 (rok výroby 1939, film Šakalí léta), Škoda Tudor (rok výroby 1947, film Ve stínu), Adler (rok výroby 1939, film Lidice: získal ocenění nejelegantnější filmový vůz), BMW 326 Cabrio (rok výroby 1938: film Lída Baarová), Škoda 440 Spartak (rok výroby 1958: film Pouta), Wanderer (rok výroby 1938: film Fotograf), GAZ-M13 Čajka (rok výroby 1969, filmy: Šakalí léta a Hořící keř), Tatra 12 (rok výroby 1930: Pan Tau), Lincoln L 1928 (rok výroby 1928: film Lída Baarová), Ford A Cabrio (rok výroby 1930: seriál Dobrodružství kriminalistiky), Morris Minor (rok výroby 1928: film a seriál Saturnin), Tatra 57 (rok výroby 1933) a motocykl BMW R 69 S (rok výroby 1964): film Dívka na koštěti, motocykl ČZ 125, rok výroby 1947: film Šakalí léta. Dále zde byl vystavován Pontiac Firebird Trans Am s interiérem upraveným jako KITT se kterým jezdil herec David Hasselhoff jako \"Michael Long\" v seriálu Knight Rider.\n\nVedle sekce filmových aut byly na greenech golfového hřiště vystaveny desítky dalších automobilů a motocyklů včetně některých účastníků letošního ročníku 1000 mil československých. Mezi nejstarší vystavené exponáty patřil Renault VI (rok výroby 1905) a De Dion-Bouton (rok výroby 1906). Soutěže v devíti třídách se zúčastnilo 54 automobilů a 20 dvoukolových nebo tříkolových vozidel (vyrobených v letech 1905 až 1983) a porota hodnotila i Soutěž elegance ve třech třídách. Hned tři ocenění získal unikátní vůz Lagonda V12 DHC z roku 1939: absolutní prvenství v hodnocení odborné poroty i Soutěži elegance, dále cena v kategorii předválečných automobilů mezi roky 1918 až 1939. Renovace vozu byla dokončena krátce před konáním akce, na které byl vystavován vůbec poprvé. Celkem bylo vyrobeno jen 186 kusů modelu Lagonda V12 ve čtyřech základních karosářských verzích (tourer, saloon, coupe, limousine), vystavený exemplář na zkráceném podvozku navíc pohání motor, který byl použit pro závodní vozy, které se v roce 1939 úspěšně zúčastnily závodu 24 hodin Le Mans. Konstrukce dvanáctiválce je označována za vrcholné dílo Waltera Owena Bentleyho, spoluzakladatele automobilky Bentley.\n\nTřetí ročník výstavy je naplánován na 16. až 17. května 2020, jako hlavní téma byly zvoleny sportovní a závodní vozy. \n"}
{"id": "1548940", "url": "https://cs.wikipedia.org/wiki?curid=1548940", "title": "Serra Dolcedorme", "text": "Serra Dolcedorme\n\nSerra Dolcedorme je s nadmořskou výškou 2 267 metrů nejvyšší horou masivu Pollino, nejvyšší horou Kalabrijských Apenin, Lukánských Apenin a Jižních Apenin.\nSerra Dolcedorme leží na jihu Itálie, v Kalábrii, u hranice s Basilicatou.\nS prominencí 1 715 metrů náleží k ultraprominentním vrcholům v Evropě. V blízkosti hlavního vrcholu se nachází druhotné vrcholy \"Timpa di Valle Piana\" (2 163 m) a \"Timpa del Pino di Michele\" (2 069 m).\n"}
{"id": "1548941", "url": "https://cs.wikipedia.org/wiki?curid=1548941", "title": "Hamburg European Open 2019 – mužská čtyřhra", "text": "Hamburg European Open 2019 – mužská čtyřhra\n\nMužská čtyřhra Hamburg European Open 2019 probíhala ve druhé polovině července 2019. Do deblové soutěže hamburského tenisového turnaje hraného na antuce nastoupilo šestnáct dvojic. Obhájcem titulu byl pár Julio Peralta a Horacio Zeballos, jehož členové nestartovali společně. Peralta se rozhodl turnaje nezúčastnit. Spoluhráčem Zeballose se stal Leonardo Mayer, s nímž skončil v úvodním kole na raketách Cuevase a Jarryho.\n\nVítězem se stal třetí nasazený pár Rakušanů Oliver Marach a Jürgen Melzer, který ve finále zdolal nizozemské turnajové čtyřky Robina Haaseho a Wesleyho Koolhofa po dvousetovém průběhu 6–2 a 7–6. Oba šampioni si do žebříčku ATP připsali 500 bodů a získali premiérovou společnou trofej, týden po prohraném finále v Umagu, v němž neproměnili dva mečboly. Marach vybojoval dvacátý třetí deblový titul na okruhu ATP Tour a pro Melzera to bylo šečstnácté takové turnajové vítězství.\n\n"}
{"id": "1548942", "url": "https://cs.wikipedia.org/wiki?curid=1548942", "title": "Šarhorod", "text": "Šarhorod\n\nŠarhorod (, – \"Šargorod\") je město ve Vinnycké oblasti na Ukrajině. K roku 2011 v něm žilo bezmála sedm tisíc obyvatel a bylo správním střediskem svého rajónu.\n\nŠarhorod leží při ústí potoka Kovbasny do řeky Murašky, pravého přítoku Murafy v povodí Dněstru. Od Vinnycji, správního střediska oblasti, je vzdálen přibližně dvaašedesát kilometrů jihozápadně.\n\nPrvní zmínka je z roku 1383. V roce 1588 byl Šarhorod povýšen na město. \n\nV roce 1595 byla postavena Šarhorodská synagoga, jedna z nejstarších synagog na Ukrajině.\n\nV letech 1674 až 1699 bylo město součástí Osmanské říše.\n\nOd roku 1795 patřil Šarhorod ruskému impériu, kde spadal do Podolské gubernie.\n\nV roce 1923 získal status sídla městského typu a v roce 1985 se stal městem.\n\n"}
{"id": "1548944", "url": "https://cs.wikipedia.org/wiki?curid=1548944", "title": "Generali Open Kitzbühel 2019 – mužská čtyřhra", "text": "Generali Open Kitzbühel 2019 – mužská čtyřhra\n\nMužská čtyřhra Generali Open Kitzbühel 2019 probíhala na přelomu července a srpna 2019. Do deblové soutěže kitzbühelského tenisového turnaje hraného na antuce nastoupilo šestnáct dvojic. Obhájcem titulu byl pár Roman Jebavý a Andrés Molteni, jehož členové nestartovali společně. Jebavý nastoupil s Matwém Middelkoopem, ale v semifinále podlehli Oswaldovi s Poláškem. Spoluhráčem Molteniho se stal Leonardo Mayer, s nímž skončil v úvodním kole na raketách Maracha a Melzerem.\n\nVítězem se stal druhý nasazený, rakousko-slovenský pár Philipp Oswald a Filip Polášek, který ve finále za 69 minut zdolal belgické turnajové čtyřky Sandera Gillé a Jorana Vliegena po dvousetovém průběhu 6–4 a 6–4. Oba šampioni, kteří Belgičanům oplatili týden starou porážku z Gstaadu, si do žebříčku ATP připsali 250 bodů a získali premiérovou společnou trofej. Oswald vybojoval desátý deblový titul na okruhu ATP Tour a pro Poláška to bylo dvanácté takové turnajové vítězství. Gillé s Vliegenem tak ukončili 11zápasovou neporazitelnost.\n\n"}
{"id": "1548947", "url": "https://cs.wikipedia.org/wiki?curid=1548947", "title": "Los Cabos Open 2019 – mužská čtyřhra", "text": "Los Cabos Open 2019 – mužská čtyřhra\n\nMužská čtyřhra Los Cabos Open 2019 probíhala na přelomu července a srpna 2019. Do deblové soutěže loscaboského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Marcelo Arévalo a Miguel Ángel Reyes-Varela, který dohrál v úvodním kole na raketách Hacha Verduga a Novikova.\n\nVítězem se stal monacký pár Romain Arneodo a Hugo Nys, který ve finále zdolal britsko-americké turnajové jedničky Dominica Inglota a Austina Krajicka. Po dvousetovém průběhu 7–5 a 5–7 rozhodl až supertiebreak poměrem míčů [16–14]. V něm Monačané odvrátili dva mečboly a sami využili sedmou mečbolovou příležitost k ukončení zápasu. Oba šampioni si do žebříčku ATP připsali 250 bodů a získali premiérové tituly na okruhu ATP Tour.\n\n"}
{"id": "1548948", "url": "https://cs.wikipedia.org/wiki?curid=1548948", "title": "Amazonas (region)", "text": "Amazonas (region)\n\nRegion Amazonas je jeden z 25 regionů (dříve departementů), na které se dělí republika Peru. Nachází se na severu země. Na severu a na západě hraničí s Ekvádorem, na západě s regionem Cajamarca. Na jihu pokračuje hranice s Regionem La Libertad na jihu a na východě s regiony Loreto a San Martín. Jeho hlavním městem je město Chachapoyas.\n\nS krajinou strmých říčních soutěsek a hor je Amazonas místem Kuelap, obrovské kamenné pevnosti obklopující více než 400 kamenných struktur; byla postavena na hoře vysoké asi 3 000 metrů, počínaje asi 500 nl a byla osídlena do poloviny 16. století. Je to jedno z hlavních archeologických nalezišť v Peru.\n"}
{"id": "1548949", "url": "https://cs.wikipedia.org/wiki?curid=1548949", "title": "Citi Open 2019 – mužská čtyřhra", "text": "Citi Open 2019 – mužská čtyřhra\n\nMužská čtyřhra Citi Open 2019 probíhala na přelomu července a srpna 2019. Do deblové soutěže washingtonského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Jamie Murray a Bruno Soares, jehož členové nestartovali společně. Murray nastoupil s bratrem Andym Murrayem, ovšem ve čtvrtfinále podlehli Klaasenovi s Venusem. Spoluhráčem Soarese se stal Mate Pavić, s nímž skončil v úvodním kole na raketách Rojera a Tecăua.\n\nVítězem se stal třetí nasazený, jihoafricko-novozélandský pár Raven Klaasen a Michael Venus, který ve finále za 74 minut zdolal nizozemsko-rumunskou dvojici Jean-Julien Rojer a Horia Tecău. Po dvousetovém průběhu 3–6 a 6–3 rozhodl až supertiebreak poměrem míčů [10–2]. Oba šampioni si do žebříčku ATP připsali 500 bodů a získali třetí společnou trofej, respektive po Noventi Open druhou v probíhající sezóně z kategorie ATP 500. Klaasen vybojoval šestnáctý deblový titul na okruhu ATP Tour a pro Venuse to bylo jubilejní desáté takové turnajové vítězství. Semifinálová výhra pro ně znamenala jubilejní 100. odehraný týmový zápas v této úrovni tenisu.\n\n"}
{"id": "1548954", "url": "https://cs.wikipedia.org/wiki?curid=1548954", "title": "Citi Open 2019 – mužská dvouhra", "text": "Citi Open 2019 – mužská dvouhra\n\nMužská dvouhra Citi Open 2019 probíhala na přelomu července a srpna 2019. Do singlové soutěže washingtonského tenisového turnaje hraného na tvrdém povrchu nastoupilo čtyřicet osm hráčů. Dvojnásobným obhájcem titulu byl německý tenista Alexander Zverev, který do turnaje nezasáhl.\n\nVítězem se stal nenasazený 24letý Australan Nick Kyrgios, jenž ve finále zdolal ruskou turnajovou trojku a světovou desítku Daniila Medveděva po zvládnutých koncovkách obou setů 7–6 a 7–6. V probíhající sezóně si tak po triumfu na Abierto Mexicano Telcel připsal druhé turnajové vítězství, které představovalo šestý singlový titul na okruhu ATP Tour. Bodový zisk jej z padesátého druhého místa žebříčku ATP vrátil do první světové třicítky. Aktivní poměr výher proti členům elitní světové desítky v roce 2019 navýšil na 5–1. Na prahu vyřazení se Kyrgios ocitl v semifinále, v němž proti šestému muži klasifikace Tsitsipasovi odvrátil mečbol.\n\nVšichni nasazení hráči obdrželi volný los do druhého kola.\n"}
{"id": "1548957", "url": "https://cs.wikipedia.org/wiki?curid=1548957", "title": "Martin Velíšek (dramaturg)", "text": "Martin Velíšek (dramaturg)\n\nMartin Velíšek (* 9. února 1963 v Praze) je český divadelní a rozhlasový dramaturg.\n\nVystudoval divadelní vědu na Filosofické fakultě University Karlovy, Katedře divadelní a filmové vědy. Poté pracoval a pracuje jako dramaturg:\n\nExterně spolupracoval a spolupracuje s dalšími divadly.\n\n\nOsoby a obsazení: \n\n"}
{"id": "1548958", "url": "https://cs.wikipedia.org/wiki?curid=1548958", "title": "Sologamie", "text": "Sologamie\n\nSologamie je uzavření manželství sama se sebou. Podle příznivců této praktiky vede ke šťastnějšímu životu a stvrzuje vlastní sebehodnotu. Podle odpůrců je tato praktika narcistická a je známkou nízkého sebevědomí.\n\nV angličtině se sologamie někdy označuje termínem „self-marriage“, což ale taky může znamenat uzavření manželství bez kněze (self-uniting marriage).\n\nSologamie se stala v 21. století stále oblíbenější, zejména mezi bohatými ženami. Od roku 2014 nabízí jistá cestovní kancelář v Kjótu ženám „balíčky sologamních sňatků na míru“, přičemž některými zákaznicemi jsou manželky, které nebyly spokojeny se svou původní „klasickou“ svatbou.\n\nObřad sologamie může mít téměř stejnou formu jako obřad klasického pravidelného manželství, včetně „svatebních“ hostů a hostiny.\n"}
{"id": "1548960", "url": "https://cs.wikipedia.org/wiki?curid=1548960", "title": "Fotbalista roku (Bulharsko)", "text": "Fotbalista roku (Bulharsko)\n\nBulharský fotbalista roku je každoroční anketa o nejlepšího fotbalistu Bulharska. Uděluje se od roku 1961, mezi lety 1961–1975 organizována novinami Futbol, mezi lety 1975–1998 novinami Sport a od roku 1999 novinami Sport a magazínem Futbol. Od roku 2011 o vítězi rozhodují i fanoušci. Nejúspěšnějšími hráči jsou sedminásobný vítěz Dimitar Berbatov, pětinásobný vítěz Christo Stoičkov a trojnásobní vítězové Christo Bonev a Ivelin Popov. Aktuálním držitelem ocenění (2018) je Kiril Despodov.\n"}
{"id": "1548966", "url": "https://cs.wikipedia.org/wiki?curid=1548966", "title": "Lyžařské středisko Masikrjŏng", "text": "Lyžařské středisko Masikrjŏng\n\nLyžařské středisko Masikrjŏng ( – \"Masikrjŏng sŭkchi čang\") je lyžařské středisko v provincii Kangwonu v Severní Koreji. Nachází se u hory Tähwa vysoké 1360 kilometrů ve vzdálenosti přibližně dvaceti kilometrů jihovýchodně od Wŏnsanu. Má rozlohu přibližně 2,43 čtverečního kilometru. Projekt prvního a doposud jediného severokorejského lyžařského střediska probíhal pod dohledem severokorejského vůdce Kima Čong-una, který se zde také několikrát nechal vyfotografovat.\n\nJako lanovka zde byla nainstalována 30 let stará lanovka původně z rakouského Ischglu, kterou Severní Koreji přeprodala Čínská lidová republika. \n"}
{"id": "1548972", "url": "https://cs.wikipedia.org/wiki?curid=1548972", "title": "Zoltán Kováč", "text": "Zoltán Kováč\n\nZoltán Kováč (* 11. dubna 1943 Rožňava) je bývalý hráč sportovního karambolu. S počtem 50 titulů mistra ČR je dosud nejúspěšnější českým (československým) hráčem.\n\nSlovenský rodák žije od svých 14 let v Brně. Původně se věnoval závodnímu fotbalu za týmy RH Brno, Spartak ZJŠ Brno a Moravská Slavia Brno. Členem kulečníkového klubu AKK Brno se stal v roce 1957 a své první mistrovství republiky vyhrál v roce 1965.\n\nZískal 44x titul mistra ČR jako jednotlivec a 6x v družstvech. Na Mistrovství Evropy se probojoval celkem 12x, nejlépe se umístil na 6. místě.\n\nV roce 1978 získal titul Mistr sportu, v roce 1988 titul Zasloužilý mistr sportu. V roce 2000 byl oceněn Cenou města Brna.\n\nVěnuje se i exhibičnímu kulečníku. Je autorem knihy Mistrovské karamboly.\n"}
{"id": "1548973", "url": "https://cs.wikipedia.org/wiki?curid=1548973", "title": "Bodlákové", "text": "Bodlákové\n\nBodlákové (\"Carduoideae\") jsou podčeleď rostlin z čeledi hvězdnicovitých (\"Asteraceae\"). S počtem 83 rodů a 2500–2800 druhů jsou její třetí největší podčeledí, zahrnují něco přes 10 % druhového bohatství hvězdnicovitých. V české květeně se z této skupiny rostlin vyskytují zástupci 15 rodů.\n\nPatří sem obvykle jednoleté i vytrvalé byliny (často dvouletky), méně často polokeře a keře, vzácně též stromy. V pletivech většinou neobsahují mléčnice. V úboru jsou pouze trubkovité květy, které bývají často po okrajích zvětšené. Plodem jsou nažky s chmýrem nebo bez chmýru. Mnozí zástupci mají výrazně členěné listy a na nich či na zákrovních listenech často vyvinuty pichlavé ostny.\n\nPodčeleď je rozšířena víceméně kosmopolitně, především ale ve Starém světě, s těžištěm v oblasti Středomoří a jihozápadní Asie. Nejpočetnější rody jsou chrpa (\"Centaurea\", asi 695 druhů), \"Cousinia\" (655 druhů), chrpovník (\"Saussurea\", 300), pcháč (\"Cirsium\", 250) a sinokvět (\"Jurinea\", 200 druhů). Stáří této skupiny je odhadováno na 34–42 milionů let, což odpovídá vzniku v období středních třetihor (eocén až oligocén).\n\nTaxonomické pojetí se časem proměňovalo: někdy byly bodlákové rostliny považovány i za samostatnou čeleď. Vnitřní dělení je v současnosti nejčastěji do čtyř tribů, v minulosti jich bylo rozlišováno až 10.\n\nTribus \"Cynareae\" (syn. \"Cardueae\"): největší tribus, zahrnuje asi 90 % všech zástupců podčeledi.\n\n\nTribus \"Dicomeae\": 7 rodů, Afrika a Madagaskar\n\n\nTribus \"Tarchonantheae\": 3 rody, Afrika a Madagaskar\n\n\nTribus \"Oldenburgieae\": \n\n\nS výjimkou několika málo léčivých (ostropestřec, lopuch, pupava, parcha saflorovitá) nebo užitkových (artyčoky, světlice barvířská) rostlin se nejedná o ekonomicky příliš významnou skupinu rostlin. Některé druhy chrp nebo bělotrnu jsou pěstovány jako okrasné.\n\n"}
{"id": "1548975", "url": "https://cs.wikipedia.org/wiki?curid=1548975", "title": "Ernst Moritz Arndt", "text": "Ernst Moritz Arndt\n\nErnst Moritz Arndt (26. prosince 1769 Groß Schoritz – 29. ledna 1860 Bonn) byl německý nacionalistický a demokratický spisovatel, historik a člen frankfurtského parlamentu. Jako publicista a básník se věnoval hlavně mobilizaci proti vládě Napoleona Bonaparta v Německu. Proto je také nazýván bojovníkem za svobodu. Je považován za důležitého básníka své epochy. Nakolik jsou jeho výroky o Židech antisemitské, je předmětem sporů.\n\nV roce 2001 byl jeho jménem pojmenován asteroid (16714) Arndt objevený 21. září 1995 Freimutem Börngenem.\n"}
{"id": "1548979", "url": "https://cs.wikipedia.org/wiki?curid=1548979", "title": "Karl Heinrich Ulrichs", "text": "Karl Heinrich Ulrichs\n\nKarl Heinrich Ulrichs (28. srpna 1825 Westerfeld, dnes čtvrť Kirchdorf města Aurich (Východní Frísko) – 14. července 1895 L'Aquila) byl německý právník, novinář, vydavatel, spisovatel, průkopník sexuologie a jeden z prvních známých průkopníků právní rovnosti homosexuálů. Byl také novolatinským spisovatelem a básníkem. \n\nUlrichs bádal a publikoval o lásce osob stejného pohlaví, kterou nazýval „uranismus“, a propagoval možnost manželství mezi dvěma muži, které nazýval „uranickým manželstvím“. Novotvar „homosexuál“ v té době neexistoval. Veřejně a sebevědomě také přiznával své sklony, což bylo v té době neslýchané a ne bez nebezpečí kvůli hrozbě trestního stíhání. Volkmar Sigusch ho označil za „prvního homosexuála světové historie“. \n\nV projevu na sjezdu německých právníků v Mnichově v roce 1867 veřejně poprvé vyzval k tomu, aby pohlavní styk osob stejného pohlaví byl beztrestný, protože vychází z jejich přirozené dispozice. To vedlo k bouřlivým scénám v publiku a řeč musela být předčasně ukončena. Ulrichs je považován za raného průkopníka dnešního LGBT hnutí, ale během svého života zůstal outsiderem. Namísto požadované liberalizace musel zažít rostoucí represi státu proti homosexuálům po založení Německé říše v roce 1871, a proto v roce 1880 odešel zklamaný do exilu do Itálie. Po jeho smrti byla část jeho vědeckých teorií o sexualitě přijata jinými průkopníky v oblasti sexuologie, jako byl Magnus Hirschfeld. Ulrichs byl z velké části zapomenut více než 100 let, dnes jeho práce a jeho osoba získávají stále větší uznání v sexuologii a LGBT hnutí. \n"}
{"id": "1548985", "url": "https://cs.wikipedia.org/wiki?curid=1548985", "title": "Heinrich von Treitschke", "text": "Heinrich von Treitschke\n\nHeinrich Gotthard von Treitschke (15. září 1834 Drážďany – 28. dubna 1896 Berlín) byl německý historik, politický publicista a člen Říšského sněmu v letech 1871 až 1884, zpočátku jako národně liberální poslanec, od roku 1878 bez příslušnosti ke straně. Byl ve své době jedním z nejznámějších a nejčtenějších historiků a politických publicistů v Německu. \n\nČlánkem publikovaným v roce 1879 Treitschke spustil tzv. berlínský spor o antisemitismu (Berliner Antisemitismusstreit). Text obsahoval větu „Židé jsou naše neštěstí“ (Die Juden sind unser Unglück), která se později stala mottem nacistického štvavého periodika \"Der Stürmer\". \n"}
{"id": "1548988", "url": "https://cs.wikipedia.org/wiki?curid=1548988", "title": "Alexandr Rozenbaum", "text": "Alexandr Rozenbaum\n\nAlexandr Jakovlevič Rozenbaum (psaný i Aleksandr či Alexander Rosenbaum apod., rusky Алекса́ндр Я́ковлевич Розенба́ум, * 13. září 1951) je ruský zpěvák a básník z Petrohradu. Je předním interpretem žánru blatnaja pjesňa (zločinecká píseň). Moderní zpěváci v tomto žánru, například Michail Šufutinsky, často zpívají Rozenbaumovy písně. \n\nV roce 1974 promoval na Státní Pavlovově lékařské univerzitě v Leningradu a čtyři roky pracoval jako lékař. Jeho hudební vzdělání sestává z kurzů klavíru a choreografie na hudební škole. V roce 1968, ještě jako student, Rozenbaum začal psát písně, které ho proslavily. Jeho první písně byly určeny pro studentské divadelní hry, ale brzy také začal psát pro rockové skupiny a od roku 1983 sám vystupovat jako zpěvák-skladatel, někdy pod pseudonymem Ajarov. \n\nJeho známé texty zpívají o Leningradu, sovětsko-afghánské válce, kozácích a Oděse. Písně jako „Gop-Stop“ (komedie o dvou gangsterech popravujících nevěrného milence) a „Vals-Boston“ (Bostonský valčík) jsou populární ve všech ruskými sociálních skupinách a generacích. \n\nRosenbaum je dobrý kytarista a doprovází se na šestistrunnou nebo dvanáctistrunnou akustickou kytaru. \n"}
{"id": "1549000", "url": "https://cs.wikipedia.org/wiki?curid=1549000", "title": "Alexandr Petrovič Sumarokov", "text": "Alexandr Petrovič Sumarokov\n\nAlexandr Petrovič Sumarokov (psán též Aleksandr či Alexander Sumarokov, rusky \"Алекса́ндр Петро́вич Сумаро́ков\", 1717–1777) byl ruský osvícenský básník, dramatik a literární kritik, jeden z největších představitelů ruské literatury 18. století. Je považován za prvního profesionálního ruského spisovatele a za muže, který do Ruska uvedl literární klasicismus. 26. ledna 1767 byl vyznamenán Řádem sv. Anny a hodností skutečného státního rady. \n\nSumarokovo literární dílo charakterizuje žánrová pestrost, psal ódy (slavnostní, duchovní, filozofické, anakreontické), dopisy, satiry, elegie, písně, epigramy, madrigaly, epitafy. Ve své poezii využil všechny tehdy existující básnické stopy, experimentoval v oblasti rýmu a používal různé druhy strof. Podle slov O. B. Lebeděvové byl „otcem ruského divadla“, tvůrcem repertoáru národního divadla; drama byla jeho literární osobnosti nejvlastnější. Byl prvním ruským autorem tragédií i komedií, přestože estetika klasicismu tíhla k žánrové specializaci dramatiků. \n\nPocházel ze staré šlechtické rodiny Sumarokovů. Celý život byl úzce spjat s literárním prostředím, literáti byli i v jeho rodině. Známé jsou i jeho osobní a literární konflikty s M. V. Lomonosovem, V. K. Treďjakovským a císařovnou Kateřinou Velikou. Konflikt s panovnicí vedl ke ztrátě Sumarokovy popularity a předčasné smrti. \n\n"}
{"id": "1549007", "url": "https://cs.wikipedia.org/wiki?curid=1549007", "title": "Chaplin uprchlým trestancem", "text": "Chaplin uprchlým trestancem\n\nChaplin uprchlým trestancem () je americký němý film z roku 1917. Snímek režíroval Charlie Chaplin a sám si zahrál i hlavní roli uprchlíka z vězení. Snímek je v pořadí dvanáctým a posledním Chaplinovým počinem pro společnost Mutual Film.\n\nCharlie prchá z vězení a na pláži ho pronásleduje velké množství uniformovaných policistů. Díky několika vychytralým úskokům se mu podaří policisty přelstít a uplavat i za pomoci ukradené plovací vesty. Dorazí k přístavnímu molu, kde zachrání topící se ženu i její dceru, která se matce vrhla na pomoc. Po několika peripetiích se podaří zachránit i dívčina vychloubačného snoubence. Ten však na Charlieho žárlí a je evidentní, že si ti dva do oka zrovna nepadli. \n\nDívka svého promočeného a znaveného zachránce starostlivě opatruje ve svém domě. Setkání s dívčiným snoubencem vede k dalším groteskním roztržkám mezi oběma soky. Snoubenec navíc objeví fotku uprchlého trestance v novinách a jemu jasné, že je to onen nevítaný návštěvník. Charliemu se v nestřeženém okamžiku podaří na obličej v novinách přimalovat vousy, takže je prozatím zachráněn. Jeho sok se ovšem nevzdává a tajně přivolá posily. Policisté Charlieho nahánějí po domě, tomu se však vždy podaří vyklouznout. Dívka pochopila, že její zachránce je uprchlý vězeň a i Charliemu je jasné, že už není vítán, a tak prchá z domu pryč.\n\nV roce 1932 zakoupil filmový producent Amedee J. Van Beuren práva na Chaplinovy komedie studia Mutual za cenu  dolarů za každou z nich. Opatřil je novou hudbou, kterou složili Gene Rodemich a Winston Sharples, dodal zvukové efekty a znovu vydal prostřednictvím společnosti RKO Pictures. Chaplin nemohl žádnými legálními prostředky tomuto vydání zabránit.\n\n"}
{"id": "1549009", "url": "https://cs.wikipedia.org/wiki?curid=1549009", "title": "Vjačeslav Olijnyk", "text": "Vjačeslav Olijnyk\n\nVjačeslav Mykolajovyč Olijnyk (Olejnik) (* 27. dubna 1966) je bývalý ukrajinský zápasník – klasik, olympijský vítěz z roku 1996.\n\nPochází z oblasti Ukrajiny, kde se tradičně zápasníci specializují na klasický styl zápasení. Zápasení se věnoval od 6 let v rodném Ždanově (dnešní Mariupol). Jeho osobním trenérem byl Nikolaj Pantazi. V sovětské reprezentaci klasiků se dostal do užšího výběru váhové kategorie do 90 kg od roku 1989. O pozici reprezentační jedničky bojoval především s uljanovským Pavlem Potapovem. V roce 1992 však jeho i Potapova v nominaci Společenství nezávislých států na olympijské hry v Barceloně předčil Gruzín Giorgi Koguašvili. \n\nOd roku 1993 reprezentoval nezávislou Ukrajinu. V roce 1996 se pod vedením reprezentačního trenéra Gennadije Uzuna kvalifikoval na olympijské hry v Atlantě. Od úvodního kola potvrzoval výbornou formu, ve čtvrtfinále porazil 4:2 na technické body obhájce zlaté olympijské medaile Němce Maika Bullmanna. V semifinále porazil Turka Hakkı Başara 3:0 na technické body a postoupil do finále proti Poláku Jacku Fafińskému. Hned v úvodních sekundách pětiminutového finálového zápasu se ujal vedení 1:0 na technické body vytlačením soupeře ze žíněnky a po minutě koršunem v parteru navýšil vedení na 2:0. Začátkem čtvrté minuty se soupeřem dostal do kontaktu (klinče), ze kterého předním zvratem poslal Fafińského na žíněnku za 4 technické body. Vysoký bodový náskok 6:0 udržel do konce hrací doby a získal zlatou olympijskou medaili.\n\nOd roku 1997 Mezinárodní zápasnická federace spojila jeho váhovou kategorii do 90 kg s váhovou kategorií do 100 kg. V nové váze do 97 kg se v konkurenci talentovaného Davita Saldadzeho neprosazoval. V roce 2000 se mu při ukrajinské olympijské nominaci podařilo shodit do nižší váhové kategorie do 85 kg a startoval v této váze jako tajný ukrajinský trumf na olympijských hrách v Sydney. V základní skupině však prohrál úvodní zápas s Rusem Alexandrem Menšikovem 0:2 na technické body a nepostoupil do vyřazovacích bojů. Se sportovní kariérou se rozloučil v roce 2003. Věnuje se trenérské a politické práci v rodném Mariupolu.\n\n"}
{"id": "1549010", "url": "https://cs.wikipedia.org/wiki?curid=1549010", "title": "Piotr Skarga", "text": "Piotr Skarga\n\nPiotr Skarga (též Piotr Powęski, první jméno v českém prostředí psáno i Petr; 2. února 1536 – 27. září 1612) byl polský jezuita, kazatel, hagiograf, polemik a vedoucí postava protireformace v Polsko-litevské unii. Kvůli jeho řečnickému nadání bývá nazýván polský Bossuet. \n\nSkarga byl rázný zastánce reforem polsko-litevské unie a kritik jejích vládnoucích tříd. Prosazoval také politiku náboženské tolerance. Obhajoval posílení panovnické moci na úkor parlamentu (\"sejmu\") a šlechty (\"szlachty\"). \n\nByl profesorem Krakovské akademie a v roce 1579 se stal prvním rektorem Vilniuské akademie. Později působil na jezuitské koleji v Krakově. Byl také plodným spisovatelem a jeho \"Životy svatých\" (\"Żywoty świętych\", 1579) byly po několik staletí jednou z nejpopulárnějších knih v polštině. Jeho další důležitou prací byla \"Sejmová\" \"kázání\" (\"Kazania Sejmowe\", 1597), politické pojednání, které se stalo populárním ve druhé polovině 19. století, když byl považován za „vlasteneckého proroka“, který předpověděl dělení Polska. \n"}
{"id": "1549014", "url": "https://cs.wikipedia.org/wiki?curid=1549014", "title": "Isetnofret", "text": "Isetnofret\n\nIsetnofret (v egyptštině: „krásná Eset“) byla jednou z velkých královských manželek faraona Ramesse II. Byla matkou jeho syna a nástupce, Merenptaha. Byla spolu s Nefertari jednou z nejvýznamnějších královských manželek a po smrti Nefertari byla hlavní královnou (kolem 24. roku faraonovy vlády). \n\nRodiče Isetnofret jsou neznámí. Vzala si Ramesse II. ještě předtím, než nastoupil na trůn, protože její nejstarší děti se objevují již ve scénách z období vlády Setiho I. Měla minimálně tři syny a jednu dceru. Mezi její děti patří: \n\n\nDalší děti byly možná princ Sethi a princezna Nebettawy, ale pravděpodobně jsou dětmi Nefertari (nebo nějaké jiné matky). \n\nMezi tituly královny Isetnofret patří Dědičná princezna (jryt-pˤt), Velká náklonností (wrt-ḥzwt), Královská matka (mwt-nswt), Paní celých Dvou zemí (ḥnwt-tɜwy-tm), Královská manželka (ḥmt-nsw), Velká manželka krále (ḥmt-nswt-wrt) \n\nIsetnofret je známa z několika nápisů a malých soch. Není dobře doložena před 25. rokem Ramesses II. Zdá se, že většina předmětů a scén zmiňujících královnu Isetnofret je spojena s jejími syny Ramesse, Khamuaset a Merenptah. \n\nDcera jejího syna Chamuaseta (někdy nazývaná Isetnofret III.) byla pojmenována po ní. Je možné, že tato Isetnofret byla onou Merenptahovou manželkou, nikoliv Isetnofret II. Toto jméno nese také možná dcera Merneptaha. \n"}
{"id": "1549027", "url": "https://cs.wikipedia.org/wiki?curid=1549027", "title": "Jakov Zacharovič Štamov", "text": "Jakov Zacharovič Štamov\n\nJakov Zacharovič Štamov (rusky Яков Захарович Штамов; 12. listopadu 1885 Bijsk – 20. prosince 1939 Irkutsk) byl ruský lékař, organizátor sibiřských lázeňských zařízení.\n\nNarodil se v buržoazní rodině. V roce 1905 maturoval na semipalatinském gymnáziu. Od roku 1906 studoval na lékařské fakultě Univerzity Tomsk, kde absolvoval v roce 1912.\n\nV roce 1921 založil a stal se prvním ředitelem (od roku 1922 do roku 1929) Tomského fyzioterapeutického ústavu (dnes Tomský výzkumný ústav balneologie a fyzioterapie). Ústav byl pověřen zkoumáním přírodních metod a fyzioterapie pro léčbu a rehabilitaci pacientů. Současně byl ředitelem lázní „Jezero Karači“ (od roku 1924).\n\nV roce 1932 se přestěhoval do Irkutsku, kde podle pokynů vlády organizoval a vedl Irkutský fyzioterapeutický ústav.\n\nV roce 1937 byl zatčen a později spáchal sebevraždu ve vězeňské cele. Posmrtně byl rehabilitován.\n"}
{"id": "1549032", "url": "https://cs.wikipedia.org/wiki?curid=1549032", "title": "Pieter Corneliszoon Hooft", "text": "Pieter Corneliszoon Hooft\n\nPieter Corneliszoon Hooft (16. března 1581 Amsterdam – 21. května 1647 Haag) byl nizozemský historik, básník, dramatik a vysoký úředník, byl senešalem v Muiden a soudcem (baillim) v Naardenu. Je nejtypičtějším představitelem literární renesance v Nizozemsku, již do své země také uvedl. Lyrické a dramatické modely, které vyvinul na počátku 17. století, byly zdrojem inspirace pro jiné autory. Literární kritik Kees Fens ho nazval „prvním moderním básníkem“ nizozemského jazyka. \n\nPo důkladném vzdělání cestoval Hooft v letech 1598 až 1601 po Francii a Itálii. Po návratu v letech 1606/1607 studoval právo a po různých romantických dobrodružstvích se roku 1610 oženil s Christinou van Erpovou. Jeho jmenování soudcem v Gooilandu v roce 1609 mu umožnilo se usadit na hradě Muiderslot, který brzy se stal centrem komunity intelektuálů a umělců, v 19. století nazvané „Muiderský kruh“. Mimo jiné se zabýval lingvistickými otázkami, jako je pravopis, tvarosloví a správná volba slov. V roce 1615 ztratil jedno ze svých čtyř dětí, poté v letech 1620 až 1624 manželku a další děti, což mu způsobilo hlubokou depresi. Ta pominula až v roce 1627 poté, co se opět oženil s Heleonorou Hellemansovou, se kterou měl další dvě děti. Zbytek svého života věnoval povinnostem administrátora a psaní své \"Nederlandsche Historien\" (\"Historie Nizozemska\"). \n\nPočátkem 17. století století Hooft napsal mnoho sonetů a milostných písní. Roku 1611 vyšla první sbírka jeho písní \"Emblamata amatoria\", která tento žánr uvedla do Nizozemí. Vyznačovala se harmonickou kombinací dobře zvládnuté konvence a hloubky bez těžkopádnosti. Tato dvojí snaha o popularitu i o skutečnou krásu ho vynesla do role „našeho [Nizozemského] renesančního člověka povýtce“. Hooft inspirovaný italskými modely napsal v roce 1605 pastorální tragédii \"Granida\", inspirovanou pastorelami Guariniho a Tassa. V roce 1613 jeho tragédie \"Geeraerdt van Velsen\" demonstrovala jednotu místa děje v nizozemském divadelnictví. Jeho nejslavnější dílo, komedie \"Warenar\", vydaná v roce 1616, je založeno na Plautově \"Aulularii\". Roku 1618 se Hooft zabýval svým prvním historickým dílem, životopisem Jindřicha IV. Francouzského pod titulem \"Hendrik de Groote, zijn leven en bedriff\" (\"Jindřich Veliký, jeho život a dílo\"). Kniha vyšla v roce 1626 a získala mu v roce 1639 titul francouzského rytíře. V letech 1629 až 1636 překládal Tacita jako přípravu na jeho \"Nederlandsche Historien\", své vlastní velké historické dílo, které zahájil v roce 1628. Prvních dvacet svazků bylo dokončeno v roce 1638 a vyšlo v roce 1642. V době jeho smrti v roce 1647 bylo připraveno k vydání sedm dalších svazků. \n"}
{"id": "1549035", "url": "https://cs.wikipedia.org/wiki?curid=1549035", "title": "Yuxarı Əskipara", "text": "Yuxarı Əskipara\n\nYuxarı Əskipara (též \"Yukhari Askipara\" nebo \"Okari-Eskipara\", arménsky: Վերին Ոսկեպար, přepis: \"Verin Voskepar\") je vesnice v Ázerbájdžánu, která je momentálně okupována Arménií. Je to ázerbájdžánská exkláva obklopená arménským územím. Zbytek ázerbájdžánského území je vzdálen cca. 2 kilometry, gruzínská hranice je vzdálena cca. 20 kilometrů. Rozloha obce je 8,6 km.\n\nV roce 1950 se v Yuxarı Əskipara narodil ázerbájdžánský básník Şaiq Vəli.\n\nBěhem války o Náhorní Karabach byla vesnice z větší části zničena a od roku 1992 je okupována Arménskou armádou, značná část obyvatel byla odsunuta.\n\nPodle údajů Ázerbájdžánského statistického úřadu zde v roce 2009 žilo 637 obyvatel, z toho 321 mužů a 316 žen.\n\nYuxarı Əskipara se oficiálně řadí pod ázerbájdžánský rajón Qazakh (k tomuto rajónu krom Yuxarı Əskipara patří také ještě jedna ázerbájdžánská exkláva a to Barxudarlı-Sofulu.).\n\nArménie, která tuto obec ovládá ji ovšem řadí ke své provincii Tavuš.\n"}
{"id": "1549045", "url": "https://cs.wikipedia.org/wiki?curid=1549045", "title": "Dovednosti pro 21. století", "text": "Dovednosti pro 21. století\n\nDovednosti pro 21. století () zahrnují soubor dovedností, znalostí, pracovních návyků a kompetencí, které jsou považovány za nezbytné pro úspěch ve vzdělávání a zaměstnání ve společnosti 21. století. Do tohoto souboru patří schopnost rychle reagovat v měnícím se digitálním prostředí a rozvíjet kromě kognitivních dovedností i hodnoty a postoje. Dále tento soubor obsahuje komunikační dovednosti, informační a mediální gramotnost, a také schopnost spolupráce. Důraz je zde kladen také na rozvoj kritického myšlení, kreativity a řešení problémů. Dovednosti pro 21. století uvádí novou interpretaci obsahu a pojetí vzdělání s cílem poskytnout člověku vědění, dovednosti a kompetence potřebné v éře globalizace.\n\nCílem myšlenkového proudu stojícího za Dovednostmi pro 21. století je redefinovat podobu vzdělávání tak, aby odpovídalo rychle se měnícímu světu 21. století.\n\nVzdělávání ve 20. století, někdy označované jako kurikulum minulosti, bylo zaměřeno na předávání již dosažených vědomostí. Školní vzdělávání a učení je v něm smysluplné samo o sobě. Předmětové znalosti jsou upřednostňovány více než mezi-předmětové vazby. Mezi jeho nedostatky patří také problematický přenos školního (akademického) vědění do mimoškolních kontextů. Striktní rozdělení školního a každodenního vědění vede k neschopnosti žáků uplatnit vědomosti a dovednosti získané ve škole v běžném životě. Pro učení a vzdělávání ve 21. století je podstatné mimo osvojování nových poznatků a jejich ukládání do paměti, především aktivní vytváření a sdílení nových vědomostí.\n\nPotřeba změn ve vzdělávání v rámci Dovedností pro 21.století je ovlivněna také teoriemi o společnosti vědění a společnosti postindustriální. Významnou roli zde hrají změny v oblasti technologií, ekonomická konkurence, riziko sociální polarizace, demografický vývoj a proměny rodiny. Na tyto změny reaguje v České republice Strategie vzdělávací politiky do roku 2030, mezi jejíž hlavní cíle patří zaměřit vzdělávání více na získání kompetencí potřebných pro život a snížit vzdělanostní nerovnosti spravedlivějším přístupem ke vzdělání.\n\nNa vytvoření nové koncepce vzdělávání mají také vliv požadavky zaměstnavatelů, proměna profesní struktury a trhu práce. Tyto oblasti jsou ovlivňovány trendem průmyslu 4.0, který je provázen zvýšenou mírou digitalizace a automatizace výroby. V důsledku toho vzniká potřeba zaměstnávat vysoce kvalifikované zaměstnance s přehledem v oblastech technického vzdělání.\n\nVymezení dovedností a kompetencí považovaných za dovednosti 21. století se může lišit podle jednotlivých rámců. Příklady mezinárodních rámců:\n\nRámec detailně popisující dovednosti, znalosti, které musí studenti v životě zvládnout.\n\n\n\n\n\nRámec kombinující znalosti, dovednosti, postoje, hodnoty a etiku.\n\n\n\n\n\nRámec OECD zaměřený na klíčové kompetence a jejich kombinace ve třech oblastech. Klíčové kompetence jsou u nás definované obecně jako znalosti, dovednosti a postoje žáka.\n\n\n\n"}
{"id": "1549047", "url": "https://cs.wikipedia.org/wiki?curid=1549047", "title": "Cerkev Panny Marie Pomocné", "text": "Cerkev Panny Marie Pomocné\n\nCerkev Panny Marie Pomocné (ukrajinsky: Церква Покрови Пресвятої Богородиці, rusky: \"Церковь Покрова Пресвятой Богородицы\") je dřevěná pravoslavná cerkev v Kostrině, v Zakarparské Ukrajině v okrese Velký Berezný.\n\nCerkev je památníkem bojkovské dřevěné architektury. \n\nCerkev byla postavena v roce 1645 v haličské obci Sjanky za Užským průsmykem. V roce 1703 byla obcí Kostrina zakoupena a přenesena do obce. Cerkev je v pořadí již třetí. První byla postavena v roce 1451 a druhá v roce 1602.\n\nV roce 1865 bylo farníky rozhodnuto na místě dřevěné cerkve postavit nový zděný chrám. Byl vypracován projekt, shromážděny finanční prostředky a práce měly být zahájeny po roce 1914. Vypuknutím první světové války finanční prostředky vlivem inflace ztratily svou hodnotu a na nové se nedostávalo. Zděný kostel nebyl nikdy postaven.\n\nCerkev je od 19. století velmi populární. Byla velmi často fotografována a její fotografie publikovány v časopisech, knihách a brožurách.\n\nU cerkve jsou pozůstatky hřbitova, na kterém jsou pohřbeny významné osobnosti, jako Alexandr Danilovič (kněz v letech 1848–1853), který na své náklady postavil faru, založil ovocný sad a prosazoval progresivní způsoby hospodaření.\n\nCerkev je \"bojkovský typ\", roubená stavba tří věžových srubů s dominantní střední části. Stavba je tvořena třemi dřevěnými roubenými sruby, které mají čtvercový půdorys s jehlanovou střechou. Prostřední stavba byla původně dominantní. Na konci 18. století byla přistavěna nad západní srub věž, která převyšuje ostatní sruby. Kostel je 15 m dlouhý a 7 m široký.\n\nV interiéru se dochoval vyřezávaný ikonostas z roku 1645 i když je uváděn v záznamech z roku 1596. Ikony jsou namalovány na lipových deskách a překryty lakem z let 1832 a 1894. Bohatě zdobené Evangelium bylo zakoupeno v roce 1871 a staré Evangelium je datováno do roku 1691.\n\nZvonová věž je štenýřová, zakončená nízkou jehlanovou střechou, krytou šindelem. Je vysoká 14 m (od základů). Původní zvony byly zabaveny pro vojenské účely během maďarské osvobozenecké války vedené Lajosem Kossuthem v období 1848–1849. Nové zvony byly ulity v roce 1899 ve slévárně László Sándora v obci Mali Gejivci nedaleko Užhorodu.\n"}
{"id": "1549050", "url": "https://cs.wikipedia.org/wiki?curid=1549050", "title": "Bohemian Rhapsodyː The Original Soundtrack", "text": "Bohemian Rhapsodyː The Original Soundtrack\n\nBohemian Rhapsodyː The Original Soundtrack je soundtrack k životopisnému filmu o britské rockové skupině Queen \"Bohemian Rhapsody\" z roku 2018 . Jedná se o hudební nahrávku, obsahující některé nevydané, přepracované skladby, album obsahuje také nahrávky skupiny z vystoupení na koncertě Live Aid (1985), nebo například ve Wembley v roce 1986. Soundtrack byl vydán společnostmi Hollywood Records a EMI Records 19. října 2018. Nahrávka byla oceněna jako nejlepší soundtrack na udílení American Music Awards.\n\nQueen\n\n\nSmile\n\n\nHosté\n\n\n"}
{"id": "1549053", "url": "https://cs.wikipedia.org/wiki?curid=1549053", "title": "Weret Hekau", "text": "Weret Hekau\n\nWeret Hekau nebo také Werethekau (v egyptštině: \"wr.t-ḥkɜ.w\" „velká kouzly“) byla staroegyptská bohyně. Byla zosobněním nadpřirozených sil. \n\nJako bohyně ochrany se často objevovala na pohřebních předmětech, zejména na zbraních, aby umožnila zemřelým chránit se před nebezpečím podsvětí. Byla také zobrazována na nožích ze slonoviny jako kouzlo na ochranu těhotných a kojících matek.   \n\nJejí síla byla jednou z neodmyslitelných vlastností egyptských korun. Jako bohyně korun byla zobrazována jako had nebo jako žena s hadí hlavou. Jako manželka Rea-Horachty je zobrazována se slunečním diskem na hlavě. Weret Hekau byl také epiteton často udělovaný Eset, Sechmet, Mut, a dalším bohyním. \n\n"}
{"id": "1549059", "url": "https://cs.wikipedia.org/wiki?curid=1549059", "title": "Volumetrické video", "text": "Volumetrické video\n\nVolumetrické video je typ volumografie a fotogrammetrie, díky které je možné zaznamenávat trojrozměrný prostor. Díky tomu se uživatel může v reálném čase pohybovat ve videu dle svého uvážení. Výsledné video je možné prohlížet na plochých obrazovkách, 3D displejích nebo headsetech virtuální reality.\n\nTechnické využití volumetrického videa se používá s technologií CGI (computer generated imagery), kdy je možné zaznamenat určité data a přenést je do jakéhokoliv prostředí. Bude tedy možné vizualizovat virtuální světy ale dosadit do nich reálné herce nebo předměty.\n\nAktuálně je možné volumetrické video zaznamenat jen ve specializovaných studiích ale díky rychlému technologickému pokroku bude zaznamenávání volumetrického videa, čím dál více dostupnější a méně nákladnější.\n"}
{"id": "1549064", "url": "https://cs.wikipedia.org/wiki?curid=1549064", "title": "Budova Albánské národní banky", "text": "Budova Albánské národní banky\n\nBudova Albánské národní banky se nachází v hlavním městě Albánie, Tiraně, na Skanderbegově náměstí. \n\nRohová budova banky inspirovaná klasicistní architekturou, je nápadná především díky mramorovým sloupům v průčelí a nápisem \"BANKA E SHQIPERISË\". Za mramorovými sloupy se nacházejí dekorativní reliéfy, jejichž autorem byl Alfredo Biagini, italský sochař. Hlavní hala je dekorována ozdobnými kameny, mozaikami připomínajícími albánský venkov a kulturu. Jejich autorem byl opět italský umělec, Giulio Rosso. \n\nBudova banky byla navržena a postavena v polovině 30. let 20. století. Vzhledem k blízkosti Albánie a Itálie v závěru 20. let 20. století budovu vyprojektoval italský architekt Vitorio Marpurgo. Stavební práce byly zahájeny v roce 1937. Budova, obložená režnými cihlami, byla dokončena roku 1938.\n\nBudova vznikla na půdorysu nepravidelného čtyřúhelníku. Je rozdělena na dvě části – centrální budovu, která plnila reprezentativní funkci banky a provozní část, která se nachází v zadní (tj. k náměstí odvrácené) straně. Druhá uvedená část stavby byla dokončena až v 21. století. Původní projekt nebyl realizován kvůli vypuknutí druhé světové války na území dnešní Albánie. Rovněž nebyla realizována obytná budova pro zaměstnance banky, která se měla nacházet v přímé blízkosti stavby. \n"}
{"id": "1549065", "url": "https://cs.wikipedia.org/wiki?curid=1549065", "title": "Kvakoš rodriguezský", "text": "Kvakoš rodriguezský\n\nKvakoš rodriguezský (\"Nycticorax megacephalus\") je vyhynulým druhem volavkovitého ptáka, který se vyskytoval na ostrově Rodrigues v Maskarénském souostroví v Indickém oceánu. Jednalo se o zdejší endemit, který obýval sladkovodní bažiny ostrova. Jediné informace o tomto druhu pocházejí z nalezených subfosilních pozůstatků a dobových zpráv. To, že kdysi na ostrově žil nějaký druh volavkovitého ptáka, potvrzují záznamy evropských osadníků z 18. století. Francouzský hugenot François Leguat, jenž vedl skupinu hugenotských uprchlíků z Francie, která se na konci 17. století usadila na ostrově Rodrigues, se zmiňoval o „druhu bukače, jenž byl téměř tak velký a chutný jako kapoun”. Podle Leguata se jednalo o důvěřivého ptáka, který lovil zdejší endemitní gekony. Podobné ptáky o velikosti volavky zmiňuje také průzkumník Julien Tafforet ve své knize \"Relation de l'isle Rodrigues\" z roku 1726. Podle Tafforeta se jednalo o špatného letce, avšak schopného běžce. Skupiny osadníků pod vedením Tafforeta a Leguata také představovaly jediné lidi, kteří ptáka viděli a popsali jeho chování. Matematik Alexandre Pingré, jenž se vydal na ostrov roku 1761 sledovat přechod Venuše, již ptáka nenašel – druh zřejmě vyhynul následkem introdukce nepůvodních dravců, silného odlesnění ostrova a lovu.\n\nOd té doby byly na ostrově Rodrigues nalézány subfosilní pozůstatky volavkovitých ptáků, náležící pravděpodobně druhu, který pozoroval Leguat a Tafforet. Druh na základě těchto kosterních pozůstatků poprvé popsal francouzský vědec Alphonse Milne-Edwards roku 1874 pod jménem \"Ardea megacephala\", tedy jako zástupce volavek z rodu \"Ardea\". Následně roku 1879 dva ornitologové A. Günther a E. Newton, kteří měli k dispozici více subfosilního materiálu, identifikovali druh jako zástupce kvakošů a zařadili jej do dnes užívaného rodu \"Nycticorax\". Podle těchto vědců byl kvakoš rodriguezský velký asi jako kvakoš noční (\"Nycticorax nycticorax\"), avšak s mohutnějším zobákem a krátkými křídly, která jej činila takřka nelétavým. Podle pozdějších výzkumů z 80. let 20. století křídla nebyla nijak extrémně krátká, avšak končetiny se staly mohutnějšími a delšími, jakožto adaptace pro život na zemi.\n\nNásledkem lidského osídlení ostrova došlo ke zničení velké části původních lesů a vyhynutí mnoha endemitních forem. Z vyhynulých rodriguezských ptáků lze jmenovat například dronta samotářského (\"Pezophaps solitaria\"), alexandra modrého (\"Psittacula exsul\"), chřástala Leguatova (\"Aphanapteryx leguati\"), špačka rodriguezského (\"Necropsar rodericanus\"), sovku zední (\"Mascarenotus murivorus\") či holuba rodriguezského (\"Nesoenas rodericana\").\n\n"}
{"id": "1549068", "url": "https://cs.wikipedia.org/wiki?curid=1549068", "title": "Indro Montanelli", "text": "Indro Montanelli\n\nIndro Montanelli (* 22. dubna 1909 Fucecchio v Toskánsku – 22. července 2001 Milán) byl italský novinář, spisovatel a historik. Jeho četné články a publikace z něj učinily jednu z nejdůležitějších, nejpopulárnějších a nejvlivnějších osobností 20. století v Itálii. \n\nPo absolvování lycea v Rieti Montanelli studoval právo ve Florencii. Jeho disertační práce, která se zabývala reformou fašistického volebního práva z roku 1923 a konstatovala, že jde v podstatě o zrušení svobodných voleb, byla oceněna nejvyšší možnou známkou. Poté absolvoval několik kurzů politických a sociálních věd v Grenoblu. Poprvé veřejně vystoupil v příspěvcích do čtrnáctideníku Il Selvaggio, který Mino Maccari vydával v nákladu 500 výtisků a jehož autoři, včetně fašistů, byli první, kdo vyzýval k nekonformitě vůči režimu. V roce 1932 spolupracoval s fašistickým mládežnickým časopisem L'Universale, který vydával Berto Ricci v nákladu 500 000 výtisků. \n\nV roce 1934 začal Montanelli pracovat v Paříži jako zpravodaj o zločinech a neštěstích pro Paris-Soir. Brzy byl vyslán jako korespondent do Norska, poté do Kanady a Spojených států, kde se stal zaměstnancem United Press International. Tehdy udělal rozhovor s Henrym Fordem; výsledkem byl originální portrét průmyslníka. Montanelli se nabídl jako zpravodaj pro Etiopii, ale zpravodajská agentura jeho žádost zamítla. Potom se nadchnul pro fašismus a chtěl odejít do Afriky jako dobrovolník, aby velel praporu askariů. Zde začaly jeho pochybnosti o režimu, vyvolané neschopností a špatnou organizací armády, která se však zato pyšnila množstvím vyznamenání a medailí. \n\nSotva se vrátil do Itálie, odešel do Španělska jako korespondent pro noviny Il Messaggero, aby informoval o tamní občanské válce. Zde se jeho názory na fašismus radikalizovaly. Poté, co popsal bitvu o Santander ne jako skutečnou ofenzívu ozbrojených sil, ale jako procházku, kde jediným nepřítelem bylo horko, byl jako novinář suspendován, poslán zpět do Itálie a vyloučen z fašistické strany. Jeho sympatie pro španělské republikány přiměla Montanelliho, aby jednomu bojovníkovi pomohl za hranice. Jako poděkování obdržel od komunistického velitele divize darem členství v komunistické straně. \n\nKvůli Montanelliho antifašistickým názorům brzy propukly spory. Aby předešel nejhoršímu, dostal ho Giuseppe Bottai jako lektora italštiny na univerzitu v Tartu. Poté se Montanelli stal ředitelem Italského kulturního institutu v Tallinnu. Když se vrátil do Itálie, podpořil ho deník Corriere della Sera, který mu umožnil psát články o cestování a literatuře, aby ho pokud možno držel stranou od politicky. \n\nMontanelli odcestoval jako reportér do Albánie a Německa, kde se údajně setkal s Hitlerem. Po vypuknutí světové války doprovázel německé jednotky během invaze do Polska, kde z bojů u Krojanty vytvořil politický mýtus o hrdinských útocích polské kavalérie na německé tanky. Podílel se také na okupaci Norska. Také informoval o okupaci Estonska Sovětským svazem a o zimní válce z Finska. Poté, co Itálie vstoupila do války, byl poslán do Francie a na Balkán. Pak se stal korespondentem v Řecku, které bylo brzy poté napadeno italskými jednotkami. \n\nPo návratu do Itálie v roce 1942 se Montanelli oženil s Rakušankou Maggie De Colins De Tarsienne. Po pádu Mussoliniho v roce 1943 vstoupil do antifašistického hnutí Giustizia e Libertà, důležitého článku italského odboje. Brzy poté byl německými jednotkami zatčen a odsouzen k smrti. Své zkušenosti v zajetí později zpracoval v příběhu \"Il generale della Rovere\", který zfilmoval Roberto Rossellini (na filmovém festivalu v Benátkách byl film Generál della Rovere oceněn Zlatým lvem). Díky zásahu milánského arcibiskupa Ildefonsa Schustera byl Montanelli omilostněn a propuštěn z vězení. \n\nPo skončení války začal Montanelli pracovat pro Corriere della Sera a v roce 1957 vydal první svazek své knižní řady o historii Itálie pod názvem \"Storia di Roma\" (\"Dějiny Říma\"). Jeho historické knihy se brzy staly velmi populárními a první svazek je ještě dnes nejúspěšnější historickou publikací v Itálii s více než 500 000 prodanými výtisky. \n\nJeho práce reportéra ho v roce 1956 přivedla do Budapešti, kde byl svědkem maďarského povstání. Sovětská represe ho inspirovala ke hře \"I sogni muoiono all'alba\", která byla v roce 1960 pod jeho vedením také zfilmována. \n\nK Montanelliho přátelům patřili někteří z nejdůležitějších poválečných italských umělců jako Leo Longanesi a Dino Buzzati. Jako zapřisáhlý antikomunista a (podle vlastní definice) anarchokonzervativec se stal úhlavním nepřítelem tehdy silné italské levice, která ho v 70. a 80. letech popisovala jako fašistu. Montanelli naproti tomu v levici podporované sovětskými penězi viděl bezprostřední nebezpečí pro italskou demokracii. \n\nProtože vedení Corriere převzal Piero Ottone, s nímž se Montanelli nepohodl, ukončil Montanelli v roce 1973 dlouhodobou spolupráci s novinami. Poté založil vlastní noviny, které nazval \"Il Giornale Nuovo\", později jednoduše Il Giornale. Následovalo ho mnoho z jeho novinářských kolegů, kteří také neměli rádi nový a poněkud radikálnější politický směr Corriere della Sera. \n\nGiornale byl pro Montanelliho vynikajícím fórem, kde mohl přiblížit své nepříliš konformní a vždy originální názory širšímu publiku. Jako osoba s odstupem od politiky, oddaný pouze svým vlastním principům a obhájce „ideální pravice“ zasahoval do politických debat, a přispěl tak k vytvoření postavy politického publicisty novinářského původu. S ohledem na vzestup Italské komunistické strany, který považoval za nebezpečí, žádal, ač nerad, voliče, aby hlasovali pro křesťanskou demokracii. \n\nV roce 1977 Montaneliho na cestě do práce přepadli atentátníci z řad Rudých brigád, kteří mu prostříleli nohy. Důvod uváděný teroristy byl, že Montaneli byl „otrokem nadnárodních společností“. \n\nAčkoli Giornale v průběhu let získal loajální čtenáře, noviny se dostaly do finančních potíží a Montanelli roku 1977 přijal nabídku financování od Silvia Berlusconiho, který se tak stal vydavatelem. Spolupráce trvala až do roku 1993, kdy Berlusconiho vstup do politiky způsobil první spory. Montaneli pak opustil noviny, které založil, a ty pak radikálně změnily politickou linii pod vedením Vittoria Feltriho. Poté, co odmítl nabídku Paola Mieliho a Giovanniho Agnelliho převzít Corriere, založil se 40 novináři, kteří také odešli od Berlusconiho, deník \"La Voce\" (jméno je poctou Giuseppemu Prezzolinimu, který v roce 1908 založil časopis se stejným názvem). \n\nNový deník však nebyl úspěšný; navzdory počátečnímu nákladu 40 000 výtisků se \"La Voce\" nedokázala prosadit na trhu novin. Podle samotného Montanelliho byl projekt příliš ambiciózní: Původně měl na mysli týdeník nebo měsíčník, pro velký počet novinářů, které měl k dispozici, včetně Beppeho Severgniniho, však bylo potřeba založit deník. Po zániku \"La Voce\" Montanelli znovu pracoval pro Corriere a měl na starosti stránku \"Stanza di Montanelli\", na které diskutoval se čtenáři. \n\nKromě četných vyznamenání ve své domovské zemi získal také mezinárodní uznání (například roku 1996 získal Cenu kněžny asturské). Byl uznávaným kronikářem italských dějin a měl za sebou rozhovory s osobnostmi jako Winston Churchill, Charles de Gaulle, Luigi Einaudi a papež Jan XXIII. Jeho žurnalistické metody byly ovlivněny jeho zkušenostmi z Ameriky, kde mu jeden šéfredaktor kdysi vysvětlil, že dobrý článek musí dočíst a pochopit každý, včetně „mlékárníka z Ohia“. \n\nV roce 1991 mu prezident Francesco Cossiga nabídl jmenování doživotním senátorem. Montanelli však odmítl s odůvodněním, že jako nezávislý novinář si chce udržet co největší odstup od moci. \n\nV posledních letech se Montanelli stal zapřisáhlým protivníkem vůdce strany Forza Italia a předsedy vlády Silvia Berlusconiho, o kterém věřil, že je nedemokratický a prolhaný, a že jeho strana na rozdíl od toho, co se běžně říká, nereprezentuje hodnoty klasické pravice. Varoval Italy, aby byli ostražití, a připomněl jim, aby nesedli na lep dalšímu „muži prozřetelnosti“, který by chtěl vyřešit všechny problémy, a uváděl, že se s takovým mužem setkal už dříve, jmenovitě s Benitem Mussolinim, a že to stačilo. Krátce před volbami v roce 2001, z nichž pak Berlusconi zvítězil, přirovnal milánského podnikatele k nemoci, ze které se Itálie vyléčí teprve, až bude pryč z úřadu. \n\nMontanelli zemřel o dva měsíce později na klinice \"La Madonnina\" v Miláně. Následujícího dne Corriere della Sera vytiskla na titulní stránce nekrolog, který sám napsal, a jako novinář se rozloučil se svými čtenáři a poděkoval jim za pozornost a věrnost. \n"}
{"id": "1549069", "url": "https://cs.wikipedia.org/wiki?curid=1549069", "title": "Dechová kapela", "text": "Dechová kapela\n\nDechová kapela je soubor obecně neurčeného počtu hráčů a zpěváků, který využívá především dechových nástrojů - trubky, trombonu a větších mutací tohoto nástroje, obvykle až po tubu. Někdy je přítomna též heligonka, tedy specifický typ tahací harmoniky. V Česku jsou historicky nejvýznamnějšími dechovkami Budvarka a Moravanka Jana Slabáka. Repertoár těchto dechových kapel tvoří obvykle převážně parafráze na lidové písně v nejrůznějších podobách. Dále lze za dechové kapely označit jazzové soubory, které akcentují dechové nástroje – opět trubky, trombony, tubu a také celou škálu saxofonů. V této kategorii můžeme ze světa připomenout Art Ensemble Of Chicago (právě v Chicagu jsou od začátku 20. století velmi rozšířeny jazzové dechovky, tvořené především černými muzikanty) či Lester Bowie Brass Fantasy.\n"}
{"id": "1549071", "url": "https://cs.wikipedia.org/wiki?curid=1549071", "title": "Kamila Janovičová", "text": "Kamila Janovičová\n\nKamila Janovičová (* 26. září 1992 Ostrava) je česká herečka.\n\nOd roku 2008 studovala Janáčkovu konzervatoř v Ostravě, poté po roční pauze pokračovala na pražské DAMU. Její první divadelní působení bylo hostování v roce 2010 a 2011 na Komorní scéně ve \"Hře snů\". V roce 2011 také začala hrát ve Slezském divadle Opava roli Luisy v tragédii \"Úklady a láska\". V roce 2020 hraje v Jihočeském divadle v Českých Budějovicích.\n\n\n"}
{"id": "1549074", "url": "https://cs.wikipedia.org/wiki?curid=1549074", "title": "Santos Laguna", "text": "Santos Laguna\n\nClub Santos Laguna S.A. de C.V., zkráceně Santos Laguna, je mexický fotbalový klub sídlící ve městě Torreón, v aglomeraci, které se říká La Laguna, ve státě Coahuila. Hraje na stadionu Estadio Corona. Tým byl 6× mistrem Mexika a má zeleno-bílé dresy.\n\nKlub byl založen v roce 1983 Mexickým institutem sociálního zabezpečení (IMSS) státu Durango jako Santos IMSS. Později byl prodán do soukromých rukou. Roku 1988 se klub přejmenoval na Santos Laguna a koupil právo na účast v 1. lize od klubu Ángeles de Puebla.\n\nTým vyhrál 6× mexickou ligu. V letech 2012 a 2013 hrál finále Ligy mistrů CONCACAF.\n\n\n"}
{"id": "1549075", "url": "https://cs.wikipedia.org/wiki?curid=1549075", "title": "Mistrovství světa juniorů v ledním hokeji 2021", "text": "Mistrovství světa juniorů v ledním hokeji 2021\n\nMistrovství světa juniorů v ledním hokeji 2021 se bude konat v Kanadě ve městech Edmonton a Red Deer. Bude to 45. mistrovství světa juniorů v ledním hokeji v pořadí a 14., které hostí Kanada. Začne 26. 12. 2020 a skončí 5. 1. 2021, kdy se bude hrát o medaile. \n"}
{"id": "1549095", "url": "https://cs.wikipedia.org/wiki?curid=1549095", "title": "Liou Sü-cchang", "text": "Liou Sü-cchang\n\nLiou Sü-cchang (; 1913 Nan-sün, Chu-čou, Če-ťiang – 1966) byl čínský fotograf, průkopník v používání barevného filmu, fotografie každodenních předmětů a aktů. Byl dvakrát zvolen tajemníkem Čínské asociace fotografů (). Zemřel v roce 1966, na počátku kulturní revoluce, pravděpodobně v důsledku politického obtěžování. \n\nLiou Sü-cchang se narodil v zámožné venkovské rodině a v prvních letech se učil německy a anglicky. Od svých mladých let se věnoval fotografii a fotografické technice, které se přiučil v temné komoře v nedalekém fotografickém studiu. Se svou rodinou se přestěhoval do Šanghaje, četl knihy a časopisy o fotografii, navštěvoval fotografické výstavy a seznámil se s šanghajským fotografem Lang Ťing-šanem. Fotografii formálně nevystudoval. V roce 1932 spolupracoval s přítelem na založení časopisu \"Art Life\", sám se stal editorem a propagoval fotografické umění. Studoval u Čang Čchung-žena, aby se naučil kreslit, malovat akvarely a olejovými barvami. Po roce 1945 pracoval v komerční fotografii a ve filmovém průmyslu. V roce 1956 byla založena Čínská fotografická společnost a Liou byl zvolen jejím výkonným ředitelem. Od 30. let 20. století byly jeho práce vystavovány v Evropě a Severní Americe. \n\n"}
{"id": "1549097", "url": "https://cs.wikipedia.org/wiki?curid=1549097", "title": "Matka hrdinka (Bulharsko)", "text": "Matka hrdinka (Bulharsko)\n\nMatka hrdinka (: Майка Героиня) byl čestný titul Bulharské lidové republiky. Založen byl roku 1950 a sloužil jako vyznamenání pro ženy, které porodily a vychovaly deset či více dětí. V hierarchii čestných titulů Bulharské lidové republiky se nacházel na šestém místě z deseti.\n\nZaložen byl 13. prosince 1950 výnosem č. 272 prezidia Národního shromáždění původně pod názvem \"Mateřská sláva\". Udílen byl matkám, které porodily a vychovaly deset a více dětí. Přejmenován na název \"Matka hrdinka\" byl podle sovětského vzoru dne 9. června 1952. Důvodem přejmenování bylo založení Řádu mateřské slávy, který byl udílen ve třech třídách a svým statutem se od čestného titulu lišil. Řád mateřské slávy I. třídy byl ženám udílen spolu s titule \"Matka hrdinka\".\n\nČestný titul byl od založení do roku 1971 udílen prezidiem Národního shromáždění a od roku 1971 pak Národní radou Bulharské lidové republiky. Na základě usnesení politbyra ze dne 21. srpna 1952 bylo rozhodnuto o nepřiznání tohoto titulu ani s ním spojeným řádem mnoha ženám, v jejichž rodinách se vyskytli „nepřátelé lidové moci“.\n\nPo pádu komunistického režimu byl podle výnosu Národního shromáždění č. 1094 ze dne 21. března 1991 významně upraven systém bulharských státních vyznamenání a čestný titul Matka hrdinka byl zrušen. Do té doby byl udělen 1116 ženám.\n\nMedaile měla tvar reliéfní pěticípé hvězdy vyrobené ze čtrnácti karátového zlata. Medaile byla zavěšena na kovovém štítku ve tvaru stuhy s vavřínovými listy. Na destičce byl nápis МАЙКА ГЕРОИНЯ \"(matka hrdinka).\" Zadní strana hvězdy byla hladká. Medaile byla vyráběna ve státní mincovně. Nošena byla na hrudi.\n\n"}
{"id": "1549098", "url": "https://cs.wikipedia.org/wiki?curid=1549098", "title": "Volyňská gubernie", "text": "Volyňská gubernie\n\nVolyňská gubernie (: , : ) byla gubernie v rámci Ruského impéria vytvořená koncem roku 1796 po třetím dělení Polska. Po uzavření Rižské mírové smlouvy mezi Sovětským svazem a Polskem v roce 1921 se část území gubernie stalo součástí nového Volyňského vojvodství v Polsku, zatímco zbytek území zůstal součástí Ukrajinské SSR, a to až do roku 1925, kdy byla gubernie zrušena.\n\n"}
{"id": "1549099", "url": "https://cs.wikipedia.org/wiki?curid=1549099", "title": "Důl Ludmila", "text": "Důl Ludmila\n\nDůl Ludmila je zaniklý hnědouhelný důl v katastrálním území obce Málkov v okrese Chomutov. Nacházel se na severním okraji Kralup a spolu s vesnicí byl zcela zlikvidován povrchovou těžbou uhlí v lomu Nástup. Za dobu existence dolu v letech 1896–1968 se v něm vytěžilo přes osm milónů tun uhlí.\n\nDůl byl založen pod názvem Elsa na severním okraji Kralup v roce 1896. O dva roky později byla dokončena třídírna uhlí, která bez úprav fungovala až do roku 1949. Zakladatelem a majitelem podniku byla společnost Hnědouhelné těžařstvo dolu Elsa. Roku 1920 důl prodala chomutovské Poldině Huti, která jej provozovala podle svých potřeb až do uzavření. Těžební výkony po druhé světové válce negativně ovlivňoval nedostatek zaměstnanců a zastaralé provozní vybavení. V letech 1948–1961 proto proběhla modernizace provozu včetně výměny těžního stroje a testovaly se také různé metody těžby, mnohdy však neúspěšně.\n\nOd 1. ledna 1952 byl k dolu Ludmila organizačně připojen důl Václav u Krbic. Během šedesátých let bylo rozhodnuto o rozšíření povrchové těžby uhlí, a protože dolové pole Ludmily leželo v oblasti velkolomu Merkur II, byly omezeny úpravy provozu jen na nezbytnou údržbu. Důl Ludmila byl uzavřen 1. ledna 1968. Demolice budov a výztuže chodeb potom probíhala až do roku 1970.\n\nDůl Ludmila stával v katastrálním území Kralupy u Chomutova. Okolní krajina je součástí Mostecké pánve, konkrétně jejího podcelku Chomutovsko-teplická pánev a okrsku Březenská pánev. Geologické prostředí zde tvořily neogénní písky, štěrky a jíly s podřadně uloženými uhelnými slojemi, které byly odtěženy povrchovým lomem Nástup.\n\nMocnost jediné uhelné sloje se pohybovala od šesti do deseti metrů. Přibližně v polovině ji dělil proplástek z prokořenělého jílu o mocnosti jeden až sto centimetrů. Výhřevnost uhlí byla okolo 3800 kilokalorií. Ve sloji se nevyskytoval methan.\n\nDůl měl těžní jámu hlubokou sto metrů a dvě jámy výdušné. Vyrubané uhlí se odváželo 1,8 kilometru dlouhou vlečkou ke kralupskému nádraží, ale v pozdějších letech byla délka vlečky zkrácena na 650 metrů. Celkem se v dole Ludmila mezi lety 1913 a 1967 vytěžilo přibližně 8 062 000 tun. Nejúspěšnějším rokem byl rok 1965, kdy produkce dosáhla 485 626 tun uhlí.\n\nV počátečních letech provozu bylo hlavní těžební metodou chodbicování a později se přešlo na komorování na zával, při kterém se ponechávala dva až tři metry silná vrstva uhlí. Po roce 1945 se začalo využívat efektivnější pruhové dobývání v lávkách a mechanická doprava uhlí z komor. Velké důlní tlaky však ničily dřevěnou výztuž, a proto bylo pruhové dobývání ukončeno a v těžbě se pokračovalo opět komorováním na plnou mocnost. V letech 1957–1962 se pokusně využívalo stěnování v lávkách nebo s mezistropovým dobýváním. Ani tyto metody nebyly kvůli různým obtížím s umělými stropy, tlaky, zápary a ohni úspěšné. Od roku 1962 až do uzavření dolu se proto těžilo jen komorováním v průzích na celou mocnost na zával.\n"}
{"id": "1549101", "url": "https://cs.wikipedia.org/wiki?curid=1549101", "title": "Zázvorek", "text": "Zázvorek\n\nZázvorek (\"Roscoea\"), česky též roscea, je rod rostlin z čeledi zázvorníkovité. Jsou to malé na zimu zatahující byliny s pohlednými květy připomínajícími květy orchidejí. Jsou rozšířeny ve vyšších polohách Himálaje, jihozápadní Číny a přilehlých oblastí.\n\nZázvorky jsou malé byliny s jednoletými nadzemními nepravými lodyhami, tvořenými bázemi listů, a zkráceným, vertikálním oddenkem. Kořeny jsou svazčité, hlízovité, vřetenovitého tvaru. Listy jsou podlouhlé nebo kopinaté, bez řapíku, na bázi s trubicovitou pochvou. \nKvěty jsou uspořádané ve vrcholových, krátce stopkatých klasech, před rozvinutím krytých listovými pochvami. \nKalich je trubicovitý, na jedné straně rozštěpený, na vrcholu se 2 nebo 3 zuby. Korunní trubka je úzká, vyčnívá z kalicha a v ústí se rozšiřuje. Horní lalok bývá vzpřímený a často kápovitý, postranní laloky jsou rozestálé, užší a většinou volné. Pysk, tvořený přeměnou části sterilních tyčinek (staminodií), je velký, celistvý nebo dvoulaločný. Postranní staminodia jsou vzpřímená, petaloidní. Tyčinka je jedna, s krátkou nitkou a čárkovitým prašníkem. Spojidlo na bázi vybíhá v ostruhu.\nSemeník obsahuje 3 komůrky s mnoha vajíčky a nitkovitou čnělkou zakončenou nálevkovitou bliznou. Plodem je podlouhlá, válcovitá nebo palicovitá tobolka pukající třemi chlopněmi. Semena jsou drobná, s míškem.\n\nRod zahrnuje 24 druhů. Je rozšířen v oblasti Himálaje od Kašmíru přes severní Indii a Nepál po Bhútán a v jihozápadní Číně (Jün-nan, okrajově S’-čchuan), s izolovanými arelami v Myanmaru, Thajsku a Bangladéši. Centrum druhové diverzity je ve středním Nepálu, druhé v čínském Jün-nanu.\nZázvorky rostou v nadmořských výškách od 1200 až 4880 metrů. V rámci primárně tropické čeledi zázvorníkovitých představuje tento rod výjimku, neboť je jediným skutečně alpínským rodem a vyskytuje se na sušších, chladnějších a klimaticky extrémnějších stanovištích než ostatní zástupci čeledi.\n\nKvěty zázvorků jsou nevonné, mají dlouhou, úzkou korunní trubku a jsou primárně přizpůsobeny opylování hmyzem s dlouhým sosákem. Příkladem může být zázvorek purpurový, který je opylován mouchou druhu \"Philoliche longirostris\" z čeledi ovádovití. Dokonce bylo zjištěno, že délka korunní trubky a délka sosáku mouchy jsou sice celkově varibilní, v různých částech areálu však spolu navzájem korelují. \nZázvorek žlutý a zázvorek nízký jsou opylovány nespecializovanými včelami, potenciálně jako náhradou za dnes již vyhynulé opylovače s dlouhým sosákem.\nDruh \"Roscoea schneideriana\" roste ve velkých nadmořských výškách, kde je nedostatek opylovačů. V rané fázi kvetení se proto čnělka sklání ke zralému prašníku a tím je zajištěno samoopylení.\nU druhu \"Roscoea alpina\" bylo zjištěno, že mimo schopnosti samoopylení je přenos pylu mezi rostlinami zprostředkován výhradně brouky rodu \"Mylabris\" z čeledi majkovití, což je první zjištěná specializace na opylování brouky v rámci celé čeledi. Květy navštěvují i lišajové druhu \"Macroglossum nycteris\", kteří však při sání nektaru z květní trubky nepřicházejí do styku s reprodukčními orgány rostliny a k přenosu pylu tedy nepřispívají.\n\nRod \"Roscoea\" je v rámci čeledi \"Zingiberaceae\" řazen do podčeledi \"Zingiberoideae\" a tribu \"Zingibereae\". \nFylogenetické studie ukázaly, že rod se člení na dvě vývojové větve, z nichž jedna je rozšířena v Himálaji a druhá v jihozápadní Číně. Dělící linií mezi areály obou skupin je údolí Brahmaputry. Nejblíže příbuzným rodem je rod \"Cautleya\", rozšířený ve dvou druzích v obdobných oblastech Asie, avšak v nižších nadmořských výškách. Jeho zástupci se odlišují mj. řapíkatými listy a válcovitými kořeny.\n\n\nZázvorky jsou pěstovány jako ceněné skalničky exotického vzhledu. Sázejí se do chladné, dosti hluboké půdy na poněkud zastíněné stanoviště. Raší pozdě, až v květnu nebo červnu. Mezi běžněji pěstované druhy náleží zejména zázvorek žlutý, zázvorek purpurový, zázvorek ladoňkolistý a druh \"Roscoea alpina\". Byly vypěstovány i různé zahradní kultivary, lišící se zejména barvou květů. S některými druhy se lze setkat i v českých botanických zahradách.\n\n"}
{"id": "1549105", "url": "https://cs.wikipedia.org/wiki?curid=1549105", "title": "Niou Wej-jü", "text": "Niou Wej-jü\n\nNiou Wej-jü (; * 1927 Tchang-che, Che-nan) je čínská fotožurnalistka, jejíž kariéra začala ve 40. letech 20. století dokumentováním válečných operací čínské komunistické strany a pokračovala i po roce 1949. Byla oceňována za fotografie obyčejných dělníků a příslušníků národnostních menšin a jako jedna z mála fotografek se specializovala na fotografie žen. Je členkou čínské komunistické strany a Čínské asociace fotografů. Její manžel Kao Fan (1922–2004) byl také válečným, a po roce 1949 zpravodajským fotografem. \n\nV roce 1945 Niou začala studovat na Čínské lidové univerzitě protijaponského odporu a Rudé armády, v roce 1947 se stala důstojníkem politického oddělení na osvobozeném území. Stala se fotografkou Osmé armády a poté se začala věnovat zpravodajské fotografii pro \"Severočínský ilustrovaný časopis\" a další časopisy.\n\nPo roce 1949 se stala vedoucím fotografického oddělení zpravodajské agentury Sin-chua až do svého odchodu do důchodu v roce 1982. V roce 1975, když končila kulturní revoluce, vypravila se do Tibetu, přičemž cestovala džípem z Čcheng-tu.\n\n\n"}
{"id": "1549107", "url": "https://cs.wikipedia.org/wiki?curid=1549107", "title": "Davy Crockett", "text": "Davy Crockett\n\nDavy Crockett (též David Crockett, 17. srpna 1786 – 6. března 1836) byl americký lidový hrdina, pohraničník, voják a politik. Často se mu dává přezdívka Král divoké hranice. Zastupoval Tennessee ve Sněmovně reprezentantů USA a bojoval v texaské revoluci. \n\nCrockett vyrostl ve východním Tennessee, kde získal proslulost jako lovec a vyprávěč. Stal se plukovníkem milice okresu Lawrence County v Tennessee a roku 1821 byl zvolen do tennesseeského zákonodárného sboru. V roce 1827 byl zvolen do amerického Kongresu, kde často oponoval politice presidenta Andrewa Jacksona, obzvláště byl proti Zákonu o odstranění indiánů (Indian Removal Act). Crockettova opozice vůči Jacksonovi vedla k jeho porážce ve volbách roku 1831. Byl znovu zvolen roku 1833, pak těsně prohrál v roce 1835, což krátce potom vedlo k jeho rozzlobenému odchodu do Texasu (tehdy to byl mexický stát Tejas). Na začátku roku 1836 se zúčastnil texaské revoluce a byl „pravděpodobně“ popraven v bitvě o Alamo poté, co byl zajat a možná se vzdal mexické armádě. \n\nCrockett se již zaživa proslavil nadlidskými výkony, popularizovanými divadelními hrami a almanachy. Po smrti mu byly i nadále připočítávány činy mýtických rozměrů. Ve 20. století se stal hrdinou televizních a filmových zpracování a stal se jedním z nejznámějších amerických hrdinů. \n"}
{"id": "1549108", "url": "https://cs.wikipedia.org/wiki?curid=1549108", "title": "Bill Bryson", "text": "Bill Bryson\n\nBill Bryson, plným jménem William McGuire Bryson (/braɪsən/; * 8. prosince 1951 Des Moines), je americko-britský autor knih o cestování, angličtině, vědě a dalších tématech literatury faktu. Narodil se ve Spojených státech a po většinu svého dospělého života žil v Británii. V letech 1995 až 2003 se vrátil do Spojených států a má dvojí americké a britské občanství. Od roku 2005 do roku 2011 působil jako kancléř Durhamské univerzity.\n\nBryson se ve Spojeném království proslavil vydáním \"Poznámek z malého ostrova\" (1995), práce o Velké Británii, a doprovodnými televizními seriály. Znovu získal uznání vydáním knihy \"Krátká historie téměř všeho\" (2003), chválené za její přístupnou popularizaci vědy. \n"}
{"id": "1549109", "url": "https://cs.wikipedia.org/wiki?curid=1549109", "title": "John Paulet, 2. markýz z Winchesteru", "text": "John Paulet, 2. markýz z Winchesteru\n\nJohn Paulet, 2. markýz z Winchesteru (asi 1510 – 4. listopadu 1576 Londýn) byl anglický šlechtic a politik.\n\nNarodil se asi roku 1510 jako syn Williama Pauleta, 1. markýze z Winchesteru a jeho manželky Elizabeth roz. Capel. Svou kariéru započal roku 1533, kdy se stal Nejvyšším šerifem Hampshiru. Poté působil na postu šerifa Somersetu a Dorsetu. Následně pokračoval v několika funkcích např. jako guvernér ostrova Wight. Během svého života se třikrát oženil, poprvé před rokem 1536 se oženil s Elizabeth Willoughby, dcerou Roberta Willoughby, 2. barona Willoughby de Broke a jeho manželky Lady Dorothy roz. Grey. Spolu měli šest dětí:\n\nPodruhé se oženil roku 1554 s Alžbětou Seymourovou, dcerou Sira Johna Seymoura a jeho manželky Lady Margery Wentworth. Po třetí se oženil v roce 1568 s Winifredou, vdovou po Siru Richardovi Sackville a dcerou Johna Brydgese.\n\nDne 30. září 1544 ho král Jindřich VIII. Tudor pasoval na rytíře. V letech 1550 až 1572 mu náležel titul Lorda St John. Po smrti svého otce dne 10. března 1572 se stal markýzem z Winchesteru. \n\nZemřel 4. listopadu 1576 v londýnské čtvrti Chelsea. Pohřben byl v kostele sv. Marie v Old Basingu. Jeho manželka Winifred zemřela roku 1586 a byla pohřbena ve Westminsterském opatství.\n\n"}
{"id": "1549112", "url": "https://cs.wikipedia.org/wiki?curid=1549112", "title": "Meïr Aron Goldschmidt", "text": "Meïr Aron Goldschmidt\n\nMeïr Aron Goldschmidt (26. října 1819, Vordingborg – 15. srpna 1887, Kodaň) byl dánský romantický prozaik, dramatik a novinář židovského původu, jehož práce předznamenaly nástup realismu v dánské literatuře. Je považován za posledního velkého dánského prozaika romantického období, za jednoho z průkopníků moderní a nezávislé dánské žurnalistiky a za prvního dánsko-židovského spisovatele, který přispěl k rostoucí otevřenosti mezi oběma kulturami.\n\nPocházel ze zámožné pravoslavné židovské rodiny. Jeho seznámení se s řeckou klasickou kulturou ho přimělo rozejít se zcela s ortodoxním judaismem a hledat cesty k harmonizaci židovských a nežidovských křesťanských myšlenek. Vyrůstal v Kodani, kde absolvoval roku 1836 střední školu a chtěl se stát lékařem. Kvůli jeho židovskému důvodu měl však problém s přijetím na Kodaňskou univerzitu a tak začal působit jako novinář, Roku 1837 založil v Naestvedu, kde žil jeho otec, společensko-kritický týdenník \"Naestved Ugeblad\". V letech 1840-1846 vydával a redigoval satirický časopis \"Corsaren\" (\"Korzár\"), ve kterém pod různými pseudonymy kritizoval z liberálně-republikánských pozic konzervatismus a monarchii. Časopis byl rovněž cenzurován a Goldschmidt byl několikrát odsouzen za tiskové přečiny na několik dnů do vězení.\n\nČasopis také proslul satirickými útoky na filosofa Sørena Kierkegaarda, které však byly z velké části vyvolány samotným Kierkegaardem. Goldschmidt proto nakonec časopis roku 1846 prodal a vydal se na cesty po po Německu, Itálii a Švýcarsku, aby se seznámil s nejnovějšími evropskými politickými a kulturními názory. Po návratu do vlasti založil roku 1847 měsíčník (později týdeník) \"Nord og Syd\" (\"Sever a jih\") s informacemi o zahraničních a domácích událostech, který vydával do roku 1859. Od kritické společenské angažovanosti však postupně přešel ke konzervativnějším názorům až se dostal do sporu s dánskými socialisty. Proto se následně od roku 1860 věnoval převážně literatuře, cestoval po Itálii, Anglii a Francii a také později opakovaně zůstával v zahraničí, většinou v Londýně a Římě. \n\nJako spisovatel debutoval roku 1845 románem \"En Jøde\" (\"Žid\"), který napsal pod pseudonymem Adolph Meyer a ve kterém jako první popsal kodaňské židovské prostředí a domácí a rituální život pravoslavného Žida z jeho vnitřního pohledu. I jeho další prózy zobrazují židovské postavy se zvláštní směsi ironie a sympatie. Jeho romány však trpí nedostatečnou kompozicí (zejména dlouhým líčením nepodstatných události), zato jeho povídky se řadí k vrcholům tohoto žánru v dánské literatuře pro svůj uhlazený styl a jemné líčení lidské psychologie. Je autorem i několika dramat, cestopisných dojmů a vzpomínek. V jeho dílech se objevují již prvky realismu limitované však romantickým zájmem o metafyziku a filozofii. Často v nich zastává učení o \"Nemesis\", tj. o vyšším osudovém principu retributivní spravedlnosti, který vynáší soud nad každým člověkem.\n\n\n"}
{"id": "1549114", "url": "https://cs.wikipedia.org/wiki?curid=1549114", "title": "Národní řád práce", "text": "Národní řád práce\n\nNárodní řád práce později Řád práce (: Народен Орден На Труда) byl záslužný řád Bulharské lidové republiky založený roku 1945. Udílen byl jednotlivcům i kolektivům za úspěchy v oblasti národního hospodářství, státní a veřejné správy, a také na poli vědy a kultury.\n\nŘád byl založen dne 21. června 1945 a byl udílen ve třech třídách za vynikající úspěchy v oblasti národního hospodářství, státní a veřejné správy, a také na poli vědy a kultury. Udílen byl občanům Bulharska i cizím státním příslušníkům a také dělnickým kolektivům. Poprvé byl udělen dne 30. dubna 1946.\n\nAutoři návrhu designu vyznamenání nejsou přesně známí. Pravděpodobně jimi byli profesoři D. Uzunov a L. Dimitrov. Tato původní verze insignií byla udílena od založení řádu do roku 1979. Již v roce 1974 bylo rozhodnuto o novém vzhledu medaile, jehož autory byli B. Kozarev a M. Markov. Tento nový vzor se začal používat v roce 1979. Řád byl v té době také reformován a přejmenován na \"Řád práce\". Původně byly medaile vyráběny v soukromé dílně a od počátku 50. let 20. století přešla jejich výroba do státní mincovny.\n\nŘádový odznak měl kulatý tvar o průměru 34 mm, který byl v případě I. třídy pozlacený, v případě II. třídy stříbrný a v případě III. třídy bronzový. Na lícní straně byl vyobrazen dělník klečící na jednom koleni. V pravé zvednuté ruce držel kladivo a v levé ruce ozubené kolo a obilný klas. Na zadní straně byl nápis НАРОДЕН ОРДЕН • НА ТРУДА \"(národní řád • za práci)\".\n\nŘádový odznak I. a II. třídy měly shodný tvar, lišil se pouze způsobem zavěšení ke stuze. Odznak I. třídy se nosil na stuze uvázané do tvaru trojúhelníku. Odznak II. třídy se nosil na stuhou potažené kovové destičce ve tvaru pětiúhelníku. V případě udělení řádu I. třídy ženě, byla stuha uvázaná do mašle.\n\nStuha řádu byla červená s úzkým bílým a zeleným pruhem na okraji.\n\nŘádový odznak měl tvar pěticípé hvězdy položené na pětiúhelníku. Uprostřed hvězdy byl reliéf zobrazující srp a kladivo. V případě I. třídy byl celý odznak zlatý, v případě II. třídy byla zlatá hvězda položena na stříbrném podkladu a u III. třídy byl odznak bronzový. Na zadní straně byl vyražen nápis, který se lišil dle třídy. V případě I. třídy zněl ОРДЕН НА ТРУДА ЗЛАТЕН НРБ, v případě II. třídy ОРДЕН НА ТРУДА СРЕБЪРЕН НРБ a u III. třídy byl nápis ОРДЕН НА ТРУДА БРОНЗОВ НРБ.\n\nBarva stuhy se od předchozí verze nelišila.\n\nŘád byl udílen ve třech třídách:\n\n\n"}
{"id": "1549115", "url": "https://cs.wikipedia.org/wiki?curid=1549115", "title": "Ruben Agaronjan", "text": "Ruben Agaronjan\n\nRuben Agaronjan (arménsky Ռուբեն Միքայելի Ահարոնյան; * 24. května 1947 Riga) je rusko-arménský houslista.\n\nVystudoval Moskevskou státní konzervatoř ve třídě Jurije Jakeleviče, poté aspiroval u Leonida Kogana.\n\nV roce 1972 vyhrál mezinárodní soutěž interpretů v Montrealu; v roce 1974, na páté mezinárodní soutěži Petra Iljiče Čajkovského, sdílel druhé místo s Eugenem Fodorem a Rusudan Gvasalijovou (první cena tentokrát nebyla udělena).\n\nOd roku 1971 vyučoval na Jerevanské státní konzervatoři a stal se profesorem. Od roku 1982 vedl Arménský státní komorní orchestr.\n\nV roce 1996 se přestěhoval do Ruska a zaujal místo prvních houslí v Borodinově kvartetu.\n\n \n"}
{"id": "1549116", "url": "https://cs.wikipedia.org/wiki?curid=1549116", "title": "Nudelman-Richtěr NR-30", "text": "Nudelman-Richtěr NR-30\n\nNudelman-Richtěr NR-30 byl sovětský automatický kanón široce používaný v mnoha sovětských vojenských letadlech jako MiG-19, MiG-21F a -F13, Suchoj Su-7, Suchoj Su-17 nebo Suchoj Su-22. Byl navržen A. E. Nudelmanem a A. A. Richtěrem a do služby byl zařazen v roce 1954.\n\nNR-30 byl jednohlavňový kanón s krátkým zpětným rázem; v podstatě zvětšená verze kanonu NR-23 ráže 23 mm, zařazený v roce 1949. Používal masivní projektil, který vážil více než dvojnásobek hmotnosti 23mm náboje kanónu NR-23, vyžadoval tedy úsťovou brzdu s integrovaným tlumičem plamene, aby se zabránilo poškození draku letounu. Před příchodem NR-30 byly sovětské stíhací letouny standardně vyzbrojeny dvěma kanony ráže 23 mm a jedním ráže 37 mm. Ty však byly balisticky odlišné. 23mm byl docela silný, ale měl relativně nízkou úsťovou rychlost, zatímco 37mm postrádal kadenci a zásoba munice byla také nižší.\n\nMiG-15 měl obvykle 80 patron pro každý kanon ráže 23 mm a 40 patron pro jeden kanon N-37 ráže 37 mm. 30mm kanon měl destruktivní sílu a balistické vlastnosti srovnatelné s kanonem ráže 37 mm a rychlost střelby lepší než NR-23 ráže 23 mm.\n"}
{"id": "1549119", "url": "https://cs.wikipedia.org/wiki?curid=1549119", "title": "The Invisible Man", "text": "The Invisible Man\n\nThe Invisible Man (v překladu \"Neviditelný muž\") je píseň britské rockové skupiny Queen, kterou napsal bubeník Roger Taylor, ale autorství je připsáno celé skupině. Původně byla vydána na studiovém albu \"The Miracle\" z roku 1989 a ve stejném roce vyšla jako singl. Taylor prohlásil, že dostal inspiraci pro vytvoření písně při čtení knihy a basová linka, která písni dominuje ho napadla hned. Píseň je zajímavá tím, že se v ní postupně představují jednotliví členové kapely (Freddie Mercury, John Deacon, Brian May, Roger Taylor) jako „neviditelní muži“ a jejich jména jsou i součástí textu.\n\nVe videoklipu hraje velkou roli videohra s názvem „Neviditelný muž“. Mladý chlapec hraje hru, zatímco skupina (všichni oblečeni v černém), kteří jsou ve hře „ti špatní“, vstoupí do reálného světa a začnou hrát píseň v klukově pokoji. Během hraní se chlapec pokouší na členy Queen střílet pomocí herního ovladače. Mercury se občas objevuje na různých místech v dětském pokoji a mizí, než ho chlapec může zastřelit pomocí video ovladače. Poté, co se Mercury vynoří z dětského šatníku i s celou kapelou v závěsu, John Deacon sundá kovbojský klobouk a hodí ho na podlahu. Na obrazovce se pak ještě jednou objeví obrázek kapely ve hře, Deacon bez klobouku a kluk pod nimi chodí. \n\n\n"}
{"id": "1549120", "url": "https://cs.wikipedia.org/wiki?curid=1549120", "title": "Kuiči Učida", "text": "Kuiči Učida\n\nKuiči Učida (1844 Nagasaki – 17. února 1875) byl průkopník japonské fotografie a velmi respektovaný portrétní fotograf a jediný, komu bylo uděleno povolení fotografovat císaře Meijdžiho.\n\nUčidu adoptoval v jeho 13. letech, po smrti jeho otce, lékař Matsumoto Jun (dříve Matsumoto Ryōjun 1832–1907), který tehdy studoval fotografii u J.L.C. Pompeho van Meerdervoorta (1829–1908).\n\nUčida studoval fotografii u Hikomy Uena ve svém rodném městě Nagasaki. Když mu bylo 16 let, koupil své první fotografické vybavení a do roku 1863, když mu bylo 19, importoval a prodával fotografické vybavení. První fotografické studio otevřel v roce 1865 u Mority Raizō v Osace, prvního ateliéru v tomto městě. \n\nV roce 1866 Uchida přestěhoval své studio do Bashamichi v Jokohamě, poté v roce 1869 studio stěhoval znovu, tentokrát do čtvrti Asakusa v Tokiu. Brzy se stal známým jako nejlepší portrétní fotograf v Tokiu. \n\nPo dosažení této reputace za vynikající výsledky byl Kuiči Učida jediným fotografem, kterému bylo uděleno svolení portrétovat císaře Meidžiho, který byl považován za žijící božstvo a jen zřídka se objevoval na veřejnosti. Portrétování proběhlo v roce 1872 na objednávku císařského ministerstva, a fotografoval císaře a císařovnu Haruko ve dvorních a každodenních šatech. V roce 1873 Učida císaře fotografoval znovu, tentokrát v šatech vojenských a tato fotografie se stala oficiálním císařovým portrétem. Kopie oficiálního portrétu byly distribuovány zahraničním hlavám států a na japonské regionální vládní úřady a školy, ale jejich soukromý prodej byl zakázán. Nicméně, bylo vyrobeno mnoho kopií této fotografie a rozesláno na trh. Císař byl poté fotografován znovu až roku 1888 nebo 1889. \n\nV roce 1872 byla Učida pověřen, aby doprovázel císaře na cestě po středním Japonsku a Kjúšú a fotografovala lidi a místa během cesty. Neměl však dovoleno fotografovat císaře. \n\nUčida byl velmi úspěšný komerčně a jeho život byl dokonce předmětem hry japonského divadla kabuki napsané a hrané v roce 1870. \n\nZemřel v roce 1875 na tuberkulózu. Bylo mu asi 31 let. \n\n"}
{"id": "1549124", "url": "https://cs.wikipedia.org/wiki?curid=1549124", "title": "Spenglerův pohár 2019", "text": "Spenglerův pohár 2019\n\nSpenglerův pohár 2019 je 93. ročníkem turnaje hokejových klubů, který probíhá od 26. do 31. prosince 2019 ve švýcarském Davosu. Účastní se ho šest celků (pět evropských klubů a výběr Kanady složený z hokejistů hrajících v evropských klubech), které byli rozděleny do dvou skupin po třech. Jedna je pojmenována po Richardu Torrianim, druhá po Hansi Cattim. Ve skupinách se utkají systémem každý s každým. Druhý z první skupiny se následně utkal ve čtvrtfinále se třetím ze druhé skupiny a naopak. Vítězové těchto dvou soubojů postoupili do semifinále, v němž narazili na vítěze základních skupin. Vítězové semifinále se utkaly ve finále.\n\n\nVšechny časy zápasů jsou uvedeny ve středoevropském letním čase (SELČ).\n"}
{"id": "1549125", "url": "https://cs.wikipedia.org/wiki?curid=1549125", "title": "Řád za občanskou statečnost a zásluhy", "text": "Řád za občanskou statečnost a zásluhy\n\nŘád za občanskou statečnost a zásluhy (: Орден За гражданска доблест и заслуга) byl řád Bulharské lidové republiky založený roku 1966. Udílen byl za odvahu při záchraně lidského života, majetku nebo v boji proti zločinu.\n\nZaložen byl výnosem prezidia Národního shromáždění č. 606 ze dne 4. srpna 1966. Udílen byl občanům Bulharska i cizím státním příslušníkům za odvahu při záchraně lidského života, majetku nebo v boji proti zločinu.\n\nPo pádu komunistického režimu byl řád v roce 1991 zrušen. Do té doby byl udělen v 2539 případech.\n\nŘádový odznak I. třídy měl tvar bíle smaltované pěticípé hvězdy se zlatým lemem. Hvězda měla průměr 40 mm. Uprostřed hvězdy byla zlacená pěticípá hvězda s reliéfem bulharského lva. Hvězda byla položena na kruhu složeném z paprsků. Tento celý medailon byl umístěn na smaltovanou hvězdu. V případě II. třídy byl lev pozlacený. \n\nStuha řádu pokrývala kovový štítek ve tvaru pětiúhelníku. Stuha byla bílé barvy s třemi úzkými pruhy uprostřed tvořícími bulharskou trikolóru, tedy bílé, zelené a červené barvy. \n\nAutory vzhledu insignií jsou V. Starčev a K. Damjanov. Medaile byly vyráběny ve státní mincovně. \n\nŘád byl udílen ve třech třídách:\n\n\n"}
{"id": "1549131", "url": "https://cs.wikipedia.org/wiki?curid=1549131", "title": "Cerkev Uvedení přesvaté Bohorodice do chrámu (Bârsana)", "text": "Cerkev Uvedení přesvaté Bohorodice do chrámu (Bârsana)\n\nCerkev Uvedení přesvaté Bohorodice do chrámu je dřevěná cerkev z roku 1720 v obci Bârsana v regionu Maramureš v severním Rumunsku.\n\nJedna z osmi cerkví nacházejících se v regionu Maramureš, které v roce 1999 byly zapsány na seznam světového dědictví UNESCO.\n\nCerkev \"Uvedení přesvaté Bohorodice do chrámu\" je jednolodní dřevěná svatyně se stupňovitou střechou z roku 1720, od roku 1806 stojí na vršku Jbâr za obcí Bârsana. Podle legendy se na vršku nacházel hřbitov zemřelých na mor, jejíž duše našly klid až po přenesení svatyně na toto místo. Po přenesení stavby byl dodán patrový portikus. \n\nChrám dvojsrubové konstrukce (předlodí - loď) byl postaven z dubových trámů na obdélném půdorysu s oltářem v absidě, která je odsazena na kamenné podezdívce na polygonálním půdorysu. Nad předlodí se tyčí zvonice. Věž zvonice je zakončena vysokou jehlanovou střechou se spodním zalomením. Zvonové patro je je otevřené arkádovými okny. V roce 1929 byla vyříznutá okna ve stěně mezi předlodí a lodí. Klenba lodi je polygonální s výmalbou.\n\nMezi jinými dřevěnými cekvemi Marmaroše se liší vnitřní barokní výmalbou, kterou provedl Toader Hodor a Ioana Plohoda, kteří byli ovlivněni barokem a rokokem. V tomtéž stylu je proveden ikonostas. Malba je provedena na vápenném podkladě. Nejlépe dochovaná výmalba se nachází v lodi a na oltáři.\n\nCerkev byla opravena v letech 1963–1965 a následné konzervátorské práce byly provedeny v roce 1997.\n"}
{"id": "1549133", "url": "https://cs.wikipedia.org/wiki?curid=1549133", "title": "Filiberto Azcuy", "text": "Filiberto Azcuy\n\nFiliberto Azcuy Aguilera (* 13. října 1972) je bývalý kubánský zápasník – klasik, olympijský vítěz z roku 1996 a 2000.\n\nPochází z města Esmeralda v provincii Camagüey. Zápasení se věnoval od 11 let v Camagüey na sportovní škole EIDE pod vedením Juana Fernándeze. V roce 1990 si ho jako talentovaného sportovce stáhnul do Havany do vrcholového sportovního střediska Cerro Pelado reprezentační trenér klasiků Pedro Val.\n\nV užším výběru kubánské klasické reprezentace se pohyboval od roku 1993 jako reprezentační dvojka za Néstorem Almanzou ve váze do 74 kg. V roce 1995 na mistrovství světa v Praze zastupoval zraněného Almanzu a v roce 1996 si svými výkony řekl o nominaci na olympijské hry v Atlantě. Do Atlanty přijel výborně připravený. V úvodním kole porazil rozdílem třídy 9:1 na technické body silného Kazacha Bachtijara Bajsejtova. V semifinále se utkal s obhájcem titulu Arménem Mnacakana Iskandarjana reprezentujícím Rusko. Začátkem druhé minuty ho za pasivitu poslal rozhodčí do pokleku (parteru). Soupeř ho z pokleku zvedl, ale podařilo se mu vysmeknout a sám převzít iniciativu. Navíc se koršunem dostal do vedené 3:1 na technické body. Do poslední minuty vstupoval s náskokem dvou bodů – 4:2. V závěrečných sekundách však náskok neudržel, Iskandarjan se přítrhem dostal za jeho záda a vyrovnal na 4:4. Hned v úvodu prodloužení soupeře vytlačil ze žíněnky a za konečného stavu 5:4 na technické body postoupil do finále proti Finu Marko Asellovi. Ke konci druhé minuty finálového zápasu poslal rozhodčí pasivního Fina do parteru, po kterém se dvěma koršuny ujal vedení 3:0 na technické body. V polovině čtvrté minuty soupeř snížil koršunem a zvedem na 3:2. Jednobodový náskok již udržel do konce pětiminutové hrací doby a získal zlatou olympijskou medaili.\n\nV roce 1999 mu nevyšlo mistrovství světa v Athénách, které bylo zároveň první fází olympijské kvalifikace. Druhou fázi olympijské kvalifikace kubánská výprava kompletně vynechala a spoléhala se na úspěch při třetí fázi kontinentálního mistrovství. Na panamerickém mistrovství v Cali startoval překvapivě v nižší váze do 69 kg, ve které se objevil i na olympijských hrách v Sydney v roce 2000. V Sydney porazil v úvodním kole základní skupina Rumuna Endera Memeta těsně 5:4, když za stavu 0:3 otočil zápas ve druhém poločasu. Z prvního místa ve skupině postoupil do vyřazovacích bojů, ze kterých s přehledem postoupil do finále proti Japonci Kacuhiko Nagatovi. Po minutě finálového souboje poslal rozhodčí pasivního soupeře do parteru, ze kterého sérií zvedů a koršunů ukončil zápas na technickou převahu. Získal druhou zlatou olympijskou medaili.\n\nOd roku 2002 se vrátil do své původní váhy do 74 kg a v roce 2004 startoval na svých třetích olympijských hrách v Athénách. V Athénách potvrdil prvním místem ve skupině roli favorita a postoupil do vyřazovacích bojů proti Finovi Marko Yli-Hannukselovi. Úvodní tříminutový poločas skončil remízou 0:0, a proto rozhodčí nařídil na začátku druhého poločasu kontant (klinč), při kterém jako první rozpojil ruce a prohrával 0:1 na technické body. Minutu před koncem vyrovnal v parteru na 1:1, ale vzápětí chyboval, když pustil soupeře za svá záda. Za stavu 1:2 šel zápas do prodloužení, který opět začínal klinčem. Klinč prohrál a výsledkem 1:3 na technické body obsadil konečné 6. místo. Sportovní kariéru ukončil v roce 2005. Věnuje se trenérské práci.\n\n"}
{"id": "1549134", "url": "https://cs.wikipedia.org/wiki?curid=1549134", "title": "Chryzokol", "text": "Chryzokol\n\nChryzokol je minerál z třídy křemičitanů, vodnatý fylosilikát mědi se vzorcem CuAl\"\" (HSiO)(OH).\"n\"H2O (x-1) nebo (Cu,Al)HSiO(OH).\"n\"HO. O struktuře nerostu vznikly pochyby, neboť spektrografický výzkum naznačuje, že látka označovaná jako chryzokol je možná směsí spertiniitu (hydroxidu měďnatého) a chalcedonu. \n\nJméno pochází z klasické řečtiny, kde χρυσός (chrysos) znamená zlato a κολλα (kolla) tmel k označení materiálu užívaného k pájení zlata; poprvé jej užil Theofrastos v roce 315 př.n.l.\n\nChryzokol je kyanové (tyrkysové) barvy a je podružnou rudou mědi o tvrdosti 2,5 až 7,0. Hustota 2–2,20; vryp světle zelený, lom lasturnatý. Jde o druhotný minerál, vznikající rozkladem sulfidů (chalkopyrit aj.) v oxidačních pásmech ložisek měděných rud. Znatelnějším modravým odstínem se liší od malachitu. Zpravidla se vyskytuje jako mastně až skelně lesklé celistvé, hroznovité, ledvinité nebo krápníčkovité agregáty a kůry nebo jako výplň žil. Hustota 2–2,20; vryp světle zelený. Díky své světlé barvě bývá někdy považován za tyrkys.\n\nStudie z roku 2006 se zdá dokazovat, že chryzokol je mikroskopickou směsí minerálu spertiniitu, chemicky hydroxidu měďnatého, amorfního oxidu křemičitého a vody.\n\nK významným nalezištím patří Bacanské ostrovy v Molukách (Indonésie), Izrael, Shaba (DR Kongo), Chile, Cornwall (Anglie), Moldova (Rumunsko), Ural, Altaj (Rusko), Arizona, Utah, Idaho, Colorado, Nové Mexiko, Michigan a Pensylvánie (USA).\n\nV Česku je znám z Horní Rokytnice, Rybnice u Semil, Rváčova u Lomnice n. Pop., Rožmitálu u Broumova, Vrančic, Stříbra, Tří Seker u L. Kynžvartu, Horního Slavkova, Hory Sv. Kateřiny, Měděnce, Cínovce, Borovce u Štěpánova, Ludvíkova u Vrbna p. Pradědem.\n\nNa Slovensku jsou předními lokalitami Špania Dolina, Lubietová, Betliar, Košice, Poniky.\n\nProtože je poněkud běžnější než tyrkys a také díky svým atraktivním modrým a modrozeleným barvám je chryzokol už od starověku oblíbený u rytců a výrobců ozdob. Díky poměrně snadnému zpracování a tváření jej často používají stříbrníci a zlatníci jako náhradu za tyrkys. Tvrdost chryzokolu se pohybuje v širokém pásmu Mohsovy stupnice od 2 do 7 v závislosti na obsahu oxidu křemičitého. Tmavě modrý chryzokol je zpravidla pro klenotnické využití příliš měkký, zatímco tyrkysové, zelené a modrozelené odstíny mívají tvrdost blížící se šesti, tedy podobnou jako tyrkys.\n"}
{"id": "1549139", "url": "https://cs.wikipedia.org/wiki?curid=1549139", "title": "Mezanin", "text": "Mezanin\n\nMezanin (z italského \"mezzanino\") je mezipatro, obvykle snížené, které je částečně otevřené do podlaží pod ním, nebo jehož plocha nepokrývá celou podlahovou plochu budovy a které není zahrnuto do celkového počtu podlaží.\n\nTermín je často nepřesně používán pro mezipatro, které se nachází mezi přízemím a prvním patrem budovy, zejména tam, kde původní vysoké přízemí bylo horizontálně rozděleno do dvou podlaží.\n\nHistoricky se jedná o podlaží určené pro ubytování služebnictva a poskytování služeb v palácích šlechty.\n\nV moderní architektuře se obvykle používá pro kancelářské nebo skladové účely (často slouží komerčním prostředkům umístěným v přízemí). Mezanin často vzniká kvůli potřebě spojit prostor o různých výškách, jako jsou sklady v přízemí a na jedné straně budovy a podlaží v různých výškách na jiných stranách budovy, nebo obchod v přízemí a kanceláře v části mezipatra.\n\nMezanin lze také využít pro obytné účely, když jsou splněny stavební předpisy a požadavky na minimální na výšku, osvětlení a větrání.\n"}
{"id": "1549142", "url": "https://cs.wikipedia.org/wiki?curid=1549142", "title": "Seznam děkanů kardinálského kolegia", "text": "Seznam děkanů kardinálského kolegia\n\nV seznamu jsou za jménem data narození a úmrtí, kardinálské kreace a data působení jako kardinála děkana.\n\n"}
{"id": "1549146", "url": "https://cs.wikipedia.org/wiki?curid=1549146", "title": "Cerkev Uvedení přesvaté Bohorodice do chrámu (Bukovec)", "text": "Cerkev Uvedení přesvaté Bohorodice do chrámu (Bukovec)\n\nCerkev Uvedení přesvaté Bohorodice do chrámu se nachází u silnice v obci Bukovec v okrese Mižhirja v Zakarpatské Ukrajině. Vedle chrámu ve svahu stojí dřevěná zvonice a vstup do areálu je přes historickou dřevěnou bránu. Cerkev je kulturní památkou Ukrajiny.\n\nPůvodně v obci byly dvě církevní stavby. Dolní cerkev zasvěcená \"Michalovi archandělovi\" pro 200 věřících a horní \"Nejsvětější Panny Marie\" pro 100 věřících. Jeden z kostelů byl darován vesnici Nižnyj Bystry a odtud prodán začátkem 20. století obci Vuchkov, kde byl rozebrán v třicátých letech 20. století po výstavbě zděného kostela.\n\nV roce 1801 si obec vyžádala z církevního fondu finanční prostředky aby postavila nový chrám, který byl dokončen v roce 1808.\n\nCerkev je dvojsrubová dřevěná stavba s dvojhřebenovou střechou a pravoúhlým závěrem kněžiště. Stavení materiálem byly smrkové trámy. Střechy byly pokryty šindelem. Na západní straně nad babincem (předlodí) je dvoupatrová galerie a rámová věž s barokní cibulovou střechou a lucernou, která byla pokryta plechem. Západní část uzavírá otevřená veranda. Kolem obvodu stavby obíhá pultová střecha.\n\nKněžiště a loď jsou zaklenuty valeně, babinec má plochý strop. V interiéru se zachoval ikonostas z 18. století. Řezbářská výzdoba částečně pochází z dřívějších staveb. Na oltáři jsou vyrytá jména řezbářů: Isavka Čerepanič a Ivan Baraniščinec, a datace dokončení díla 29. dubna 1760.\n\nVýše ve svahu u cerkve je postavena samostatná dřevěná zvonice. Stupňovitá roubená stavba na čtvercovém půdorysu je ukončena užším zvonovým patrem s nižší jehlanovou střechou. Široká přízemní část je po obvodu krytá přesahující pultovou okapovou střechou.\n\nVe zvonovém patře jsou zavěšeny tři zvony. Největší byl ulit v roce 1832 v dílně zvonaře Franze Lecherera v Prešově na náklady Ioanna Teslevyče. Dva menší zvony (Vasilij a Mikolaj) byly ulity v roce 1924 zvonařem Manouškem v Brně.\n\n"}
{"id": "1549147", "url": "https://cs.wikipedia.org/wiki?curid=1549147", "title": "Jurij Surenovič Ajrapetjan", "text": "Jurij Surenovič Ajrapetjan\n\nJurij Surenovič Ajrapetjan (arménsky Յուրի Սուրենի Հայրապետյան; * 22. října 1933 Jerevan) je rusko-arménský klavírista a hudební pedagog – profesor na Moskevské státní konzervatoři.\n\nV roce 1956 ukončil s vyznamenáním moskevskou konzervatoř (třída J. Fliera) a v roce 1960 dokončil aspiranturu. Během této doby dosáhl významných úspěchů a stal se laureátem soutěže na V. Světovém festivalu mládeže a studentstva ve Varšavě (druhá cena) a Queen Elizabeth International Competition v Bruselu (1960, osmá cena).\n\nOd roku 1961 vyučoval na Jerevanské konzervatoři (od roku 1973 – docent, v letech 1977–1994 – děkan klavírního oddělení, od roku 1978 – profesor).\n\nOd roku 1994 je profesorem na moskevské konzervatoři. Vyučuje mistrovské kurzy v ruských městech i v zahraničí.\n\nOpakovaně vystupoval s orchestry pod vedením současných dirigentů (K. Kondrašin, Gennadij Nikolajevič Rožděstvenskij, N. Rachlin, Valerij Gergijev a další), stejně jako v autorských koncertech Arama Chačaturjana pod vedením autora.\n\n \n"}
{"id": "1549152", "url": "https://cs.wikipedia.org/wiki?curid=1549152", "title": "Řád za vojenskou statečnost a zásluhy", "text": "Řád za vojenskou statečnost a zásluhy\n\nŘád za vojenskou statečnost a zásluhy (: Орден За военна доблест и заслуга) bylo státní vyznamenání Bulharské lidové republiky. Založeno bylo v roce 1974. Udíleno bylo za věrné a bezvadné služby, za činy v posilování ozbrojených sil a státní bezpečnosti a za úspěchy v bojovém výcviku.\n\nŘád byl založen výnosem Národního shromáždění č. 1094 ze dne 28. května 1974. Byl udílen příslušníkům ozbrojených sil Bulharska a příslušníkům ministerstva vnitra stejně jako veteránům obou složek za věrné a bezvadné služby, za činy v posilování ozbrojených sil a státní bezpečnosti a za úspěchy v bojovém výcviku.\n\nPo pádu komunistického režimu byl řád v roce 1991 zrušen. Do té doby bylo od založení řádu uděleno celkem 8746 těchto vyznamenání.\n\nŘádový odznak měl tvar červeně smaltovaného diamantu o velikosti stran 34 mm. Kosočtverec byl položen na pozlacený obdélník k jehož vrchním vrcholům směřují hroty skřížených mečů, které prochází i červeným diamantem. Svislá zlatá vavřínová větev dělila odznak na dvě poloviny. Uprostřed byl kulatý medailon se zlatým bulharským lvem na smaltovaném pozadí v barvách národní trikolóry. Okolo medailonu byl bíle smaltovaný kruh se zlatým nápisem НРБ ЗА ВОЕННА ДОБЛЕСТ И ЗАСЛУГА. V případě II. třídy byly všechny pozlacené části vyjma středového medailonu a větvičky stříbrné. Zadní strana odznaku byla hladká.\n\nŘád byl nošen nalevo na hrudi na stuhou pokryté kovové destičce ve tvaru pětiúhelníku. Stuha byla zelená se třemi úzkými pruhy uprostřed v barvách bulharské vlajky, tedy pruhy bílé, zelené a červené barvy.\n\nAutory vzhledu insignií byli B. Kozarev a M. Makarov. Medaile byly vyráběny ve státní mincovně v Sofii.\n\nŘád byl udílen ve dvou třídách:\n\n\n"}
{"id": "1549155", "url": "https://cs.wikipedia.org/wiki?curid=1549155", "title": "Zeschnig", "text": "Zeschnig\n\nZeschnig je vesnice, místní část města Hohnstein v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nZeschnig byl založen během velké středověké kolonizace jako lesně-lánová ves. První písemná zmínka pochází z roku 1359, kdy je vesnice uváděna jako \"Czesnik\". Roku 1445 je uváděna jako opuštěná. V roce 1965 se sloučila se sousedním Hohburkersdorfem, spojená obec pak byla roku 1972 připojena k Rathewalde. Od roku 1994 je součástí města Hohnstein.\n\nZeschnig leží na severním okraji Saského Švýcarska na lužickém zlomu, podloží tedy tvoří pískovec a žula. Vsí protéká potok Hohburkersdorfer Bach, přítok potoka Goldflüsschen, který východně od Zeschnigu ústí zprava do Polenze. \n\n"}
{"id": "1549160", "url": "https://cs.wikipedia.org/wiki?curid=1549160", "title": "Světový pohár v biatlonu 2019/2020 – Kontiolahti", "text": "Světový pohár v biatlonu 2019/2020 – Kontiolahti\n\n8. podnik Světového poháru v biatlonu v sezóně 2019/2020 bude probíhat od 12. do 15. března 2020 ve finském Kontiolahti. Na programu podniku jsou závody ve sprintech, smíšený závod dvojic, smíšená štafeta a závody s hromadným startem.\n\nOficiální program:\n\n \n"}
{"id": "1549165", "url": "https://cs.wikipedia.org/wiki?curid=1549165", "title": "Světový pohár v biatlonu 2019/2020 – Holmenkollen", "text": "Světový pohár v biatlonu 2019/2020 – Holmenkollen\n\nZávěrečný 9. podnik Světového poháru v biatlonu v sezóně 2019/20 se budou konat od 20. do 22. března 2020 na biatlonovém stadionu Holmenkollen v norském Oslu. Na programu jsou mužské a ženské závody ve sprintech, stíhací závody a závody s hromadným startem.\n\nPředcházející podnik Světového poháru se zde konal v březnu 2019.\n\nOficiální program:\n\n"}
{"id": "1549166", "url": "https://cs.wikipedia.org/wiki?curid=1549166", "title": "Beatrix Isabela Bourbonská", "text": "Beatrix Isabela Bourbonská\n\nBeatrix Isabela Bourbonská (\"Doña Beatriz Isabel Federica Alfonsa Eugénie Cristina Maria Teresia Bienvenida Ladislàa de Borbón y Battenberg;\" 22. června 1909, Segovia – 22. listopadu 2002, Řím) byla dcerou španělského krále Alfonsa XIII. a Viktorie z Battenbergu, manželkou Alessandra Torlonia, 5. knížete z Civitella-Cesi a tetou španělského krále Juana Carlose I.\n\nBeatrix Isabela se narodila v královském paláci La Granja u Segovie jako třetí dítě španělského krále Alfonsa XIII. a Viktorie z Battenbergu. Jméno Beatrix dostala po své babičce z matčiny strany, Beatrix Sasko-Koburské, nejmladší dceři královny Viktorie; jméno Isabela po své pratetě, infantce Isabele, dceři Isabele II. Španělské; jméno Federica po Frederice Hanoverské, v jejím domě se zasnoubili její rodiče; Alfonsa po otci; Eugénie po francouzské císařovně Evženii, matčině kmotře; a jméno Cristina po babičce z otcovy strany.\n\nInfantka Beatrix byla vychovávána mezi zdmi královského paláce v Madridu svými anglickými chůvami. Kromě španělštiny se učila také francouzsky a anglicky. Ona i její sourozenci mluvili anglicky s matkou a španělsky a otcem. Beatrix a její o dva roky mladší sestra Marie Cristina toužily po tom, aby mohly navštěvovat soukromou školu jako dcery šlechticů, které často navštěvovaly palác jako jejich dětské přítelkyně, podle španělských tradic však musely být infantky vzdělávány guvernantkami a soukromými učiteli. Učily se jazyky, historii, náboženství, hru na klavír a tanec. Jejich rodiče kladli velký důraz na venkovní cvičení a Beatrix se začala věnovat sportu. Byla velmi dobrá plavkyně, hrála tenis, golf a milovala jízdu na koni. V Madridu hrála v palácových zahradách a podnikala výlety na koni. V létě se rodina stěhovala do Palacio de la Magdalena u Santanderu, kde provozovala vodní sporty. Obě sestry také navštěvovaly svou anglickou babičku v Kensingtonském paláci.\n\nVe 20. letech 20. století Beatrix se sestrou Cristinou předsedala řadě oficiálních schůzí při řízení různých institucí a sponzorských akcí. Mimo jiné se zapojovaly do ochrany zvířat. Beatrix se sestrou absolvovala ošetřovatelské kurzy, dvakrát týdně od devíti hodin ráno do jedné odpoledne a od tří do sedmi hodin večer pomáhaly Mezinárodnímu červenému kříži v Madridu. Beatrix byla předsedkyní Červeného kříže v San Sebastiánu, kde pracovala během prázdnin královské rodiny. Dvě infantky, vždy elegantně oblečené, vypadaly odlišně; jedna byla blondýna a druhá měla vlasy tmavé. Beatrix, která byla podobná svým španělským příbuzným, byla bruneta, vysoká a štíhlá jako její otec. Její oficiální debut ve společnosti proběhl v roce 1927 na dvorním plese v královském paláci. Mezi jejími přáteli byli vévodové z Alby, Fernán Nuñez a Aveyro. Její život ovlivnil stín hemofilieː její nejstarší bratr byl hemofilik, stejně jako ten nejmladší. Její druhý bratr Jakub byl hluchý a pouze třetí bratr Jan byl úplně zdravý.\n\nV roce 1929 Beatrix oslavila dvacáté narozeniny. Zamilovala se do Miguela Prima de Rivera y Sáenz de Heredia, nejmladšího syna Miguela Prima de Rivery, který byl od roku 1923 do listopadu 1930 španělským premiérem s diktátorskými pravomocemi. Byli viděni na společných vyjížďkách na koni, ale sňatek mezi nimi byl vyloučen. Když diktátor přišel na jejich románek, poslal syna do zahraničí. Protože Beatrix a její sestra mohly být nositelkami hemofilie jako jejich matka, následoval král Alfons XIII. jen nerad tradici hledání jejich manželů mezi katolickými královskými princi. Stálými společníky obou sester byli jejich bratranci Alvaro, Alonso a Ataúlfo de Orleans y Borbón, tři synové infanta Alfonsa, vévody z Galliery. Očekávalo se, že se Beatrix provdá za Alonsa a Marie Cristina za Alvara, z těchto plánů však sešlo, když bouřlivá politická situace ve Španělsku změnila jejich životy.\n\nPodpora, kterou dal král diktatuře Rivery, jej zdiskreditovala. Volby 12. dubna 1931 dopadly pro monarchii nepříznivě. O dva dny později byla vyhlášena Druhá Španělská republika. Král Alfons postrádal podporu vojenských sil a cítil se povinen opustit téhož dne zemi, ale neabdikoval, doufal, že bude povolán zpět na trůn. Na radu podporovatelů královna se svými dětmi, kromě Dona Jana, který byl na misi se španělským námořnictvem, odjela autem z královského paláce do El Escorialu, odkud odjeli vlakem do Francie.\n\nPrvní dům královské rodiny v exilu byl v Hôtelu Meurice v Paříži. Brzy se rodina odstěhovala do soukromého křídla hotelu Savoy ve Fontainebleau. Dvakrát týdně obě infantky s matkou autem nebo s dvorní dámou vlakem navštěvovaly Paříž. Čas v Paříži trávily ve škole jezdectví nebo hraním tenisu s přáteli. Manželství jejich rodičů bylo nešťastné a manželé ve Španělsku žili odděleně. V exilu se pár natrvalo rozešel. Královna Evženie se odstěhovala do Londýna a později do Lausanne ve Švýcarsku a obě infantky žily nějaký čas s ní. Král Alfons se v roce 1933 odstěhoval do Rapalla, kam se Beatrix se sestrou přestěhovaly za ním, ve Švýcarsku příliš izolované. Na naléhání dcer se přestěhoval do Říma a pronajal si tam dům. Beatrix se sestrou se spřátelily se členy italské královské rodiny a rychle se přizpůsobily životu v Římě.\n\nV roce 1934 se stala tragédie. Beatrix, která trávila letní dovolenou v Pörtschach am Wörthersee v Rakousku, řídila auto, v němž jel její bratr Gonzalo jako pasažér. Když se pokoušela vyhnout cyklistovi, nabourala do zdi. Zpočátku nevypadala nehoda vážně, ale hemofilik Gonzalo utrpěl vnitřní krvácení a v brzkých hodinách následujícího dne, 13. srpna 1934, zemřel.\n\nV době bratrovy smrti se Beatrix těšila na svou svatbu. Během návštěvy Ostie se seznámila s italským šlechticem Alessandrem Torloniou, 5. knížetem z Civitella-Cesi. Torlonia, který v roce 1933 zdědil rozlehlé statky, byl synem Marina Torlonii, 4. knížete z Civitella-Cesi a americké dědičky Mary Elsie Moore. Jeho rodina získala v 18. a 19. století jmění spravováním financí Vatikánu a v roce 1803 obdržela od papeže Pia VII. titul knížete z Civitella-Cesi. Přestože byl Don Alessandro knížetem, nenáležel k žádné vládnoucí nebo dříve vládnoucí dynastii, takže bylo jejich manželství morganatické a Beatrix se musela vzdát svých práv na španělský trůn. Alfons XIII. si uvědomoval, že hrozba hemofilie a jejich situace v exilu nedává jeho dcerám mnoho možností najít si královského manžela, a tak dal k tomuto sňatku souhlas.\n\nSvatba se konala 14. ledna 1935 v kostele Il Gesù, Beatrix měla dvacet sto dlouhou vlečku a čelenku z pomerančových květů, která jí držela závoj na místě. Svatba proběhla za přítomnosti krále Alfonsa, krále a královny Itálie a dalších 52 princů královské krve. Tisíce Španělů odcestovalo při této příležitosti ze Španělska, aby vyjádřily podporu sesazené královské rodině. Královna Viktorie Evženie ani starší bratr Beatrix, Alfons, se všk svatby kvůli špatným vztahům s králem neúčastnili. Po obřadu byl mladý pár přijat papežem Piem XI.\n\nInfantka Beatrix Španělská, kněžna z Civitella-Cesi, měla se svým manželem Alessandrem čtyři dětiː\n\n\nBeatrix se s manželem usadila v Palazzo Torlonia, městském raně renesančním domě ze 16. století na Via della Conciliazione v Římě. Král Alfons XIII. v roce 1941 zemřel a jak se situace v Itálii během druhé světové války horšila, připojila se Beatrix s rodinou k sourozencům v Lausanne a zbytek války strávila v blízkosti své matky. o válce se infantka vrátila do Itálie, kde bydlela po zbytek života.\n\nV roce 1950, zatímco pobývala se svým bratrem Janem v portugalském Estorilu, získala od Francesco Franca oprávnění k návštěvě Španělska. Do rodného Španělska se poprvé od svého odjezdu do exilu vrátila 25. srpna 1950, asi po dvaceti letech. S manželem a dcerou Sandrou přijela z Lisabonu. Zabydleli se v hotelu Ritz v Madridu a navštívili palác la Granja, kde se infantka Beatrix narodila, a baziliku Panny Marie na Sloupu v Zaragoze. Infantka Beatrix byla ve Španělsku přijata s takovými projevy podpory monarchie, že ačkoliv plánovala delší návštěvu, vláda jí po pouhém týdnu poskytla dvacet čtyři hodin na odchod ze země.\n\nTřebaže se rodina snažila sjednat Sandřin sňatek s králem Baudouinem Belgickým, vyvolala dcera znepokojení rodičů, když se v roce 1958 provdala za Clementa Lequia, vdovce se synem, který v roce 1963 obdržel od krále Umberta II. titul \"hrabě Lequio di Assaba\". Sandra měla s Lequiem syna a dceru. Lequio zemřel v roce 1971 pádem z vyššího patra jejich domu v Turínu.\n\nJejich syn Alessandro Lequio se v roce 1991 odstěhoval do Španělska, kde nakonec začal pracovat pro automobilku FIAT. Oženil se s italskou modelkou Antoniou Dell’Atte, ženou, která byla na konci 80. let 20. století múzou Giorgia Armaniho. Alessandro Lequio se stal rychle favoritem španělské smetánky a když si po rozvodu terčem bulváru, když si začal s Anou Obregón, španělskou herečkou a televizní moderátorkou.\n\nNejstarší syn infantky Beatrix, Marco, se třikrát oženil a měl tři děti, každé z jednoho manželství. Jeho nejstarší syn Don Giovanni Torlonia je známým návrhářem.\n\nInfantčin druhý syn Marino zemřel svobodný v roce 1995 v souvislosti s onemocněním HIV.\n\nNejmladší dítě, dcera Olimpia, se v roce 1965 provdala za Paula-Annicka Weillera (1933–1998), prvního syna pilota Paula-Louise Weillera z rodiny Javal. Narodilo se jim šest dětí, včetně Sibyly Lucemburské, manželky Guillauma Lucemburského, syna velkovévody Jana Lucemburského.\n\nInfantka Beatrix milovala Španělsko a podporovala nároky bratra Jana na trůn. V roce 1962 se zúčastnila v Athénách svatby svého synovce Juana Carlose s princeznou Sofií Řeckou. Zlomenina stehenní kosti, kterou Beatrix utrpěla v roce 1973, se nikdy zcela nezahojila, což ovlivnilo její pohyblivost. Její křehké zdraví jí nedovolilo se s rodinou zúčastnit nástupu na trůn Juana Carlose I., svatby infantky Eleny a Cristiny nebo oslav navrácení ostatků jejích rodičů a sourozenců, kteří zemřeli v exilu, do Španělska. Infantka Beatrix však nejenže přežila všechny své sourozence, ale také znovu v roce 1998 navštívila Španělsko a palác la Granja. V roce 1999 infantka poskytla rozhovor časopisu \"¡Hola!\", kde hovořila o svém životě a o životě královské rodiny v exilu. Naposledy navštívila Španělsko v roce 2001 a vrátila se do Palacio de la Magdalena u Santanderu, kde trávila 17 let letní prázdniny až do roku 1930. \n\nInfantka Beatrix zemřela v domě v Palazzo Torlonia v Římě 22. listopadu 2002 ve věku 93 let a 5 měsíců. Byla posledním žijícím dítětem krále Alfonsa XIII. a posledním žijícím vnoučetem Alfonsa XII.\n\n"}
{"id": "1549168", "url": "https://cs.wikipedia.org/wiki?curid=1549168", "title": "Řád třinácti století Bulharska", "text": "Řád třinácti století Bulharska\n\nŘád třinácti století Bulharska (: Орден «XIII века България») bylo státní vyznamenání Bulharské lidové republiky. Založeno bylo v roce 1981 a udíleno občanům Bulharska i cizím státním příslušníkům za vynikající služby Bulharské lidové republice.\n\nŘád byl založen výnosem Národního shromáždění č. 2191 ze dne 16. října 1981. Vznikl na paměť na 1300. výročí založení bulharského státu v roce 681. Udílen byl v jediné třídě občanům Bulharska i cizím státním příslušníkům za vynikající služby Bulharské lidové republice. Řádové insignie byly vyráběny ve státní mincovně v Sofii.\n\nPo pádu komunistického režimu byl řád dne 5. dubna 1991 zrušen. Do té doby byl řád udělen 110 lidem.\n\nŘádový odznak o průměru 75 mm měl tvar bíle smaltované zlatě lemované pěticípé hvězdy. Uprostřed byla zlatá čtvercová destička s vyobrazením bulharského lva obklopeného rostlinným ornamentem. Motiv vycházel z architektonických detailů na středověkých palácích ve městě Preslav. Destička byla obklopena zeleně smaltovaným vavřínovým věncem. V horní části bylo zlaté datum 681, které je datem založení státu.\n\nŘádová hvězda měla podobu stříbrné pěticípé hvězdy s červeně smaltovaným středovým medailonem. V medailonu byla zlatá destička s letopočtem obklopená vavřínovým věncem. Svým provedením se shodovala s řádovým odznakem. Průměr hvězdy byl 80 mm.\n\nStuha měla světle béžovou barvu s třemi úzkými pruhy uprostřed v bílé, zelené a červené barvě. Středové pruhy tak odpovídali barvám bulharské vlajky.\n\nŘádový odznak byl nošen na stuze široké 85 mm spadající z pravého ramene na levý bok. Řádová hvězda se nosila nalevo na hrudi.\n\n"}
{"id": "1549172", "url": "https://cs.wikipedia.org/wiki?curid=1549172", "title": "Řád za vojenské zásluhy (Bulharsko)", "text": "Řád za vojenské zásluhy (Bulharsko)\n\nŘád za vojenské zásluhy (: Поръчка на военна заслуга) je státní vyznamenání Bulharské republiky založené roku 2003 a udílené příslušníkům ozbrojených sil.\n\nŘád byl založen \"Zákonem o řádech a medailích Bulharské republiky\" ze dne 13. června 2003. Navazoval na dříve zrušený Královský řád za vojenské zásluhy. Udílen je prezidentem Bulharska příslušníkům ozbrojených sil za velký přínos k rozvoji a konsolidaci bulharské armády, za účast v mírových a humanitárních operacích, za dlouhou a bezvadnou službu a přínos pro národní bezpečnost a veřejný pořádek v Bulharsku.\n\nŘádový odznak má podobu červeně smaltovaného kříže s kulatým středovým medailonem. Pozadí medailonu je rovněž červeně smaltované a je na něm vyobrazen bulharský lev. Kolem medailonu je bíle smaltovaný, v případě I. třídy zeleně smaltovaný, kruh s nápisem v cyrilici ЗА ВОЕННА ЗАСЛУГА \"(za vojenské zásluhy)\". Kříž je položen na zkřížených mečích. Na zadní straně je ve středovém medailonu barevně smaltovaná bulharská vlajka. Kolem medailonu je bíle smaltovaný, v případě I. třídy zeleně smaltovaný, kruh s nápisem v cyrilici РЕПУБЛИКА БЪЛГАРИЯ \"(Bulharská republika)\". Nad křížem je umístěna koruna. V případě I. třídy je odznak zlatý, II. třídy stříbrný a u III. třídy je odznak bronzový.\n\nŘád je udílen ve třech řádných třídách:\n\n\n"}
{"id": "1549173", "url": "https://cs.wikipedia.org/wiki?curid=1549173", "title": "Los Cabos Open 2019 – mužská dvouhra", "text": "Los Cabos Open 2019 – mužská dvouhra\n\nMužská dvouhra Los Cabos Open 2019 probíhala na přelomu července a srpna 2019. Do singlové soutěže loscaboského tenisového turnaje hraného na tvrdém povrchu nastoupilo dvacet osm hráčů. Obhájcem titulu byl italský tenista Fabio Fognini, kterého ve čtvrtfinále vyřadil Fritz.\n\nVítězem se stal třetí nasazený, 26letý Argentinec Diego Schwartzman, jenž ve finále za 1.43 hodiny zdolal o pět let mladší americkou turnajovou pětku Taylora Fritze po dvousetovém průběhu 7–6 a 6–3. V úvodním setu přitom odvrátil za stavu 5–6 a 0:40 tři setboly v řadě díky podání. Aktivní poměr vzájemných duelů navýšil na 2–1. V probíhající sezóně si tak připsal premiérové turnajové vítězství, které představovalo třetí singlový titul na okruhu ATP Tour a první z tvrdého povrchu.\nČtyři nejvýše nasazení hráči obdrželi volný los do druhého kola.\n"}
{"id": "1549174", "url": "https://cs.wikipedia.org/wiki?curid=1549174", "title": "Generali Open Kitzbühel 2019 – mužská dvouhra", "text": "Generali Open Kitzbühel 2019 – mužská dvouhra\n\nMužská dvouhra Generali Open Kitzbühel 2019 probíhala na přelomu července a srpna 2019. Do singlové soutěže kitzbühelského tenisového turnaje hraného na antuce nastoupilo dvacet osm hráčů. Obhájcem titulu byl slovenský tenista Martin Kližan, kterého v úvodním kole vyřadil Němec Matthias Bachinger.\n\nVítězem se stal nejvýše nasazený Rakušan a světová čtyřka Dominic Thiem, jenž ve finále zdolal za 1.38 hodiny Španěla Alberta Ramose-Viñolase po dvousetovém průběhu 7–6 a 6–1. V utkání odvrátil všech šest brejkbolů. V Kitzbühelu, kde Thiem v roce 2014 postoupil do svého prvního finále ATP v kariéře, se stal druhým rakouským šampionem po Thomasi Musterovi z roku 1993. V probíhající sezóně si po triumfech v Indian Wells a Barceloně připsal třetí turnajové vítězství, které představovalo čtrnáctý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1549175", "url": "https://cs.wikipedia.org/wiki?curid=1549175", "title": "BB&amp;T Atlanta Open 2019 – mužská dvouhra", "text": "BB&amp;T Atlanta Open 2019 – mužská dvouhra\n\nMužská dvouhra BB&T Atlanta Open 2019 probíhala ve druhé polovině července 2019. Do singlové soutěže atlantského tenisového turnaje hraného na tvrdém povrchu nastoupilo dvacet osm hráčů. Dvojnásobným obhájcem titulu byl americký pětinásobný šampion John Isner, kterého ve druhém kole vyřadil krajan Reilly Opelka. Teprve podruhé z deseti účastí v Atlantě tak Isner skončil před branami finále.\n\nVítězem se stal třetí nasazený Australan Alex de Minaur, jenž ve finále za 78 minut zdolal americkou turnajovou trojku Taylora Fritze po dvousetovém průběhu 6–3 a 7–6. Ve 20 letech se de Minaur stal nejmladším šampionem turnaje. Od zavedení zápasových statistik ATP v roce 1991 představoval teprve třetího vítěze dvouhry, jenž ovládl turnaj bez jediné brejkbolové hrozby. Ve čtyřech utkáních na servisu získal všech 42 gemů a v tomto rekordu navázal na Haase z Memphisu 2007 a Isnera z Newportu 2017. V probíhající sezóně si po triumfu na Sydney International připsal druhé turnajové vítězství, které rovněž představovalo druhý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1549177", "url": "https://cs.wikipedia.org/wiki?curid=1549177", "title": "Phitsanulok (provincie)", "text": "Phitsanulok (provincie)\n\nPhitsanulok ( , dříve znám pod názvem \"Song Kwae\") je provincie v jihozápadním Thajsku. Má rozlohu 10 816 km² a žije zde 866 891 obyvatel (2012). Provincie Phitsanulok sousedí (na nedaleké pevnině, severně a východně od ostrova) s provinciemi Khampaeng Phet v Phetchabun v Sukhothai v Utaradit a Phichit.\n\nPhuket se dále dělí na 9 oblasti (\"Amphoe\") a 93 menších správních celků (\"tambon\") s celkem 1092 obcemi (muban).\n\n"}
{"id": "1549178", "url": "https://cs.wikipedia.org/wiki?curid=1549178", "title": "Royal Marines", "text": "Royal Marines\n\nCorps of Royal Marines je námořní pěchota britských ozbrojených sil, obojživelná jednotka, která je jednou z pěti ozbrojených složek Royal Navy, tedy Britského královského námořnictva. Pěchota hledá svůj původ již v roce 1664, kdy byla založena jednotka Duke of York and Albany's maritime regiment of Foot v rámci tzv. English army. V rámci britské námořní pěchoty působí několik velmi specializovaných a úderných jednotek jako je 3 Commando Brigade založené roku 1942 nebo 47 Commando, které často doplňují britské policejní síly rychlé reakce a spolupracují s nimi. Celá námořní pěchota je někdy nazývána The Commandos. Britská námořní pěchota se zúčastnila řady válečných konfliktů: sedmileté války, napoleonských válek, krymské války, obou válek světových, války o Falklandy, války v Zálivu, války v Iráku či války v Afghánistánu. Často úzce spolupracuje se svým americkým a nizozemským protějškem. Pěchota má 7760 mužů ve zbrani. Její latinské heslo \"Per Mare, Per Terram\", které lze nalézt v jejím znaku, značí: „Na moři i na zemi“.\n\n\n"}
{"id": "1549180", "url": "https://cs.wikipedia.org/wiki?curid=1549180", "title": "Ralf Vandebergh", "text": "Ralf Vandebergh\n\nRalf Vandebergh (* 1976) je nizozemský astronom, profesionální fotograf a veteránský satelitní pozorovatel z Nijswiller. Je známý fotografováním Slunce, Měsíce, planet, satelitů, raketoplánů NASA a Mezinárodní vesmírné stanice ze Země pomocí fotoaparátu připojeného k dalekohledu. Jeho práce je široce publikována v médiích. \n\nDne 10. dubna 2009 uvedla NASA jeden z jeho snímků jako „Astronomický snímek dne“. Na snímku z října 2011 zachytil zaniklou vesmírnou družicovou observatoř ROSAT a snímek byl vydáván různými médii, včetně \"Washington Post\", \"The New York Times\" a Fox News. Vandebergh v roce 2011 zachytil na fotografii ruskou meziplanetární sondu Fobos-Grunt, která se po selhání komunikace zasekla na nízké oběžné dráze Země.\n\n"}
{"id": "1549186", "url": "https://cs.wikipedia.org/wiki?curid=1549186", "title": "William McKenzie Morrison", "text": "William McKenzie Morrison\n\nWilliam McKenzie Morrison (23. března 1857 – 24. března 1921) byl americký fotograf nejznámější fotografiemi divadelních umělců v Chicagu ve státě Illinois.\n\nMorrison se narodil v roce 1857 v Detroitu v Michiganu, ale do Chicaga se přestěhoval na začátku americké občanské války. Ve věku deseti let začal pracovat ve fotografickém studiu. Navštěvoval Metropolitan Business College v Chicagu, promoval v roce 1879 a své vzdělání využil k řízení série fotografických ateliérů až do roku 1889, kdy si otevřel vlastní studio umístěné v divadle Haymarket. V roce 1899 přestěhoval své studio z divadelní budovy na své vlastní místo.\n\nKromě fotografie měl Morrison řadu obchodních zájmů, včetně obchodování s nemovitostmi nebo práce na ranči. V roce 1911 odešel z oblasti fotografie a prodal své podnikání svým zaměstnancům. Pro Morrisona pracovala mimo jiné také fotografka Clara Louise Haginsová.\n\n"}
{"id": "1549191", "url": "https://cs.wikipedia.org/wiki?curid=1549191", "title": "Jacky Chazalonová", "text": "Jacky Chazalonová\n\nJacky Chazalonová (* 24. března 1945, Alès) je bývalá francouzská basketbalistka, která nastupovala především na postu rozehrávače. S ženskou francouzskou basketbalovou reprezentací získala stříbro na mistrovství Evropy v roce 1970. Za národní tým odehrála 189 zápasů. Většinu své kariéry (1964–1976) strávila v klubu Clermont UC, který v té éře zcela dominoval francouzskému ženskému basketbalu, a s nímž získala devět po sobě jdoucích mistrovských titulů v letech 1968-1976 a čtyřikrát postoupila do finále Euroligy (tehdy Poháru mistrů evropských zemí), nejvyšší evropské klubové soutěže. V roce 2000 byla zvolena nejlepší francouzskou basketbalistkou 20. století. V roce 2009 byla Mezinárodní basketbalovou federací uvedena do její síně slávy. \n"}
{"id": "1549193", "url": "https://cs.wikipedia.org/wiki?curid=1549193", "title": "Ratlám", "text": "Ratlám\n\nRatlám () je město v Madhjapradéši, jednom z indických svazových států. Žije v něm bezmála 280 tisíc obyvatel.\n\nRatlám leží v západní části Madhjapradéše nedaleko hranice s Rádžasthánem v oblasti Málva. Od Bhópálu, hlavního města Madhjapradéše, je po silnicích vzdálen bezmála 300 kilometrů západně, od Ahmadábádu, hlavního města Gudžarátu, je vzdálen 350 kilometrů východně, od Udajpuru v Rádžasthánu je vzdálen přibližně 250 kilometrů jihovýchodně. \n\nNejvyznávanějším náboženstvím je hinduismus (67 %), dále islám (24 %) a džinismus (6 %). Nejpoužívanější řečí je hindština.\n"}
{"id": "1549199", "url": "https://cs.wikipedia.org/wiki?curid=1549199", "title": "Martin McGuinness", "text": "Martin McGuinness\n\nJames Martin Pacelli McGuinness (irsky \"Séamus Máirtín Pacelli Mag Aonghusa\"; 23. května 1950 Derry – 21. března 2017) byl irský republikánský politik, který byl jako člen Sinn Féin od května 2007 do ledna 2017 náměstkem prvního ministra Severního Irska. McGuinness, bývalý vůdce Prozatímní irské republikánské armády (IRA), byl od roku 1997 do své rezignace v roce 2013 poslancem za Mid Ulster. Stejně jako všichni poslanci za Sinn Féin se však ani McGuinness činnosti parlamentu ve Westminsteru neúčastnil. Po dohodě se St Andrews a volbách do Severoirského parlamentu v roce 2007 se jako politický vůdce Sinn Féin v Severoirském parlamentu stal 8. května 2007 náměstkem prvního ministra Severního Irska, přičemž vůdce Demokratických unionistů (DUP) Ian Paisley se stal prvním ministrem. Dne 5. června 2008 byl McGuinness znovu jmenován náměstkem prvního ministra, jímž byl Peter Robinson, který nahradil Paisleyho jako prvního ministra. McGuinness již dříve v letech 1999 až 2002 byl ministrem školství severoirské vlády. Ve volbách v roce 2011 byl kandidátem Sinn Féin na postprezidenta Irska. \n\nVe spolupráci s americkým zvláštním vyslancem Georgem Mitchellem byl McGuinness také jedním z hlavních architektů Velkopáteční dohody, která se stala základem mírového procesu v Severním Irsku. \n\nDne 9. ledna 2017 McGuinness rezignoval jako náměstek prvního ministra na protest proti skandálu kolem podpor na obnovitelné zdroje tepla. Dne 19. ledna oznámil, že kvůli špatnému zdraví nebude ve volbách 2. března 2017 kandidovat na znovuzvolení do Parlamentu Severního Irska. Údajně trpěl amyloidózou, což je nemoc ohrožující životně důležité orgány, a odešel na odpočinek krátce před svou smrtí dne 21. března 2017 ve věku 66 let. \n"}
{"id": "1549202", "url": "https://cs.wikipedia.org/wiki?curid=1549202", "title": "N. A. Naseer", "text": "N. A. Naseer\n\nN. A. Naseer (* 10. června 1962, Ernakulam, Kérala) je indický fotograf divoké zvěře, aktivista ochrany přírody, spisovatel a člen Bombay Natural History Society.\n\nNaseer 40 let cestoval v lesích západní Ghaty v jižní Indii. Kromě předních časopisů Malayalam píše o divoké zvěři s fotografiemi, v časopisech, jako je cestovní magazín \"Mathrubhumi Yathra\", týdeník \"Mathrubhumi\" \"Sanctuary Asia\", \"Hornbill\", \"Frontline\", \"Outlook\", \"Traveler\" a další. Kromě výuky ochrany přírody a fotografie po celé jižní Indii vyučuje bojová umění. \n\n\n"}
{"id": "1549203", "url": "https://cs.wikipedia.org/wiki?curid=1549203", "title": "Čechie (postava)", "text": "Čechie (postava)\n\nČechie je zosobnění českého národa, které bylo použito v 19. století jako reakce na zosobnění konkurenčního nacionalismu reprezentovaného Germánií, Neměckým Michlem nebo Austrií. Čechie je také chápána jako ochránkyně českých zemí. \n\nČechie je často zobrazována jako žena s mečem v ruce a bujným poprsím. S odkazem na Čechii pracovali čeští národní buditelé a v přeneseném významu Čechie odkazuje na slovanství. Uvádí se, že Čechie jsou tři, a to česká, moravská a slezská, pro každou z historických zemí. \n\nDalší personifikací Čechů je Český Vašek.\n\nPostava Čechie je použita v mnoha odvětvích umění, a to jak v Česku tak v zahraničí. Některé příklady jsou uvedeny níže.\n\n\n\nAnglický ekvivalent se v anglicky mluvících zemích používá jako název státu. Čechie se také vysktyuje v názvech mnoha sportovních klubů, sportovišť, hotelů i dalších organizací, například SK Čechie Karlín, Golf Klub Čechie nebo Čechie-Böhmerland. \n\n"}
{"id": "1549211", "url": "https://cs.wikipedia.org/wiki?curid=1549211", "title": "Jefim Lvovič Beršin", "text": "Jefim Lvovič Beršin\n\nJefim Lvovič Beršin (rusky Ефим Львович Бершин; * 16. října 1951 Tiraspol) je ruský básník, prozaik a novinář.\n\nVystudoval žurnalistiku na Moskevské státní univerzitě (1979). V letech 1979–1983 pracoval v novinách «Красное знамя». Během války v Podněstří (1992) a v Čečensku (1996) byl válečným zpravodajem pro Literární noviny. Pracoval v redakci Literárních novin (1991–1999) a vedl básnickou stránku v novinách «Советский цирк» (1985–1991).\n\nDebutoval básněmi v novinách Komsomolskaja pravda (1981), poté velkým výběrem v časopise «Юность» v roce 1987. Publikoval v Literárních novinách, časopisech «Новый мир», «Дружба народов», «Континент», «Стрелец», «Юность», «45-я параллель», «Крещатик», «Интерпоэзия», «Знамя». Je autorem několika sbírek poezie (\"Снег над Печорой\", \"Острова\", \"Осколок\", \"Миллениум\", \"Поводырь дождя\"), románů \"Маски духа\" a \"Ассистент клоуна\", dokumentárního románu \"Дикое поле\" o válce v Podněstří. Napsal eseje o básnících Juriji Davidoviči Levitanském, Borisovi Alexejeviči Čičibabinském, Jevgeniji Ivanoviči Blažejevském. Do ruštiny přeložil verše Yany Djin.\n\nŽije v Moskvě.\n"}
{"id": "1549214", "url": "https://cs.wikipedia.org/wiki?curid=1549214", "title": "École de photographie", "text": "École de photographie\n\nÉcole de photographie je švýcarská fotografická škola ve Vevey. Je jednou ze sekcí školy École d'Arts Appliqués a má dvě úrovně, počáteční odborné vzdělávání a vyšší odborné vzdělávání. Studium trvá čtyři roky, z nichž jeden rok je stáž.\n\nŠkola byla založena v roce 1945, když německá fotografka Gertrude Fehr převzala soukromou fotografickou školu. \n\n\n\n"}
{"id": "1549232", "url": "https://cs.wikipedia.org/wiki?curid=1549232", "title": "CF Pachuca", "text": "CF Pachuca\n\nClub de Fútbol Pachuca, zkráceně CF Pachuca, je mexický fotbalový klub sídlící ve městě Pachuca de Soto, ve státě Hidalgo. Hraje na stadionu Estadio Hidalgo. Tým byl 6× mistrem Mexika a 5× vyhrál Ligu mistrů CONCACAF. Má modro-bílé dresy.\n\nKlub byl založen horníky z Anglie v roce 1901 pod názvem Pachuca Athletic Club.\n\nPo opětovném postupu do 1. ligy v roce 1998 patří k nejúspěšnějším týmům v Mexiku i celém regionu CONCACAF. Vyhrál 6× mexickou ligu, 5× Ligu mistrů CONCACAF a 1× Copu Sudamericana. Díky vítězství v Copa Sudamericana je Pachuca jediným klubem, který vyhrál pohár jiné konfederace (CONMEBOL - Jižní Amerika).\n\nAž do 60. let hrál tým v černo-bílých dresech, potom v modro-bílých.\n\n\n\n\n"}
{"id": "1549242", "url": "https://cs.wikipedia.org/wiki?curid=1549242", "title": "Hillel Cohen", "text": "Hillel Cohen\n\nHillel Cohen-Bar (* 5. října 1961 Jeruzalém) je izraelský učenec, který studuje a píše o židovsko-arabských vztazích v Palestině / Izraeli. Je docentem na katedře islámských a blízkovýchodních studií na Hebrejské univerzitě v Jeruzalémě a vedoucím Cherrickova centra pro studium Sionismu a Státu Izrael na této univerzitě. Je řazen k izraelským Novým historikům. \n\nCohen je zvláště obeznámen s Východním Jeruzalémem, tématem jeho knihy \"Kikar Hashuk Reka\" (\"The Marketplace is Empty or: The Rise and Fall of Arab Jerusalem; Tržiště je prázdné nebo: Vzestup a Pád arabského Jeruzaléma\"), protože strávil roky jako korespondent pro záležitosti Východního Jeruzaléma pro izraelský týdeník \"Kol Ha'ir\". Publikoval rozsáhle o palestinských vnitřních uprchlících a o válce v roce 1948. Dvě z jeho knih se zabývají palestinskými kolaboranty a izraelskými bezpečnostními agenturami pomocí metodiky, kterou lze popsat jako historie zdola. The Jerusalem Post nazývá jeho knihy „dostupnou směsí akademického výzkumu a živých novinářských reportáží. Cohen dokáže ukázat empatii, pokud jde o lidské záležitosti, ale udržuje profesionální odstup ohledně událostí. “ \n\nV zahraničí se poprvé stal známým v roce 2008, když jeho kniha \"Army of Shadows, Palestinian Collaboration with Zionism, 1917-1948,\" vyšla v University of California Press. Kniha \"Good Arabs: The Israeli Security Services and the Israeli Arabs vyšla\" ve stejném vydavatelství. Jeho poslední kniha \"Year Zero of the Arab-Israeli Conflict\" byla vydána Brandeis University Press, v roce 2015. \n\n"}
{"id": "1549247", "url": "https://cs.wikipedia.org/wiki?curid=1549247", "title": "Jean Tardieu", "text": "Jean Tardieu\n\nJean Tardieu (1. listopadu 1903 Saint-Germain-de-Joux – 27. ledna 1995 Créteil) byl francouzský spisovatel. \n\nVyrůstal v uměleckém prostředí, jeho otcem byl malíř Victor Tardieu a matkou hudebnice Caroline Luiginiová. Rodinnou přítelkyní byla skladatelka Germaine Tailleferreová, která zhudebnila některé Tardieuovy básně. \n\nVystudoval Lycée Condorcet. Pracoval jako redaktor nakladatelství Hachette Livre a po druhé světové válce se stal šéfem literárního vysílání francouzského rozhlasu. V jeho básnické, prozaické i dramatické tvorbě se spojuje hravý humor s avantgardními tendencemi, zaměřenými na testování vyjadřovacích možností jazyka. Byl jedním z průkopníků absurdního divadla, spolupracoval také se sdružením Oulipo. Hra \"Symfonická rozmluva\" (1951) je experimentem s výstavbou dramatického díla podle zásad hudební kompozice. Věnoval se také překladatelství a dětské literatuře. V letech 1972 a 1977 převzal Velkou cenu za poezii, udělovanou Francouzskou akademií.\n\nJeho manželkou byla botanička Marie-Laure Tardieu-Blotová.\n\nV češtině vyšel výbor z jeho tvorby pod názvem \"Mezi dveřmi a oknem\" (Nakladatelství Paseka 1992, přeložila Eva Mišíková).\n\n"}
{"id": "1549250", "url": "https://cs.wikipedia.org/wiki?curid=1549250", "title": "Microsoft Data Access Components", "text": "Microsoft Data Access Components\n\nMicrosoft Data Access Components (MDAC, Windows DAC) je skupina vzájemně propojených technologií společnosti Microsoft, které dávají programátorům bohaté možnosti vývoje aplikací s přístupem k nějakému datovému úložišti. Obsahuje komponenty jako: ActiveX Data Objects (ADO), OLE DB, and Open Database Connectivity (ODBC). Existuje také několik zastaralých součástí, například Microsoft Jet Database Engine, MSDASQL (zprostředkovatel OLE DB pro ODBC), Remote Data Services (RDS), API Data Access Objects (DAO) a Remote Data Objects (RDO).\n\nPrvní verze MDAC byla vydána v srpnu 1996. Později byly novější verze integrovány s Microsoft Windows a prohlížečem Internet Explorer. Produkt měl mnoho různých verzí a mnoho jeho součástí zastaralo a bylo nahrazeno novějšími technologiemi společnosti Microsoft.\n\nOLEDB (nebo i OLE-DB) umožňuje MDAC aplikacím jednotný přístup k různým typům datových úložišť. Firma Microsoft použila tuto technologii k oddělení aplikace od jejích dat. Microsoft původně zamýšlel OLE DB jako nahrazení (vyšší úroveň) a nástupce ODBC. \n\nTato technologie je koncepčně rozdělena na spotřebitele a poskytovatele dat. Spotřebitelé jsou aplikace, které potřebují přístup k datům, a poskytovatel je softwarová komponenta, která vystavuje rozhraní OLE DB pomocí komponentového objektového modelu (COM). Poskytovatelé OLE DB mohou poskytovat přístup k textovým souborům nebo tabulkám, ale i k databázím jako jsou Oracle a SQL Server. Protože však různé technologie ukládání dat mohou mít různý účel, poskytovatelé OLE DB nemusí implementovat všechny funkce rozhraní. Dostupné možnosti jsou implementovány přes objekty COM - poskytovatel OLE DB mapuje funkčnost technologie úložiště dat na konkrétní rozhraní COM. Poskytovatelé mohou také rozšířit možnosti úložiště dat; tyto funkce jsou známé jako služby v Microsoft Parlance.\n\nSoubory univerzálního datového propojení (.udl soubory) poskytují společné uživatelské rozhraní pro určování atributů připojení. Uživatel může použít dialogové okno \"Vlastnosti datového propojení\" k uložení informací o připojení do souboru .udl jako alternativu k jejich přímému určení v připojovacím řetězci. Tyto soubory tedy poskytují pohodlnou možnost přesměrování. Dialogové okno (Microsoft Data Link Configuration Tool) navíc nabídne řadu alternativních poskytovatelů dat OLE DB pro různé cílové aplikace.\n\n\n"}
{"id": "1549262", "url": "https://cs.wikipedia.org/wiki?curid=1549262", "title": "Baruch Kimmerling", "text": "Baruch Kimmerling\n\nBaruch Kimmerling (16. října 1939 Turda – 20. května 2007 Izrael) byl izraelský učenec a profesor sociologie na Hebrejské univerzitě v Jeruzalémě . Po jeho smrti v roce 2007, jej \"The Times\" popisoval jako “prvního akademika používajícího vědecký přístup k opakovanému zkoumání základních pilířů Sionismu a izraelského státu”. Ačkoli byl vystudovaný sociolog, byl Kimmerling spojen s Novými historiky, skupinou izraelských učenců, kteří zpochybňují oficiální narativ o vzniku Izraele. \n\nBaruch Kimmerling se narodil v transylvánském městě Turda v Rumunsku v roce 1939. Narodil se s dětskou mozkovou obrnou, což je vývojové postižení, které ho na poslední tři desetiletí jeho života upoutalo na invalidní vozík. Jeho rodina se těsně vyhnula holocaustu únikem z Turdy v romském voze v roce 1944, poté, co se začaly šířit zvěsti o hrozící deportaci Židů. Během cesty byl vůz ostřelován německým letadlem. Když se rodina Kimmerlingů vrátila po válce do Turdy, zjistili, že jejich majetek zmizel. Rodina emigrovala do Izraele v roce 1952 a usadila se v ma'abara (tábor přistěhovalců), Sha'ar ha-Aliya, než se přestěhovala do malého bytu na okraji Netanje . \n\nPřes jeho závažné postižení, která způsobilo, že Kimmerling měl motorické potíže a řečové problémy, ho rodiče vychovali jako normální dítě a povzbuzovali ho, aby se měl vysoké cíle. Osvobozen od branné povinnosti v Izraelských obranných silách, Kimmerling se v roce 1963 přihlásil na Hebrejskou univerzitu v Jeruzalémě a doktorát získal v roce 1973 ze sociologie. Kimmerling byl známý svou prací analyzující židovské osídlení v Palestině před rokem 1948 z hlediska kolonialismu. Hodně přednášel a napsal devět knih a stovky esejů. Také psal četné novinové články, v denících jako \"Haaretz\" a \"The Nation\". Zastával akademickou funkci na univerzitě v Torontu. \n\nV srpnu 1975 se oženil s Dianou Aidan, libyjskou imigrantkou z Itálie, která se přestěhovala do Izraele z Neapole v roce 1967, a byla doktorantkou u profesora Yeshayahua Leibowitze. Vzdala Své profesionální kariéry se vzdala, aby se stala v ženou v domácnosti. Pár měl tři děti: Shiru (nar. 1976), Eliho (nar. 1978) a Naama (nar. 1981). \n\nKimmerling byl otevřeným kritikem izraelských politik a hovořil o otázkách souvisejících s arabsko-izraelským konfliktem. Byl označen za jednoho z Nových historiků Izraele, sám však trval na tom, že je vlastenecký sionista oddaný oslavování rozmanitosti kultur v Izraeli a ideálům sekulárního státu. Kimmerling byl ateista a litoval neschopnosti Židů a Arabů „oddělit náboženství od národnosti“. Na rozdíl od některých kritiků izraelské politiky veřejně oponoval navrhovanému akademickému bojkotu Izraele Asociací vysokoškolských učitelů ve Spojeném království a tvrdil, že „oslabí poslední veřejnou sféru svobodného myšlení a svobody projevu v Izraeli“. \n\nKimmerling zemřel ve věku 67 let po dlouhém boji s rakovinou. Byl pohřben na světském hřbitově v Kibbutz Mishmarot a zanechal svou manželku Dianu Aidan a tři děti. \n\n\n"}
{"id": "1549264", "url": "https://cs.wikipedia.org/wiki?curid=1549264", "title": "Adolf Gajdoš", "text": "Adolf Gajdoš\n\nAdolf Gajdoš (16. října 1884 Moravské Prusy – 26. října 1966 Brno) byl český (moravský) spisovatel, překladatel a redaktor.\n\nNarodil se svobodné matce Anežce Gajdošové (1865–??) v Moravských Prusech (dnes MČ Prusy-Boškůvky, okres Vyškov). Roku 1890 se přestěhoval do Brna, kde od roku 1894 studoval na reálce. Studium v roce 1901 předčasně ukončil a absolvoval obchodní kurs. Poté krátce pracoval jako pomocný úředník záložny. \n\nV roce 1902 nastoupil do vojenské služby, ve které setrval i po vzniku Československa. Za první světové války vedl hospodářskou službu v několika vojenských nemocnicích. V československé armádě pracoval jako důstojník hospodářské služby z povolání, v roce 1924 v hodnosti kapitána. Poté do roku 1942 pracoval ve vydavatelských podnicích Novina a od roku 1942 se živil jako spisovatel na volné noze.\n\nByl členem \"Moravského kola spisovatelů\".\n\nDne 13. ledna 1908 se v Bochni oženil s Františkou Slizowskou. Manželé Gajdošovi měli syny Tadeáše, Zbislava a Kazimíra a dceru Drahomíru (pozdější redaktorka a spisovatelka).\n\nPsal pod vlastním jménem a pod pod pseudonymy Pavel Javor, Jakub Laval a dalšími. V počátcích byl inspirován proletářskou poezií a poetismem, později se přiklonil k náboženským tématům. Byl též autorem protiválečných próz a knih pro děti.\n\nSbírka veršů \"Perníkové srdce\" se dočkala v Rozpravách Aventina příkré kritiky pro formální nedokonalost.\n\nPříspěvky Adolfa Gajdoše se objevovaly zejména v revue pro katolickou kulturu Archa, v deníku Moravská orlice (kde seznamoval s moravskými umělci v seriálu Galerie moravských kumštýřů) a v dalších periodikách.\n\n\n\n\n"}
{"id": "1549267", "url": "https://cs.wikipedia.org/wiki?curid=1549267", "title": "Margaret Murdocková", "text": "Margaret Murdocková\n\nMargaret L. Murdocková rozená Thompsonová (* 25. srpna 1942 Topeka) je bývalá americká sportovní střelkyně, specialistka na malorážkové disciplíny. Na Letních olympijských hrách 1976 se stala první ženou, která získala olympijskou medaili ve střelbě.\n\nStřelbě se věnovala od jedenácti let. Vystudovala chemii na Kansaské státní univerzitě a působila jako armádní střelecká instruktorka na základně Fort Benning. Získala dvě zlaté medaile na Panamerických hrách (1967 a 1975) a čtyři zlaté na mistrovství světa ve sportovní střelbě (1966, dvakrát 1970 a 1974). Vytvořila čtyři individuální a devět týmových světových rekordů.\n\nNa LOH 1976 byla historicky první ženou v americkém střeleckém týmu. V disciplíně \"malorážka 50 m tři pozice\" získala 1162 bodů a původně byla klasifikována na prvním místě, po přezkoumání výsledků se však ukázalo, že její týmový kolega Lanny Bassham dosáhl stejné bilance. Bassham navrhl, aby se zlatá medaile rozdělila, ale podle pravidel rozhodla o celkovém vítězi poslední položka, kterou měl Bassham lepší a odsunul tak Murdockovou na druhé místo. Při slavnostním vyhlášení vítězů symbolicky přizval Bassham Murdockovou na nejvyšší stupeň. Byl to jediný případ v historii olympijské střelby, kdy žena získala medaili ve smíšené soutěži (od roku 1984 se vypisují zvláštní disciplíny pro ženy).\n\nPo olympiádě Murdocková ukončila sportovní činnost a začala pracovat jako anestezioložka v univerzitní nemocnici v Kansas City.\n"}
{"id": "1549270", "url": "https://cs.wikipedia.org/wiki?curid=1549270", "title": "Can't Stop the Feeling!", "text": "Can't Stop the Feeling!\n\nCan't Stop The Feeling! je píseň nahraná americkým zpěvákem a skladatelem Justinem Timberlakem pro soundtrack k filmu \"Trollové\" (2016). Píseň je ve stylu disco-pop, soul-pop s funkovými vlivy. První televizní představení písně \"Can't Stop the Feeling!\" proběhlo během slavnostního finále Eurovision Song Contest 2016. Hudební video, které režíroval Mark Romanek, bylo vydáno 16. května 2016 a sleduje Justina Timberlaka během jeho turné. Píseň Can't Stop The Feeling! byla ve Spojených státech amerických nejprodávanější písní roku 2016. Od roku 2017 se ve Spojených státech amerických prodalo 3,3 milionu internetového stažení. Pro Apple Music to byla druhá nejlepší píseň roku. Official Charts Company ze Spojeného království ji ocenila jako nejlepší píseň Justina Timberlaka v zemi, za více než milion prodaných kusů. Hudební video na YouTube získalo od listopadu 2019 více než 1,1 miliardy zhlédnutí.\n"}
{"id": "1549272", "url": "https://cs.wikipedia.org/wiki?curid=1549272", "title": "Devils Paw", "text": "Devils Paw\n\nDevils Paw (anglicky „ďábelský dráp“) je 2593 metrů (podle jiných zdrojů 2616 metrů) vysoká hora na hranici mezi Aljaškou (USA) a Britskou Kolumbií (Kanada). Jako hraniční vrchol se též nazývá \"Boundary Peak 93\". \n\nHora se nachází 59 kilometrů severovýchodně od Juneau, hlavního města Aljašky. Devils Paw se nachází na jihovýchodě Stikine Icecap a je jejím nejvyšším bodem. Skalní masiv Devils Paw má čtyři vrcholy. Se svými skalními stěnami vyčnívá více než 900 metrů nad okolní ledovcovou krajinu. Sotva 2 kilometry západně se nachází skalní jehla Michaels Sword. Západní křídlo tvoří zdrojová oblast ledovce \"Hades Highway\", který teče směrem na jih. Pod severním vrcholem směřuje zaledněné údolí na sever k jezeru Tulsequah a ledovci Tulsequah. \n\nPrvovýstup na hlavní vrchol se podařil Williamu L. Putnamovi, Davidovi Michaelovi a Andrewovi Griscomovi v červenci 1949. Jejich výstup vedl přes severovýchodní stranu hory. Skalní masiv nabízí několik náročných horolezeckých tras. Například trasa \"Black Roses\" (1000 m, 6c A1 M4) vede na severní vrchol hory. \n\n"}
{"id": "1549273", "url": "https://cs.wikipedia.org/wiki?curid=1549273", "title": "Český Vašek", "text": "Český Vašek\n\nČeský Vašek (německy ) je historická postava představující národní charakter Čechů, používaná v době soutěžení s německým nacionalismem na konci 19. století. \n\nTakové postavy se liší od osob, které slouží jako zosobnění samotného národa, jako byla česká Čechie nebo francouzská Marianne. Obvykle je vyobrazen v kroji kombinujícím klobouk z Plzeňského kraje s oblečením z dalších regionů. \n\nNěmci je používali jako negativní karikaturu Čechů a zobrazovali je jako pouliční muzikanty znamenající bezstarostný životní styl, samotní Češi je takto vykreslovali pozitivně. V Humoristických listech Vaška charakterizuje bezstarostnost, veselost a trocha povýšenosti. \n\nČeský Vašek je považován za protějšek Německého Michla, postavy představující národní charakter Němců.\n\nČeský Vašek se také říkalo loupežníkovi Václavu Kumrovi (1767–1843, někdy uváděn jako Wenzel Kummer), který byl v roce 1798 zatčen a odsouzen k trestu 20 let ve vězení na Špilberku.\n"}
{"id": "1549291", "url": "https://cs.wikipedia.org/wiki?curid=1549291", "title": "Eparchie armavirská", "text": "Eparchie armavirská\n\nEparchie Armavir je eparchie ruské pravoslavné církve nacházející se v Krasnodarském kraji.\n\nZahrnuje všechny farnosti v rajónech Armavir, Gulkeviči, Kurganinsk, Labinsk, Mostovskoj, Novokubansk, Otradnaja, Uspenskoje a Ust-Labinsk.\n\nEparchiální biskup nese titul: \"Biskup armavirský a labinský\".\n\nRoku 1921 byl založen vikariát Armavir eparchie Kubáň.\n\nOd roku 1994 až do roku 2000 bylo území současné eparchie pod jurisdikcí eparchie Majkop.\n\nDne 12. března 2013 byla Svatým synodem zřízena eparchie Armavir oddělením území z eparchie Jekatěrino.\n\nVikariát Armavir kubáňské eparchie\nEparchie Armavir\n\n"}
{"id": "1549297", "url": "https://cs.wikipedia.org/wiki?curid=1549297", "title": "Nádraží Pchjongjang", "text": "Nádraží Pchjongjang\n\nNádraží Pchjongjang ( – \"Pchjŏngjang jŏk\") je hlavní železniční stanice v Pchjongjangu, hlavním městě Severní Korey. Leží v obvodě Čunggujŏk na severním břehu Tedongu severozápadně od mostu Janggak, na který z něj vede trať.\n\nNa nádraží začínají následující tratě:\n\nPrvní budova zde byla postavena už ve dvacátých letech dvacátého století během japonské okupace Koreje, ta byla ovšem zničena během Korejské války. Nová budova byla postavena v roce 1953.\n"}
{"id": "1549301", "url": "https://cs.wikipedia.org/wiki?curid=1549301", "title": "Halina Bertramová", "text": "Halina Bertramová\n\nHalina Bertramová (* 1971 Praha) je česká klavíristka působící v Německu.\n\nV letech 1985 až 1990 studovala obor klavír na Pražské konzervatoř u česko-ruské klavíristky Valentiny Kameníkové a po roce 1990 na Vysoké škole hudební a divadelní v Hannoveru u Karla-Heinze Kämmerlinga, kde roku 1995 získala diplom. Ve studiích pak pokračovala u prof. Gittiho Pirnera v Mnichově.\n\nBěhem svých studií získala řadu národních i mezinárodních ocenění: v roce 1985 1. místo v soutěži „Concertino Praga“ a „Virtuosi per musica di piano forte“, v roce 1986 na „Klavírní soutěži Bedřicha Smetany“ a v roce 1987 2. místo a „Hindemithovu cenu“ soutěže „Evropská hudební cena“ ve Frankfurtu nad Mohanem. V roce 1989 jí byla udělena zvláštní cena za nejlepší klavírní doprovod na „Mezinárodním hudební soutěži“ v bulharské Provadiji.\n\nKromě sólových koncertů se Halina Bertramová intenzivně věnuje komorní hudbě v různém obsazení, např. v duu F.A.E. s houslistkou Ulrike Cramerovou a v „Syrinx-Ensemble“, s nímž v roce 1993 vystupovala na Mezinárodním komorním hudebním festivalu v japonské Ósace.\n\nHalina Bertramová pořádá pravidelné koncerty klavírní a komorní hudby v Německu a v Česku. Jako sólistka vystupovala se Symfonickým orchestrem Českého rozhlasu, Moravskou filharmonií Olomouc či Západočeským symfonickým orchestrem. Pořídila také několik nahrávek pro Český rozhlas a Českou televizi. \n\nŽije v hornobavorském Gautingu, kde působí jako učitelka klavírní hry. V roce 2003 obdržela Kulturní cenu Günthera Klingeho obce Gauting.\n"}
{"id": "1549315", "url": "https://cs.wikipedia.org/wiki?curid=1549315", "title": "Řád národní svobody 1941–1944", "text": "Řád národní svobody 1941–1944\n\nŘád národní svobody 1941–1944 (: Орден Народна Свобода 1941–1944 гр) bylo státní vyznamenání Bulharské lidové republiky založené roku 1945. Udíleno bylo za zásluhy v boji proti fašismu v období před 9. zářím 1944.\n\nŘád byl založen dne 9. září 1945. Udílen byl občanům Bulharska za projevenou odvahu a statečnost během osvobozeneckého boje pokud se tak stalo před datem 9. září 1944. Také cizinci mohli být oceněni za své zásluhy v boji proti fašismu. Řád mohl být udělen i posmrtně. Medaile byly nejdříve vyráběny v soukromé dílně a od roku 1952 ve státní mincovně v Sofii.\n\nPrvním vyznamenaným byl přední bulharský komunistický politik Georgi Dimitrov. Po pádu komunistického režimu byl řád v roce 1991 zrušen. Od svého založení až do zrušení byl udělen v 68 265 případech. Mezi vyznamenanými bylo i šest dětí, které byly zastřeleny spolu s dalšími obyvatele obce Jastrebino dne 19. prosince 1943 za pomoc bulharským partyzánům. Nejmladšímu z nich bylo 7 let.\n\nPo pádu komunistického režimu byl řád dne 5. dubna 1991 zrušen.\n\nŘádový odznak I. třídy měl podobu bíle smaltované pěticípé hvězdy o průměru 52 mm, která byla položena na pozlacené pěticípé hvězdě se širšími rameny a o průměru 54 mm. Řádový odznak II. třídy měl podobu červeně smaltované pěticípé hvězdy pod úhlem položená na bíle smaltované hvězdě se širšími rameny. Uprostřed byl kulatý medailon se zlatým portrétem bulharského básníka a revolucionáře Christa Boteva, který byl v roce 1876 jedním z vůdců dubnového povstání proti osmanské moci. V případě II. třídy byl portrét stříbrný. Okolo medailonu byl zeleně smaltovaný kruh se zlatým nápisem v cyrilici За Народна Свобода 1941–1944 \"(za národní svobodu 1941–1945)\". Mezi jednotlivými ražbami existují mírné rozdíly, zadní strana je však vždy hladká.\n\nPůvodně byl odznak udílen bez stuhy. Později byl odznak připojen ke kovové destičce v podobě pětiúhelníku potažené stuhou. Stuha byla červená s pruhy stříbřité barvy při obou okrajích. V případě II. třídy byl vedle širšího pruhu ještě velmi úzký proužek stejné barvy.\n\nŘád byl udílen ve dvou třídách.\n\n\n"}
{"id": "1549316", "url": "https://cs.wikipedia.org/wiki?curid=1549316", "title": "Paris–Brest", "text": "Paris–Brest\n\nParis–Brest (česky \"Paříž – Brest\") je tradiční francouzský dezert prstencového tvaru, vyrobený z odpalovaného těsta posypaného na vrchu plátky mandlí, který je po upečení naplněn krémem mousseline pralinée. Tento krém se skládá z másla, cukrářského krému a hmoty pralinée, což jsou pražené karamelizované ořechy (obvykle lískové oříšky a mandle), které se následně mixují v mixéru tak dlouho, dokud nevznikne kašovitá hmota. Dezert je vyráběn o průměru asi 10 cm, nebo větším, cca 20 cm, který je následně dělen na jednotlivé porce.\n\nPůvod tohoto dezertu je připisován Louisi Durandovi, cukráři z města Maisons-Laffitte, ležícího asi 18 km severozápadně od centra Paříže v departmentu Yvelines, regionu Île-de-France. Jmenovaný cukrář měl v roce 1910 tento dezert ve tvaru kola navrhnout k oslavě cyklistického závodu Paříž – Brest – Paříž.\nVarianty dezertu\n\nObčas se lze setkat se snahou některých cukrářů připravit teto dezert v jiném než tradičně prstencovém tvaru nebo obměnit jeho náplň. Obměna náplně může spočívat jak v prostém ochucení tradičního krému mousseline pralinée rumem, tak i v nahrazení tradiční náplně jinou. \n\n"}
{"id": "1549322", "url": "https://cs.wikipedia.org/wiki?curid=1549322", "title": "Jurij Melnyčenko", "text": "Jurij Melnyčenko\n\nJurij Vasiljevič Melnyčenko (* 5. června 1972) je bývalý kyrgyzský a kazažský zápasník – klasik ukrajinské národnosti, olympijský vítěz z roku 1996.\n\nZápasení se věnoval od 7 let v dnešním Kyrgyzstánu pod vedením Jegora Mukštadta. Specializoval se na zápas řecko-římský. Koncem osmdesátých let dvacátého století se připravoval ve Frunze (dnešní Biškek) ve vrcholovém sportovním středisku odborových svazů VDFSO pod vedením Valerije Fufačeva. Patřil ke generaci sovětských sportovců, jejichž sportovní kariéru ovlivnily radikální změny politického systému v jejich rodné zemi. Po rozpadu Sovětského svazu v roce 1991 nezávislý Kyrgyzstán nedokázal financovat střediska vrcholového sportu, jejichž majetek přešel po privatizaci do rukou soukromníků. Budovu na stadionu Selmaševec, kde se připravoval se nepodařilo úspěšně z privazovat a zůstala zavřená. Živil se různě, byl vídán před nákupním střediskem v ulici Čuj jak veksluje peníze a zlato. Jeho životní cesta se však v roce 1993 začala ubírat lepším směrem. Jeho reprezentační kolega Raatbek Sanatbajev trénující trvale v Kazachstánu ho doporučil kazašským sportovním představitelům, kteří utvářeli nové reprezentační družstvo vedené bývalým sovětským reprezentačním trenérem Gennadijem Sapunovem.\n\nKazachstán reprezentoval od roku 1994 a při svém premiérovém roce v novým barvách se stal ve finském Tampere mistrem světa ve váze do 57 kg. Na olympijské hry v Atlantě v roce 1996 odjížděl jako favorit na vítězství. V úvodním kole porazil před časovým limitem na technickou převahu Rusa Alexandra Ignatěnka a bez většího zaváhání postoupil do finále proti domácímu Američanu Dennisi Hallovi. Po minutě finálového zápasu poslal rozhodčí pasivního Američana do parteru, ze kterého se svým typickým zvedem ujal vedení 4:0 na technické body. V posledních sekundách odolal závěrečnému náporu soupeře a vítězstvím 4:1 na technické body získal zlatou olympijskou medaili.\n\nV roce 1999 se druhým místem na zářiovém mistrovství světa v Athénách kvalifikoval na olympijské hry v Sydney v roce 2000. V úvodním kole základní skupiny se utkal v repríze loňského finále mistrovství světa s jižním Korejcem Kim In-sopem. Zápas vyhrál po regulérní hrací době 1:0 na technické body, ale protože šlo o minimální bodový zisk šel zápas do prodloužení. V prodloužení mu soupeř způsobil tržnou ránu na obočí, po které ztratil vedení a prohrál 1:2 na technické body. Kazašští funkcionáři incident reklamovali. Jury protest uznala a nařídila zápas opakovat. Opakovaný duel však skončil 0:6 v jeho neprospěch. Ke druhému zápasu kvůli zraněnému obočí nenastoupil a olympijský turnaj tak pro něho skončil zklamáním. Na žádném větším mezinárodním turnaji se v dalších letech neukázal. Věnuje se trenérské práci v Kazachstánu a Kyrgyzstánu.\n\n"}
{"id": "1549323", "url": "https://cs.wikipedia.org/wiki?curid=1549323", "title": "Motýlovec", "text": "Motýlovec\n\nMotýlovec (\"Hedychium\") je rod rostlin z čeledi zázvorníkovité. Jsou to byliny s podzemními oddenky a nepravým stonkem tvořeným bázemi listů. Mají často rozměrná a nápadná květenství. Plodem je tobolka (plod), semena mají míšek.\nRod zahrnuje asi 100 druhů a je rozšířen v tropické Asii a na Madagaskaru.\n\nMotýlovce jsou v tropech, subtropech a sklenících botanických zahrad pěstovány jako atraktivní okrasné rostliny. Mezi známé a často pěstované druhy náleží zejména motýlovec věncový, z jehož květů se na Havaji vyrábějí girlandy, motýlovec šarlatový a motýlovec Gardnerův.\nVe vlhkých oblastech tropů se některé druhy staly obtížnými invazními rostlinami. Využití nacházejí motýlovce i v domorodé medicíně.\n\nMotýlovce jsou pozemní nebo řidčeji epifytické byliny s hlízovitými oddenky a nepravým kmenem tvořeným bázemi listů. Listy jsou obvykle podlouhlé nebo kopinaté, se zřetelnou ligulou. \nKvěty jsou často silně vonné, uspořádané v bohatých, vrcholových klasech a podepřené listeny. Květenství jsou často rozměrná a nápadná.\nKalich je trubicovitý, obvykle na jedné straně rozštěpený, na vrcholu uťatý nebo trojzubý. Koruna má dlouhou trubku a čárkovité laloky. Pysk je podobně jako u jiných zázvorníkovitých utvářen ze 2 přeměněných sterilních tyčinek (staminodií). Je velký, okrouhlý, na vrcholu zpravidla dvouklaný, na bázi krátce nebo dlouze nehetnatý. Postranní staminodia jsou petaloidní a větší než korunní laloky. \nTyčinka má u většiny druhů dlouhou nitku. Semeník obsahuje 3 komůrky. Plodem je kulovitá tobolka pukající 3 chlopněmi a obsahující větší počet semen obklopených míškem.\n\nDo rodu motýlovec je řazeno asi 99 druhů. Je přirozeně rozšířen v tropické Asii a na Madagaskaru. Areál v Asii sahá od Indie po východní Čínu a přes Indočínu po jihovýchodní Asii.\nDruhy z himálajského regionu rostou nejčastěji terestricky v chladných a vlhkých horských lesích až do nadmořských výšek okolo 2400 metrů, zatímco v jihovýchodní Asii převažují epifytické druhy.\n\nO způsobech opylování květů je k dispozici jen málo informací. U květů motýlovce šarlatového bylo zjištěno, že je navštěvují a opylují motýli, konkrétně otakárek \"Papilio memnon\" a běláskovití motýli \"Dercas lycorias\" a \"Appias indra\".\nSemena motýlovců šíří ptáci, kteří je vyhledávají a konzumují pro dužnatý míšek. Listy se v Asii živí housenky některých denních motýlů, jmenovitě druhů \"Calpodes ethlius\" a \"Udaspes folus\" z čeledi soumračníkovití a \"Jamides alecto\" z čeledi modráskovití. V Brazílii je vyhledávají jako náhradní potravu různé druhy baboček rodu \"Caligo\", původně se živící na místních rostlinách řádu zázvorníkotvaré (banánovníky, helikónie aj.).\n\nRod \"Hedychium\" je v rámci čeledi \"Zingiberaceae\" řazen do podčeledi \"Zingiberoideae\" a tribu \"Zingibereae\". Podle výsledků fylogenetických studií je rod monofyletický. Nejblíže příbuzným rodem je \"Larsenianthus\" (4 druhy v oblasti severovýchodní Indie a Myanmaru). Mezi další příbuzné rody náleží \"Roscoea\", \"Cautleya\", \"Pommereschea\" a \"Rhynchanthus\".\n\n\nŘada druhů je pro svůj atraktivní vzhled pěstována v tropech a subtropech celého světa. Často se s nimi lze setkat také ve sklenících botanických zahrad. Motýlovec věncový se vyznačuje velkými bílými květy, které jsou oblíbené zejména na Havaji jako materiál k výrobě květinových girland. Motýlovec šarlatový kvete 3x až 4x do roka nápadnými oranžovými až červenými květenstvími. Motýlovec Gardnerův má květenství žlutá. Pochází z horských oblastí a je odolný až do zóny odolnosti 7. Z dalších druhů se pěstuje zejména \"Hedychium cylindricum\", \"Hedychium flavescens\", \"Hedychium gracile\" a \"Hedychium horsfieldii\". Byly vypěstovány také okrasné kultivary a hybridy. Patří mezi ně např. růžově kvetoucí 'Pink V' a bělokvětý 'Luna Moth'. V tropech se motýlovcům nejlépe daří na poněkud stinném stanovišti, kde jejich květy také zůstávají déle čerstvé.\nDruhy pocházející z vyšších nadmořských výšek a jejich hybridy jsou odolnější vůči chladu.\n\nNěkteré druhy se v řadě tropických oblastí staly obtížnými invazními rostlinami.\nZnačný invazní potenciál má zejména motýlovec Gardnerův, který je ekologicky plastický, má rychlý, agresivní růst a prospívá ve stínu i na slunci. Vytváří husté porosty v podrostu primárních a sekundárních tropických deštných lesů i v kulturních lesích, stejně jako na otevřených stanovištích, jako jsou lesní okraje a okraje cest. Vytváří velké množství semen, která jsou efektivně šířena zejména hlodavci a ptáky. Hustá spleť oddenků zabraňuje uchycení jiné vegetace. Je tak ve vlhkých oblastech tropů jedním z hlavních ohrožení přirozené biodiverzity. Podobně invazivní je i druh \"Hedychium flavescens\", který se snadno šíří oddenky a ohrožuje původní lesy zejména na Novém Zélandu a Réunionu. Na Havaji se rozšiřuje zejména podél cest.\nMotýlovec šarlatový je rovněž silně adaptabilní a kolonizuje i přirozené biotopy, jako jsou okraje vodních toků, podrost lesů a horské travnaté pláně, odkud vytlačuje původní druhy. Je obtížnou rostlinou zejména v Jižní Africe, Brazílii a na Réunionu. Zplanění bylo poprvé zaznamenáno ve 30. letech 20. stolertí na Réunionu.\nMotýlovec věncový se šíří zejména na vlhkých místech a podél vodních toků. Je obtížně vyhubitelný, protože se množí i vegetativně. Je obtížnou invazní rostlinou např. na Havaji, v Jižní Americe a Tichomoří. \n\nMedicínský význam motýlovců nedosahuje významu jiných zástupců zázvorníkovitých rostlin, jako jsou galgány, zázvory a další. V tradiční indické medicíně (Ájurvéda, Unani) je při ošetřování různých neduhů používán zejména druh \"Hedychium spicatum\". Skromnější využití mají i jiné druhy, včetně motýlovce věncového.\n\n"}
{"id": "1549327", "url": "https://cs.wikipedia.org/wiki?curid=1549327", "title": "Nacht", "text": "Nacht\n\nNacht byl staroegyptský úředník. Byl písařem a astronomem Amona, pravděpodobně za vlády Thutmose IV. v 18. dynastii. Je pohřben v Thebské nekropoli v hrobce TT52.\n\n\n"}
{"id": "1549329", "url": "https://cs.wikipedia.org/wiki?curid=1549329", "title": "Hofgarten (Mnichov)", "text": "Hofgarten (Mnichov)\n\nDvorní zahrada (\"Hofgarten)\" Královské rezidence Mnichov je barokní park na severním okraji mnichovského starého města.\n\nHistorie dnešní mnichovské dvorní zahrady \"Hofgarten\" začala v roce 1560 za vévody Albrechta V. výstavbou renesanční zahrady s (nezachovalým) zahradním pavilonem (\"Lusthaus\") severně od starší zahrady ze začátku 16. století. Kurfiřt Maxmilian I. Bavorský ji v letech 1613–1617 dále rozšířil do dnešní velikosti.\nHlavní vchod dnes tvoří brána na západní straně zahrady z roku 1816, která směřuje ke kostelu Theatinerkirche. Byla to první mnichovská stavba Lea von Klenze. Zahrada je ze dvou stran ohraničena arkádami (\"Arkadengänge\"). Na severní straně je kurfiřtská galerie (\"Churfürstliche Galerie\") v ulici Galeriestraße z let 1780/1781, kterou vytvořil dvorní stavitel Bavorského kurfiřství Karl Albert von Lespilliez. Dnes se v ní nachází Německé divadelní muzeum (\"Deutsches Theatermuseum\"). Na západní straně jsou v arkádách fresky od Petra von Cornelia, které znázorňují epizody z domu Wittelsbachů. Na severozápadě se jako součást nové obytné čtvrti nachází komerční budova (\"Bazargebäude\") postavená v roce 1822 (nebo 1826), která nahradila budovu, v níž se pořádaly rytířské turnaje. Na jihu uzavírá zahradu budova se slavnostními sály (\"Festsaalbau\") Královské rezidence Mnichov, ve které je i nový Herkulův sál. Na východní straně zahrady se nachází Bavorské státní kancléřství (\"Bayerische Staatskanzlei\"), jehož centrální stavbou je dochovaná budova s kupolí bývalého Bavorského vojenského muzea (\"Bayerisches Armeemuseum)\", jehož postranní křídla byla ve druhé světové válce z velké části zničena. Před zřízením vojenského muzea v roce 1905 zde od roku 1807 stála kasárna a ještě dříve tři rekreační domy (\"Lusthäuser\") v renesančním stylu.\n\nOd 20. let dvacátého století se na východním konci zahrady Hofgarten nachází památník padlých z první světové války (\"Münchener Kriegerdenkmal\"). .\n\nUprostřed zahrady je pavilon bohyně Diany (\"Dianatempel\"), který vytvořil architekt Heinrich Schön starší (1615). Z osmi arkádových oblouků pavilonu vycházejí příčné cesty dvorní zahradou, které tak určují její strukturu. Charakteristické jsou čtyři fontánky ve stěnách uvnitř pavilonu, zdobené mušlemi, které mimo jiné zmiňuje francouzský prozaik a dramatik, André Gide, ve svém díle \"Pozemské živiny (Les nourritures terrestres\" \"1897\"). Střechu pavilonu bohyně Diany zdobí kopie bronzové sochy Tellus Bavarie, patronky Bavorska, od Huberta Gerharda z roku 1623. Originál je nyní součástí bronzové sbírky ve Vierschäftesaal v muzeu (\"Residenzmuseum\") Královské rezidence v Mnichově. Po druhé světové válce, při které byla dvorní zahrada zničena, byl hledán kompromis mezi stylistickými prvky anglické krajinářské zahrady, která zde existovala v polovině 19. století, a původní dispozicí ze 17. století. Zahrada byla nakonec obnovena podle originálních plánů z roku 1853 od bavorského královského zahradníka Carl Effnera, avšak se záhony typickými pro polovinu 19. století.\n\nOd července do listopadu 1937 se v severních arkádách dvorní zahrady konala propagandistická výstava „Degenerované umění“ (\"Entartete Kunst\") pořádaná národními socialisty. Památník z roku 1996 v arkádovém podloubí u vchodu do Bavorského státního kancléřství, připomíná tuto událost jako odpor k nacistické diktatuře.\n\nV dnešní době je zahrada otevřená pro veřejnost a je velmi oblíbená mezi obyvateli i turisty. Nejbližší mnichovská stanice podzemní dráhy (\"U-Bahn\") je Odeonsplatz. Nachází se přímo u západního vstupu do zahrady (\"Hofgartentor)\".\n\n\n"}
{"id": "1549330", "url": "https://cs.wikipedia.org/wiki?curid=1549330", "title": "Bohové viny", "text": "Bohové viny\n\nBohové viny je dvacátým šestým románem amerického spisovatele Michaela Connellyho a zároveň jeho pátou knihou s losangeleským právním obhájcem Michaelem \"Mickey\" Hallerem v hlavní roli. Ve Spojených státech byla kniha poprvé vydána 2. prosince 2013.\n\nDěj románu sleduje Hallera při obhajobě „digitálního pasáka“ Andreho La Crosse, který údajně zavraždil Hallerovu starou známou, Glorii Daytonovou.\nV knize se objevuje také další významná Connellyho postava Harry Bosch, ale v příběhu nehraje žádnou větší roli. Název románu pramení z faktu, že Haller popisuje členy soudní poroty jako „Bohy viny“.\n\n"}
{"id": "1549331", "url": "https://cs.wikipedia.org/wiki?curid=1549331", "title": "Bạc Liêu (město)", "text": "Bạc Liêu (město)\n\nMěsto Bạc Liêu se nachází ve východní části provincie Bạc Liêu a je jejím hlavním městem. Centrum města leží na břehu kanálu Bạc Liêu, 10 km od moře. Bạc Liêu je správním centrem a centrem ekonomiky provincie, která se skládá především z obchodu, služeb a zemědělství. V současnosti je Bạc Liêu městem 2. stupně. \nBạc Liêu leží ve východní části provincie Bạc Liêu, na souřadnicích 9°16’05’ severní šířky a 105°45’06’’ východní délky. \n\n"}
{"id": "1549333", "url": "https://cs.wikipedia.org/wiki?curid=1549333", "title": "Kbelský pivovar", "text": "Kbelský pivovar\n\nKbelský pivovar je regionální producent piva v Praze–Kbelích na trase historické poutní cesty z Prahy do Staré Boleslavi. Součástí objektu je rovněž restaurace.\n\nHistorie pivovarnictví ve Kbelích sahá až do roku 1758, kdy hrabě Černín nechal vybudovat dnes již neexistující pivovar u nedalekého rybníka, kde se pivo vařilo do roku 1923. Historická budova postupně zanikla a dnes ji připomíná pouze zrekonstruovaná pivovarská studna Barborka pojmenovaná po posledním sládkovi Josefu Barborkovi. První várka v novém Kbelském pivovaru byla uvařena v listopadu 2018. Pivovarská restaurace se pro veřejnost poprvé otevřela 19. ledna 2019.\n\nPivovar vaří spodně i svrchně kvašená nefiltrovaná a nepasterovaná piva podle tradičních receptur. Technologii tvoří třínádobová varna o objemu 20 hl a 11 stejně objemných cylindrokonických tanků.\n\nDo stálého portfolia patří následující výrobky:\n\n"}
{"id": "1549334", "url": "https://cs.wikipedia.org/wiki?curid=1549334", "title": "Hugo Laitner", "text": "Hugo Laitner\n\nHugo Laitner (10. února 1901 Kročehlavy – 1. ledna 1993 Kladno) byl československý hokejový útočník, spoluzakladatel kladenského hokeje v roce 1924, také kapitán, hrající trenér, fotbalový záložník SK Kladno a tenista, člen Síně slávy kladenského hokeje.\n\nV první světové válce sloužil u rakousko-uherského námořnictva na křižníku Sankt Georg, mezi válkami pracoval v Poldovce. Byl zakládajícím členem a prvním kapitánem \"Hockeyového odboru SK Kladno\" (\"HOSK\"). Za Kladno hrál v letech 1924–1938, zároveň byl i trenérem a jednatelem. Jako první kladenský hokejista se dostal do výběru reprezentace Československa, nakonec ale za reprezentaci nehrál. Za Kladno odehrál 187 hokejových utkání, ve kterých dal 301 branek. Za fotbalové A-mužstvo SK Kladno odehrál v letech 1922 a 1924–1929 189 utkání. Za druhé světové války byl zatčen za odboj proti fašismu a vězněný v Terezíně a v koncentračním táboře Mauthausen.\n\n\n\n\n"}
{"id": "1549335", "url": "https://cs.wikipedia.org/wiki?curid=1549335", "title": "Řád pracovní slávy", "text": "Řád pracovní slávy\n\nŘád pracovní slávy (: орден „Трудова слава”) bylo státní vyznamenání Bulharské lidové republiky založené v roce 1974. Udíleno bylo za dlouhou a věrnou práci.\n\nŘád byl založen výnosem Národního shromáždění č. 1094 ze dne 28. května 1974 a byl založen podle sovětského vzoru. Udílen byl za dlouhou a věrnou službu a to pracovníkům v průmyslu, stavebnictví, dopravě a zemědělství za dlouhodobou a oddanou práci v jednom podniku. Udílen byl v nejnižší třídě s možností povýšení po dalším pracovním roce. Autory medaile byli L. Prachov a P. Brajkov. a vyráběny byly státní mincovnou v Sofii.\n\nPo pádu komunistického režimu byl v roce 1991 zrušen. Za dobu své existence byl udělen 6 555 lidem.\n\nŘádový odznak I. třídy měl tvar šesticípé zlaté hvězdy s rameny s motivem pšeničných snopů pětiúhelíkového tvaru. Mezi rameny byly zlaté obdélníčky. V případě odznaku II. třídy byly snopy bíle smaltované a u III. třídy černě smaltované. Uprostřed byl kulatý červeně smaltovaný medailon s bíle smaltovanou pěticípou hvězdou. Okolo byl bíle smaltovaný kruh s nápisem v cyrilici НРБ \"(Bulharská lidová republika)\" • Трудова слава \"(čest práci)\".\n\nStuha byla tmavě modrá s úzkými pruhy v barvách bulharské vlajky, tedy bílé, zelené a červené, při levém okraji. Stuha pokrývala kovovou destičku ve tvaru pětiúhelníku.\n\nŘád byl nošena nalevo na hrudi.\n\nŘád byl udílen ve třech třídách.\n\n\n"}
{"id": "1549337", "url": "https://cs.wikipedia.org/wiki?curid=1549337", "title": "Svátek krásného údolí", "text": "Svátek krásného údolí\n\nSvátek krásného údolí nebo Krásný svátek údolí byl staroegyptský svátek, který se každoročně slavil v Thébách, od dob Střední říše. \n\nPosvátné bárky boha Amon-Re, jeho ženy Mut a syna Chonsua byly vyneseny z chrámu v Karnaku a vydaly se navštívit pohřební chrámy zesnulých královských osob na západním břehu Nilu i své svatyně v Thébské nekropoli. \n\nSvátek krásného údolí (v egyptštině \"ḥɜb nfr n jnt\"), byl svátkem zemřelých. Mohl by být starší než svátek Opet, protože se dá vysledovat až do Střední říše. Konal se jako vzpomínka na zemřelé. Když se však spojil se svátkem Opet, stal se hlavní událostí thébského liturgického kalendáře. Konal se ve druhém měsíci období Šemu (období sklizně). Královna Hatšepsut během své vlády slavila oba svátky, Opet i Krásný svátek údolí. \n\nNa začátku svátku proběhl velký průvod, který mohl trvat i několik dní. Byla to pestrá a radostná příležitost pro obyvatele Théb. Sochu nebo obrázek Amuna zdobeného širokým límcem a slunečním diskem vezli kněží po Nilu v ceremoniální lodi nebo bárce. Tato bárka pak byla umístěna v lodi známé jako \"Userhet,\" která byla pokryta zlatem a vzácnými materiály. Poté následovaly lodě Mut a Chonsua, aby doplnily Thébskou trojici. Průvod pokračoval k \"Chrámu miliónů let krále,\" kde obyvatelé města obětovali jídlo, pití a květiny. Bylo zde mnoho květů, neboť Egypťané věřili, že květiny se naplní samou podstatou božstva. Lidé pak nosili tyto květiny na hroby svých příbuzných, aby vzdali úctu a zajistili oživení ducha zesnulého. \n\n"}
{"id": "1549338", "url": "https://cs.wikipedia.org/wiki?curid=1549338", "title": "Úľany nad Žitavou", "text": "Úľany nad Žitavou\n\nÚľany nad Žitavou jsou obec na Slovensku v okrese Nové Zámky ležící mezi řekami Nitra a Žitava. Žije zde  obyvatel.\n\nPrvní písemná zmínka o obci pochází z roku 1284. V obci se nachází římskokatolický kostel svatého Martina z roku 1890 a kaple Navštívení Panny Marie.\n\nNárodnostní složení (2011): národnost slovenská 96,3 %, maďarská 0,3 %, česká 0,1 %, nezjištěna 3,3 %. \n\n"}
{"id": "1549344", "url": "https://cs.wikipedia.org/wiki?curid=1549344", "title": "Řád za chrabrost (Bulharsko)", "text": "Řád za chrabrost (Bulharsko)\n\nŘád za chrabrost (: Орден „За Храброст“) bylo státní vyznamenání Bulharské lidové republiky založené roku 1948. Udíleno bylo za odvahu a statečnost projevenou na bojišti v době války a za ochranu integrity státu a veřejné bezpečnosti státu v době míru.\n\nŘád byl založen výnosem Národním shromážděním č. 960 ze dne 15. června 1948 a udílen za odvahu a statečnost projevenou na bojišti v době války a za ochranu integrity státu a veřejné bezpečnosti státu v době míru.\n\nŘád navazoval na zrušený Královský řád za chrabrost založený roku 1880 v dobách Bulharského knížectví. V roce 1948 byl řád z doby monarchie zrušen a založen řád nový s upraveným statutem.\n\nŘád byl udílen pouze ve výjimečných případech a až do zrušení řádu dne 5. dubna 1991 byl udělen pouze řád III. třídy a to ve 40 případech. Řád I. a II. třídy nikdy udělen nebyl.\n\nŘádový odznak měl tvar pěticípé hvězdy položené na vavřínovém věnci a dvou zkřížených mečích směřujících hroty vzhůru. Uprostřed hvězdy byl bulharský lev otočený doleva. Ve spodní části medaile mezi dvěma rameny hvězdy byla stuha s nápisem v cyrilici За храброст \"(za chrabrost)\". Odznak řádu I. třídy byl vyroben ze žlutého kovu s hvězdou pokrytou červeným smaltem. U odznaku II. třídy byl kov bílý, s výjimkou hvězdy a stuhy s nápisem, které byly ze žlutého kovu. Hvězda byla také červeně smaltovaná. V případě III. třídy byl celý odznak vyroben ze žlutého kovu bez smaltu. Průměr hvězdy I. a II. třídy byl 46 mm a u III. třídy 40 mm. Zadní strana byla hladká nebo se sériovým číslem medaile.\n\nŘád byl nošen na stuze pokrývající kovovou destičku ve tvaru pětiúhelníku nalevo na hrudi. Barva stuhy byla tmavě červená.\n\nŘád byl udílen ve třech třídách:\n\n\n"}
{"id": "1549345", "url": "https://cs.wikipedia.org/wiki?curid=1549345", "title": "I Was Born to Love You", "text": "I Was Born to Love You\n\nI Was Born to Love You je sólová píseň britského zpěváka Freddieho Mercuryho. Původně byla vydána v roce 1985 na jeho sólovém albu \"Mr. Bad Guy\". Po Mercuryho smrti v roce 1991 Queen přepracovali tuto píseň pro své album \"Made in Heaven\" v roce 1995 tím, že členové Queen nahráli instrumentální stopu znovu a píseň mírně upravili s disco na rockovou. Verze Queen z alba \"Made in Heaven\" zahrnuje také ukázky Mercuryho vokálů převzatých z písní „A Kind of Magic“ a z „ Living on My own “. \n\nPíseň získala svůj živý debut na turné po Japonsku v roce 2005, skupiny Queen + Paul Rodgers. Píseň byla také součástí repertoáru skupiny Queen + Adam Lambert na turné v Jižní Koreji a Japonsku, což bylo poprvé, kdy byla k představení použita celá živá kapela. \n\nVideo pro původní verzi skladby od Freddieho Mercuryho režíroval David Mallet. Video vzniklo v nyní již zbouraném Limehouse Studios v Londýně. Choreografii pro video vymýšlela Arlene Phillipsová. Oficiálně bylo video vidáno až v roce 2004.\n\nVideo pro verzi od Queen režíroval Richard Heslop. Zvuková stopa byla ve studiu poupravena, aby připomínala charakteristický zvuk v 70. letech velmi hojně používaných vinylových desek. \n\nJaponské vydání dokumentárního filmu \"Days of Our Lives\" kombinuje záběry z původního videa verze od Mercuryho se záběry Queen hrajícími na stadionu Wembley písně, „One Vision“, „A Kind of Magic“ a „Now I'm Here“, plus Mercuryho sólové video k „Living on My own“. \n\n\n\n"}
{"id": "1549347", "url": "https://cs.wikipedia.org/wiki?curid=1549347", "title": "Let Bek Air 2100", "text": "Let Bek Air 2100\n\nLet Bek Air 2100 byl vnitrostátní let na lince z Almaty do Nur-Sultanu. Letadlo Fokker 100 s osmadevadesáti lidmi na palubě se 27. prosince 2019 zřítilo krátce po startu z Almatského mezinárodního letiště. Na palubě bylo 98 lidí, z nichž 12 nepřežilo a 54 vyvázlo se zraněním. Příčiny nehody se vyšetřují. Regulační orgány pozastavily po nehodě do odvolání lety společnosti Bek Air i letadel Fokker 100.\n\nPrezident Kazachstánu Kasym-Žomart Tokajev vyhlásil 28. prosinec dnem státního smutku.\n"}
{"id": "1549349", "url": "https://cs.wikipedia.org/wiki?curid=1549349", "title": "Qwant", "text": "Qwant\n\nQwant je proprietární webový vyhledávač provozovaný francouzskou společností \"Qwant\". Jeho provozovatelé tvrdí, že nesledují uživatele a nepersonalizují výsledky vyhledávání, takže uživatelé nejsou v rámci vyhledávání uzavřeni ve své sociální bublině. Je tak považován za vyhledávač ctící soukromí uživatelů.\n\nMezi software, který jej podporuje, patří mobilní operační systém /e/ a webové prohlížeče Brave a Vivaldi.\n"}
{"id": "1549350", "url": "https://cs.wikipedia.org/wiki?curid=1549350", "title": "Kit Kat", "text": "Kit Kat\n\nKit Kat je oplatka s čokoládovou polevou, kterou v roce 1935 vytvořila anglická cukrářská společnost Rowntree's z Yorku. Tuto společnost v roce 1988 zakoupila švýcarská korporace Nestlé. Ta vyrábí oplatky Kit Kat pro většinu trhů s výjimkou amerického, na němž licenci na výrobu vlastní společnost Hershey. Od roku 1958 je k propagaci sladkosti celosvětově užíván reklamní slogan \"Dej si pauzu, dej si Kit Kat\" (anglicky: \"Have a break... have a Kit Kat\"). \n\nPojem Kit Kat nebo Kit Cat se v Británii užíval už v 18. století, nejprve pro koláče podávané v politickém klubu Kit-Cat Club, který vlastnil cukrář Christopher Catling. Firma Rowntree's užívala tento pojem pro označení některých svých výrobků od roku 1911. V roce 1935 firma vyvinula čokoládovou sušenku rozdělenou na čtyři \"prsty\", tak aby každý prst šlo snadno odlomit. Rozměr sladkosti byl vymyšlen tak, aby se vešel do typické dobové krabice na svačiny, kterou sebou britští muži nosili do práce. Název této sušenky zněl nejprve Rowntree's Chocolate Crisp, ale roku 1937 byla přejmenována na Kit Kat Chocolate Crisp. Po druhé světové válce sušenky získaly svůj červený obal, který je pro ně typický dodnes. Tehdy začala také expanze výrobku do světa, zejména do Kanady, Jižní Afriky, Irska, Austrálie a na Nový Zéland.\n"}
{"id": "1549352", "url": "https://cs.wikipedia.org/wiki?curid=1549352", "title": "Hoyosové", "text": "Hoyosové\n\nHoyosové je jméno původně španělského, později též rakousko-uherského šlechtického rodu. \n\nRod Hoyosů, jehož počátky sahají až do 9. století, odvozují svůj původ od obce El Hoyo de Pinares v Ávilské provincii v dnešním regionu Kastilie a León. \n\nJan z Hoyos (Juan de Hoyos) a jeho rod doporovázel pozdějšího rakouského císaře Ferdinanda I. do Rakouska. Zde v Dolních Rakousích roku 1525 založili novou rakouskou (později rakousko-uherskou) větev rodu. Tato větev se v průběhu staletí vypracovala mezi nejvyšší šlechtu v Rakouském císařství a v Uhrách, kde patřili mezi magnáty. \n\nStarší linie rodu byla v roce 1628 povýšena do říšského hraběcího stavu, avšak v roce 1718 vyhasla. Mladší linie byla povýšena do říšského hraběcího stavu v roce 1674.\n\n\n"}
{"id": "1549357", "url": "https://cs.wikipedia.org/wiki?curid=1549357", "title": "Mertenovo divadlo", "text": "Mertenovo divadlo\n\nMertenovo divadlo byl divadelní soubor založený komikem Vojtou Mertenem v roce 1929. Soubor působil na různých pražských scénách až do roku 1936. Repertoár byl postaven na příbězích Kašpárka, kterého ztvárňoval Vojta Merten.\n\nMerten již od roku 1924 uváděl v divadle Komedie úspěšně své hry o Kašpárkovi, kterého sám ztvárňoval. V roce 1929 se Merten spojil s podnikatelem Antonínem Meisnerem a seskupil kolem sebe asi desetičlennou skupinu herců, čímž vzniklo Mertenovo divadlo.\n\nSoubor nejdříve hrál v Rokoku na Václavském náměstí, po dohodě s Josefem Hášou pak od října 1929 v Osvobozeném divadle. Na jednotlivých představeních s Mertenem spolupracovali například někteří členové Osvobozeného divadla (Václav Trégl, František Filipovský, Franta Černý, Bohuš Záhorský, Jarmila Švabíková aj.) i herci z dalších pražských divadel (Jára Kohout, Ferenc Futurista, Nina Bártů, Jindřich Láznička a další). \n\nDramaturgem divadla a stálým autorem her se stal Antonín Santner. Pro Mertena však psali také Josef Gruss, Jiří Červený, Václav Sedláček, Karel Balák a další. Představení doprovázela kapela šedesáti žižkovských dětí zpěváckého spolku Vítkov.\n\nOsou veškerých her byl Kašpárek, ztvárněný Vojtou Mertenem, s nímž vystupovaly další postavy. Každou středu a neděli byla premiéra nové hry, středeční hra se reprízovala v sobotu. Dialogy měly dvojsmyslný význam, jeden určený dětem, druhý rodičům. Kašpárek během představení komunikoval přímo s dětmi v hledišti a žádal je o rady či souhlas nebo nesouhlas. Ročně tak Merten uvedl desítky nových her.\n\nVýběr z her:\n\nDivadlo bylo populární, k čemuž pomohl také rozhlas a gramofonové nahrávky. Stavěli se však proti němu někteří divadelní kritici, kteří poukazovali především na častou vulgární mluvu. Rovněž loutkaři viděli v živém Kašpárkovi znehodnocení Kašpárka loutkového.\nDivadlo existovalo až do roku 1936, kdy pro vyčerpání zájmu publika činnost ukončilo. V té době hrálo v Praze příležitostně pro děti již několik dalších divadel a v roce 1935 vzniklo i specializované \"Pražské dětské divadlo\" Míly Mellanové.\n\n\n"}
{"id": "1549364", "url": "https://cs.wikipedia.org/wiki?curid=1549364", "title": "Římské výtvarné umění", "text": "Římské výtvarné umění\n\nŘímské výtvarné umění jsou hmotné umělecké projevy vytvořené Římany, jejichž styl vznikl asimilací mnoha uměleckých forem jiných národů kolem Středomoří. Vrchol římského umění začal v dobách kolem Kristova narození a trval asi 400 let. \n\nŘímské umění vzniklo na základě kultury dávných usedlých obyvatel západního Středomoří, celkem chudé a střízlivé kultury (Indoevropských) Italiků, kteří přišli ve 2. tisíciletí př. n. l., a kultury Etrusků, jež byla z velké části převzata Římany. Řecká architektura, malba a sochařství sloužily pro všechny oblasti římského umění jako vzor. \n\nŘímská architektura byla po dlouhou dobu kopií řecké architektury. Samostatně se rozvíjela od konce římské republiky a obohatila Středomoří četnými typy budov: \n\n\nVe druhém století před naším letopočtem bylo vynalezeno lité zdivo\",\" ve kterém byly zděny pouze vnější skořepiny a jádro vyléváno tzv. římským betonem, směsí malty a lomového kamene s latinským názvem \"opus caementitium\" (\"opus\" = práce nebo stavba a \"caementitium\" = přídavné materiály a kámen). Starověká architektura tím dostala téměř neomezené možnosti nejen pro inženýrské stavby. Tímto způsobem by bylo možné realizovat dříve nedosažitelnou výšku budov, vícepodlažní stavy, jakoukoli strukturu zdí i široké válcové klenby a kupole pro velké místnosti bez vnitřních podpěr. Bez této technologie by nebylo možné si představit komplexy, jako jsou císařské lázně (Caracallovy lázně a Diocletianovy lázně), paláce, vily ani kupolovitou budovu Pantheonu. Použití mramoru jako základního stavebního materiálu díky nové architektonické svobodě postupně ztratilo na významu. \n\nO budovách ze staršího období víme málo. Velké veřejné budovy sestávaly z kvádrů, které byly pokládány na sebe bez použití malty. Pro soukromé domy se používala konstrukce ze dřeva a vzduchem sušených cihel. Až do konce republiky se používaly vepřovice. V posledním předkřesťanském století byly nahrazeny cihlami spolu s mramorem nebo malovanou štukou jako obkladem stěn. Římský dům s axiální sekvencí vstupu, atria, tablina a okolních obytných místností byl v 1. století před naším letopočtem obohacen řeckými prvky - peristylem, exedrou, lodžií a řadou dekorací (např. sochy, fontány, kamenné stoly, nástěnné malby, zahradní výsadba), které - poprvé ve starověku - vytvořily romanticky laděnou kompozici. V případě vil a paláců strukturální a vizuální spojení s okolní krajinou uspokojilo touhu po větším prostoru. \n\nStejně jako v soukromých domech se i ve veřejných budovách stále více rozvíjel luxus. Stylisticky toto období navázalo na helénistickou architekturu, ale volněji pojatou. Vznikaly samostatné konstrukce s oblouky a klenbami, etruské valené klenby nebo křížové klenby a obrovské kopule; ta v Pantheonu v Římě dosahuje průměru 43 m. Kromě oblouků a kopulí se kvůli dekorativnímu efektu stále používaly i řecké sloupy, trámoví a štíty, ale byly přepracovány, rozšířeny a bez ohledu na stylistickou jednotu byly doplněny nové prvky, jako je složená hlavice. V konstrukci se přednostně používaly etruské prvky (klenby), zatímco exteriér byl velmi ovlivněn řeckou architekturou. Sloupy často sloužily pouze jako prvky fasád nebo jako jejich obklady. \"Toskánský sloup\" byl kratší formou dórského sloupu, \"složené hlavice\" kombinovaly korintské a iontové prvky. Dalšími charakteristickými rysy římské architektury byly polosloupy a pilastry, sloupové oblouky a sloupové arkády. \n\nAugustus zahájil období velkých stavebních projektů přeměnou tehdy prázdného Martova pole v architektonickou lahůdku. Následovaly císařské paláce na Palatinu (Domus Tiberiana); Nero stojí za masivní stavbou Zlatého domu a novou výstavbou Říma po požáru. K výstavbě Kolosea došlo v době Titově a k vybudování palácového komplexu na Palatinu v Domitianově (Domus Flavia, Domus Augustana). Za Traiana vzniklo fórum pojmenované po něm s jeho vysokým sloupem. Hadrián stavěl ve městě i mimo něj, z jeho staveb je nejrozsáhlejší Hadriánova vila poblíž Tivoli napodobující styl slavných řeckých a egyptských budov. Budovy Antonina Pia a Marka Aurelia dovršují rozkvět římské architektury. Ani jejich nástupci však nepostrádali nadšení pro stavbu, o čemž svědčí obrovský komplex termálních Caracallových lázní a další velké budovy, zejména ve východních provinciích. Od doby Diokleciána si římská architektura sice udržovala technickou úroveň, ale co se týče designu začal úpadek, který, jako například u Konstantinova oblouku, byl vyjádřen ve stále častějším opakování toho, co zde již bylo. Vývoj rodící se křesťanské architektury vykazuje v této době stejnou tendenci. \n\nVelká většina dochovaných staveb jsou užitkové budovy, v nichž římská architektura podala svůj nejdůležitější výkon, zatímco stavba chrámů ustoupila do pozadí. Chrámy jsou obvykle obdélníkové budovy skládající se z otevřeného pronaosu obklopeného sloupy a z uzavřené celly. Kromě pravoúhlých chrámů existují také chrámy kruhového půdorysu (Pantheon, Vestin chrám a Chrám Hercula Vítěze v Římě a Vestin chrám v Tivoli ). Pouze Hadriánův Chrám Venuše a Romy na Via Sacra v Římě navenek ukazuje tvar řecké budovy bez hlavní osy s prstencovou halou a víceúrovňovou podpůrnou stavbou. Římský chrám je naopak uspořádán zřetelně axiálně. Zepředu vede široké otevřené schodiště k pódiu se sloupovou předsíní; za ním je cella, která je otevřena pouze dopředu. Na bocích a na zadní straně chrámu byly většinou jen polosloupy. Tvary a proporce budovy jsou založeny na výběru řádu sloupoví (dórský-toskánský, ionský, korintský). Nejčastěji byl používán korintský řád, jehož umělecký design lze nalézt na příkladech z různých dob (chrám Marta Ultora, sloupy z Aedes Castoris a z Chrámu Vespasiana a Tita na Římském fóru, Chrám Antonina Pia a Faustiny atd.). Pro celkový dojem celku měl rozhodující význam bohatý exteriér a interiér, navržený z mramoru, žuly nebo polychromované štuky. \n\nV raných dobách přišli řečtí malíři nejen do Etrurie, ale také do Říma. Například Damophilos a Gorgasos vyzdobili nástěnnými malbami Cereřin chrám, postavený roku 493 před naším letopočtem. Práce jednotlivých řeckých malířů v Římě je doložena také z následujících století. Protože však žádná díla z tohoto období nepřežila, není nic známo o vlivu jejich umění na místní malíře. \n\nSituace se změnila v době, kdy Řím přišel do přímého kontaktu s řeckou kulturou prostřednictvím válek v Orientu. Stejně jako u sochařských děl se Řím nyní zdobil mistrovskými díly největších řeckých malířů. Již ze třetího století před naším letopočtem jsou doloženy deskové obrazy. nošené v triumfálních průvodech a veřejně vystavované. Podle existujících popisů se jednalo především o lidové historické malby, které líčily úspěchy generálů, zobrazovaly bitvy, které vyhráli, a popisovaly dobyté země. \n\nObrazy na dřevě a plátně však jsou ztraceny, takže dnešní znalost římské malby je založena na dekorativních nástěnných malbách z Říma a zejména na freskách zachovaných ve městech zasypaným sopečnými výbuchy, jako jsou Pompeje a Herculaneum pohřbené Vesuvem. Jistě mezi nimi jsou i kopie starších tabulových obrazů, ale touto technikou se barvy ani detaily nedají věrně reprodukovat. \n\nOd 1. století před naším letopočtem se vyvíjel nový styl dekorativní malby na velkých plochách stěn. Celá zeď byla rozdělena do různě zdobených sekcí. Takzvaný \"první styl\" se spokojoval s napodobováním barevného mramorového obkladu. Ve \"druhém stylu\" římské malby byly přidány architektonické motivy jako sloupy, trámy a vlysy, do kterých byly vloženy scény založené na slavných vzorech. Tento styl byl v 1. století před naším letopočtem velmi populární a malíři v průběhu vývoje dále zvýšili účinek iluzorní výmalbou ve formě falešných oken, která divákovi nabízela smyšlené výhledy do krajiny nebo do soudobých zahrad. \n\nSoučasně se objevil další styl, který zacházel se zdí jako s povrchem, místo aby ji prolamoval. V každém širokém poli zdi byla uprostřed zobrazena malá krajina nebo častěji půvabná postava, Amazonka nebo příslušník kmene Arimaspů. Jejich harmonické linie se kombinují s fantastickými architektonickými prvky, neskutečnými sloupy, vlajkami a záclonami, které ohraničují pole. Podle velikosti architektonické kompozice se dnes rozlišuje \"třetí\" a \"čtvrtý styl\". Zlatý dům císaře Nera byl zdoben malbami \"třetího stylu\" a plochými štukovými reliéfy. Renesanční umělci obdivovali půvabné postavy, které nazývali grotesky, protože byly objeveny v podzemních klenutých prostorách (jeskyních, grotách). \n\nŘímská malba již měla vysokou kvalitu, pokud jde o proporce, plasticitu (světlo a stín), perspektivu (úběžný bod) a blednutí vzdálených objektů (prostorová hloubka). \n\nRané křesťanské umění v západořímském stylu začalo v období 200 až 700 n. l. \n\nVýzdoba římských vil a paláců zahrnovala také mozaiky, kterou Sulla při svých kampaních v Řecku pro Římany objevil jako zvláštní typ výtvarné techniky. Technika vytváření vzorů nebo obrazů z mnoha malých kousků kamene nebo skla, případně i papíru nebo tkanin, dosáhla v Římě vrcholu od 1. a 2. století. Dekorativní prvky a figurální reprezentace odvozené z freskové malby se původně objevovaly jako mozaikové koberce na podlahách, později došlo také na stropy a stěny. Počet motivů byl téměř neomezený; jsou doloženy scény z řecké mytologie, z každodenního římského života stejně jako vyobrazení historických událostí, jako je bitva Alexandra Velikého v Pompejích, další je na Délu. Zvláště atraktivní jsou barevná zobrazení krajiny a přírody z Pompejí a Praeneste. \nVětšina soch vytvořených v římských dobách je víceméně volnými kopiemi řeckých originálů. Nezávislým úspěchem římského sochařství jsou sochy a portrétní busty vytvořené na konci republiky. Liší se od řeckých svou věrnou a střízlivou reprodukcí reality, snažící se odrážet skutečný život; s tím spojená individualizace sochařského portrétu dosáhla svého vrcholu pod Augustem. \n\nKromě soukromých sochařských portrétů bylo v Římě už od starých dob obvyklé stavět veřejné sochy zasloužilých mužů. Sochy a busty císařů byly vyráběny ve velkých množstvích, přičemž přirozeně docházelo k idealizaci jejich podoby. \n\nAle existoval také prostor pro individualizovaný sochařský portrét; císaři byli často zobrazováni jak v mírovém oděvu, tóze, tak v brnění, často na koni nebo na triumfálním voze. Nejkrásnější dochovanou prací tohoto druhu je mramorová socha Augusta ve Vatikánu. Do této kategorie také patří slavná jezdecká socha Marca Aurela na \"Piazza del Campidoglio\" v Římě. Jak se stále více zdůrazňovaly individuální rysy, byly nakonec ve 3. století tvořeny portréty, které se nebály ani zpitvoření (Caracalla). \n\nPozdní helénistické umění mělo nezávislé pokračování na římské půdě v podobě historického reliéfu na veřejných památkách, triumfálních obloucích a sloupech, které oslavovaly římská vítězství. To platí jak pro obsah zobrazení, tak i pro styl, pro nějž je charakteristické výrazné zvýšení reliéfu, množství a nahloučení postav, dynamická kompozice a vkládání krajinných motivů. \n\nTuto změnu ukazuje dvoupodlažní patricijský kenotaf z 1. století v Saint-Rémy-de-Provence (jižní Francie) s velkými bojovými scénami; je to jediné dochované dílo tohoto druhu z doby Augustovy. Následuje reliéf na Titově triumfálním oblouku s vyobrazením císařovy apotheózy a triumfu nad Judskem. Pak Trajánův sloup na Foru Romanu, jehož reliéf spirálovitě obtáčí celý sloup a ukazuje 2500 postav ve scénách vítězství císaře nad Dáky. Sloup Marka Aurelia na \"Piazza Colonna\" v Římě je zdoben podobně zalidněnými reliéfy, které se vztahují k markomanským válkám a jsou zajímavé i realistickým vyobrazením Germánů. Poslední větší samostatná práce tohoto druhu, triumfální oblouk Septimia Severa se scénami z válečných tažení kolem Eufratu a Tigridu, pochází z roku 203. Zde již jsou patrné stopy přetížení a neživotnosti, které v následujícím období rychle vedou k úpadku. \n\nOproti veřejným památkám, které zvěčňují historické události, v oblast soukromé sochařské výzdoby zejména v pozdějším císařském období národní římská tradice silně ustoupila do pozadí. Mezi soukromými plastikami alespoň co do počtu převládají funerální plastiky. U sarkofágů, které se dochovaly ve velkém počtu, je velká produktivita umění stále vidět i ve 3. století. Většina z těchto sarkofágů je však umělecky i řemeslně průměrná a existuje jen relativně málo kusů, které jsou umělecky a pečlivě vyvedeny.\n\n"}
{"id": "1549394", "url": "https://cs.wikipedia.org/wiki?curid=1549394", "title": "Velká kartouza", "text": "Velká kartouza\n\nVelká kartouza, francouzsky La Grande Chartreuse, je mateřský klášter kartuziánského řádu. Nachází se tři kilometry severozápadně od vesnice Saint-Pierre-de-Chartreuse ve francouzském departementu Isère. \nV roce 1084 Bruno Kolínský (kolem 1030–1101) a šest jeho společníků v pohoří Chartreuse, osamělé hornaté oblasti severně od Grenoblu, vybudovali poustevnu, podporovanou biskupem Hugem z Grenoblu (1053–1132). Skládala se z malých dřevěných domů seskupených kolem křížové chodby a kamenného kostela. Tato první kartouza se již nazývala \"La Grande Chartreuse\", \"Velká kartouza\". \nV roce 1132 byla Velká kartouza zničena lavinou kamení a znovu postavena asi dva kilometry jižně od původního umístění. Během svých dějin pak byla Velká kartouza celkem osmkrát zničena požárem a vždy poté obnovena. \n\nDnešní Velká kartouza pochází většinou ze 17. století, jednotlivé prvky jsou dochovány ještě ze 14. a 15. století. Další kartouzy se zakládaly po Evropě, první již v roce 1090 Brunem z Kolína v Kalábrii. Tato kartouza, klášter Santo Stefano del Bosco, je jednou ze tří stávajících kartouz v Itálii. \n\nKdyž byla Velká kartouza francouzským státem v roce 1903 uzavřena a kartuziáni byli vyhnáni z Francie, byli přijati v kartuziánském klášteře Farneta v Itálii a v Kartouze sv. Huga v Anglii. Mniši se vrátili až roku 1940. \n\nDnes je Velká kartouza mateřským klášterem 23 kartuziánských klášterů, které existují po celém světě. \n\nKvůli povolání kartuziánů k osamělému životu se do Velké kartouzy neumožňuje přístup veřejnosti. Navštívit lze jen muzeum umístěné mimo konvent v přilehlé budově Correrie. \n\nV roce 2005 byl ve Velké kartouze natočen film Philipa Gröninga \"Velké ticho\", ve kterém klášter poprvé umožnil filmové kameře pohled do každodenního života mnichů. \n\nLikér Chartreuse vyráběný mnichy tohoto kláštera se vyváží do celého světa. V minulosti se příjmy z prodeje používaly na výstavbu nových kartouz, dotovaly se z nich výdaje klášterů bez vlastního příjmu a byly z nich financovány charitativní a náboženské projekty mimo kláštery. \n"}
{"id": "1549404", "url": "https://cs.wikipedia.org/wiki?curid=1549404", "title": "Svátek Opet", "text": "Svátek Opet\n\nSvátek Opet byl staroegyptský svátek, který se každoročně od Nové říše slavil v Thébách. Sochy božstev Thébské trojice - Amona, Mut a jejich syna Chonsua byly doprovázeny radostným průvodem skryty před očima v posvátné bárce z chrámu Amona v Karnaku, do chrámu v Luxoru, na cestě dlouhé zhruba 2 km. Vrcholem rituálu bylo setkání Amon-Rea z Karnaku s Amonem z Luxoru. \n\nPři dřívějších oslavách festivalu Opet postupovaly sochy boha po cestě obklopené sfingami, která spojovala tyto dva chrámy, a zastavovaly se u speciálně postavených kaplí při cestě. Tyto svatyně byly naplněny obětmi poskytovanými bohům a kněžím. Na konci obřadů v chrámu v Luxoru se bárky vydaly lodí zpět do Karnaku.Při pozdějších oslavách byly sochy přemístěny tam i zpět z Karnaku do Luxoru v lodi. Festival byl slaven ve druhém měsíci Achetu (tj. období záplav) \n\n\n"}
{"id": "1549405", "url": "https://cs.wikipedia.org/wiki?curid=1549405", "title": "Josef z Colloredo-Mannsfeldu", "text": "Josef z Colloredo-Mannsfeldu\n\nKníže Josef z Colloredo-Mannsfeldu celým jménem Josef Franz Hieronymus von Colloredo-Mannsfeld (26. února 1813 - 22. dubna 1895 ve Vídni) pocházel ze šlechtického rodu Colloredo-Mannsfeldů.\n\nVstoupil do armády a zde získal hodnot majora. V roce 1852 zdědil knížecí titul po svém bratranci Franz de Paula Gundaccar II. von Colloredo-Mannsfeld. V roce 1859 se stal prezidentem komise pro snižování státního dluhu, v roce 1860 se stal členem Říšské rady a 1861 se stal členem panské sněmovny. V letech 1861 - 1867 byl maršálkem Dolnorakouského zemského sněmu. Od roku 1867 byl členem českého zemského sněmu a v letech 1868 - 1869 byl prezidentem panské sněmovny.\nJeho otec byl Ferdinand von Colloredo-Mannsfeld (1777 - 1848). On sám se v roce 1841 oženil s Maria Theresia von Lebzeltern a s ní měl syna Hieronyma Ferdinanda Rudolfa a dceru Idu.\n\n"}
{"id": "1549406", "url": "https://cs.wikipedia.org/wiki?curid=1549406", "title": "Velíška", "text": "Velíška\n\nVelíška ( je zaniklá vesnice u Malont v okrese Český Krumlov. Stávala v katastrálním území Meziříčí u Malont asi 2,5 kilometru severně od Malont a 1,5 kilometru severozápadně od Meziříří. Východně od vsi stával na Velišském potoce hamr (), a na kopci jihozápadně nad Velíškou byl větrný mlýn.\n\nNázev vesnice je zdrobnělinou názvu Veliš, který je odvozen z osobního jména Veľuch ve významu Velichův dvůr nebo vrch. V historických pramenech se název objevuje ve tvarech: Weliczka (1361), Weleska (1483), Welisska (1541), Veska (1654), Velska (1717), Welschka a Welssko (1789) a Wölschko nebo Welschko a Welissko (1841).\n\nPrvní písemná zmínka o vesnici pochází z roku 1361. Po vysídlení obyvatel v roce 1946 se podařilo ves z části dosídlit. V roce 1951 převzal pozemky ve Velíšce Státní statek Malonty. V pozdějších letech noví osadníci odešli a ves zanikla.\n\nVelíška bývala od roku 1869 osadou obce Meziříčí v okrese Kaplice. Při sčítání lidu v roce 1961 už byla částí obce Malonty a dne 1. ledna 1973 úředně zanikla.\n\n"}
{"id": "1549407", "url": "https://cs.wikipedia.org/wiki?curid=1549407", "title": "Železniční trať Pchjongjang – Pchanmun", "text": "Železniční trať Pchjongjang – Pchanmun\n\nŽelezniční trať Pchjongjang – Pchanmun ( – \"Pchjŏngbusŏn\") je železniční trať vedoucí z nádraží Pchjongjang v Pchjongjangu, hlavním městě Severní Korey, do Kesongu, města u hranice s Jižní Koreou. Teoreticky pokračuje dále přes Soul, hlavní město Jižní Korey, a dále až do Pusanu na jižním konci Korejského poloostrova, ovšem v praxi vlaky nejezdí přes korejské demilitarizované pásmo a končí tedy v Kesongu. Je 187,3 kilometrů dlouhá a má normální rozchod.\n\nPůvodně byla součástí železniční tratě Soul – Sinuidžu, na které provozovaly v letech 1910–1945 provoz Japonské státní dráhy. Od roku 1948 provozují vlaky na této trati Korejské státní dráhy.\n"}
{"id": "1549408", "url": "https://cs.wikipedia.org/wiki?curid=1549408", "title": "Znečištění plasty", "text": "Znečištění plasty\n\nZnečištění plasty je hromadění umělohmotných předmětů a částic (např. plastových lahví, sáčků a mikročástic) v přírodním prostředí, které nepříznivě ovlivňuje volně žijící živočichy, přírodní stanoviště a lidi. Plasty, které působí jako znečišťující látky, se na základě velikosti dělí na mikročástice, mezočástice a makroskopické odpady. Umělé hmoty jsou levné a trvanlivé, a v důsledku toho jsou lidmi vyráběny ve velkém množství. Chemická struktura většiny plastů je však činí odolnými vůči mnoha přírodním procesům degradace, a v důsledku toho se jen pomalu rozkládají. Tyto dva faktory společně vedly k velkému dopadu plastového znečištění na životní prostředí. \n\nPlastové znečištění může postihnout půdu, vodní toky a oceány. Odhaduje se, že do se oceánu z pobřežních zdrojů ročně dostává 1,1 až 8,8 milionů tun plastového odpadu. Živé organismy, zejména mořští živočichové, mohou být poškozeny buď mechanickými účinky, jako je zapletení do plastových předmětů, nebo problémy spojenými s požitím plastového odpadu anebo tím, že jsou vystaveny chemickým látkám obsaženým v plastech, které narušují jejich fyziologii. Účinkem na člověka je narušení různých hormonálních mechanismů. \n\nK roku 2018 se na celém světě ročně vyprodukuje asi 380 milionů tun plastů. Od padesátých let do roku 2018 bylo celosvětově vyrobeno odhadem 6,3 miliardy tun umělých hmot, z nichž bylo odhadem 9 % recyklováno a dalších 12 % spáleno. Další velké množství plastového odpadu vstoupilo do životního prostředí. Studie naznačují, že těla 90 % mořských ptáků obsahují plastové zbytky. V některých oblastech bylo vyvinuto značné úsilí v boji proti zněčištění plasty, a to snížením spotřeby plastů, zpracováním odpadu a podporou recyklace plastů. \n"}
{"id": "1549412", "url": "https://cs.wikipedia.org/wiki?curid=1549412", "title": "Yvon Riemer", "text": "Yvon Riemer\n\nYvon Riemer (* 5. října 1970) je bývalý francouzský zápasník-klasik.\n\nNarodil se do alsaské zápasnické rodiny. Olympijskému zápasu se věnoval od útlého dětství pod vedením svého otce Jean-Pierra v zápasnickém klubu na předměstí Štrasburku v Schiltigheimu. Po boku svého bratrance Martiala Mischlera se specializoval na zápas řecko-římský a v roce 1991 bratrance nahradil ve francouzské klasické reprezentaci ve váze do 74 kg. V roce 1992 startoval s medailovými ambicemi na olympijských hrách v Barceloně. Ve třetím kole základní skupiny prohrál s Kubáncem Néstorem Almanzou těsně 0:2 na technické body a možnost bojovat o olympijskou medaili mu vzal v 6. kole Armén Mnacakan Iskandarjan, kterému podlehl vysoko 1:7 na technické body. Obsadil konečné 5. místo.\n\nV roce 1995 se po Patrici Mourierovi stal teprve druhým Francouzem, který získal titul mistra světa v klasickém stylu. V roce 1996 se kvalifikoval na olympijské hry v Atlantě, ale do samotného olympijského turnaje nezasáhl kvůli zranění z přípravy v oblasti krční páteře.\n\nV roce 1999 se druhým místem na zářiovém mistrovství světa v Athénách kvalifikoval na olympijské hry v Sydney v roce 2000. V základní skupině však prohrál své zápasy s Finem Marko Yli-Hannukselou a Kazachem Bachtijar Bajsejtovem těsně na technické body a nepostoupil do vyřazovacích bojů. Sportovní kariéru ukončil v roce 2003 po vleklých zraněních. Věnuje se trenérské práci. Jeho manželkou je bývalá francouzská reprezentantka v zápasu Sophie Pluquetová.\n\n"}
{"id": "1549414", "url": "https://cs.wikipedia.org/wiki?curid=1549414", "title": "Turné čtyř můstků 2019/2020", "text": "Turné čtyř můstků 2019/2020\n\nTurné čtyř můstků 2019/2020, konané od 28. prosince 2019 do 6. ledna 2020, se odehrává na čtyřech tradičních místech, a to v německých městech Oberstdorf a Garmisch-Partenkirchen a v rakouských městech Innsbruck a Bischofshofen. Titul obhajoval Japonec Rjoju Kobajaši. Z českých sportovců na Turné startovali Roman Koudelka, který obhajoval celkové páté místo, Viktor Polášek, Čestmír Kožíšek a debutant Filip Sakala. Celkovým vítězem Turné čtyř můstků se stal Polák Dawid Kubacki, druhý byl Nor Marius Lindvik, třetí místo obsadil Němec Karl Geiger. Obhájce titulu, Japonec Rjoju Kobajaši, skončil čtvrtý. Nejlepším z Čechů byl celkově 17. Roman Koudelka.\n\nSakala a Kožíšek do hlavního závodu nepostoupili. Roman Koudelka se v prvním kole utkal s Američanem Kevinem Bicknerem, Viktor Polášek s Polákem Maciejem Kotem.\n\nZávod v Oberstdorfu vyhrál Japonec Rjoju Kobajaši, který ovládl pátý závod Turné v řadě, čímž vyrovnal rekord Helmuta Recknagela z někdejší NDR, Němce Svena Hannawalda a Poláka Kamila Stocha. Roman Koudelka porazil Američana Bicknera a postoupil do druhého kola, celkově byl 26., Viktor Polášek neprošel přes Poláka Kota a skončil 46.\n\nKožíšek do závodu nepostoupil. Roman Koudelka se v prvním kole utkal s Němcem Piusem Paschkem, Viktor Polášek s Němcem Stephanem Leyhem a Filip Sakala, který poprvé postoupil do prvního kola závodu Turné, se utkal s lídrem soutěže, Japoncem Rjojem Kobajašim.\n\nZávod v Ga-Pa vyhrál Nor Marius Lindvik. Viktor Polášek ani Filip Sakala nedokázali porazit své soupeře, skončili na předposledním, resp. posledním místě a nepostoupili do druhého kola. Roman Koudelka byl po prvním kole sedmý, ve druhém kole si o jedno místo pohoršil a v závodě skončil osmý, což je nejlepší výsledek českých reprezentantů v sezoně.\n\nKožíšek do závodu nepostoupil, Sakala a Polášek postoupili z posledních dvou pozic a v prvním kole se utkali s Rakušanem Stefanem Kraftem, respektive s Norem Mariusem Lindvikem. Roman Koudelka se utkal s Norem Tandem.\n\nZávod v Innsbrucku vyhrál Nor Marius Lindvik. Polášek a Sakala nepostoupili z prvního kola. Roman Koudelka sice Nora Tandeho neporazil, postoupil ale jako šťastný poražený a celkově skončil šestnáctý.\n\nDo závodu postoupil pouze Roman Koudelka, který se v prvním kole utkal s Rakušanem Janem Hörlem.\n\nZávěrečný závod v Bischofshofenu vyhrál Polák Dawid Kubacki, který ovládl celé Turné. Jediný Čech na startu, Roman Koudelka, skončil 23.\n"}
{"id": "1549415", "url": "https://cs.wikipedia.org/wiki?curid=1549415", "title": "Koloděje nad Lužnicí (zámek)", "text": "Koloděje nad Lužnicí (zámek)\n\nZámek Koloděje nad Lužnicí (také Mitrowicz) leží na pravém břehu řeky Lužnice ve vesnici Koloděje nad Lužnicí, části města Týn nad Vltavou. Zámek je chráněn jako kulturní památka.\n\nPřed dnešním zámkem stával na jeho místě původně jen poplužní dvůr s krčmou. Ten roku 1535 připadl do majetku Adama Čabelického ze Soutic, který si na jeho místě nechal zbudovat malé šlechtické sídlo v renesančním slohu o lichoběžníkovém půdorysu s vodním příkopem, napájeným řekou Lužnicí.\nPo pánech ze Soutic zámek vystřídal četné majitele (např. pány z Lilientalu či pány z Malovic). Roku 1704 byl majetek po dražbě přepsán do vlastnictví hraběte Františka Vratislava z Mitrovic.\nMezi léty 1739–1741 nechal František Karel Vratislav z Mitrovic původní renesanční sídlo přestavět na barokní zámek. Po roce 1840 došlo k přeložení původního renesančního mlýna na druhý říční břeh a řečiště u zámku byla posunuto. Tím vzniklo více prostoru k rozšíření zámeckého parku, který zdobil okolí zámku již od roku 1753. Roku 1875 byla vystavěna rodinná krypta rodu Vratislavů z Mitrovic.\nV roce 1943 avšak rod Vratislavů z Mitrovic vymřel po meči a jedinou dědičkou majetku se stala Marie Terezie, provdaná za svobodného pána Dercsényi. Celý majetek byl následně znárodněn. Zámek připadl s přilehlým pivovarem, lihovarem a konírnami místnímu Jednotnému zemědělskému družstvu. V samotné budově zámku sídlil muzejní depozitář. Při restitucích si zámek nárokovaly dědičky rodu Dercsényi, které poté své znovunabyté majetky rozprodaly. Od roku 2008 je zámek ve vlastnictví firmy Mitrowicz, a.s. Zpřístupnění pro veřejnost proběhlo roku 2016. Dnes v zámku funguje jedna prohlídková trasa pro návštěvníky, ubytování a restaurace.\n\nV soukromých a reprezentačních místnostech prvního patra (zejm. v Reprezentačním sále) se dochovaly rokokové nástěnné malby z 80. let 18. století od J. W. Neunhertze. Malby ilustrují příběhy Václava Vratislava z Mitrovic, který se zúčastnil cesty do Cařihradu jako panoš. Celou trasu si zaznamenal ve vlastním cestopisném díle. K zámeckému traktu ze severozápadu je napojena kaple sv. Anny, kterou tvoří nevelká stavba na půdorysu vzájemně se propojujícího obdélníka s elipsou s členitými fasádami a kasulovými okny. Dochovalo se originální vybavení kaple s nástropní freskou od J. W. Neuhertze s motivem Panny Marie a Nejsvětější Trojice.\n\n"}
{"id": "1549417", "url": "https://cs.wikipedia.org/wiki?curid=1549417", "title": "Nadměrný rybolov", "text": "Nadměrný rybolov\n\nNadměrný rybolov je lov ryb nějakého druhu z vodního tělesa rychlostí, kterou tento druh nemůže v potřebném čase doplnit, což má za následek, že daný druh v dané oblasti buď vyhyne, nebo má velmi nízkou četnost. Vědecká zpráva z roku 2003 odhaduje, že průmyslový rybolov snížil počet velkých mořských ryb na pouhých 10 % jejich množství v předindustriálních dobách. Článek z roku 2006 v časopise \"Science\" předpovídal, že pokud se intenzita rybolovu nezmenší, celý světový rybolov se do roku 2048 zhroutí. \n\nNadměrný rybolov může nastat ve vodních tělesech jakékoli velikosti, v rybnících, řekách, jezerech nebo oceánech, a může mít za následek vyčerpání zdrojů, snížení míry biologického růstu a nízkou úroveň biomasy. Trvalé nadměrné odlovy mohou vést ke snížení počtu určitých druhů ryb pod kritickou úroveň, kdy se jejich populace již není schopna udržet. Některé formy nadměrného rybolovu, jako je nadměrný rybolov žraloků, vedly k rozbití celých mořských ekosystémů. \n\nSchopnost rybích populací zotavit se z nadměrného rybolovu závisí na tom, zda jsou podmínky ekosystému vhodné pro jejich obnovu. Dramatické změny v druhovém složení mohou vést k přeměně ekosystému, kde vzniknou jiná rovnovážná druhová složení odlišná od toho, které zde bylo před vyčerpáním původní populace ryb. Například jakmile budou nadměrně loveni pstruzi, může se kapr přemnožit natolik, že to pstruhovi znemožní obnovit své původní stavy.\n"}
{"id": "1549421", "url": "https://cs.wikipedia.org/wiki?curid=1549421", "title": "Královský řád za vojenské zásluhy", "text": "Královský řád za vojenské zásluhy\n\nKrálovský řád za vojenské zásluhy (: \"Царски\" \"Орден „За военна заслуга”\") bylo vyznamenání Bulharského carství založené roku 1900 carem Ferdinandem I. Bulharským. Velmistrem řádu byl princ, kterého jmenoval vládnoucí bulharský panovník.\n\nŘád byl založen bulharským carem Ferdinandem I. Bulharským dne 18. května 1900. Udílen byl příslušníkům bulharských ozbrojených sil bez ohledu na jejich hodnost za vynikající vojenskou službu a statečnost před nepřítelem. Mohl být udělen i cizincům.\n\nV roce 1916 byl řád Ferdinandem I. upraven a k prvním pěti třídám byl u odznaku přidán vavřínový věnec jakožto památka na vítězství bulharské armády nad srbskou armádou. V roce 1933 byla přidána třída velkokříže.\n\nBěhem první světové války bylo Bulharsko spojencem Německa, Turecka a Rakousko-Uherska a spojencem Německa bylo i během druhé světové války. Řád tak mohli obdržel i němečtí a rakouští vojáci za účast na okupaci oblastí v Řecku a v Jugoslávii přidělených Bulharsku. Po kapitulaci Bulharska v září 1944 z důvodu blížících se sovětských vojsk, došlo 9. září 1944 k převratu a řád byl reformován. V té době byly z řádu odstraněny královské symboly.. Od té doby byl udílen se stuhou, která se shodovala se stuhou Královského řádu za občanské zásluhy a také monogram panovníka byl nahrazen bulharskou vlajkou. Nakonec byl v 50. letech 20. století komunistickým režimem Bulharské lidové republiky zrušen. K obnovení řádu došlo v roce 2003.\n\nŘádový odznak měl podobu pozlaceného červeně smaltovaného stříbrného kříže. Uprostřed byl kulatý červeně smaltovaný medailon se stylizovaným monogramem Ferdinanda I. Okolo byl zeleně smaltovaný kruh s nápisem ЗА ВОЕННА ЗАСЛУГА \"(za vojenské zásluhy)\". Mezi rameny kříže byly zkřížené zlaté meče. Odznak byl ke stuze připojen pomocí přechodového článku v podobě zlaté koruny. V. a VI. třída existovala ve verzi s korunou i bez ní. Na zadní straně byl nápis 2 АВГУСТЪ 1891 \"(2. srpna 1891)\" a bulharský lev se saským erbem odkazujícím tak na zemi původu zakladatele řádu. Datum odpovídal datu založení Královského řádu za občanské zásluhy, neboť Královský řád za vojenské zásluhy původně vznikl pouze jako vojenská verze civilního řádu. Podobá se také vzhled insignií obou řádů. První tři třídy mohly být navíc doplněny o diamanty, jakožto výraz zvláštního uznání.\n\nŘádová hvězda byla osmicípá se čtyřmi pozlacenými stříbrnými rameny, které se střídaly se čtyřmi stříbrnými rameny. Uprostřed byl řádový odznak.\n\nStuha byla žlutá se širším černým a užším bílým pruhem při obou okrajích. V případě udělení řádu civilistům byla stuha bílá se širším zeleným a užším růžovým pruhem při obou okrajích.\n\nOd roku 1916 byly podle rakouského vzoru k odznaku přidány vavřínové větvičky jakožto symbol válečného vyznamenání a také na znamení vítězství bulharské armády nad srbskou armádou. Byla změněna i barva stuhy na světle modrou se stříbrným lemováním.\n\nŘád byl udílen v následujících třídách:\n\n"}
{"id": "1549426", "url": "https://cs.wikipedia.org/wiki?curid=1549426", "title": "Samuel Hartlib", "text": "Samuel Hartlib\n\nSamuel Hartlib (Hartlieb; * kolem 1600, Elblag, Prusko – 1662, Londýn) byl německo-anglický vědec, pedagog a společenský reformátor, přítel a podporovatel J. A. Komenského.\n\nNarodil se v rodině bohatého barvíře a protestanta, který kolem roku 1600 kvůli náboženskému tlaku odešel z Poznaně do Elblagu, jeho matka byla dcera anglického obchodníka. Studoval gymnázium v Brzegu a na univerzitách v Královci a krátce v Cambridgi. Roku 1628 se rodina přestěhovala do Anglie, kde se otec oženil s Mary Burningham, s níž měl čtyři syny a dvě dcery. \n\nSyn Samuel se uvádí jako obchodník, i když se obchodem patrně nikdy nezabýval. Připojil se k tajné společnosti „Antilia“, která usilovala o sjednocení protestantských církví a sekt a o důležiité reformy společnosti a školství, aby lidé byli lépe připraveni na druhý příchod Kristův. Roku 1630 založil školu v Chichesteru a po jejím neúspěchu se přestěhoval do Londýna. Věnoval se projektu veřejné Adresní kanceláře po vzoru pařížského \"Bureau d´Adresse\" Théophrasta Renaudota, jež měla sbírat a rozšiřovat zejména užitečné myšlenky a vynálezy, například pro zlepšení zemědělství. Vedl o tom velmi rozsáhlou korespondenci, která se z velké části zachovala. \n\nHartlib podporoval protestantské exulanty ze Střední Evropy, sužované Třicetiletou válkou. Roku 1641 pozval do Anglie J. A. Komenského a vydal jeho \"Prodromus pansophiae\" a další spisy. Téhož roku vydal i vlastní popis utopického království Macarie, ovlivněný utopiemi Tomáše Mora, Francise Bacona a J. V. Andreae, zakladatele rosenkruciánství. Jako mnozí z jeho současníků se zabýval také alchymií, homeopatickou medicinou a astrologií.\n\nZ původního projektu na šíření znalostí a vzdělání vznikl „Hartlibův kruh“, na němž se podíleli například Robert Boyle, který o něm mluvil jako o „invisible college“, Robert Hooke nebo William Petty. John Milton věnoval Hartlibovi svůj spis „O výchově“ a Hartlib si dopisoval i s J. Heveliem, Thomasem Hobbesem, Christopherem Wrenem nebo s Pierrem Gassendi. Hartlibův kruh byl důležitým předchůdcem Královské společnosti, založené roku 1660.\n\nJeho písemná pozůstalost má víc než 25 tisíc stránek, dopisů, poznámek a kratších textů. Je uložena na univerzitě v Sheffieldu, roku 2002 byla vydána na CD a je dostupná na internetu.\n\n\n\n"}
{"id": "1549427", "url": "https://cs.wikipedia.org/wiki?curid=1549427", "title": "Příjem (ekonomie)", "text": "Příjem (ekonomie)\n\nPříjem jsou možnosti spotřeby nebo investic, které fyzická nebo právnická osoba získá v určitém časovém období v podobě peněz nebo naturálií. Obvykle se mluví o \"příjmech\" u fyzických osob\",\" zatímco u právnických osob se jejich příjem nazývá zisk\".\" Jako jednotlivý příjem se také označuje každá konkrétní částka přijatá fyzickou či právnickou osobou, např. jako protihodnota za práci, služby či zboží. \n\nV ekonomice se uvažuje také národní příjem, součet veškeré domácí přidané hodnoty společenské produkce. V mikroekonomii stejně jako v makroekonomii je příjem jedním z parametrů hodnocení ekonomické prosperity.\n"}
{"id": "1549429", "url": "https://cs.wikipedia.org/wiki?curid=1549429", "title": "Poštovní dvůr (Karlovy Vary)", "text": "Poštovní dvůr (Karlovy Vary)\n\nHistorická památka Poštovní dvůr se nachází na okraji lázeňské části města Karlovy Vary u silnice do Mariánských Lázní a Plzně. Objekt byl postaven v roce 1781 v klasicistním stylu, roku 1810 pak přestavěn ve stylu empír.\n\nByl prohlášen kulturní památkou, památkově chráněn je od 3. května 1958, event. 5. února 1964, rejstř. č. ÚSKP 16053/4-877.\n\nKronikář P. Leopold Stöhr o Poštovním dvoře v roce 1802 napsal:\n\nKlasicistní budovu, původně poštovní dvorec s přepřahací stanicí poštovních koňských spřežení, nechal vystavět v roce 1791 karlovarský poštmistr Josef Korb. Dvorec stál u nejvyhledávanější karlovarské promenádní cesty na trase předepsaných lázeňských vycházek. K hlavní budově tehdy patřily stáje pro 36 párů koní, přístřešky pro dostavníky, kůlna a seník. Uprostřed budovy byl zřízen velký slavnostní sál, který nechal Josef Korb ozdobit freskami malíře Josefa Kramolína. V zahradě se starými buky dal zřídit pergoly, arkády a útulné altánky, kde hrávali hudebníci. Poštovní dvorec se tak postupně stal vyhledávaným střediskem lázeňské společnosti.\n\nPo deseti letech se Korb vzdal poštmistrování a podle zákona ztratil ve prospěch císaře i svůj Poštovní dvůr. Jiné zdroje uvádějí, že v roce 1801 prodal poštmistr Korb dvorec spolu s karlovarským poštovním regálem a budovou pošty na Tržišti c. k. eráru (za 75 000 zlatých). C. k. státní zastupitelství pak pronajalo budovu poštovního dvorce včetně zahrady karlovarskému měšťanu (nájemci Saského sálu) Filipu Valentinu Keilovi, který přišel do Karlových Varů jako komorník lorda Findlatera. Valentin Keil dal před průčelím hlavní budovy zřídit zeleninovou zahradu s čínským pavilonem, lavičkami a stolky a nechal zvelebit okolí.\n\nV letech 1801–1804 byla z podnětu lorda Findlatera vybudována kolem bývalého poštovního dvorce silnice do Březové. Někdy po roce 1801 vypracoval Franz Anton Payer plán Poštovního dvora, dochovaný v archivu ÚDU AV ČR. Kronikář Stöhr ve svém prvním průvodci z roku 1802 doporučuje místo jako vhodný cíl lázeňských hostů.\n\nDne 6. února 1804 povolil císař František II. v Karlových Varech zřízení špitálu pro chudé lázeňské hosty a tomuto špitálu věnoval Poštovní dvůr včetně pozemků. Město, jako správce špitálu (sv. Bernarda), poté pronajímalo Poštovní dvůr na jeden rok. Nájemci se zde střídali, ale žádný neinvestoval do oprav budovy. V roce 1808 dal císař souhlas k prodeji tehdy již značně zchátralého Poštovního dvora. Dne 26. června 1809 byla uskutečněna dražba, ve které byl objekt odprodán Gotthelfu Friedrichu Pfitzmeierovi s nejvyšší nabídkou 4 510 zlatých. Pfitzmeier přišel do Karlových Varů jako cukrář lorda Findlatera a rovněž se zde usadil. V roce 1807 se oženil se sestrou prvního nájemce objektu Valentina Keila. Objekt nechal opravit, empírově přestavět a od počátku sezóny roku 1810 jej provozoval jako výletní kavárnu – Caffé Posthof.\n\nPo napoleonských válkách se značně zvýšil počet návštěvníků Karlových Varů a kapacita stávajícího sálu již nepostačovala. Gotthelf Friedrich Pfitzmeier se rozhodl zvětšit prostory sálu, což uskutečnil v letech 1817–1818. V roce 1827 dal postavit zahradní salón s pěti průčelními klenutými okny a zelinářskou zahradu přeměnit na okrasnou. Po Pfitzmeierově smrti v roce 1836 převzal péči o Poštovní dvůr jeho mladší syn Heinrich. Ten však po čtyřech letech náhle zemřel a majetek získala jeho vdova Theresia, rozená Ungerová.\n\nTheresia v roce 1867 prodala Poštovní dvůr včetně všech realit (za 16 000 zlatých) a mobiliář, řemeslné a zařizovací předměty (za 4 000 zlatých) manželům Friedrichovi a Marii Ungerovým, za nichž získal Poštovní dvůr současnou podobu. Friedrich Unger nechal prodloužit zahradní salón, přistavět verandu a podél silnice postavit prosklenou verandu. V roce 1902 Ungerovi prodali Poštovní dvůr manželům Wenzelovi a Anně Funkovým (za 750 000 korun). Ti ho v roce 1907 prodali manželům Aloisovi a Emilii Kifflovým (nájemcům hotelu \"Bayerischer Hof\" ve Vřídelní ulici a majitelům karlovarského nakladatelství). V roce 1939 Alois Kiffl zemřel a dědictví se ujal společně s matkou Emilií syn Anton Kiffl, který jej vlastnil až do konce druhé světové války v roce 1945.\n\nPo druhé světové válce byl Poštovní dvůr znárodněn. Během následujících 40 let zde nebylo nic opravováno a objekt postupně chátral.\n\nV roce 1992 zakoupila areál společnost CIMEX a v letech 1992–1994 došlo k jeho generální opravě (vč. litinové verandy). Dne 20. července 1994, přesně sto let po premiéře Novosvětské symfonie, se konalo slavnostní znovuotevření Poštovního dvora. Vlastníkem objektu se poté stala jedna ze společností skupiny CIMEX group, konkrétně EXCELSIOR, a. s. Jednalo se o akciovou společnost POŠTOVNÍ DVŮR, která byla 2. prosince 2002 přejmenována a jejímž jediným vlastníkem byl od 1. října 2007 Philibert International Group N.V. se sídlem 1077 Amsterdam, Strawinskylaan 1143 C-11, Nizozemské království.\n\nPoštovní dvůr je situován v údolí na levém břehu řeky Teplé. Areál přiléhá z jedné strany k silnici Karlovy Vary – Mariánské Lázně (Plzeň) a ze strany druhé sousedí s městským parkem. Sloužil k účelům reprezentačním a zábavním a jako cíl častých vycházek lázeňských hostů.\n\nJedná se o klasicistní, empírově upravenou patrovou budovu na obdélném půdorysu s mladším západním kolmým křídlem z roku 1818. Krytá je šindelovou mansardovou střechou. Průčelí budovy je zvýrazněno patrovým středovým rizalitem z doby přestavby v roce 1810. Hlavní budova má zachovaný reprezentační sál s balustrádou a sloupovím zdobený významnou freskou.\n\nZ doby velkých úprav po roce 1867 zde stojí nejstarší železná lázeňská stavební památka na území České republiky – litinová veranda. Byla postavena podle návrhu vídeňských architektů Fellnera a Helmera. Přiléhá k západnímu křídlu hlavního objektu, sestává z 15 litinových sloupových polí a dvou portálů s dekorativní a symbolickou výzdobou s motivy hudby.\n\nHlavní sál objektu je v prvním patře a vystupuje se k němu schodištěm na čelní straně budovy. Původně se sál nazýval Blücherův na počest vítěze nad Napoleonem maršála Gebharda Leberechta von Blücher, který v roce 1816 Karlovy Vary navštívil. V horní části po všech čtyřech stranách obíhají galeriové ochozy vynesené ze tří stran klasickými sloupy toskánského řádu. Z průčelí a zadní strany je sál osvětlen gotizujícími okenními otvory.\n\nStrop sálu je zdoben zrcadlovou nástropní freskou od českého malíře Josefa Kramolína z doby kolem roku 1800 ve stylu pozdně barokního ilusionismu a nastupujícího romantismu. Alegorická malba žní zachycuje bohyni hojnosti Ceres, sedící na oblaku a rozdávající snopy polní úrody. Bohyně je obklopena svým průvodem a po stranách na obloze jsou andělé s květinovými věnci. Na stěnách sálu jsou nástěnné malby od téhož autora se scénami z loveckého života. V místnosti bývala umístěna lóže pro netančící hosty a místo pro orchestr. Nad nimi byla ve volném prostoru situována galerie a místa pro přihlížející.\n\nVe druhém křídle objektu je umístěn Pruský sál, druhý reprezentativní prostor z roku 1818.\n\nPostupem doby se z Poštovního dvora stalo nejoblíbenější společenské a zejména hudební středisko lázeňského města s kavárenským a restauračním provozem a vyhlášeným cílem lázeňských hostů. Konaly se zde plesy, koncerty, výstavy a konference a místo navštěvovaly slavné osobnosti.\n\n• Dramatik Friedrich Schiller, básník Johann Wolfgang von Goethe, básník Karl Theodor Kőrner, vévodkyně Dorothea Kuronská a její sestra básnířka Elisa von der Recke, císařovna Marie Ludvika, pruský polní maršál kníže Gebhard Leberecht von Blücher aj.\n\n• Roku 1816 zde byla uspořádána oslava narozenin pruského krále Fridricha Wilhelma III.\n\n• Již v roce 1818 byly uspořádány dva koncerty slavné italské pěvkyně Angelici Catalani, kterou si přišel poslechnout i Johann Wolfgang von Goethe, Jan Kollár, kníže Metternich či kníže Schwarzenberk.\n\n• V roce 1828 tu při své návštěvě Karlových Varů odehrál houslový koncert virtuóz Niccoló Paganini.\n\n• Dne 15. srpna 1839 v slavnostním sále uspořádal ples vévoda Arnošt Sasko-Kobursko-Gothský, spolu se svým bratrem princem Albertem, snoubencem a pozdějším manželem britské královny Viktorie.\n\n• V roce 1843 zde uspořádali karlovarští radní oslavu na počest významného balneologa Jeana de Carroa, které se zúčastnilo mnoho osobností zvučných jmen z oblasti medicíny.\n\n• Koncentroval tu Karlovarský lázeňský orchestr, založený roku 1835, pod taktovkou dirigenta Josefa Labitzkého. Od roku 1846 se zde dvakrát v týdnu odpoledne hrály lázeňské koncerty.\n\n• Roku 1852 se konala řada společenských akcí na počest řeckého krále Otty I.\n\n• V roce 1868 se stal šéfem symfonického orchestru po svém otci dirigent August Labitzký, který pokračoval v hudební tradici Poštovního dvora. Již od roku 1875 zde pořádal pravidelné páteční koncerty s náročnou dramaturgií a 55členným orchestrem. Symfonická díla německých klasiků byla postupně doplňována skladbami českých autorů. Nejdříve byly uváděny skladby Bedřicha Smetany a od roku 1879 rovněž Antonína Dvořáka.\n\n• Dne 1. května 1879 zde zazněla při zahájení ročního cyklu pravidelných pátečních symfonických koncertů první Dvořákova skladba v Karlových Varech \"Slavnostní pochod\", pouhých devět dní po premiéře v Praze.\n\n• Dne 22. srpna 1879 zde bylo představeno provedení \"Smyčcové serenády E-dur\" za přítomnosti Antonína Dvořáka, který tehdy poprvé přijel do Karlových Varů. Skladatel byl potěšen skvělým provedením i vřelým přijetím svého díla návštěvníky koncertu.\n\n• Dne 1. srpna 1881 zde proběhla slavnost Slovanské besedy, na které Karlovarský lázeňský orchestr provedl Smetanovu \"symfonickou báseň Vltava\" a Labitzkého \"Třetí směs českých národních písní\". Josefu Labitzkému byl tehdy předán vavřínový věnec s červenobílými stuhami s nápisem:• Dne 20. července 1894 zde poprvé na evropském kontinentě zazněla \"Dvořákova symfonie číslo 9 E-moll Z Nového světa\" v přednesu Karlovarského lázeňského orchestru pod taktovkou Augusta Labitzkého. Skladba zazněla během pravidelných pátečních koncertů v hlavním programu po úvodních skladbách autorů Jadassohna, Franze Schuberta a Richarda Wagnera. Po koncertě vyšel článek známého vídeňského hudebního kritika Eduarda Hanslicka v časopise \"Neue Freie Presse\", v němž mimo jiné uvádí:• Dne 10. srpna 1910 byla v Poštovním dvoře odhalena pamětní deska, připomínající účast prince Alberta Sasko-Kobursko-Gothského na plese v roce 1839, která však byla odstraněna patrně v období první světové války z důvodu silných protibritských nálad.\n\n• Významná hudební tradice Poštovního dvora pokračovala i po první světové válce. Dne 25. května 1914 se zde představil druhý stálý profesionální Karlovarský symfonický orchestr.\n\n• V roce 1961 byla v zahradním průčelí budovy instalována pamětní deska od karlovarského akademického sochaře Vladimíra Relicha připomínající provedení evropské kontinentální premiéry Dvořákovy Novosvětské symfonie v roce 1894. Slavnostní odhalení desky proběhlo dne 9. října 1961.\n\n\nSeznam kulturních památek v Karlových Varech\n\n"}
{"id": "1549430", "url": "https://cs.wikipedia.org/wiki?curid=1549430", "title": "Strategický management", "text": "Strategický management\n\nStrategický management je pojem z oblasti managementu, který zahrnuje formulování a provádění hlavních cílů a záměrů organizace. Provádí ho majitelé, jednatelé nebo špičkoví manažeři jménem majitele či jednatele, a sice na základě posouzení zdrojů a vnitřního i vnějšího prostředí, v němž organizace funguje. \n\nStrategické řízení určuje celkový směr činnosti organizace a zahrnuje specifikaci cílů, vypracování politik a plánů k dosažení těchto cílů, a poté přidělení zdrojů na realizaci plánů. Akademici a praktičtí manažeři vyvinuli četné modely a systémy, které pomáhají při strategickém rozhodování v kontextu složitých prostředí a konkurenční dynamiky. Strategické řízení není svou povahou statické; modely často zahrnují smyčku zpětné vazby pro sledování výkonu, jež motivuje další kolo plánování.\n\nMichael Porter identifikoval tři základní principy organizační strategie: \n\n\n\"Firemní strategie\" zahrnuje zodpovězení klíčové otázky z pohledu portfolia: „V jakém oboru podnikání bychom měli působit?“ \"Obchodní strategie\" zahrnuje zodpovězení otázky: „Jak bychom měli v tomto oboru soutěžit?“ \n\nTeorie a praxe řízení často rozlišuje mezi strategickým řízením a operačním (taktickým, provozním) řízením, přičemž provozní řízení se primárně týká zlepšování efektivity a kontroly nákladů v rámci hranic stanovených strategií organizace.   \n"}
{"id": "1549433", "url": "https://cs.wikipedia.org/wiki?curid=1549433", "title": "Josef Korb", "text": "Josef Korb\n\nJosef Korb, později Josef Korb von Weidenheim (18. století – 19. století) byl český stavitel a šlechtic žijící na přelomu 18. a 19. století. Z kronik je známo, že v Karlových Varech přispíval na zkrášlování okolí lázní. Zde se proslavil jako stavebník a následný provozovatel poštovního dvorce, který se později stal významným společenským a hudebním střediskem světových lázní Karlovy Vary.\n\nO Josefu Korbovi toho není mnoho známo. Pocházel ze západočeské měšťanské rodiny. V Karlových Varech působil jako poslední privilegovaný poštmistr a přispíval zde k zvelebování lázeňské části města.\n\nV roce 1791 nechal v části revíru \"Wiener Loch\" vystavět Poštovní dvůr – tehdy klasicistní budovu, poštovní dvorec s přepřahací stanicí poštovních koňských spřežení. V budově byl zřízen taneční sál, který zdobí freska Josefa Kramolína. Místo se postupem času stalo významným společenským a hudebním střediskem.\n\nPo deseti letech se Korb vzdal poštmistrování a podle zákona ztratil ve prospěch císaře i svůj Poštovní dvůr. Jiné zdroje uvádějí, že o deset let později v srpnu 1801 Korb prodal dvorec včetně všech pozemků spolu s karlovarským poštovním regálem a budovou pošty na Tržišti státu (za 75 000 zlatých) a koupil statek a zámek Kunratice u Prahy.\n\nRoku 1814 byl Josef Korb povýšen do šlechtického stavu a stal se rytířem s predikátem „von Weidenhaim“.\n\nKronikář P. Leopold Stöhr o Josefu Korbovi a Poštovním dvoře napsal\n\n\n"}
{"id": "1549435", "url": "https://cs.wikipedia.org/wiki?curid=1549435", "title": "Talin (město)", "text": "Talin (město)\n\nTalin () je město v Arménii. K roku 2012 v něm žilo bezmála šest tisíc obyvatel.\n\nTalin leží v západní části provincie Aragacotn v nadmořské výšce 1614 m na západní straně Aragacu. Od Jerevanu, hlavního města Arménie, je vzdálen přes šedesát kilometrů severozápadně. \n\nOsídlení oblasti je doloženo už v mladší době kamenné.\n\nVe druhém století přes naším letopočtem je město poprvé písemně zmíněno řeckým geografem Klaudiem Ptolemaiem pod jménem \"Talina\".\n"}
{"id": "1549437", "url": "https://cs.wikipedia.org/wiki?curid=1549437", "title": "Daň z majetku", "text": "Daň z majetku\n\nDaň z majetku je daň z celkových aktiv daňového poplatníka. Patří do skupiny majetkových daní. Její vyměřovací základ obvykle zahrnuje čistá aktiva zbývající po odečtení dluhu. \n\nDaň z majetku byla vybírána již ve starověku, například v Římské říši a v Aténách; sloužila však dočasným účelům, jako je financování války. V Německu byly daně z majetku vybírány hlavně z nemovitého majetku až do pozdního středověku; tyto daně více odpovídaly dnešní dani z nemovitostí. Daň z majetku zahrnující celková aktiva byla poprvé zavedena v Německu v roce 1893. Daň z majetku se však nyní považuje za zastaralou; z 36 zemí OECD měly v roce 2017 obecnou daň z majetku pouze 4 (v roce 1990 jich bylo 12). \n"}
{"id": "1549442", "url": "https://cs.wikipedia.org/wiki?curid=1549442", "title": "König-Otto-von-Griechenland-Museum", "text": "König-Otto-von-Griechenland-Museum\n\nKönig-Otto-von-Griechenland-Museum (také Otto-König-von-Griechenland-Museum) je muzeum ve městě Ottobrunn v zemském okrese Mnichov, v německé spolkové zemi Bavorsko. Otevřeno bylo v prosinci 1989, avšak městská rada se usnesla o jeho založení již roku 1976. Zakladatelem muzea je Jan Murken. Muzeum se zaobírá tématem osobnosti Oty I. Řeckého, prvního moderního krále Řecka, dosazeného na řecký trůn roku 1832 na základě společného rozhodnutí Francie, Velké Británie a Pruska.\n\nMuzeum vystavuje na 200 exponátů, které se tématicky váží k filhelénství, řecké osvobozenecké válce a Řeckému království za vlády Oty I. Řeckého. Vedle toho jsou v muzeu k vidění osobní předměty Oty I. Řeckého či stříbro a porcelán, který byl používán na královském dvoře v Aténách za Otovy vlády. Muzejní galerie spravuje cenné olejomalby, akvarely a grafiky od Lea von Klenze, Petera von Hesse, Carla Rottmanna, Karla Wilhelma von Heidecka či Friedricha von Gärtnera.<br>\n\nPo přestěhování bankovní filiálky bylo muzeum rozšířeno (z 80 na 174 m) a roku 2000 znovu otevřeno.<br>\n\nRoku 2019 obdrželo darem nové exponáty: kolorovanou fotografii Oty I. Řeckého z roku 1865, portrét korunního prince Ludvíka I. Bavorského (otce Oty I. Řeckého) a kameninové hrníčky z kameninové manufaktury kláštera Schäftlarn.\n"}
{"id": "1549446", "url": "https://cs.wikipedia.org/wiki?curid=1549446", "title": "Torres Blancas", "text": "Torres Blancas\n\nTorres Blancas (česky doslova \"Bílé věže\") jsou budova se smíšeným využitím, která se nachází v centru španělské metropole Madridu. Přesněji je umístěna na křižovatce ulic \"Corazón de María\" a \"Avenida de América\". Budova je vysoká 71 m a je nápadná díky podobě několika spojených válcovitých věží. \n\nBudovu, která je nápadná díky půdorysu tvořenému různými protínajícími se kruhy, vyprojektoval architekt Francisco Javier Sáenz de Oiza ve spolupráci se stavbyvedoucími Leonardo Fernandézem Troyanem a Carlosem Fernandézem Casadem. Navržena byla v roce 1961 a stavební práce probíhaly v letech 1964 až 1968. Stavba de Oizu proslavila a v budově až do konce svého života také bydlel. Za stavbu obdržel celoevropskou architektonickou cenu v roce 1974. \n\nExperimentální charakter objektu podporoval i objednatel stavby, Juan Huarte, vlastník stejnojmenné stavební společnosti. Stavba se stala ukázkou španělské architektury 60. let 20. století a je označována za příklad tzv. organické architektury. Rozčlenění budovy bylo dosaženo nejen díky rozdělení masy budovy do jednotlivých válců, ale i díky dvěma posledním patrům se službami, restaurací a bazénem, dále i díky rozdílnému umístění balkonů na některých patrech.\n\nVěž byla bílá v okamžiku dokončení. Díky betonu, jako použitému materiálu, je však nápadně šedá. Strohý beton doplňuje jako obkladový materiál dřevo, které bylo použito na obklad balkonů. Budova má dvacet tři podlaží, kde se nacházejí prostory sloužící jako domácnosti nebo kanceláře, plus další patro v horní části budovy, dvě podzemní podlaží a přístupové patro. Na každém patře se nacházejí čtyři byty, balkony mají kruhový půdorys, jednotlivé pokoje mohou být kruhové či se čtvercovým půdorysem. Mezi podlažími 21 a 22 je vyhrazena čistírna pro obecná zařízení a na střeše je meandrující bazén.\n"}
{"id": "1549453", "url": "https://cs.wikipedia.org/wiki?curid=1549453", "title": "Medaile Za účast na protifašistickém boji", "text": "Medaile Za účast na protifašistickém boji\n\nMedaile Za účast na protifašistickém boji (: Медал «За участие в антифашистката борба») bylo bulharské vyznamenání za účast v bojích druhé světové války. Medaile byla založena v roce 1948.\n\nVyznamenání bylo založeno usnesením prezidia Národního shromáždění ze dne 15. června 1948 pod původním názvem \"Medaile Za účast v partyzánském povstání\". Udílena byla příslušníkům partyzánských jednotek účastnících se bojů proti fašistům. Dne 13. prosince 1950 bylo vyznamenání reformováno a při té příležitosti byl změněn i jeho název na \"Medaile Za účast na protifašistickém boji\". Nově byla udílena i dalším příslušníkům odbojového hnutí za jejich činnost proti fašistům a kapitalistickému systému, včetně těch, kteří nebojovali se zbraní v ruce..\n\nPo pádu komunistického režimu v roce 1990 přestala být medaile udílena.\n\nPodle vyhlášky z roku 1948 byla medaile udílena výhradně příslušníkům partyzánských jednotek bojujících se zbraní v ruce proti fašistické vládě Bulharska, stejně jako proti německým a dalším spojeneckým jednotkám umístěným na území Bulharska. Od roku 1950 byla medaile udílena i dalším příslušníkům hnutí odporu, kteří se podíleli na svržení bulharské fašistické vlády a kapitalistického systému.\n\nMedaile měla kulatý tvar o průměru 31 mm a byla vyrobena ze žlutého kovu. Na přední straně byli vyobrazeni dva partyzáni, muž a žena. Muž drží samopal a hází granát, žena leží a střílí z pušky. Na zadní straně byla uprostřed pěticípá hvězda s profilem obličeje Georgiho Dimitrova. Okolo byl nápis v cyrilici \"ЗА УЧАСТИЕ В АНТИФАШИСТКАТА БОРБА\" \"(za účast na antifašistickém boji)\".\n\nMedaile byla zavěšena na stuze uvázané do tvaru trojúhelníku. Stuha byla zelené barvy s širokými červenými pruhy při obou okrajích.\n\nAutorem vzhledu medaile byl sochař Georgij Kocev.\n\n"}
{"id": "1549458", "url": "https://cs.wikipedia.org/wiki?curid=1549458", "title": "Dub u Pazderny", "text": "Dub u Pazderny\n\nDub u Pazderny je památný strom v Klatovech. Dub letní (\"Quercus robur\") roste jako solitér v nadmořské výšce 406 metrů. Obvod jeho kmene je 416 cm, šířka koruny 26 m (měřeno 2012) a výška 28 m (měřeno 2009). V roce 2009 a v roce 2019 byl proveden zdravotní řez. Strom roste na větší travnaté ploše mezi Drnovským potokem a silnicí, lokalita u Pazderny. Je chráněný od 18. dubna 2007 jako esteticky zajímavý strom a krajinná dominanta.\n\n"}
{"id": "1549462", "url": "https://cs.wikipedia.org/wiki?curid=1549462", "title": "Francouzské velvyslanectví v Praze", "text": "Francouzské velvyslanectví v Praze\n\nFrancouzské velvyslanectví v Praze, oficiálně \"Velvyslanectví Francie v Praze\", krátce též \"francouzská ambasáda\" (francouzsky: \"Ambassade de France à Prague\") je zastupitelský úřad francouzské republiky v Česku. Sídlí v Buquoyském paláci na Velkopřevovském náměstí na Praze 1. Velvyslancem k roku 2019 je Roland Galharaguo. \n\nFrancouzská ambasáda v Československu byla zřízena v roce 1919 v Buquoyském paláci, který si francouzský stát pronajal od rodu Buquoyů.\n\nV roce 1930 francouzský stát celý objekt Buquoyského paláce zakoupil.\n\nToto je tabulka francouzských velvyslanců v Praze od roku 1943. \n\n"}
{"id": "1549465", "url": "https://cs.wikipedia.org/wiki?curid=1549465", "title": "Hann. Münden", "text": "Hann. Münden\n\nHann. Münden (dříve Münden; hovorově často nazývaný historickým nezkráceným jménem Hannoversch Münden) je německé město a nezávislá obec (selbständige Gemeinde podle dolnosaského komunálního práva). Leží v okrese Göttingen v jihovýchodní části Dolního Saska na hranici s Hesenskem a nedaleko Durynska. Jádro města je státem uznané letovisko (Erholungsort). \n\nObec se nachází na soutoku Werry a Fuldy s Vezerou. Proto se také nazývá „město tří řek“. Je zde pohřben německý ranhojič a chirurg Johann Andreas Eisenbarth (zvaný doktor Eisenbarth), který zde zemřel, když byl na cestách. Alexander von Humboldt prý měl toto místo rád, neexistuje však žádný písemný doklad o údajně jím vysloveném a často citovaném výroku, že Münden je „jedním ze sedmi nejkrásnějších měst světa“. \n"}
{"id": "1549469", "url": "https://cs.wikipedia.org/wiki?curid=1549469", "title": "Turnaj mladých fyziků", "text": "Turnaj mladých fyziků\n\nTurnaj mladých fyziků, anglicky International Young Physicists' Tournament (IYPT), je jedna ze světově uznávaných a prestižních soutěží. V rámci soutěže se řeší 17 otevřených fyzikálních úloh, které jsou zveřejněny v druhé polovině července. V průběhu turnaje jsou úlohy rozebírány za pomocí diskuse nazývané \"fyzikální souboj\" (zkráceně fyzboj, anglicky Physics Fight), kdy jeden tým prezentuje své řešení, druhý oponuje a snaží se tím úlohu dále posunout, třetí nakonec shrne, co se v předchozích částech odehrálo. Provedení těchto částí je následně ohodnoceno porotou, která je složena z fyziků - profesionálů, např. vysokoškolských profesorů. V Česku je tato soutěž zaštítěna jednotou českých matematiků a fyziků (JČMF). Celá soutěž probíhá v angličtině; je určena pro střední školy a gymnázia. \n\nSoutěž probíhá v několika kolech - regionálním, národním a mezinárodním. Mezinárodního kola se účastní vítězové jednotlivých národních kol, přičemž mezinárodní kolo trvá zhruba týden a zúčastní se jej okolo 150 účastníků z celého světa. Zúčastnění prezentují svoje výsledky při řešení úlohy a navzájem si je komentují. Všechny týmy se několikrát vystřídají v pozici prezentujícího (anglicky Reporter), oponenta a reviewera. \n\nNápad uspořádat takovouto soutěž vymyslel Evgenij Junosov, přičemž od roku 1979 probíhala pod názvem \"Russian Young Physicists' Tournament\". V roce 1988 byl také organizátorem prvního ročníku mezinárodní soutěže v roce 1988. \n\n(*) počet států může být sporný, některé státy v tomto období vyhlašovaly nezávislost\n\nNásledující tabulka vyobrazuje, které státy se účastnily různých ročníků soutěže. \"H\" znamená, že tato země organizovala daný ročník, čísla odpovídají počtu týmů účastnících se za daný stát. Zkratka Obs znamená Observer (pozorovatel), tým se účastnil ročníku, ale nesoutěžil.\n\n"}
{"id": "1549470", "url": "https://cs.wikipedia.org/wiki?curid=1549470", "title": "Uelzen", "text": "Uelzen\n\nHansestadt Uelzen (Hansovní město Uelzen), zkráceně Uelzen, je německé krajské město ze stejnojmenného okresu na severovýchodě Dolního Saska a součást metropolitní oblasti Hamburku. \n\nPodle městského práva z roku 1270 se Uelzen původně jmenoval \"Löwenwalde\". Jako člen hanzy se město ležící na řece Ilmenau domohlo určité prosperity pomocí mezinárodního obchodu. Staré město s četnými památkami se vyznačuje hrázděnou architekturou a obsahuje také některé pozoruhodné budovy ve stylu severoněmecké cihlové gotiky. \n"}
{"id": "1549473", "url": "https://cs.wikipedia.org/wiki?curid=1549473", "title": "Zažablje", "text": "Zažablje\n\nZažablje je opčina v Chorvatsku v Dubrovnicko-neretvanské župě. Opčina se rozkládá v pohoří Žaba, podle nějž je pojmenována. Jejím střediskem je vesnice Mlinište. V roce 2011 žilo v celé opčině 757 obyvatel, z toho 335 v Mliništi.\n\nOpčina se skládá z šesti samostatných vesnic:\n"}
{"id": "1549476", "url": "https://cs.wikipedia.org/wiki?curid=1549476", "title": "Kupari", "text": "Kupari\n\nKupari () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Župa Dubrovačka. Nachází se asi 8 km jihovýchodně od Dubrovníku. V roce 2011 zde žilo celkem 808 obyvatel. \n\nVesnice je napojena na silnici D8. Sousedními vesnicemi jsou Brašina, Čibača a Srebreno.\n"}
{"id": "1549477", "url": "https://cs.wikipedia.org/wiki?curid=1549477", "title": "Srebreno", "text": "Srebreno\n\nSrebreno () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Župa Dubrovačka. Nachází se asi 9 km jihovýchodně od Dubrovníku. V roce 2011 zde žilo celkem 428 obyvatel. Srebreno je střediskem opčiny Župa Dubrovačka, není však jejím největším sídlem.\n\nVesnice je napojena na silnici D8. Sousedními vesnicemi jsou Brašina, Kupari a Mlini.\n"}
{"id": "1549478", "url": "https://cs.wikipedia.org/wiki?curid=1549478", "title": "Nordhorn", "text": "Nordhorn\n\nNordhorn je německé okresní město okresu Grafschaft Bentheim a nezávislá obec na okraji jihozápadního Dolního Saska. Leží na řece Vechte. Město je členskou obcí přeshraničního regionu Euregio, hraničí přímo s Nizozemskem a není daleko od zemské hranice Severního Porýní-Vestfálska. \n\nNordhorn byl z velké části ušetřen válečných škod. Převládá zde proto tradiční severoněmecká cihlová stavba, která se nachází také v sousedním Nizozemsku. I na moderních budovách jen zřídka chybí cihlová fasáda. \n\nV centru zejména stojí za vidění kostel \"Kirche am Markt\" (Kostel na trhu), gotický z 15. století postavený z bentheimského pískovce, a \"Lékárna Adler\", postavená kolem roku 1783. Tuto nejstarší budovu na hlavní ulici koupil v roce 1844 tehdejší starosta a chemický továrník Firnhaber. Vyznačuje se dvoupodlažní klasicistní fasádou, trojúhelníkovým štítem s valbovou střechou a klenutým oknem s girlandou. Sídlila zde až do 28. února 2011 nejstarší lékárna v Nordhornu.\n"}
{"id": "1549479", "url": "https://cs.wikipedia.org/wiki?curid=1549479", "title": "Mlini", "text": "Mlini\n\nMlini () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Župa Dubrovačka. Nachází se asi 10 km jihovýchodně od Dubrovníku. V roce 2011 zde žilo celkem 943 obyvatel.\n\nVesnice je napojena na silnici D8. Sousedními vesnicemi jsou Brašina, Soline, Srebreno a Zavrelje.\n"}
{"id": "1549481", "url": "https://cs.wikipedia.org/wiki?curid=1549481", "title": "Kostel svatého Mikuláše (Cornești)", "text": "Kostel svatého Mikuláše (Cornești)\n\nKostel svatého Mikuláše je dřevěný kostel v Cornești, obci Călinești, v župě Maramureš. Je jedním z nejstarších a nejvýznamnějších kostelů v historickém regionu Maramureš a Sedmihradsko. Struktura dřeva kostela je datována do roku 1615 a závěr kněžiště je o sto let starší. Vnitřní prostor si zachovává charakter obyčejného kostela, na vnější straně je kostel ukončen dvojstupňovou střechou, což je charakteristický rys dřevěných maramurešských kostelů. Je zařazen v seznamu historických památek Ukrajiny pod kódem: MM-II-m-A-04551.\n\nPodle dendrochronologických průzkumů byl postaven v roce 1615, stromy byly smýceny v zimě mezi roky 1614–1615. Podle stejného výzkumu je závěr kněžiště (svatyně) o sto let starší, byl postaven v druhém desetiletí 16. století. Je to jedena z nejstarších pevně datovaných dřevěných částí, které se dochovaly v rumunských Karpatech. Podle rozdílů konstrukčních prvků kostela a svatyně vyplývá, že svatyně byla přenesena z jiného kostela. Dokonce trámy ve zdech jsou na vnější straně očíslovány, což dokládá demontáž a následný přesun. Podle tradice pravděpodobně z údolí Izei. Další dendrochronologické průzkumy dokládají opravu v roce 1670.\n\nInteriér byl vymalován umělcem Toaderem Hodorem, jak nasvědčují fragmenty podpisu umělce: \"„... în luna lui iulie în 27 de zile și în ... și a ... zugrăvit zm[eritul] zugrav Hodor Toader din Vișeul de Mijloc\"\"Dumnezeu să-l pomenească.”\" Výmalba byla provedena začátkem 19. století.\n\nKostel je orientovaná dřevěná stavba na půdorysu obdélníku s polygonálním závěrem kněžiště. Kostel je ukončen dvojstupňovou střechou. Nad západní síni je postavená zvonová věž má přesahující zvonové patro zakončené vysokou jehlanovou střechou se spodním zalomením. Štenýřová zvonice je postavena z dvanácti dřevěných sloupů.\n"}
{"id": "1549482", "url": "https://cs.wikipedia.org/wiki?curid=1549482", "title": "Soline", "text": "Soline\n\nSoline je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Župa Dubrovačka. Nachází se asi 12 km jihovýchodně od Dubrovníku. V roce 2011 zde žilo celkem 268 obyvatel.\n\nVesnice je napojena na silnici D8. Sousedními vesnicemi jsou Mlini, Plat a Zavrelje.\n"}
{"id": "1549483", "url": "https://cs.wikipedia.org/wiki?curid=1549483", "title": "Plat (Chorvatsko)", "text": "Plat (Chorvatsko)\n\nPlat je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Župa Dubrovačka. Nachází se asi 13 km jihovýchodně od Dubrovníku. V roce 2011 zde žilo celkem 302 obyvatel.\n\nVesnice je napojena na silnici D8. Sousedními vesnicemi jsou Cavtat, Soline a Zvekovica.\n"}
{"id": "1549484", "url": "https://cs.wikipedia.org/wiki?curid=1549484", "title": "Nikolaos Kanabos", "text": "Nikolaos Kanabos\n\nNikolaos Kanabos, (řecky Νικόλαος Καναβός, † 1204) byl byzantský šlechtic a několik dní na začátku roku 1204 byzantský císař. \n\nPo pádu Izáka II. a jeho syna a spoluvládce Alexia IV. v lednu 1204 se sešel senát a duchovenstvo, aby určili nového vládce. Poté, co několik kandidátů, včetně jakéhosi Radenosa, nominaci odmítlo, volba 28. ledna padla na šlechtice Nikolaose Kanabose. Stalo se to však také proti jeho výslovné vůli. Jako basileus neměl prakticky žádnou politickou moc a ani nemohl opustit chrám Hagia Sofia. \n\nGenerál Alexios Dukas Murtzuflos, který již byl zodpovědný za svržení vládnoucího dua, měl sám zálusk na trůn. Nabídl proto Nikolaosu Kanabosovi důležité místo, jestliže by byl jmenován vládcem. Poté, co Nikolaos Kanabos tuto nabídku odmítl, Alexios ho nechal 3. února uvěznit a o něco později zavraždit. Alexios pak vstoupil jako Alexios V. 5. února 1204 na trůn sám. \n"}
{"id": "1549493", "url": "https://cs.wikipedia.org/wiki?curid=1549493", "title": "Biggles vyšetřuje", "text": "Biggles vyšetřuje\n\nBiggles vyšetřuje (v originále \"Biggles Investigates\") je dobrodružná povídková kniha od autora W. E. Johnse z roku 1964. V Česku vyšla v roce 2001, kdy ji vydalo nakladatelství Toužimský & Moravec v Praze.\n\nLetecký detektiv James Bigglesworth (známější pod přezdívkou \"Biggles)\" pracuje pro policii Scotland Yard a řeší společně se svými kolegy různé případy. V této knize se vyskytuje celkem 8 povídek, z nichž se v každé jedná o jiný případ.\n\nNa pastvině u vesnice Upgates poblíž jednoho statku havarovalo letadlo. Letoun zřejmě „zaškobrtnul“ při přistání či startu a převrátil se. Pilot nebyl nikde k nalezení. Biggles společně se svým parťákem Betiem zjistil, že na letadlo někdo nastražil past, podle všeho natažený ostnatý drát. Po nalezení čerstvě vykopané hlíny se rozhodli vyslechnout majitele farmy pana Divertona. Ten se jim nakonec přiznal, že jeho švagr je ve Španělsku politicky pronásledovaný a vše vyvrcholilo v to, že se ho tamní agenti rozhodli odstranit. Nalezli místo jeho úkrytu na farmě a podle všeho měl přijít vrah, který tam měl přistát na jedné z pastvin. Diverton proto na něj nastražil past, která způsobila převrácení letounu, a vrah si zlomil vaz. Jeho tělo poté ze strachu zahrabali, avšak letounu si všimlo námořnictvo a tak nebylo možné se ho zbavit. Divertonovi nakonec byli zproštěni viny a případ se z politických důvodů raději ututlal.\n\nBohatý a oblíbený muž jménem Zand, se chvástal svou bohatostí díky své firmě, která prodávala parfémy, z nichž jeden z nejlepších se jmenoval \"Rosa Luna\" (Měsíční Růže). Biggles začal mít podezření, zda Zand si s prodejem nepomáhá nějak nezákonně. Při rozhovoru se svým přítelem Clintonem se dozvěděl, že si Zand od nich nechal namontovat přídavnou nádrž, což vzhledem k jeho slovům, že se svým letadlem (\"Coursier\") létá jen pomístní lety, dost nesedělo. Biggles proto požádal Gingera, aby ho sledoval a ten uviděl, jak Zand plní své kanystry na benzín z přídavné nádrže kapalinou, která připomínala čistý líh. Později Biggles s Gingrem nachytal Zanda při činu a ten ze zoufalství na ně zaútočil. Potom co ho zatkli se jim Zand přiznal, že pašoval lahvičky, ve kterých byl Růžový olej, ze kterého po promíchání z čistým lihem vyráběli parfémy. Ještě toho dne skončila činnost Zandovi firmy a všichni její majitelé putovali do vězení.\n\nPři testovacím letu dostal Biggles s Betiem přes rádio zprávu, že v Hampsteadu došlo k bankovní loupeži a banditi prchají před policií v letadle. Biggles s Bertiem letadlo objevili a sledovali ho až na sever Skotska, kde přistálo na neznámém letišti. Biggles s Bertiem zde přistáli také a bandité jim nějak nebránili si prohlédnout jejich stroj. Nic nenalezli a tak se vydali do Dalcrossu, kde počkali na inspektora Gaskina. Biggles si nemohl nevšimnout, jak letadlo banditů letí velmi nízko nad jednou lesní školkou a po jejím přeletění začalo opět stoupat, takže bylo jasné, že svůj lup tam vyhodili a brzo si pro něj přijdou. Následující noci si počkali na jejich příchod a vypukla přestřelka, ve které byl jeden z lupičů jménem Rand zraněn a zatčen. Další z lupičů byl také zatčen, a tak jediný kdo nebyl dopaden, byl pilot letadla, z něhož byli po dvou měsících nalezeny pouze trosky u nizozemského pobřeží. Tělo pilota nebylo nalezeno.\n\nDva kolegové jménem Pug a Spud společně vyloupili banku v Pimlicu a ukradené peníze někam ukryli. Pugovi se podařilo uniknout za hranice, zatímco Spud byl zatčen. Inspektor Gaskin dostal zprávu, že se Pug znovu objevil v Anglii a požádal proto Bigglese o pomoc, neboť bylo jasné, že pro svůj nelegální návrat do země pro ukradenou kořist použil letadlo. Biggles proto poslal Bertieho do Francie za přítelem a kolegou Marcelem, aby zjistil, zda nemá někdo z nezatčených trestanců pilotní průkaz. Marcel Bertiemu prozradil, že dva piloti sloužící na soukromém letišti podezřele moc utrácí penězi. Bertie se s jedním z nic setkal velmi brzy a domluvil si s ním letecký převoz do Anglie. Muž jménem Grattan mu cestou pověděl, že příští noci svůj tajný let zopakuje, kvůli naložení pasažéra v Anglii. Díky tomu se jim podařilo zatknout Puga i s řidičem falešného taxíku a stejně tak dopadl pilot Grattan.\n\nPřed Bigglesem se objevil velice podivný případ úmrtí muže, který spadl z výšky do lesa ve West Ridingu. Nebyl u něj nalezen žádný padák, letecký oděv či doklady. Biggles se proto s Gingrem rozhodl si promluvit s nálezcem mrtvého, jímž byl zahradník jménem Larwood. Ten mu pověděl, že po nálezu mrtvého jeho pán plukovník Thurnburn ho poslal pro policii a po svém návratu uviděl, jak plukovník na zahradě pálí listí. Biggles si prohlédl místo spáleniště a nalezl v něm kroužek uvolňovače padáku. Díky tomu si poté společně s místním inspektorem Colem došlápli na plukovníka, který neustále tvrdil, že o ničem neví. Plukovník se jim svěřil, že onen mrtvý muž je jeho syn, kterého se vždycky snažil podporovat. Ten ale místo toho dělal problém za problémem, což plukovníka finančně ničilo, a když ho naposledy žádal o vysokou částku peněz, odmítl mu ji dát, protože ji nebyl schopen dát dohromady. Syn se proto rozhodl vzít si peníze násilím, avšak při jeho pádu se mu neotevřel padák. Když se plukovník dozvěděl o nálezu mrtvoly, vydal se tam podívat a po zjištění totožnosti sbalil její doklady i s padákem a všechno spálil v ohništi. Plukovník byl nakonec zproštěn viny.\n\nBiggles byl Gaskinem povolán k vyřešení případu záhadné smrti dvanáctileté Nelii Tomkinsové. Podle všeho zemřela na tvrdý úder tupým předmětem do hlavy. U místa tragédie byla nalezena lehce poškozená, avšak nerozdělaná bonboniéra. Nebyli na ni nalezeny žádné otisky. Biggles společně s Gaskinem přijeli k nejbližší usedlosti místa tragédie, která patřila rodině Fairfaxům. Tam zahlédli elegantně oblečenou mladou dámu, u které bylo zprvu jasné, že na zemi něco hledá. Gaskin Bigglesovi pověděl, že ona dáma jménem Diana je zasnoubená s jistým poručíkem RAF Pagetem a nedávno oslavila narozeniny. Biggles si byl jistý, že hledá onu bonboniéru, což mu později potvrdil Gaskin, který se Diany přímo zeptal. Bonboniéru jí prý z letadla shodil její snoubenec a Bigglesovi už bylo všechno jasné. Paget měl špatnou mušku a místo na trávník u domu se trefil na silnici, kde se zrovna procházela Nelie. Tím pádem se vysvětlila jak smrt dívky, tak záhadné poškození bonboniéry.\n\nLetecká policie měla za úkol najít a sledovat uprchlý gang zločinců, který ve Francii vyloupil dodávku se zlatými cihlami. Po několika dnech pátraní nad La Manchem Ginger zahlédl, jak posádka jednoho motorového člunu podivně přestupuje uprostřed Kanálu do malé rybářské jachty. Sledoval ji až do oblasti Poltruan, kde zakotvila u jednoho útesu jménem „Bull Head“. Když tu oblast společně s Bigglesem a Bertiem navštívili, nalezli onu jachtu. Místní „mořský vlk“ jim pověděl, že ji vlastní pan Trelawney s pomocníkem Pennigtonem, který se zde dokonce narodil. Jelikož u útesu Bull Head nebyly známy žádné úspěšné úlovky, rozhodli se tam potají podívat a v nastražených pastech na humry nalezli zlaté cihly. Jelikož útes Bull Head byl plný jeskynních chodeb, rozhodli se do jedné z nich cihly schovat. Po příjezdu jachty poté dělali jakoby nic, avšak Ginger potají došel pro policii. Biggles s Bertiem, ale na jejich příjezd čekat nemohli, a tak v době, kdy se gang šel podívat do jeskyní, jim odpluli i s jejich jachtou zpět do přístavu. Cestou se minuli s policejní lodí, která společně s pobřežní stráží gang zatkla.\n\nTřináctiletý Robin Stone napsal Bigglesovi dopis, že se v jeho domovině děje něco o čem by měl vědět. Biggles ho proto společně s Gingrem navštívil a Robin jim pověděl o tom jak jedno z letadel, které před tím nikdy neviděl, z malé výšky upustilo nějaký předmět na zem a odletělo pryč. Když je dovedl k místu, kam měl „balík“ spadnout našel tam Biggles mrtvolu muže, který byl podle všeho zastřelen a poté vyhozen z letadla. Po přivolání místního inspektora začali pátrat, zda neznámý letoun nepřistál někde poblíž. K jejich překvapení ho našli hned druhý den parkujícího na farmě pana Wernera a podařilo se jim mu na poslední chvíli překazit start. Dva muži od letadla se jim začali bránit, avšak byli hned zatčeni a farmář Werner byl osvobozen, když ho nalezli svázaného v trupu letadla. Pan Werner se jim později přiznal, že se zabýval kosmickým výzkumem ve Východním Německu, avšak jednoho dne uprchl do Anglie, kde dostal politický azyl. Jeho syn v Německu z rodinných důvodů zůstal, nakonec byl ale přelstěn východními agenty, kteří mu nabídli pomoc. Při přeletu hranic ho zavraždili a jeho tělo vyhodili z letadla. Poté přepadli Wernera na jeho farmě a chystali se ho unést zpět. Nebýt všímavého Robina, jehož hlavním koníčkem bylo sledování letadel, určitě by se jim to povedlo.\n\n\n\n\n\n\n\n\n\n\n"}
{"id": "1549509", "url": "https://cs.wikipedia.org/wiki?curid=1549509", "title": "Požaha", "text": "Požaha\n\nPožaha je název více míst: \n"}
{"id": "1549511", "url": "https://cs.wikipedia.org/wiki?curid=1549511", "title": "Kostel svaté Maří Magdalény (Volary)", "text": "Kostel svaté Maří Magdalény (Volary)\n\nŘímskokatolický kostel svaté Maří Magdalény na katastrálním území Volary postavil podle plánů Antona Erharda Martinelliho stavitel František Jakub Fortin v barokním slohu v osadě Svatá Magdaléna na místě poutní kaple ze 16. století. Svěcení kostela se uskutečnilo 22. července 1754. Chrám je chráněn jako kulturní památka České republiky. Kostel náleží k římskokatolické farnosti Zbytiny.\n\nKostel se nachází na severovýchodním svahu hory Větrný v Želnavské hornatině v nadmořské výšce 890 m a tvoří výraznou a zdálky viditelnou dominantu v krajině, neboť se zvedá o více než 100 m nad údolím Blanice u Zbytin. Do počátku 14. století tudy procházela původní trasa prachatické větve obchodní Zlaté stezky (v první polovině 14. století přeložena více na západ přes Volary) a u pramene v místě dnešní Svaté Magdalény patrně bývalo odpočinkové místo. Roku 1395 je zde zmiňována poustevna s kapličkou. Za časů husitských válek byla kaple pobořena, znovu se o ní v historických pramenech mluví až v souvislosti se zbudováním tří selských dvorů u sklářské huti, uváděné jako „u sv. Magdaleny“, v 16. století. V 17. století kaple sloužila jako poutní místo, neboť se šířila pověst o zázračné moci zdejšího pramene a několik poutníků se zde údajně zázračně uzdravilo. V roce 1648 namaloval Johann Otto, který byl Eggenbergským dvorním malířem, do kaple za 60 zlatých prostřední oltářní obraz sv. Maří Magdalény. V roce 1716 věnovali volarští lidé se svolením Marie Ernestiny z Eggenbergu nový oltář sv. Maří Magdalény s obrazem sv. Maří Magdalény s křížem. Roku 1739 je kaple uváděna jako chátrající, a tak Josef I. Adam ze Schwarzenbergu inicioval výstavbu nového kostela, která byla nakonec provedena až v letech 1752-1754 (k dokončení tak došlo sedm let po smrti autora návrhu, Antonia Erharda Martinelliho). Podle pověsti v místě nynějšího oltáře rostla lípa, která musela být pokácena. Dřevorubec však v jejím kmeni nalezl ukrytou sošku sv. Magdaleny. Po přenesení sošky do Zbytin se tajemně vždy sama vracela zpět. Do roku 1891 patřil poutní kostel do farnosti Volary. Ve stejném roce vznikla farnost Zbytiny a sem jako filiální kostel náleží stále. Po roce 1948 kostel chátral, hrozila i jeho demolice. V letech 1994–1995 byl kostel obnoven zásluhou spolku Adalberta Stiftera z Augsburgu a zásluhou pana Otty Langa, rodáka z Dolní Sněžné, předsedy spolku svaté Magdalény, který zorganizoval sbírku mezi svými krajany na záchranu poutního kostela.\n\n"}
{"id": "1549512", "url": "https://cs.wikipedia.org/wiki?curid=1549512", "title": "Chalermpol Malakham", "text": "Chalermpol Malakham\n\nChalermpol Malakham () (* 10. října 1960, Surin Provinice) je thajský zpěvák a herec, který je považován za průkopníka v hudebních žánrech \"elektronický luk thung\" a \"Mor lam\".\n\n"}
{"id": "1549513", "url": "https://cs.wikipedia.org/wiki?curid=1549513", "title": "Požaha (osada)", "text": "Požaha (osada)\n\nPožaha je osada mezi Fulnekem a Skřipovem. Spadá severní části do obce Skřipov v okrese Opava a jižní částí do části Stará Ves města Bílovec v okrese Nový Jičín, západním okrajem do části Lukavec města Fulnek v okrese Nový Jičín. V prvních dvou jmenovaných obcích jsou pro části této osady vyčleněny základní sídelní jednotky téhož názvu (Požaha), dohromady zaujímají necelého půl kilometru čtverečního. Osada má celkem 18 evidovaných budov a nejméně 12 evidovaných obyvatel. Na křižovatce silnic na severovýchodním konci osady se nachází dřevěný kříž. \n\nV roce 1377 osada patřila do majetku opavských knížat.\n\nK roku 1512 je Požaha zmiňována jako pustá véska, kterou koupil klášter ve Fulneku spolu se vsí Lukavec, resp. Kateřina Chlebovičovská v roce 1512 vložila Lukavec a pusté Požahy bratřím Janu a Jiřímu Nedvíkovi z Jakubčovic a ti Lukavec a Požahy roku 1513 prodali fulneckému augustiniánskému klášteru (probošt Cyril).\n\n9. října 1938 byl Skřipov obsazen německými vojsky v rámci odstoupení Sudet německé říši. Němec Kurt Janík, statkář z osady Požaha, byl po rozpuštění dosavadní české obecní správy a všech českých organizací a spolků dosazen na místo skřipovského starosty. Po válce byla na Janíkův statek uvalena národní správa a z jeho polností a budov byl vytvořen státní statek.\n\nV základní sídelní jednotce Požaha obce Skřipov jsou k 29. listopadu 2019 evidovány 3 číslované budovy (čp. 58, 59 a 232), všechny bytové, s celkem 5 byty, výměra ZSJ je 0,241 497 km². Při sčítání v letech 2001 i 2011 i podle průběžné evidence k 29. listopadu 2019 zde byli evidováni 3 stálí obyvatelé, počet obyvatel s „obvyklým pobytem“ byl při sčítání v roce 2011 o dva více, tedy 5. \n\nV základní sídelní jednotce Požaha části Stará Ves města Bílovec je k 29. listopadu 2019 evidováno 12 číslovaných budov, z toho 10 s čísly popisnými (čp. 101, 103, 105, 106, 107, 139, 142, 148, 192, 245) a 2 s čísly evidenčními (če. 3 a 19). Šest budov je evidováno jako bytové, 1 jako rekreační (če. 19) a 1 pro krátkodobé ubytování (če. 3). Výměra ZSJ je 0,239 739 km². Počet stálých obyvatel při sčítání v roce 2001 byl 12, při sčítání v roce 2011 i dle průběžné evidence k 29. listopadu 2019 již jen 9, počet obyvatel s „obvyklým pobytem“ byl při sčítání v roce 2011 více, a to 15. \n\nV západní části, asi 200 metrů jihozápadně od severní části osady, k osadě urbanisticky přináležejí též domy čp. 86 a 126 a če. 3 části Lukavec města Fulnek. \n\nOsada se nachází kolem silnice III/4631. Po této silnici je zde značena cyklotrasa č. 6078.\n\nV severní části osady se nachází autobusová zastávka „Bílovec, Stará Ves, Požaha rozc.“, v jižní části osady zastávka „Bílovec, Stará Ves, Požaha střed“. Jezdí tudy autobusová linka 673 z Ostravy přes Bílovec do Březové.\n"}
{"id": "1549514", "url": "https://cs.wikipedia.org/wiki?curid=1549514", "title": "Phitsanulok (město)", "text": "Phitsanulok (město)\n\nPhitsanulok ( ) je hospodářské a turistické centrum ostrova a provincie Phitsanulok v Thajsku. Nachází se na jihovýchodním pobřeží ostrova ve vzdálenosti 380 km jižně od Bangkoku. V roce 2017 mělo 68 000 obyvatel.\n"}
{"id": "1549517", "url": "https://cs.wikipedia.org/wiki?curid=1549517", "title": "Frank Sheeran", "text": "Frank Sheeran\n\nFrancis Joseph Sheeran, známý jako Frank „The Irishman“ („Irčan“) Sheeran (25. října 1920 – 14. prosince 2003) byl americký odborář napojený na mafiánskou „rodinu“ kolem Russella Bufalina.\n\nV roce 1941 vstoupil do armády. Účastnil se mj. invaze na Sicílii, operace Dragoon a německé invaze. Po návratu se oženil a měl tři dcery; po rozvodu měl další dceru s druhou manželkou. V padesátých letech pracoval jako řidič nákladního vozu, což vedlo k setkání s Bufalinem. Ten jej později seznámil s Jimmym Hoffou, prezidentem odborářské organizace Teamsters. Sheeran se nakonec stal Hoffovým blízkým přítelem.\n\nSheeran je považován za vraha gangstera Joea Galla (1972) a také svého přítele Jimmyho Hoffy (1975). K těmto činům se přiznal až v pokročilém věku spisovateli Charlesi Brandtovi, který o něm nakonec napsal knihu. V roce 1980 byl odsouzen na 32 let ve vězení (ne však za neprokázané vraždy). Po 13 letech byl propuštěn. V roce 2019 měl premiéru film \"Irčan\" založený na Sheeranově životě (ztvárnil jej Robert De Niro).\n"}
{"id": "1549519", "url": "https://cs.wikipedia.org/wiki?curid=1549519", "title": "Mount Sabine", "text": "Mount Sabine\n\nMount Sabine je výrazná hora o nadmořské výšce 3719 metrů, z většiny bez sněhu ve východní Antarktidě Viktoriině zemi v pohoří Admirality. Hora se tyčí mezi vrcholovými konci ledovců Murray a Burnette.\n\nHora byla objevena 15. ledna 1841 antarktickou expedicí (1839–1843) britského polárního průzkumníka Jamese Clarka Rossa. Ten horu pojmenoval na počest irského astronoma Edwarda Sabina (1788–1883), sekretáře Královské společnosti a \npodporovatele jeho expedice.\n\n"}
{"id": "1549520", "url": "https://cs.wikipedia.org/wiki?curid=1549520", "title": "Broadway Tower", "text": "Broadway Tower\n\nBroadway Tower je historistní, novogotická stavba, která se nachází na kopci Broadway Hill nedaleko obce Broadway v anglickém hrabství Worcestershire. Je považovaná za typickou folly budovu (tedy stavbu, jejíž význam je spíše okrasný než praktický) a má být napodobeninou „anglosaského“ hradu. Je dvacet metrů vysoká a v krajině zcela izolovaná, čímž vytváří výraznou vizuální dominantu. Je postavená na místě, kde v minulosti býval maják. Vybudována byla v letech 1798–1799, architektem byl James Wyatt, propagátor neogotického stylu. Nějaký čas v budově byla malá tiskárna a sbírka knih velkého bibliofila Thomase Phillippse. Ve druhé polovině 19. století ve věži často přebývali umělci spjatí s bratrstvem prerafaelitů a hnutím \"Arts and Crafts\", zvláště William Morris, Dante Gabriel Rossetti a Edward Burne-Jones. Za druhé světové války budovu začala využívat armáda k pozorování pohybu nepřátelských letounů. V 50. letech 20. století armáda učinila věž součástí systému protiatomové obrany, kousek od věže byl vybudován i protiatomový kryt. V současnosti je stavba především turistickou atrakcí.\n"}
{"id": "1549521", "url": "https://cs.wikipedia.org/wiki?curid=1549521", "title": "Tachat", "text": "Tachat\n\nTachat byla egyptská princezna a královna 19. dynastie, matka Tausret a uzurpujícího faraona Amenmesse. \n\nNení toho o ní moc známo. Byla matka Amenmessa. Nosila tituly \"Králova dcera\" a \"Králova žena.\" Mohla být totožná s Tachat, dcerou Ramesse II. Mohla být tedy tetou Setiho II., ale protože byla mezi nejmladšími dětmi Ramesse II., je velmi pravděpodobné, že byla stejného věku nebo dokonce mladší než Seti II. Její manžel byl Merenptah, nebo Sethi II. \n\nPravděpodobně byla pohřbena v Amenmesseově hrobce KV10 v Údolí králů. \n"}
{"id": "1549522", "url": "https://cs.wikipedia.org/wiki?curid=1549522", "title": "Šroubek", "text": "Šroubek\n\nČeské příjmení Šroubek (zdrobnělina od slova šroub) nosí více různých osobností:\n\n"}
{"id": "1549523", "url": "https://cs.wikipedia.org/wiki?curid=1549523", "title": "Orle", "text": "Orle\n\nOrle je malá vesnice a správní středisko stejnojmenné opčiny v Chorvatsku v Záhřebské župě. Nachází se mezi řekami Odra a Sáva, asi 14 km jihovýchodně od Veliké Gorice a asi 30 km jihozápadně od centra Záhřebu. V roce 2011 žilo v Orle 107 obyvatel, v celé opčině pak 1 975 obyvatel.\n\nSoučástí opčiny je celkem 10 vesnic. Největší vesnicí je Veleševec s 430 obyvateli, samotné středisko Orle je až sedmou největší vesnicí.\n\nOpčinou prochází silnice 3041. Problémem v opčině je absence jakéhokoliv mostu přes řeku Sávu, a tudíž velmi ztížená komunikace s opčinou Rugvica na druhé straně řeky. Pro komunikaci je potřeba využít přívoz nebo použít most ve 20 km vzdálené Martinské Vsi, která již ale není součástí opčiny.\n"}
{"id": "1549525", "url": "https://cs.wikipedia.org/wiki?curid=1549525", "title": "Železniční trať Pchjongjang – Sinŭidžu", "text": "Železniční trať Pchjongjang – Sinŭidžu\n\nŽelezniční trať Pchjongjang – Sinŭidžu ( – \"Pchjŏngŭisŏn\") je železniční trať v Severní Koreji, kde vede z nádraží Pchjongjang v Pchjongjangu, hlavním městě státu, na severozápad do města Sinuidžu u čínsko-severokorejské hranice, kde je železniční hraniční přechod přes řeku Jalu po mostě Čínsko-korejského přátelství do města Tan-tungu v Čínské lidové republice a tím propojení na železniční trať Šen-jang – Tan-tung. Je dlouhá 224 kilometrů, má normální rozchod a je elektrifikovaná. Prochází přes provincie Jižní Pchjongan a Severní Pchjongan, ve kterých vede mj. přes města Andžu, Čongdžu a Rjongčchon.\n\nPůvodně byla součástí železniční tratě Soul – Sinuidžu, na které provozovaly v letech 1910–1945 provoz Japonské státní dráhy. Od roku 1948 provozují vlaky na této trati Korejské státní dráhy.\n\nV železniční stanici v Rjongčchonu došlo 22. dubna 2004 k výbuchu vlaku s dusičnanem amonným, při kterém zahynuly desítky lidí a stovky jich byly zraněny.\n"}
{"id": "1549540", "url": "https://cs.wikipedia.org/wiki?curid=1549540", "title": "Isetnofret II.", "text": "Isetnofret II.\n\nIsetnofret (v egyptštině: „krásná Eset“) byla jednou z Velkých královských manželek faraona Merenptaha. \n\nKrálovna Isetnofret II. mohla být dcerou prince Chamuaseta. Pokud ano její manžel Merenptah byl jejím strýcem. \n\nDalší možností je, že Isetnofret II. byla dcerou krále Ramesse II. a možná dcerou královny Isetnofret I. \n\nJejí tituly jsou Paní dvou zemí (nbt-tɜwy), Velká manželka krále (ḥmt-nswt-wrt), paní Horního a Dolního Egypta (ḥnwt-šmˤw-mḥw) a Královská manželka (ḥmt-nsw). \n"}
{"id": "1549541", "url": "https://cs.wikipedia.org/wiki?curid=1549541", "title": "Sergej Martynov (zápasník)", "text": "Sergej Martynov (zápasník)\n\nSergej Alexandrovič Martynov (* 30. dubna 1971) je bývalý ruský zápasník – klasik, stříbrný olympijský medailista z roku 1992.\n\nZápasení se věnoval od 10 let v Moskvě. Pod vedením trenéra Vladimira Kantermana se specializoval na zápas řecko-římský. V sovětské klasické reprezentaci se prosazoval od roku 1991 ve váze do 62 kg. V roce 1992 byl vybrán do družstva Společenství nezávislých států pro olympijské hry v Barceloně. Ve třetím kole základní skupiny porazil Poláka Włodzimierze Zawadzkého těsně 9:8 na technické body a bez porážky postoupil z prvního místa ve skupině přímo do finále proti Turku Mehmetu Âkifovi Pirimu. Po minutě finálového zápasu se koršunem ujal vedení 1:0 na technické body. V polovině zápasu ho rozhodčí pro pasivitu poslal do pokleku (parteru), ve kterém se neubránil a po suplexu prohrával 1:4 na technické body. Koncem třetí minuty prohrával po kladivu soupeře již 1:7 a minutu před koncem, když zcela otevřel obranu ho Turek z výšky strhnul za pět bodů. Po porážce 2:13 získal stříbrnou olympijskou medaili.\n\nV roce 1996 startoval na olympijských hrách v Atlantě jako úřadující mistr světa a Evropy. Ve druhém kole v zápase s Kubáncem Juanem Marénem nezachytil úvod zápasu a po minutě prohrával 0:4 na technické body. Porařilo se mu vyrovnat a půl minuty před koncem pětiminutové hrací doby dostal za stavu 4:4 výhodu v parteru. Kubánce z pokleku zvednul, ale neměl již dost sil na provedení chvatu. V prodloužení ho fyzicky lépe připravený Kubánec strhnul na zem a prohrál 4:5 na technické body. V opravách se mu nedařilo a obsadil 8. místo.\n\nOd roku 1997 se ze zápasnické žíněnky ztratil. OlyMADMen, autoři populární olympijské databáze ho pod jeho profilem prohrásili za mrtvého a tuto informaci prevzaly další internetové databáze. Každopádně žije v Moskvě a patří k mecenášům svého domovského klubu Sparta. Rok co rok sponzoruje věcnými dary mládežnický turnaj na počest svého trenéra Kantermana.\n\n"}
{"id": "1549542", "url": "https://cs.wikipedia.org/wiki?curid=1549542", "title": "Sergej Martynov", "text": "Sergej Martynov\n\nJméno a příjmení Sergej Martynov se může vztahovat k následujícím osobnostem:\n\n"}
{"id": "1549543", "url": "https://cs.wikipedia.org/wiki?curid=1549543", "title": "Atlante FC", "text": "Atlante FC\n\nAtlante Fútbol Club S.A. de C.V., zkráceně Atlante FC, je mexický fotbalový klub sídlící dnes ve městě Cancún, ve státě Quintana Roo. Až do roku 2007 ale sídlil v hlavním městě Mexika. Hraje na stadionu Estadio Andrés Quintana Roo. Tým byl 3× mistrem Mexika a 2× vyhrál Ligu mistrů CONCACAF. Má modro-červené dresy.\n\nKlub byl založen roku 1918 pod názvem Sinaloa. Roku 1919 se změnil na Lusitania, roku 1920 na U-53 a roku 1921 na Atlántico, nakonec Atlante. Jméno dostal v reakci na boje v Atlantském oceánu za 1. světové války.\n\nV letech 1978 až 1989 byl klub ve veřejných rukách (Instituto Mexicano del Seguro Social, potom Departamento del Distrito Federal).\n\nV roce 2007 se klub přestěhoval z Mexika do Cancúnu a hned vyhrál svůj třetí, zatím poslední, titul mistra Mexika.\n\n\n\n\n\n\n"}
{"id": "1549545", "url": "https://cs.wikipedia.org/wiki?curid=1549545", "title": "Laitner", "text": "Laitner\n\nPříjmení Laitner (Laitnerová) nosí více osob:\n\n\n"}
{"id": "1549550", "url": "https://cs.wikipedia.org/wiki?curid=1549550", "title": "Lighthouse Family", "text": "Lighthouse Family\n\nLighthouse Family je britské hudební duo. V polovině 90. let 20. století zaznamenalo mnoho úspěchů. Zpěvák Tunde Baiyewu a klávesista Paul Tucker vytvořili skupinu v roce 1993 v Newcastle Upon Tyne ve Velké Británii poté, co se setkali během studia na univerzitě a oba pracovali ve stejném baru. Jejich debutové album \"Ocean Drive\" z roku 1995 se prodalo ve Velké Británii více než 1,8 milionu kopií a vytvořilo je populární po celé Evropě. Jsou dobře známí pro jejich písně jako jsou „Lifted“, „Lost In Space“, „Ocean Drive“, „Raincloud“ a „High“, který také dosáhl číslo jedna na australském žebříčku. První studiové album dua za 18 let, \"Blue Sky in Your Head\", bylo vydáno 5. července 2019, poté, co bylo dvakrát zpožděno z původních dat 3. května a 10. května 2019.\n"}
{"id": "1549552", "url": "https://cs.wikipedia.org/wiki?curid=1549552", "title": "Leonardo Sciascia", "text": "Leonardo Sciascia\n\nLeonardo Sciascia (8. ledna 1921 Racalmuto – 20. listopadu 1989 Palermo) byl italský spisovatel, publicista a politik. \n\nDebutoval sbírkou satir na fašistický režim \"Bajky z diktatury\", v roce 1955 vydal knihu \"Farnost Ragalpetra\", v níž popsal své zkušenosti učitele na zaostalém sicilském venkově. Byl představitel angažovaného kritického realismu, vynikl jako kritik korupce a byrokracie a v románu \"Den sovy\" popsal vliv mafie na sicilskou společnost. Knihu zfilmoval v roce 1968 Damiano Damiani s Francem Nerem v hlavní roli. Věnoval se také historickému žánru (\"Egyptská rada\"), ve svých knihách se pokoušel o objasnění případů Alda Mora a Ettoreho Majorany. Divadelní hru \"Recitazione della controversia liparitana dedicata ad A.D.\" dedikoval Alexandru Dubčekovi.\n\nPracoval na ministerstvu školství a byl spolupracovníkem deníku \"Corriere della Sera\". V roce 1975 byl zvolen radním města Palerma jako nezávislý na kandidátce Italské komunistické strany. V letech 1979 až 1983 byl zástupcem Radikální strany v Poslanecké sněmovně.\n\nJe po něm pojmenován Asteroid (12380) Sciascia.\n\n"}
{"id": "1549553", "url": "https://cs.wikipedia.org/wiki?curid=1549553", "title": "Pamětní medaile na válku 1912–1913", "text": "Pamětní medaile na válku 1912–1913\n\nPamětní medaile na válku 1912–1913 (: възпоменателнa медал за война 1912–1913) bylo vyznamenání Bulharského carství, které založil bulharský car Boris III. v roce 1933. Udíleno bylo za zásluhy během balkánských válek.\n\nVyznamenání bylo založeno bulharským carem Borisem III. a to dekretem ze dne 9. prosince 1933 jako upomínka na balkánské války. Udílena byla příslušníkům bulharské armády bojujícím v první světové válce. Dále mohla být udělena i lidem se zvláštním přínosem pro vlast jako byli dobrovolníci, radní, lékaři, zdravotní sestry, novináři a další. Udělena mohla být i pozůstalým či cizincům. Právo na udělení medaile bylo omezeno na činy, které se musely odehrát mezi 5. říjnem 1912 a 31. červencem 1913.\n\nMedaile byly vyráběny v Německu a Švýcarsku a do Bulharska odeslány v několika šaržích. Předávány byly vyznamenaným lidem v zeleném sáčku z voskovaného papíru. Vyznamenaní také kromě medaile obdrželi i dekret.\n\nMedaile měla kulatý tvar o průměru 31 mm a tloušťce 3 mm. Na přední straně byl reliéf státního znaku Bulharského carství, který byl položen na dvou zkřížených mečích směřujících vzhůru. Okolo byly dvě vavřínové či dubové větvičky, které se ve spodní části medaile křížily. Na zadní straně byly data 1912–1913. Datum bylo ohraničeno dvěma větvičkami z obilovin, vavřínových a dubových listů, které byly ve spodní části zkřížené. Větvičky symbolizovaly Moesii, Makedonii a Thrákii.\n\nMedaile byla nošena nalevo na hrudi na stuze široké 38 mm. Stuha byla v případě pánů složena do trojúhelníku v případě dam uvázaná do mašle. Stuha byla zelené barvy při obou okrajích s bílým proužkem o šířce 7 mm, kterým probíhal proužek červené barvy široký 3 mm. Pokud byla medaile udělena civilistům, byl uprostřed navíc bílý proužek a pokud byla udělena in memoriam byl uprostřed černý proužek.\n\n"}
{"id": "1549554", "url": "https://cs.wikipedia.org/wiki?curid=1549554", "title": "České Budějovice (hrad)", "text": "České Budějovice (hrad)\n\nHrad České Budějovice možná stával v obci České Budějovice, kterou založil Přemysl Otakar II.\n\nJeho existence není přímo doložena. Existoval buď velmi krátce, anebo spíše jen měl existovat. Plocha vedle českobudějovického dominikánského kláštera má totiž čtverhranný obrys vymezený stranou kláštera, hradbou a ulicemi, ze kterých jedna vedla k bráně. Na tomto místě se tedy se stavbou hradu pravděpodobně počítalo. Stávala zde také čtverhranná obytná věž, jež mohla souviset s hradem, ale také s posilováním městského opevnění za vlády Václava IV. K opuštění záměru výstavby tohoto hradu, nebo k významné redukci jeho stavby mohlo dojít ještě za vlády Přemysla Otakara II., kdy byla v roce 1265 rozšířena plocha dominikánského kláštera o sousední parcelu vymykající se běžné parcelaci města. Fakt, že v Českých Budějovicích se hrad nikdy nepřipomíná, je vzhledem k exponovanosti města v královské politice značně nestandardní.\n\n"}
{"id": "1549558", "url": "https://cs.wikipedia.org/wiki?curid=1549558", "title": "František Kubů", "text": "František Kubů\n\nFrantišek Kubů (1. listopadu 1953 Mariánské Lázně) je český historik. Zabývá se německými středověkými dějinami a dějinami Chebska a Prachaticka.\n\nNarodil se v Mariánských Lázních, kde v letech 1969-1973 vystudoval gymnázium. Poté studoval v letech 1973-1978 dějiny, archivnictví a pomocné vědy historické na Filosofické fakultě University Karlovy u profesora Ivana Hlaváčka.\n\nV letech 1978-1987 pracoval jako archivář v Chebu. V letech 1987-1989 vyl správce zámku Hrádek u Nechanic. V roce 1990 pracoval jako historik v Prachatickém muzeu. V letech 1991-1993 působil v Historickém ústavu Akademie věd České republiky. V roce 1994 se vrátil jako historik do Prachatického muzea.\n\nVěnuje se dějinám Šlaufů a dějinám Německa v období vrcholného středověku. Dalšémi tématy jeho prací jsou: dějiny Chebska, česko-německé vztahy v období vrcholného středověku, drobná šlechtická sídla v předhůří Šumavy a Zlaté stezce.\n\n\n"}
{"id": "1549560", "url": "https://cs.wikipedia.org/wiki?curid=1549560", "title": "Maestrazgo", "text": "Maestrazgo\n\nMaestrazgo ( \"Maestrat\") je přírodní a historický region na východě Španělska. Náleží k provincii Teruel (Aragonie) a k provincii Castellón (Valencijské společenství). Historickým centrem je město Sant Mateu.\n\nMaestrazgo je hornatý kraj, kam zasahují nejvýchodnější výběžky Iberského pohoří. Nejvyšším vrcholem je Penyagolosa (1813 m n. m.). Region patří do povodí řeky Turia. Žije zde kozorožec iberský, muflon a orlosup bradatý, řeky oplývají rybami. \n\nV oblasti byly nalezeny jeskynní malby o stáří okolo 25 000 let, zařazené k lokalitě světového dědictví Skalní umění ve Středomořské pánvi na Pyrenejském poloostrově. Ve starověku oblast obývali Ilerkavonové. Název Maestrazgo pochází od slova „maestre“, protože oblast byla pod správou velmistrů rytířských řádů (Řád templářů, Suverénní řád Maltézských rytířů a Řád rytířů z Montesy). Region byl významným bojištěm karlistických válek i španělské občanské války. Ken Loach zde natáčel film \"Země a svoboda\".\n\nTradičně chudý a řídce osídlený region se rozvíjí díky turistickému ruchu. Maestrazgo nabízí příležitosti pro vysokohorskou turistiku a extrémní sporty, množství historických památek i naleziště dinosaurů nedaleko městečka Morella.\n"}
{"id": "1549563", "url": "https://cs.wikipedia.org/wiki?curid=1549563", "title": "Grimorium Verum", "text": "Grimorium Verum\n\nGrimorium Verum (= \"Pravé grimorium\") je grimoár z 18. století, jehož autor je \"Alibeck Egypťan\" z Memfidy, který jej údajně napsal roku 1517. Jako mnoho dalších grimoárů je připisován tradici krále Šalomouna.\n\nGrimoár není překladem staršího díla, jak se tvrdí. Podle mystika Arthura Edwarda Waita je datum uvedené v grimoriu nepopiratelně podvodné; dílo vzniklo v polovině 18. století a pochází z Říma.\n\nKniha první\nKniha druhá\nKniha třetí\nKniha čtvrtá\n\n"}
{"id": "1549567", "url": "https://cs.wikipedia.org/wiki?curid=1549567", "title": "Pamětní medaile na válku 1915–1918", "text": "Pamětní medaile na válku 1915–1918\n\nPamětní medaile na válku 1915–1918 (: възпоменателнa медал за война 1915–1918) bylo vyznamenání Bulharského carství, které založil bulharský car Boris III. v roce 1933. Udíleno bylo za zásluhy během první světové války.\n\nVyznamenání bylo založeno společně s Pamětní medailí na válku 1912–1913 bulharským carem Borisem III. a to dekretem ze dne 9. prosince 1933 jako upomínka na první světovou válku. Udílena byla příslušníkům bulharské armády bojujícím v první světové válce. Dále mohla být udělena i lidem se zvláštním přínosem pro válečné úsilí jako byli dobrovolníci, radní, lékaři, zdravotní sestry, novináři a další. Udělena mohla být i pozůstalým či cizincům, kteří bojovali po boku Bulharska. Právo na udělení medaile bylo omezeno na činy, které se musely odehrát mezi 1. říjnem 1915 a 30. listopadem 1919.\n\nMedaile byly vyráběny zejména v Německu a ve Švýcarsku a do Bulharska byly odeslány v několika šaržích. Celkem byla medaile udělena přibližně 50 000 Bulharů a 199 000 cizinců (Němců, Rakušanů, Maďarů), kteří byli za první světové války bulharskými spojenci. Medaile byly předávány vyznamenaným lidem v červeném sáčku z voskovaného papíru. Vyznamenaní také kromě medaile obdrželi i dekret. Náklady na vydání německého osvědčení o vlastnictví medaile činily přibližně 200 lev (asi 6 říšských marek). Tento poplatek hradil vyznamenaný člověk.\n\nMedaile byla zlacená kulatého tvar o průměru 31 mm a tloušťce 3 mm. Na přední straně byl reliéf státního znaku Bulharského carství, který byl položen na dvou zkřížených mečích směřujících vzhůru. Okolo byly dvě vavřínové či dubové větvičky, které se ve spodní části medaile křížily. Na zadní straně byly data 1915–1918. Datum bylo ohraničeno dvěma větvičkami z obilovin, vavřínových a dubových listů, které byly ve spodní části zkřížené. Větvičky symbolizovaly Moesii, Makedonii a Thrákii.\n\nMedaile byla nošena nalevo na hrudi na stuze široké 38 mm. Stuha byla v případě pánů složena do trojúhelníku v případě dam uvázaná do mašle. Stuha byla červené barvy při obou okrajích s bílým proužkem o šířce 7 mm, kterým probíhal proužek zelené barvy široký 3 mm. Pokud byla medaile udělena civilistům, byl uprostřed navíc bílý proužek a pokud byla udělena in memoriam byl uprostřed černý proužek.\n\n"}
{"id": "1549576", "url": "https://cs.wikipedia.org/wiki?curid=1549576", "title": "Dvůr Králové (hrad)", "text": "Dvůr Králové (hrad)\n\nHrad Dvůr Králové možná stával ve městě Dvůr Králové nad Labem, které založil král Přemysl Otakar II. Existence hradu není přímo doložena. Usuzuje se na ni z existence manské soustavy uváděné k roku 1260, za vlády krále Václava II. připojené ke Trutnovu a ze samotného názvu města. Původní dvorec byl totiž zřejmě nahrazen hradem. Dalším nepřímým důkazem pro jeho existenci je název Podhradského předměstí. Hrad mohl stávat v prostoru jihovýchodně od kostela svatého Jana Křtitele, nejpravděpodobněji v areálu domu čísla popisného 105−108. Indicií pro toto umístění je i zvláštní vztah náměstí ke komunikaci vstupující do města od severu a také ikonograficky doložené věže.\n\n\n"}
{"id": "1549581", "url": "https://cs.wikipedia.org/wiki?curid=1549581", "title": "Kaple svatého Hilaria", "text": "Kaple svatého Hilaria\n\nKaple svatého Hilaria v katastru obce Beaumes-de-Venise, department Vaucluse, region Provence-Alpes-Côte d'Azur je románská stavba na místě původní kaple ze 6. století.\n\nStojí v nadmořské výšce 287 m na návrší vápencového masivu Dentelles de Montmiraill severně nad obcí Beaumes-de-Venise. Ke kapli je přístup pouze po turistické stezce.\n\nPrvní kaple v současnosti zasvěcená svatému Hilariovi zde stála již v 6. století. Ta byla zničena a vypálena saracénskými nájezdníky v 8. století. Začátkem 12. století byla obnovena a žilo zde několik mnichů. Jednalo se o románskou stavbu ve tvaru latinského kříže. Na hlavní loď délky 15,75 m, šířky 4,75 m a výšky 8 m navazovala loď příčná o délce 9 m a šířce 4,25 m. Stavba byla zakončená polokruhovou apsidou o průměru 4 m. Stěny o tloušťce 1 m, postavené z vápencových kamenů spojených vápennou maltou, zůstaly neomítnuté. Střecha měla valenou klenbu krytou břidlicovými deskami. Okenní oblouky byly z pískovce. Po odchodu mnichů bylo místo opuštěno a chátralo. Střecha se propadla, stěny se rozpadaly, interiér i exteriér zarostl náletovou vegetací.\n\nNa podzim roku 2011 se majitelé pozemku rozhodli pozemek darovat avignonskému arcibiskupství. V roce 2012 byla založena společnost Sauvegardons la Chapelle St Hilaire, která si dala za cíl kapli zachránit. Prezidentem společnosti je avignonský arcibiskup. Při archeologickém průzkumu se našly v apsidě základy z 6. století. Během odstraňování suti a náletů uvnitř lodi bylo objeveno použití čtyř fragmentů z římských budov. Basreliéfy na nich představovaly boha Jupitera a Merkura, další reliéf pak boha Bakchuse doprovázeného keltským bohem, kterým byl pravděpodobně Cernunnos. Třetí reliéf zobrazoval rituální oběť se dvěma postavami a kozou a poslední reliéf solární disk, nádobu s vínem a třemi postavami. Během následujících 8 let byla kaple zrekonstruována původními stavebními postupy a materiály do podoby z 12. století. Práce zajišťovali dva placení odborníci a desítky dobrovolných pracovníků, od studentů, skautů, místních obyvatel a jejich přátel až po několik Čechů. Na obnovu kaple kromě několika institucí přispělo finančně několik stovek dobrovolných dárců. Kaple byla znovu vysvěcena avignonským arcibiskupem 17. září 2019.\n\n"}
{"id": "1549586", "url": "https://cs.wikipedia.org/wiki?curid=1549586", "title": "Kaaper", "text": "Kaaper\n\nKaaper také známý jako Šejk el-Beled, byl egyptský písař a kněz, který žil mezi 4. a 5. dynastií (kolem 2500 př.n. l.). Přestože jeho hodnost není tolik významná, je známý pro svou slavnou dřevěnou sochu. \n\nKaaperův život je málo známý. Jeho tituly byly \"lektorský kněz\" a \"armádní písař krále\". Během vykopávek jeho mastaby („Sakkára C8“), kterou objevil Auguste Mariette v Sakkárské nekropoli severně od Džoserovy stupňovité pyramidy, byla objevena socha, která byla nazvána \"Šejk el-Beled\" („ředitel vesnice“). Socha (CG 34) je 112 cm vysoká a vyřezávaná z javorového dřeva. Ztvárňuje korpulentního Kaapera při chůzi se zaměstnanci. Kulatá, klidná tvář sochy působí jako živá díky očím, které byly vyrobeny z křišťálu a malých měďených desek. Ve stejné mastabě byla také nalezena dřevěná socha ženy běžně považované za Kaaperovu ženu (CG 33). \n\n"}
{"id": "1549590", "url": "https://cs.wikipedia.org/wiki?curid=1549590", "title": "Game (album, Perfume)", "text": "Game (album, Perfume)\n\nGame je debutové studiové hudební album japonské dívčí skupiny Perfume, které bylo vydáno 16. dubna 2008. Album hned po vydání dominovalo několika japonským (hlavně týdenním) žebříčkům. Skupina k albu uspořádala i turné.\n\n\n\n"}
{"id": "1549596", "url": "https://cs.wikipedia.org/wiki?curid=1549596", "title": "Čikarí červený", "text": "Čikarí červený\n\nČikarí červený (\"Tamiasciurus hudsonicus\") je druh hlodavce, který obývá lesy Severní Ameriky, především jehličnaté. Vzhledem i způsobem života připomíná veverku obecnou. Vytváří 25 zeměpisných poddruhů.\n\nPatří k nejmenším druhům veverek: dosahuje délky 28–35 cm (z toho 10–15 cm připadá na ocas) a hmotnosti 200–250 gramů. Má rezavou nebo šedohnědou srst s bílou spodní stranou těla a bílými kruhy okolo očí. Letní srst mívá na bocích černý pruh. Hnízdí převážně v korunách stromů. Období rozmnožování nastává koncem zimy. Březost trvá o něco déle než měsíc a ve vrhu bývá 3–7 mláďat. Novorozenci jsou slepí a holí a váží okolo deseti gramů. Čikarí červený dosahuje pohlavní zralosti ve stáří jednoho roku a může se dožít až sedmi let.\n\nŽiví se převážně smrkovými a borovicovými semeny, jeho potravu tvoři také různé plody a semena, houby (je imunní i vůči jedu muchomůrky červené), hmyz a ptačí vejce. Predátory jsou rys kanadský, kojot prérijní, sobol americký, liška šedá a výr virginský. \n\nNejaktivnější je ráno a navečer. Ozývá se hlasitým cvrlikáním. Na většině areálu se vyskytuje hojně a je bez zákonných omezení loven pro kožešinu i pro maso. Je teritoriálním druhem. Bylo pozorováno, že vnitrodruhová konkurence a s ní spojená produkce stresových hormonů urychluje růst mláďat.\n\n"}
{"id": "1549598", "url": "https://cs.wikipedia.org/wiki?curid=1549598", "title": "Zaklínač (rozcestník)", "text": "Zaklínač (rozcestník)\n\nZaklínač může být:\n"}
{"id": "1549605", "url": "https://cs.wikipedia.org/wiki?curid=1549605", "title": "Chulalongkorn", "text": "Chulalongkorn\n\nPhra Bat Somdet Phra Chula Chom Klao Chao Yu Hua (: พระบาทสมเด็จพระจุลจอมเกล้าเจ้าอยู่หัว), také Phra Bat Somdet Phra Boramin Thara Maha Chulalongkorn Phra Chula Chom Klao Chao Yoo Hua (: พระบาทสมเด็จพระปรมินทรมหาจุฬาลงกรณ พระจุลจอมเกล้าเจ้าอยู่หัว) či Ráma V. (20. září 1853 – 23. října 1910) byl šestý král Siamu z dynastie Chakri. Vládl od roku 1868 až do své smrti. Během své vlády v Siamu zrušil otroctví, reformoval soudní systém a rozvijel vztahy s mnoha dalšími civilizovanými zeměmi. Zemřel 23. října 1910.\n"}
{"id": "1549612", "url": "https://cs.wikipedia.org/wiki?curid=1549612", "title": "Murat Kardanov", "text": "Murat Kardanov\n\nMurat Kardanov (* 4. ledna 1971) je bývalý ruský zápasník – klasik kabardské národnosti, olympijský vítěz z roku 2000.\n\nJe rodákem z kabardské horské obce Zaragiž v Čerekském okrese, kde začal zápasit v útlém věku pod vedením Zamira Goplačova. Na začátku osmdesátých dvacátého století se přestěhoval s rodiči do Nalčiku, kde začal navštěvovat zápasnický klub Vladimera Lobdžanidzeho. Ve 14 letech si vybral ke studiu střední sportovní školu olympijských rezerv v Rostově na Donu. V Rostově, v baště zápasu řecko-římského se připravoval pod vedením Galusta Harahašjana. V roce 1991 vstoupil na univerzitu tělovýchovy a sportu v Krasnodaru, kde se připravoval pod vedením Igora Ivanova. Pod vedením Ivanova se dostal poprvé do ruské klasické reprezentace ve váze do 82 kg. Po úspěšném roce 1993 si však prošel sérií zranění a jeho místo reprezentační jedničky zaujal moskevský Sergej Cvir. V roce 1996 s Cvirem prohrál nominaci na olympijské hry v Atlantě.\n\nOd roku 1997 přestoupil do nižší váhové kategorie do 76 kg, ve které nahradil končícího Mnacakana Iskandarjana. V roce 1999 vybojoval šestým místem na zářiovém mistrovství světa v Athénách účast na olympijských hrách v Sydney a v olympijském roce 2000 potvrdil nominaci při ruské kvalifikaci. Do Sydney přijel výborně takticky připravený, nechyboval a sbíral body za pasivitu soupeřů v parteru. Ve čtvrtfinále porazil Aru Abra'amjana ze Švédska 3:1 na technické body, když rozhodující bod přidal v prodloužení. Semifinále s Finem Marko Yli-Hannukselou rozhodl v prodloužení koršunem po boji v parteru a ve finále nastoupil proti Američanu Mattu Lindlandovi. Po minutě finálového zápasu se přítrhem dostal za soupeře. Ujal se vedení 1:0 na technické body a vzápětí koršunem navýšil vedením na 3:0. Do konce hrací doby si Američana hlídal v boji o úchop a vítězstvím 3:0 na technické body získal zlatou olympijskou medaili. Vzápětí ukončil sportovní kariéru.\n\n"}
{"id": "1549616", "url": "https://cs.wikipedia.org/wiki?curid=1549616", "title": "Eskild Ebbesen", "text": "Eskild Ebbesen\n\nEskild Ebbesen (* 27. května 1972 Silkeborg) je bývalý dánský veslař soutěžící v kategorii lehkých vah a stálý člen „zlaté čtyřky“ (Guldfireren), která dominovala tomuto sportu na přelomu tisíciletí. Jeho kariéra trvala od roku 1990 do roku 2012, závodil za Silkeborg Roklub, Odense Roklub a Danske Studenters Roklub. Po odchodu ze světa vrcholového sportu působí jako zdravotní poradce a motivační řečník.\n\nSoutěžil zpočátku na osmě a od roku 1994 na čtyřce bez kormidelníka. Na letních olympijských hrách získal tři zlaté medaile (1996, 2004 a 2008) a dvě bronzové medaile (2000 a 2012). Na LOH 2004 byl vlajkonošem dánské výpravy. Šestkrát vyhrál mistrovství světa ve veslování (1994, 1997, 1998, 1999, 2002 a 2003) a třikrát skončil na MS na druhém místě (1993, 1995 a 2001).\n\nV letech 1998 a 2004 byl zvolen dánským sportovcem roku. Obdržel Medaili Thomase Kellera a byl uveden do Síně slávy dánského sportu.\n\nJeho starším bratrem je politik a ekonom Carl Christian Ebbesen.\n\n"}
{"id": "1549617", "url": "https://cs.wikipedia.org/wiki?curid=1549617", "title": "Žofie Pomořanská (1435–1497)", "text": "Žofie Pomořanská (1435–1497)\n\nŽofie Pomořanská (1435 – 24. srpna 1497) byla sňatkem s Erikem II. Pomořanským pomořanskou vévodkyní.\n\nŽofie se narodila jako dcera pomořanského vévody Bohuslava IX. a Marie Mazovské. V roce 1446 otec zemřel a jeho nástupcem se stal jeho bratranec Erik Pomořanský, bývalý král Dánska, Norska a Švédska. Žofie se stala dědičkou osobního Erikova bohatství.\n\nV roce 1451 se provdala za Erika Pomořanského, ten se stal dědicem území Erika Pomořanského, zatímco Žofie zůstala dědičkou jeho osobního jmění. Po smrti Erika Pomořanského v roce 1456 spojil Žofiin manžel Pomořansko-Stolpsko a Pomořansko-Rügenwaldsko, zatímco Žofie se stala držitelkou rozlehlého bohatství, které si Erik Pomořanský přivezl ze svých bývalých království ve Skandinávii, stejně jako jmění, které získal pirátstvím na Gotlandu.\n\nKdyž Erik odmítl své manželce podstoupit jakoukoli politickou moc nad zeměmi, které přes ni získal, a na kterou měla Žofie pocit, že má nárok, manželé se rozešli. Žofie se spolu s dětmi a svým milencem Hansem Maszerskim odstěhovala na zámek Darłowo. V roce 1470 odmítla financovat manželovu válku s Braniborskem. V roce 1474 ovdověla.\n\nPodle staré legendy měla otrávit své syny Vratislava a Kazimíra, když se však o to samé pokusila u syna Bogislava otrávit ho obloženým chlebem, varoval jej jeho šašek. Chléb byl dán psovi, který zemřel a Žofie musela uprchnout do města Gdaňsk.\n\nŽofie měla s manželem Erikem devět dětíː\n\n"}
{"id": "1549618", "url": "https://cs.wikipedia.org/wiki?curid=1549618", "title": "TC Sad Novi Bazaar", "text": "TC Sad Novi Bazaar\n\nTC Sad Novi Bazaar (zkr. TC z \"tržišni centar\", tj. česky \"obchodní dům\") je název pro obchodní dům v centru metropole Vojvodiny, Novém Sadu. Brutalistní budova se nachází na adrese \"Bulevar Mihajla Pupina 1\" v samotném centru města, v blízkosti budovy Národního divadla. \n\nPrvní moderní obchodní dům vznikl v Novém Sadu v polovině 70. let 20. století podle návrhu slovinského architekta Milana Miheliče. Dvou/třípatrová budova vznikla na ploše orientované k obchodní třídě, nápadná je především díky střídání dekorativním kamenem obložených stěn s rozsáhlými výlohami. V době dokončení projektu v roce 1972 se jednalo o pozitivně hodnocené dílo slovinského autora na území tehdejší SFRJ.. Provozovatelem obchodního domu byla společnost Stoteks. Otevřen byl roku 1984. \n\nDům má hlavní vchod orientovaný směrem ke křižovatce s ulicí \"Kralja Aleksandra\", kde se také nachází vjezd do podzemních garáží. V přízemí se také nachází obchodní pasáž. \n\nRoku 1989 byl v blízkosti obchodního domu vybudován podchod. Po roce 1991 byl později dům privatizován, často měnil název a v současné době je jeho vlastníkem společnost Novi Bazaar. \n"}
{"id": "1549622", "url": "https://cs.wikipedia.org/wiki?curid=1549622", "title": "Loimaa", "text": "Loimaa\n\nLoimaa je město ve Finsku, kde žije okolo 16 000 obyvatel. Leží v provincii Vlastní Finsko 65 km severovýchodně od Turku a protéká jím řeka Loimijoki. Městem prochází Evropská silnice E63. Významnou památkou je kostel z roku 1837.\n\nPrvní písemná zmínka pochází z roku 1439. Rozvoj sídla umožnila železnice Turku–Toijala zprovozněná v roce 1876. V roce 1921 se Loimaa stala centrem seutukunty a v roce 1969 byla povýšena na město.\n\nNarodil se zde surrealistický výtvarník Alpo Jaakola. V roce 1992 byl otevřen sochařský park zasvěcený jeho tvorbě.\n\nBasketbalový klub Bisons Loimaa se stal dvakrát mistrem Finska. V nejvyšší volejbalové soutěži působí tým Hurrikaani Loimaa. V městské části Alastaro se nachází okruh pro automobilové závody.\n\n"}
{"id": "1549623", "url": "https://cs.wikipedia.org/wiki?curid=1549623", "title": "Bitva o Long Island", "text": "Bitva o Long Island\n\nBitva o Long Island, také známá jako bitva o Brooklyn byla vojenskou akcí americké revoluční války, která se odehrála 27. srpna 1776 na západním okraji Long Islandu v dnešní čtvrti Brooklyn, New York. Britové porazili Američany a získali kontrolu nad strategicky důležitým přístavem v New Yorku, který drželi po zbytek války. Byla to první velká bitva po vyhlášení nezávislosti Spojených států amerických 4. července 1776, a co do rozmístění a počtu vojáků to byla největší bitva celé války.\n\nPoté, co 17. března 1776 odrazil Brity v bitvě o obležený Boston, velitel George Washington přemístil kontinentální armádu tak, aby mohl hájit přístav v městě New York na jižním konci ostrova Manhattan. Washington pochopil, že přístav by poskytoval vynikající základnu pro britské královské námořnictvo, a tak zde vybudoval obranu a vyčkával, až Britové zaútočí. V červenci zakotvilo královské námořnictvo pod velením generála Williama Howea několik mil před vjezdem do přístavu na řídce osídleném Staten Islandu, kde čekali měsíc a půl na posilu flotily dalších lodí. Když flotila dorazila, zvýšil se počet Britů na 32 000 vojáků. Washington věděl, že bude obtížné udržet město s britskou flotilou ovládající vjezd do přístavu u Narrows, a proto přesunul většinu svých sil na Manhattan, protože věřil, že to bude první britský cíl.\n\n22. srpna se Britové přesunuli ke Gravesend Bay na jihozápadním okraji Kings County. Po pěti dnech čekání zaútočili na americkou obranu na výšině Guan Heights. Howeovi se podařilo dostat se se svou armádou nepozorovaně za americké pozice a na překvapenou americkou obranu zaútočil z boku. Američané zpanikařili, důsledkem byly dvacetiprocentní ztráty mrtvých či zajatých. Pouze statečnost 400 vojáků z Marylandu a Delaware zabránila ztracení podstatnější části armády. Zbytek armády ustoupil k obraným pozicím na Brooklyn Heights. Britové se rozhodli kolonisty obléhat, ale v noci z 29. na 30. srpna se Washingtonovi podařilo evakuovat celou armádu na Manhattan bez ztráty zásob nebo jediného života. Kontinentální armáda byla z New Yorku úplně vyhnána až po několika dalších porážkách a Američané byli nuceni ustoupit přes New Jersey do Pensylvánie.\n\nV první fázi americké války za nezávislost byla britská armáda obklíčena v Bostonu a byla 17. března donucena Boston opustit a odplula do Halifaxu v Novém Skotsku, kde čekala na další posily. Generál Washington poté začal přemísťovat své pluky do New Yorku. Tam předpokládal britský hlavní útok, přístav měl velký strategický význam. Washington opustil Boston 4. dubna, dorazil do New Yorku 13. dubna a otevřel své velitelství na Broadwayi, v bývalém domě skotského peera kapitána Archibalda Kennedyho. Velitele Charlese Leeho poslal už před koncem února do New Yorku, aby naplánoval obranu města.\n\nLee zůstal v New Yorku až do března, kdy ho kontinentální kongres poslal do Jižní Karolíny; strategie obrany města byla ponechána na generálovi Williamu Alexanderovi (známý také jako Lord Stirling). Kontinentální armáda neměla mnoho vojáků a Washington neshledal obranu uspokojivou, ale Lee dospěl k závěru, že není možné udržet město proti britským námořním silám. Podle jeho plánu by obrana města měla být organizována tak, aby byla schopna způsobovat Britům těžké ztráty alespoň do té doby než se zformuje armáda, která bude schopná bránit celou zemi. Ve městě a jeho okolí byly stavěny barikády a pevnůstky, bastion Fort Stirling byla postavena přes East River v Brooklyn Heights (dnes čtvrť v blízkosti Brooklynského mostu). Lee také dohlížel na to, aby bezprostřední okolí bylo očištěno od loyalistů.\n\nWashington začal s přesunem jednotek do Brooklynu začátkem května. Na východní straně East River se stavěly další tři pevnosti, aby podpořily pevnost Fort Stirling, která stála na západ od osady Brooklyn Heights. Těmito novými opevněními byly Fort Putnam, Fort Greene, a Fort Box (pojmenované pro majorovi Danielu Box). Každá z těchto obranných struktur byla chráněna příkopem, všechny spojeny vnitřní linií obrany a vybaveny celkem 36 děly. Kromě těchto pevností byly postaveny i další, Fort Defiance, Fort Georg, kde byla umístěna děla, další děla byla umístěna v Whitehall Dock, na East River. Na strategických místech byly potopeny lodní vraky, aby zabránili Britům vplutí do East River a dalších vodních cest. Washington pověřil Kongres najmout 28 501 vojáků, ale podařilo se shromáždit jen 19 000 mužů. Navíc, vojenská disciplína koloniální armády byla nedostatečná; rutinní rozkazy nebyly prováděny, z mušket se střílelo už v táboře, nabíjení bylo zničeno, bajonety byly použity jako nože na krájení jídla a střelné zbraně byly nepřipravené. Drobný vnitřní konflikt byl běžný pod tlakem velkého počtu lidí z různých prostředí a různých temperamentů žijících v stresujících podmínkách. Velitel dělostřelectva Henry Knox přesvědčil Washingtona, aby převedl 400 až 500 vojáků, kterým chyběly zbraně do posádky dělostřelectva. Na začátku června Knox a generál Nathanael Greene prozkoumali severní konec Manhattanu a rozhodli se založit Fort Washington. Fort Constitution, později přejmenovaný na Fort Lee, byl plánován naproti Fort Washington na řece Hudson. Pevnosti měly zabránit britským lodím vplutí do řeky Hudson.\n\n28. června se Washington dozvěděl, že britská flotila odplula z Halifaxu 9. června a směřuje k New Yorku. 29. června byly pozorovány signály od průzkumníků na Staten Island. Britská flotila se objevila. Během několika hodin 45 britských lodí zakotvilo v Lower New York Bay. Do týdne připlulo dalších 30 lodí z Staten Island pod velením Richarda Howea, bratra generála Howea. Obyvatelé New Yorku panikařili při pohledu na britské lodě; a vojenské jednotky zaujaly své pozice. Dne 2. července začalo vyloďování britských jednotek. Kontinentální jednotky před svým útěkem vypálili několik ran a občanské milice přešli na britskou stranu.\n\nDne 6. července do New Yorku dorazila zpráva o tom, že Kongres už před čtyřmi dny odhlasoval nezávislost amerických kolonií. V úterý 9. července v 18:00 nechal generál Washington několik brigád pochodovat před obyvateli města, aby si vyslechli Deklaraci nezávislosti. Po skončení čtení, dav běžel dolů k Bowling Green s lany a strhli pozlacenou jezdeckou sochu britského krále Jiřího III. Rozvášněný dav odřízl soše hlavu a nos a narazil to co zbylo z hlavy, na bodec před hospodou. Zbytek sochy byl v Connecticutu roztaven do koulí pro muškety.\n\n12. července britské lodě Phoenix a Rose vpluly přístavem k ústí řeky Hudson. Americké baterie zahájily palbu z Fort George, Red Hook a Governors Island. Britové namířili palbu na město. Lodě se plavily podél pobřeží New Jersey a pokračovaly po Hudsonu, plavily se kolem Fort Washington a za soumraku vpluly do Tarrytownu, nejširší části Hudsonu. Cílem britských lodí bylo přerušit kolonistům dodávky z Nové Anglie a ze severu a povzbudit loyalisty. Jedinými oběťmi dne bylo šest Američanů, kteří byli zabiti, když jejich vlastní dělo vybuchlo. \n\nNásledující den, 13. července, se Howe pokusil zahájit jednání s Američany. Poslal generálu Washingtonovi dopis doručený poručíkem Philipem Brownem, s adresou “George Washington, Esq.” Brown se setkal Josephem Reedem. Ten spěchal s dopisem k Washingtonovi spolu s Henry Knoxem a Samuelem Webbem. Washington se zeptal svých důstojníků, zda by měl být poručík Brown s depeší přijat či ne, když neuznává jeho hodnost generála. Jednomyslně odpověděli \"ne\". Reed poté řekl Brownovi, že v této armádě není nikdo s takovou adresou. 16. července učinil Howe další pokus, tentokrát s adresou “George Washington, Esq., Etc., etc.”, ale bylo to znovu odmítnuto. Následujícího dne Howe poslal kapitána Nisbet Balfoura, aby se zeptal, zda se Washington setká s Howeovým pobočníkem tváří v tvář, a schůzka byla naplánována na 20. července. Howeův pobočník byl plukovník James Patterson. Patterson řekl Washingtonovi že Howe přichází s pravomocí udělit mu milost, ale Washington odpověděl: „Ti, kdo se nedopustili zločinu nepotřebují odpuštění.\" Patterson brzy poté odešel. Washingtonův postoj během setkání byl oceněn v části kolonií. Mezitím připlouvaly další britské lodě. 1. srpna dorazilo 45 lodí s generálem Henry Clintonem a Charlesem Cornwallisem a 3 000 vojáky. 12. srpna dorazilo 3 000 dalších britských vojáků a přidalo se 8 000 Hesenských. V tomto okamžiku britská flotila čítala přes 400 lodí, z toho 73 válečných lodí, a 32 000 vojáků soustředěných na Staten Island. Tváří v tvář této velké síle si Washington už nebyl tak jistý, kde Britové zaútočí. Greene i Reed předpokládali, že Britové zaútočí na Long Island, ale Washington cítil, že britský útok na Long Island by mohl být zneužit k zakrytí hlavního útoku na Manhattan. Rozdělil svou armádu na polovinu, polovinu umístil na Manhattan a druhou polovinu na Long Island; armádě na Long Islandu velel Greene. 20. srpna Greene onemocněl a byl nucen vrátit se na Manhattan, kde se uzdravoval. Ve velení ho vystřídal generál John Sullivan do doby uzdravení Greena.\n\nV 05:10 22. srpna 4 000 britských vojáků opustilo Staten Island aby se pod velením Clintona a Cornwallise vylodili na Long Islandu. V 8:00 bylo všech 4 000 vojáků na pobřeží Gravesend Bay. Pennsylvánští střelci plukovníka Edwarda Handa byli rozmístěni na pobřeží, ale nekladli vylodění odpor, stáhli se zpět a cestou zabíjeli dobytek a vypalovali farmy. V poledne už bylo na pobřeží 15 000 vojáků a 40 děl spolu se stovkami loyalistů, kteří přišli pozdravit britské jednotky. Cornwallis postupoval se svou gardou do vnitrozemí ostrova a po šesti mílích založil tábor v obci Flatbush. Očekával rozkazy k dalšímu postupu.\n\nWashington obdržel zprávu o vylodění Britů ještě téhož dne, ale podle jeho informace byl počet vojáků 8 000 až 9 000. To ho přesvědčilo o tom, že toto je pouze předstíraný útok, tak jak to předvídal. Proto poslal do Brooklynu pouze 1 500 dalších vojáků, čímž celkový počet vojáků koloniální armády na Long Islandu dosáhl 6 000. 24. srpna Washington nahradil Sullivana generálem Israelem Putnamem, který velel jednotkám na Long Islandu. Putnam dorazil na Long Island další den spolu se šesti prapory. Také britské vojsko toho dostalo posilu: 5 000 Hesenských, čímž se celkový počet britských vojáků zvýšil na 20 000. Po vylodění se bojovalo málo, ačkoliv se odehrály některé malé potyčky mezi americkými střelci vyzbrojenými puškami a britskými jednotkami.\n\nAmerický plán byl: Putnam by organizoval obranu z Brooklyn Heights, zatímco Sullivan a Stirling se svými vojáky by se rozmístili na Guan Heights Vrchovina Guan Heights dosahovala výšky až 150 stop a blokovala přímou cestu na Brooklyn Heights. Washington věřil, že umístěním mužů na kopcích mohou být Britům způsobeny těžké ztráty ještě před útokem na Brooklyn Heights. Vrchovinou existovaly tři hlavní průsmyky; Gowanus Road nejdále na západ, Flatbush Road mírně dále na východ, ve středu americké linie, kde se očekávalo, že Britové zaútočí, a Bedford Road nejdále na východ. Stirling byl zodpovědný za obranu Gowanus Road s 500 muži, a Sullivan měl bránit Flatbush Road a silnici na Bedford, kde měl rozděleno 1 800 vojáků. Brooklyn Heights mělo hájit 6 000 vojáků. Existoval ovšem ještě jeden průsmyk, málo známý, Jamaica Pass, ležící ještě dále na východ. Ten hájilo pouhých pět důstojníků milice na koních, neboť Američané předpokládali, že o něm Britové nevědí.\n\nBritský generál Clinton se dozvěděl o téměř neznámém průsmyku Jamaica Pass od místních loajalistů. Vypracoval plán a předal ho Williamovi Erskineovi, aby ho navrhl Howeovi. Clintonův plán: hlavní část armády nočním pochodem projde průsmykem Jamajka Pass, tím se dostane za záda koloniální armády a poté se stočí a zaútočí na Američany z boku. Zbylá část armády bude dále předstírat útok a zaměstnávat americké vojáky vpředu. 26. srpna Clinton dostal od Howe povolení plán použít. Dostal velení hlavní armády o síle 10 000 mužů na pochodu přes Jamajský průsmyk. Během jejich nočního pochodu zbylé britské jednotky generála Jamese Granta spolu s některými Hesenskými, celkem 4 000 mužů, měly zaútočit na přední linie Američanů aby je odvrátili jejich pozornost od hlavní armády útočící na jejich boční linie. Howe řekl Clintonovi, aby byl připraven na noc 26. srpna.\n\nVe 21:00 se Britové přesunuli. Nikdo kromě velitelů o tomto plánu nevěděl. Clinton vedl brigádu lehké pěchoty s nasazenými bajonety vpředu, následoval ho Cornwallis, který měl osm praporů a 14 děl. Za Cornwallisem následovali Howe a Hugh Percy se šesti prapory, s děly a zbylou armádou. Zástup, dlouhý přes dvě míle tvořilo 10 000 mužů. Tři probritští farmáři vedli kolonu směrem k Jamajskému průsmyku. Britové nechali hořet své ohně, aby Američany oklamali a utvrdili je v domněnce že se nic neděje. Kolona zamířila na severovýchod, až dosáhla toho, co se později stalo vesnicí New Lots. Poté zamířila přímo na sever směrem k vrchovině. \n\nCestou k Howard's Tavern (Howardově hospodě,známé také jako Howard's Half-Way House), jen pár set metrů od Jamajka Pass, kolona nenarazila na žádné americké jednotky. Majitel hospody William Howard a jeho syn William Jr. byli donuceni stát se průvodci. Ukázali Britům cestu k pěšině Rockaway Foot, staré indiánské stezce, která obcházela Jamajka Pass na západ (dnes lokalita Cemetery of the Evergreens, hřbitov Evergreens). Pět minut po odchodu z hospody bylo pět amerických důstojníků milice střežících průsmyk zajato bez jediného výstřelu, protože si mysleli, že Britové jsou Američané. Clinton důstojníky vyslýchal a ti ho informovali, že jsou jedinými vojáky, kteří hlídají průsmyk. Za úsvitu prošli Britové průsmykem a zastavili se, aby mohli jednotky odpočívat. V 9:00 vypálili dvě těžká děla, aby signalizovali Hesenským jednotkám pod Battle Pass, aby zahájily čelní útok proti Sullivanovým mužům rozmístěným na dvou kopcích lemujících průsmyk, zatímco Clintonova vojska současně napadla americké pozice od východu.\n\nWilliam Howard junior popisuje setkání obou velitelů generálu Howeovi:\n\nAsi ve 23:00 26. srpna 1776 padly první výstřely v bitvě na Long Islandu, poblíž Red Lion Inn.(Red Lion Inn byla hospoda v koloniálním New Yorku, v dnešní městské části Brooklyn v New Yorku). Americké hlídky z pennsylvánského pluku Samuela Johna Atlee vystřelily na dva britské vojáky, kteří hledali u říčky poblíž hostince vodní meloun.\n\nKolem 01:00 27. srpna se Britové přiblížili k hospodě Red Lions s 200 či 300 jednotkami. Američtí vojáci vypálili na Brity několik rychlých výstřelů; poté se stáhli po silnici Gowanus Road směrem k domu Vechte-Cortelyou. Američanům velel major Edward Burd, (pozdější člen Nejvyššího soudu v Pensylvánii). Byl zajat spolu s poručíkem a 15 dalšími vojáky. Toto první střetnutí bylo vedeno poblíž bažiny, která se nachází u Gowanus Road. \n\nBrigádní generál Samuel Holden Parsons a plukovník Samuel John Atlee byli rozmístěni dále na sever po Gowanus Road. Parsons byl právník z Connecticutu, který nedávno dostal pověření velet v kontinentální armádě; Atlee, veterán francouzsko-indiánské války, byl ve vedení First Regiment of Pennsylvania Musketry. Putnam byl v 03:00 probuzen strážcem a řekl, že Britové zaútočili na Gowanský průsmyk. Zapálil ohňové signály pro Washingtona, který byl na Manhattanu, a pak jel na jih, aby varoval Stirlinga před útokem.\n\nStirling vedl dvě jednotky 1. delawarského pluku plukovníka Johna Hasleta pod velením majora Thomase Macdonougha a 1. Maryland Infantry (pěchoty) plukovníka Williama Smallwooda pod přímým velením majora Mordecaie Gista; Haslet měl v tu dobu povinnosti v Manhattanu u válečného soudu. Za ním stál Parsonův pluk z Connecticutu s 251 muži. Stirling vedl tuto kombinovanou sílu k posílení Parsonse a Atleeho a k zastavení britského postupu. Stirling měl celkem 1600 vojáků pod svým velením. Umístil Atleeovy muže do jabloňového sadu, který vlastnil Wynant Bennett, na jižní straně Gowanus Road. Na základě postupu Britů generál Parsons: \n\nStirling zaujal pozice hned na sever od Atleeových mužů. Některé z jednotek z Marylandu byly umístěny na malém kopci poblíž 23. ulice, kterou místní Holanďané nazvali „Blokje Berg“. Na úpatí tohoto kopce byl přes silnice Gowan Road malý most přes příkop, který odvodňoval bažinatou oblast. Když Britové postupovali po Gowanus Road, americké jednotky na ně vystřelily z pozic na severní straně příkopu. Na levé straně byl pluk plukovníka Petera Kachlineho.\n\nJen na jihovýchod od Blokje Berg bylo několik kopců; mezi nimi byl kopec, který je nejvyšším bodem v King's County, měří 220 stop, který se stal známým jako „Battle Hill“, dnes hřbitov Greenwood. Britové se pokusili překonat americké pozice pochodem na tento kopec. Američané se pokusili zabránit britskému pohybu a vyslali Parsonse a Atleeho aby kopec dobyli. Britové se tam dostali jako první, ale Američané je dokázali vytlačit v tvrdých bojích. Battle Hill byl místem obzvláště brutálních bojů, kdy Američané během celé bitvy na Long Islandu způsobili britským jednotkám největší ztráty. Mezi zabitými byl britský plukovník James Grant, Američané se domnívali, že zabili generála Jamese Granta. Byl údajně zastřelen pennsylvánským střelcem, který na Brity střílel ze stromu. Mezi americkými mrtvými byl pennsylvánský plukovník Caleb Parry, který byl zabit při shromažďování svých vojsk.\n\nAmeričané si stále neuvědomovali, že se nejedná o hlavní britský útok, částečně kvůli zuřivosti bojů a počtu angažovaných britských jednotek.\n\nHesenští ve středu pod velením generála von Heistera začali s dělovým útokem na americké linie rozmístěné na Battle Pass pod velením generála Johna Sullivana. Hesenské brigády stále neútočily, čekaly na předem domluvený signál od Britů, kteří v té době obkličovali americké linie. Američané stále předpokládali, že Grantův útok Gowanus Road byl hlavní tah, a Sullivan poslal čtyři sta mužů, aby posílili Stirlinga.\n\nHowe vypálil svůj signál v 09:00 a Hesenští začali útočit na Battle Pass, zatímco britská hlavní armáda zaútočila na Sullivana zezadu. Sullivan se snažil držet své pozice, bránil útoku Hesenských a zbytek svých jednotek otočil, aby bojoval proti Britům. Američané i Britové utrpěli těžké ztráty a muži na obou stranách strachy utíkali. Sullivan se snažil uklidnit své muže a pokusil se vést ústustr. V tomto okamžiku Hesenští překonali obranu na kopci a americká ústupová taktika se úplně zhroutila. Následovaly boje muže proti muži, přičemž Američané používali muškety a pušky jako kyje aby zachránili vlastní životy. To později vedlo k prohlášení, že se Američané vzdali Hesenským bajonetům. Sullivanovi se navzdory chaosu podařilo evakuovat většinu svých mužů na Brooklyn Heights, třebaže byl sám zajat.\n\nV 09:00 se vrátil Washington z Manhattanu. Uvědomil si, že se mýlí o útoku na Long Island, a nařídil dalšímu vojsku přesun do Brooklynu. Jeho pozice na bitevním poli není známa, protože zprávy se liší, ale s největší pravděpodobností byl na Brooklyn Heights, odkud měl nejlepší přehled.\n\nStirling stále držel na západě obrannou linii proti Grantovi. Vydržel čtyři hodiny, stále nevěděl o britském manévru a někteří jeho vlastní vojáci si mysleli, že boj tento den vyhráli, protože Britové nebyli schopni zaujmout své postavení. Grant byl ovšem posílen 2.000 mariňáky a zasáhl Stirlingův střed v 11:00. Stirling byl zleva napaden Hesenskými. Stirling se stáhl, ale britská vojska k němu přicházela odzadu, jižně dolů po Gowanus Road. Jediná zbylá úniková cesta byla přes Brouwerův mlýn na Gowanus Creek, který byl široký 80 yardů, na druhé straně Brooklyn Heights. \n\nStirling nařídil všem svým jednotkám přejít přes říčku Gowanus Creek, s výjimkou kontingentu jednotek Marylandu pod velením Gista. Tato skupina se stala v historii známá jako „Maryland 400“, i když to ve skutečnosti bylo jen asi 260–270 mužů. Stirling a Gist vedli jednotky do akci proti ohromujícímu počtu britských jednotek, více než 2 000 mužů podporovaných dvěma děly. Stirling a Gist vedli marylandské do dvou útoků proti Britům, kteří zaujali pozice před Vechte-Cortelyou House (dnes známý jako Old Stone House). Po posledním útoku zbývající jednotky ustoupily přes říčku Gowanus Creek. Někteří z mužů, kteří se pokusili překročit bažinu, zapadli do bahna a ocitli se pod palbou z mušket a jiní, kteří nedokázali plavat, byli zajati. Stirling byl obklíčen a protože se nechtěl vzdát Britům, prorazil britské linie až k Hesenským a vzdal se jim. 156 vojáků z Marylandu bylo zabito při útocích u Vechte-Cortelyou House. K americkým liniím se probojovalo méně než tucet mužů. Washington sledoval boj na nedalekém kopci Cobble (křižovatka dnešní Court Street a Atlantic Avenue) a údajně řekl: „Dobrý Bože, kolik statečných mužů musím dnes ztratit.“\n\nAmeričtí vojáci, kteří nebyli zabiti nebo zajati, unikli za opevněné americké pozice na Brooklyn Heights. Howe pak nařídil všem svým jednotkám zastavit útok, navzdory protestům mnoha důstojníků jeho velení, kteří věřili, že by měli pokračovat v útoku na Brooklyn Heights. Howe se rozhodl nepokračovat v přímému čelnímu útoku na americké pozice, místo toho se rozkázal zahájit obléhání a sestavování linií kolem amerických pozic. Někteří vojenští analytici toto rozhodnutí označují za chybu. Howe věřil, že Američané budou v podstatě uvězněni, přičemž jeho jednotky blokují útěk po zemi a královské námořnictvo kontroluje East River, řeku, kterou by Američané museli překročit, aby dosáhli Manhattan Island.</ref>\n\nHoweovo rozhodnutí a jeho důvody byly sporné. Možná si přál vyhnout se obětím, které jeho armáda utrpěla při útoku na koloniální armádu za podobných okolností v bitvě o Bunker Hill. Možná chtěl také dát Washingtonovi příležitost dojít k závěru, že jeho postavení je podle evropské tradice gentlemanských důstojníků beznadějné a vzdá se. Howe řekl parlamentu v roce 1779, že jeho základní povinností bylo vyhnout se nadměrným britským obětem pro nedostatečný účel a obklíčení Brooklyn Heights by pravděpodobně neznamenalo zajmout celou americkou armádu. \"Nejdůležitější povinností, kterou jsem musel dodržovat, nezničit jednotky Vašeho majestátu, kdy výsledek by nebyl dostatečný. Věděl jsem dobře, že jakoukoli významnou ztrátu, kterou by armáda utrpěla nelze rychle a snadno snadno napravit... Ztráta 1 000, nebo snad 1 500 britských vojáků by při proražení nepřátelských linií byla, ale byla by nevýhodně zaplacena možným dvojnásobkem počtu nepřátel, i kdyby se splnil předpoklad, že by jejich ztráty byly takové.\"\n\nWashington se svou armádou byl obklíčen na Brooklyn Heights s řekou East River za zády. Jak den pokračoval, Britové začali kopat zákopy a pomalu se přibližovali k americké obraně. Tak by se Britové nemuseli pohybovat na otevřeném prostranství, aby je mohla napadnout americká obrana, jako tomu bylo Bostonu před rokem. Přes tuto nebezpečnou situaci nařídil Washington 28. srpna přesun 1200 mužů z Manhattanu do Brooklynu. Byli to dva pennsylvánské pluky plukovníka Johna Glovera z Marblehead, Massachusetts. Ve velení pennsylvánských vojsk byl Thomas Mifflin, jeden z Otců zakladatelů, který se po příjezdu dostavil na prohlídku vnější obrany a podal zprávu zpět Washingtonovi. V těchto vnějších obranných liniích stále vypukaly malé potyčky. Odpoledne 28. srpna začalo pršet a Washington nechal svá děla bombardovat Britské pozice až do noci. \n\nJak déšť pokračoval, George Washington poslal dopis, který nařídil generálovi Williamovi Heathovi, který byl na Kings Bridge mezi Manhattanem a tím, co je nyní Bronxem, aby neprodleně poslal každou loď s plochým dnem či šalupu pro případ, že by přišel prapor pěchoty z New Jersey k posílení jejich pozice. V 16:00, 29. srpna, se Washington sešel se svými generály. Mifflin radil Washingtonovi, aby ustoupil na Manhattan, zatímco on a jeho pennsylvánské pluky by tvořily zadní obranu a držely linii, dokud by se zbytek armády nevzdal. Generálové jednomyslně souhlasili s Mifflinem, že ústup je nejlepší volbou a Washington měl vydat rozkazy večer.\n\nVojákům bylo řečeno, že mají shromáždit veškerou munici a zavazadla a připravit se na noční útok. Do 21:00 se nemocní a zranění začali připravovat na evakuaci Brooklyn Ferry (trajektem). V 23:00 začal Glover a jeho muži z Massachusetts, námořníci a rybáři, evakuovat vojska.\n\nPo evakuaci mnoha vojáků bylo nařízeno stáhnout muže z obranných linií a přemístit se k přívozu. Kola povozů byla utlumená a muži měli zakázáno mluvit. Mifflinův zadní voj měl za úkol zabavit Brity aby nezpozorovali evakuaci. V 04:00, 30. srpna, byl Mifflin informován, že je na jeho jednotce, aby se evakuoval. Tento rozkaz přinesl major Alexander Scammell. Mifflin mu řekl, že se musí mýlit, ale Scammell trval na tom, že to není omyl. Mifflin nařídil svým jednotkám povel k přesunu. Když byly Mifflinovy ​​jednotky půl míle od trajektu, Washington přijel chtěl vědět, co se děje, proč opustili obrannou linii. Edward Hand, který vedl jednotky, se pokusil vysvětlit, co se stalo, ale Mifflin brzy dorazil. Washington zvolal: „Dobrý bože. generále Miffline, obávám se, že jste nás zničil.“ Mifflin vysvětlil, že příkaz k evakuaci jeho jednotek přinesl Scammel. Washington řekl Mifflinovi, že to byla chyba. Ten pak odvedl své jednotky zpět k vnější obraně.\n\nDělostřelectvo, zásoby a vojáci byli v tuto chvíli evakuováni přes řeku, ale nešlo to tak rychle, jak Washington očekával, a začalo se rozednívat. Evakuaci Američanů skryla ranní mlha. Britové si uvědomili, že nevidí žádné americké hlídky, a tak začali oblast prohledávat. Mezitím se i poslední voják nalodil.V 7:00 všechny americké jednotky dorazily na Manhattan. Všech 9 000 vojáků bylo evakuováno bez ztráty života.\n\nBritové byli ohromeni, když zjistili, že Washington a jeho armáda unikli. Později 30. srpna obsadily britské jednotky americké opevnění. Když zprávy o bitvě dorazily do Londýna, vypuklo velké nadšení. Londýnem zněly zvony, lidé rozsvěcovali v oknech svíčky, a král Jiří III. udělil Howeovi Řád lázně.\n\nPorážka Washingtonovy armády odhalila jeho nedostatky jako stratéga, který rozdělil své síly, nezkušenost jeho generálů, kteří nedokázali správně vyhodnotit situaci, a jeho nevycvičené vojáky, kteří při prvních střetech utekli. Nicméně, jeho odvážný noční ústup byl některými historiky viděn jako jeden z jeho největších vojenských výkonů. Jiní historici se soustředí na selhání britských námořních sil, které nedokázaly zabránit evakuaci protivníka.\n\nCelého půl měsíce, až do 15. září nevyvinul Howe žádnou aktivitu. Dne 15. září se vylodil v zátoce Kip's Bay a rychle obsadil město. 21. září oheň, jehož příčinu se nepodařilo zjistit, zničil čtvrtinu New Yorku. Jedním z důsledků požáru byla poprava amerického špiona Nathana Hale popraven za špionáž. Ačkoli americké jednotky neočekávaně zaútočily na Brity v Harlem Heights v polovině září, Howe porazil Washingtona znovu v bitvě na White Plains a poté znovu u Fort Washingtonu. Kvůli těmto porážkám Washington se svou armádou ustoupili přes New Jersey do Pensylvánie.\n\nV té době se jednalo o zdaleka největší bitvu v Severní Americe. Pokud je započteno Royal Navy, bitvy se zúčastnilo přes 40 000 mužů. Howe ohlásil ztrátu 59 zabitých, 268 zraněných a 31 nezvěstných. Hesenští měli 26 zraněných a 5 mrtvých. Američané utrpěli mnohem těžší ztráty. Asi 300 bylo zabito a více než 1 000 zajato. Jen polovina zajatých vojáků přežila. Byli drženi na vězeňských lodích a poté byli přemístěni na místa například do kostelů. Ve svém oslabeném stavu mnoho z nich podlehlo neštovicím.\n\nHistorici věří, že až 256 vojáků prvního Marylandského pluku vedeného plukovníkem Williamem Smallwoodem padlo v bitvě, to jsou asi dvě třetiny pluku. Je známo, že byli pohřbeni v hromadném hrobě, ale přesné umístění hrobu je tajemstvím už 240 let.\n\n\n\n"}
{"id": "1549628", "url": "https://cs.wikipedia.org/wiki?curid=1549628", "title": "Komplexy salenu s kovy", "text": "Komplexy salenu s kovy\n\nKomplexy salenu s kovy jsou komplexní sloučeniny tvořené kationty kovů a ligandy odvozenými od \"N\",\"N\"<nowiki>'</nowiki>-bis(salicyliden)ethylendiaminu, běžně nazývaného salen. Příkladem takové sloučeniny může být salkomin, komplex kobaltnatého kationtu (Co), jehož vzorec se často zkracuje na Co(salen). Tyto komplexy se zkoumají jako možné katalyzátory.\n\nV molekule salenu (Hsalen nebo salenH) se nachází dva fenolové hydroxyly. Ligandem je obvykle jeho konjugovaná zásada (salen), která vzniká odtržením protonů z těchto hydroxylů. Atom kovu zpravidla vytváří čtyři koordinačně-kovalentní vazby, dvě s kyslíkovými a dvě s dusíkovými atomy.\n\nSalen vytváří komplexy s většinou přechodných kovů. Tyto komplexy se připravují reakcí Hsalenu s příslušnými alkoxidy, amidy nebo octany. Lze také využít reakci s halogenidem, za přítomnosti nebo bez přítomnosti zásady; před reakcí s halogenidem lze provést deprotonaci nenukleofilní zásadou, jako je hydrid sodný. Jako příklad je možné uvést Jacobsenův katalyzátor, který se připravuje reakcí salenu s octanem manganatým.\n\nKomplexy salenu s ionty \"d\" kovů, jako je Ni(salen), mají většinou nízkospinovou čtvercovou geometrii.\n\nKomplexy s jinými kovy mohou mít další ligandy nad rovinou určenou dusíkovými a kyslíkovými atomy v molekule salenu. Komplexy s jedním ligandem navíc, například VO(salen), mívají čtvercově pyramidální geometrii. Komplexy s dvěma ligandy navíc, jako je Co(salen)Cl(py), mají obvykle oktaedrickou geometrii. MNO jádro zpravidla mívá rovinný nebo téměř rovinný tvar, i když je ethylenový můstek zakřivený a ligand jako celek zaujímá pokřivenou grupu symetrie C. Jsou známy případy, kdy ligandy způsobily posun NO donorů mimo rovinu molekuly.\n\nPrvní komplexy salenu s kovy byly objeveny v roce 1938. Následně bylo zjištěno, že komplex Co(salen) na sebe zvratně váže molekulární kyslík (O), což vedlo k výzkumu schopností komplexních sloučenin salenu a jiných ligandů s kobaltem na sebe vázat a následně přepravovat kyslík, za účelem přípravy umělých přenašečů kyslíku.\n\nKomplexy salenu a kobaltu také mají některé vlastnosti podobné jako vitamín B12.\n\nPři asymetrické epoxidaci alkenů se používají katalyzátory obsahující mangan. Pomocí hydrolytického kintického rozdělení lze rozdělit racemické směsi epoxidů selektivní hydrolýzou jednoho enantiomeru, kdy se jako katalyzátor používá obdobný kobaltitý komplex.\n\nChromité a kobaltité komplexy salenu jsou dobrými katalyzátory při přípravě polykarbonátů z oxidu uhličitého a epoxidů.\n\nNesubstituované salenové komplexy se špatně rozpouštějí v organických rozpouštědlech. Rozpustnost lze zvýšit pomocí nepolární skupiny připojené na ethylenový můstek nebo na benzenové jádro; příkladem je salpn, který vznikne, když se salicylaldehydem místo ethylendiaminu reaguje 1,2-diaminopropan. Takto vzniklý produkt se používá jako aditivum do motorových olejů a paliv, kde zachytává ionty kovů.\n\nPřítomnost větších skupin v blízkosti koordinačního centra zvyšuje katalytickou aktivitu a znesnadňuje dimerizaci, a proto je žádoucí. Ligandy odvozené od 3,5-di-terc-butylsalicylaldehydu mají obě tyto vlastnosti a navíc jsou dobře rozpustné i v nepolárních rozpouštědlech jako je pentan.\n\nChirální salenové ligandy lze připravit substitucí diaminového můstku, benzenového jádra, nebo obou těchto částí molekuly. Jako příklad lze uvést kondenzaci C symetrického \"trans\"-1,2-diaminocyklohexanu s 3,5-di-\"terc\"-butylsalicylaldehydem, při níž vzniká ligand, který vytváří s chromem, manganem, kobaltem a hliníkem komplexy používané jako katalyzátory asymetrických reakcí, mezi které patří mimo jiné Jacobsenova epoxidace, katalyzovaná komplexem salen-Mn.\n\nKomplexy s ligandy podobnými salenu se připravují z ligandů s podbnými chelatačními skupinami, jako jsou acacen, salph a salqu. U komplexů mědi a salqu bylo zkoumáno jejich možné využití jako katalyzátorů oxidačních reakcí. \n\nKomplexní sloučeniny, ve kterých jako ligandy slouží salan nebo salalen, které mají jednu nebo dvě nasycené vazby dusík-aryl (tedy aminové namísto iminových) mají oproti odpovídajícím salenovým komplexům větší elektronovou hustotu na kovovém centru.\n"}
{"id": "1549634", "url": "https://cs.wikipedia.org/wiki?curid=1549634", "title": "Prime Video", "text": "Prime Video\n\nPrime Video, nebo také Amazon Prime Video, je americká SVOD streamovací služba spravovaná společností Amazon. Služba nabízí k pronájmu nebo zakoupení televizní seriály a filmy, původní obsah Amazonu z produkce Amazon Studios anebo licencované akvizice zahrnuté v předplatném Prime. Ve Spojeném království, Spojených státech, Německu, Švédsku a Rakousku lze službu předplatit samostatně a není tak potřeba plného předplatného Prime. Ve Francii a Itálii nejsou na stránkách Amazonu povoleny „Rent or Buy“ a Prime Video. Z toho důvodu je obsah služby dostupný pouze prostřednictvím dedikovaných webových stránek. V některých zemích nabízí Prime Video i program Amazon Channels, pomocí kterého si mohou uživatelé předplatit jiné televizní stanice a služby. V USA například stanici HBO.\n\nSlužba byla spuštěna 7. září 2006 v USA pod názvem Amazon Unbox. V průběhu fungování se název služby několikrát změnil. V roce 2008 byla přejmenována na Amazon Video on Demand, poté na Amazon Instant Video a roku 2015 na Amazon Video. Od roku 2014 je Prime Video dostupné ve Spojeném království, Německu a Rakousku. V září 2015 se k nim přidalo Japonsko. Dne 14. prosince 2016 bylo Prime Video spuštěno celosvětově kromě kontinentální Číny, Kuby, Íránu, Severní Korey a Sýrie.\n\nSlužba byla spuštěna 7. září 2006 ve Spojených státech pod názvem Amazon Unbox. Dne 4. září 2008 byla přejmenována na Amazon Video on Demand. Od srpna 2014 nelze na službě stahovat okamžitá videa. Dne 22. února 2011 došlo ke změně názvu služby na Amazon Instant Video. Zároveň přibylo do její nabídky pro předplatitele Amazon Prime přes 5 000 filmů a televizních seriálů. Dne 4. září 2012 byla Amazonem uzavřena smlouva s placenou televizí (pay-TV) Epix, aby se její filmový obsah objevil na streamovací službě a Amazon Instant Video tak mohlo konkurovat Netflixu. V listopadu 2013 byla uskutečněna premiéra dvou komediálních seriálů \"Alpha House\" a \"Betas\", které jsou původně dostupné skrze online službu Prime Instant Video. Amazon zveřejnil první tři díly těchto seriálů zdarma a každá následující epizoda vycházela pro uživatele Prime v týdenním rozestupu. \n\nV únoru 2014 bylo Amazonem oznámeno, že streamovací služba jeho britské dceřiné společnosti LoveFilm bude 26. února 2014 sloučena se službou Instant Video. V lednu 2015 se stal \"Transparent\" prvním seriálem studia Amazon Studios, který získal Zlatý glóbus v kategorii „Nejlepší seriál (komedie / muzikál)“. Zároveň se jedná o první seriál z produkce streamovacích služeb, jenž toto ocenění získal. \n\nV roce 2015 spustil Amazon partnerský streamovací program Amazon Channels. Prostřednictvím platformy Amazon Video tak mohou předplatitelé Amazon Prime sledovat televizní kanály a streamovací služby třetích stran. Služby nejsou součástí nabídky Amazon Video a musí být zakoupeny samostatně. Prvotní spuštění v USA zahrnovalo Curiosity Stream, Lifetime Movie Club, Shudder stanice AMC, Showtime, Starz a další. Postupně byly přidávány další partnerské stanice, jako jsou HBO a Cinemax, Fandor, PBS Kids, Seeso, Toku a Boomerang. \n\nDne 30. července 2015 bylo oznámeno, že Jeremy Clarkson, Richard Hammond a James May natočí pro Amazon Prime Video nepojmenovaný motoristický pořad, později nazvaný \"The Grand Tour\". Jeff Bezos ani Amazon neuvedli, kolik dostávají Clarkson, Hammond nebo May skrze jejich produkční společnost W. Chump and Sons zaplaceno. Jeff Bezos však řekl, že dohoda mezi nimi byla „velmi drahá, ale vyplatila se“. Přestože nebyl rozpočet oficiálně potvrzen, Andy Wilman, bývalý výkonný producent \"Top Gearu\", uvedl, že se rozpočet každého dílu pohybuje okolo 4,5 milionu liber, devětkrát větší než měl \"Top Gear\". Téhož měsíce Amazon oznámil plány rozšířit službu do Indie. \n\nV září 2015 bylo v názvu služby vynecháno slovo „Instant“ a ten se tak změnil na Amazon Video. V listopadu 2016 deník \"Wall Street Journal\" napsal, že Amazon usiloval o koupi vysílacích práv amerických profesionálních sportovních lig s cílem rozšířit nabídku služby. \n\nV listopadu 2016 Amazon uvedl, že plánuje vysílat pořad \"The Grand Tour\" celosvětově. To vedlo ke spekulacím, že Prime Video bude mezinárodní streamovací službou a bude tak konkurovat Netflixu. Dne 14. prosince 2016 bylo Prime Video rozšířeno do 200 dalších zemích. \n\nV lednu 2017 byl ohlášen vznik anime služby Anime Strike, která se stala součástí programu Amazon Channels. V květnu téhož roku byly Amazon Channels rozšířeny do Německa a Spojeného království. Ve Spojeném království je v nabídce zahrnuta televizní stanice Discovery (včetně Eurosportu) a obsah ITV. \n\nV dubnu 2017 byla Amazonem oznámena řada akvizic sportovního obsahu pro rozšíření nabídky služby. První byla odkoupena neexkluzivní práva na vysílání her \"Thursday Night Football\" během NFL sezóny 2017 pro předplatitele Amazon Prime v hodnotě 50 milionů, která nahradila předchozí smlouvu s Twitterem. V srpnu koupil Amazon britská vysílací práva turnaje ATP Tour a nahradil tak stanici Sky Sports. Smlouva platí od roku 2019 do roku 2023 a exkluzivně obsahuje 1000 mistrovských události, 12 500 turnajů a 250 sérií turnajů. Amazon bude také vysílat finále ATP, jež započne v roce 2018 profesionálními turnaji Queens Club a Eastbourne. V září bylo ATP ohlášeno, že s Amazonem uzavřelo dvouletou smlouvu na streamování Next Generation ATP Finals. V listopadu téhož roku Amazon uvedl, že zakoupil britská vysílací práva US Open platící po dobu pěti let od roku 2018 v hodnotě 30 milionů liber. Eurosport, vlastník celoevropských vysílacích práv, rozšířil s US Open svou dohodu a vynechal v ní Spojené království. Krok se může zdát poněkud ironický, protože Amazon uzavřel s Eurosportem smlouvu, v jejímž výsledku má povoleno streamovat jeho stanice na své službě. ATP doplnilo, že Amazon bude v USA vysílat od roku 2018 tenisový pořad Tennis TV.\n\nDne 5. ledna 2018 bylo Amazonem oznámeno, že nabídka služeb Anime Strike a Heera bude přesunuta na Prime Video. V červnu 2018 bylo ohlášeno, že Amazon získal tříletá práva na živé vysílání 20 zápasů Premier League počínaje sezónou 2019–20. Bude se jednat o první živé vysílání ligy, výhradně vysílané televizními stanicemi, na domácí streamovací službě.\n\nAmazon Studios vlastní celosvětová televizní práva na romány \"Pán prstenů\". Seriál by měl mít premiéru na Prime Video v roce 2021.\n\nPrime Video je možné spustit na internetových stránkách, platformách Amazon Fire, mobilních zařízeních se systémy Android a iOS, digitálních mediálních přehrávačích (jako je Roku), videoherních konzolích PlayStation 4 a Xbox One a chytrých televizích. K dispozice je také aplikace na Nvidia Shield TV a Android TV, ta však byla zpočátku dostupná pouze na chytrých televizích Sony Bravia.\n\nAmazon historicky odmítl podporovat aplikaci Prime Video na zařízeních Apple TV a Chromecast. V říjnu 2015 společnost Amazon zakázala prodej těchto zařízení na svém online e-shopu, protože nepodporovala ekosystém Prime Video. Amazon byl kritizován za to, že zakázal nepřímé konkurenty svých produktů Fire TV. V prosinci 2017 však Amazon zveřejnil službu Prime Video na aplikaci Apple TV. V dubnu 2019 bylo ohlášeno, že na Chromecastu bude možné spustit aplikaci Prime Video. Zároveň se aplikace Android TV rozšíří mezi další chytré televize. Součástí oznámení je také obnovení přístupu uživatelů Fire TV na server YouTube, o který byl mezi společnostmi Amazon a Google veden spor.\n\nObsah si je možné spustit i v rozlišení 4K Ultra HD a HDR. UHD/HDR se rozšířilo prostřednictvím nových filmů a televizních seriálů. Další tituly jsou dostupné v rozlišení 1080p (HD) se zvukovým formátem 5.1 Dolby Digital nebo Dolby Digital Plus. Některé lze spustit i s prostorovým zvukem Dolby Atmos. U titulů, které lze zakoupit a nejsou součástí předplatného Amazon Prime, je formát HD za příplatek. \n\nPrime Video je dostupné celosvětově kromě kontinentální Číny, Kuby, Íránu, Severní Korey a Sýrie. Na začátku provozu byla služba dostupná pouze ve Spojených státech, Spojeném království, Japonsku, Německu a Rakousku.\n"}
{"id": "1549637", "url": "https://cs.wikipedia.org/wiki?curid=1549637", "title": "Nigerijská kuchyně", "text": "Nigerijská kuchyně\n\nKuchyně Nigérie se sestává z mnoha pokrmů mnoha různých etnických skupin co v Nigérii žijí. Je podobná kuchyním ostatních států západní Afriky (jako je Ghana nebo Togo). Základní potravinou Nigérie jsou batáty (sladké brambory), hojně se užívají různá koření, bylinky, plantainy, arašídy a olej (především palmový nebo arašídový). Pouliční prodejci často rádi připravují jídlo na způsob barbecue.\n\nJako příloha jsou běžné fufu, kukuřičné placky rozšířené po celé Africe.\n\n\nNigérie je známa svými polévkami, mezi nejznámější patří hauská polévka miyan kuka ze sušené okry a listů baobabů, peppersoup z chilli, masa a muškátového oříšku, afang ze zeleniny, ryb a račího masa a mnohé další.\n\nMezi nejčastější nápoje patří kunu (severonigerijský nápoj z prosa, kukuřice nebo čiroku), ibiškový džus nebo sójové mléko.\n\nZ alkoholických nápojů je rozšířené palmové víno (ze kterého se dá dělat pálenka zvaná ogogoro). Mezi hlavní nigerijské pivovary patří gulder a star.\n"}
{"id": "1549638", "url": "https://cs.wikipedia.org/wiki?curid=1549638", "title": "Mikmačtina", "text": "Mikmačtina\n\nMikmačtina (mikmacky , ) je algonkinský jazyk užívaný Mikmaky v Kanadě a Spojených státech.\n\nPočet mluvčích se odhaduje na 10 000. Mluvčí žijí při atlantském pobřeží v provinciích Nový Brunšvik, Nové Skotsko, Ostrov prince Edvarda, v Spojených státech ve státě Maine a v Bostonu. Jazyk je psán latinkou (s několika drobnými variantami zápisu), do 19. století byl známo zvláštní hieroglyfické písmo.\n"}
