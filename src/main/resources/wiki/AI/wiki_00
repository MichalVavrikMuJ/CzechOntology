{"id": "1394494", "url": "https://cs.wikipedia.org/wiki?curid=1394494", "title": "Eric Winter", "text": "Eric Winter\n\nEric Barett Winter (* 17. července 1976, La Mirada, Kalifornie, Spojené státy americké) je americký herec, producent, autor a bývalý model. Proslavil se rolemi Rexe Bradyho v telenovele \"Tak jde čas\", agenta Craiga O'Laughlina v seriálu \"Mentalista\", Dashe Gardinera v seriálu \"Witches of East End\".\n\nWinter se narodil v La Miradě v Kalifornii. Titul v psychologii získal na Kalifornské univerzitě v Los Angeles. Aby mohl platit za vysokou školu přivydělával si jako model. Jeho životním cílem bylo stát se doktorem, nakonec se však rozhodl pro herectví.\n\nPřed nastartováním své herecké kariéry se živil jako model. Stal se například tváří značky Tommy Hilfiger nebo se objevil v televizní reklamě Britney Spears k jejímu parfému Curious.\n\nBěhem let 2002 až 2005 hrál roli Rexe Bradyho v telenovele \"Tak jde čas\". Po opuštění seriálu si zahrál menší role v televizních seriálech jako \"Kriminálka Las Vegas, Láska, s.r.o., Čarodějky\" nebo \"Just Legal\". Hostující roli si zahrál v seriálu stanice ABC Family (nyní Freeform) \"Wildfire\". Vedlejší roli Jasona McCallistera si zahrál v dramatu stanice ABC \"Bratři a sestry\". Hlavní roli si zahrál v seriálu stanice CBS \"Viva Laughlin\". V roce 2010 si zahrál roli Michaela Frienda v televizním filmu \"Neděle u Tiffanyho\". Během let 2010 až 2012 hrál hlavní roli FBI agenta Craiga O'Laughlina v seriálu stanice CBS \"Mentalista.\" V roce 2012 si také zahrál v komedii stanice ABC \"G.C.B.\". V roce 2013 získal roli v seriálu stanice Lifetime \"Witches of East End\". Seriál byl však po dvou řadách zrušen. V roce 2018 získal jednu z hlavních rolí v seriálu \"Zelenáč\".\n\nV roce 2001 si vzal herečku Allison Ford, v roce 2005 se rozvedli. Dne 1. ledna 2008 si zasnoubil s herečkouo Roselyn Sánchez. Dne 29. listopadu 2018 se vzali v San Juana v Portoriku. V srpnu roku 2011 pár oznámil, že čekají první dítě. Dcera Sebella Rose Winter se narodila dne 4. ledna 2012. Dne 3. listopadu 2017 se jim narodil syn Dylan Gabriel Winter.\n"}
{"id": "1394498", "url": "https://cs.wikipedia.org/wiki?curid=1394498", "title": "Beauce Jaros", "text": "Beauce Jaros\n\nBeauce Jaros byl profesionální kanadský klub ledního hokeje, který sídlil v Saint-Georges v provincii Québec. V letech 1975–1976 působil v profesionální soutěži North American Hockey League. Jaros ve své poslední sezóně v NAHL skončily v základní části. Klub byl během své existence farmou Edmontonu Oilers. Své domácí zápasy odehrával v hale Centre Sportif Lacroix-Dutil s kapacitou 2 476 diváků. Klubové barvy byly oranžová, hnědá a bílá.\n\nZdroj: \n\n\n"}
{"id": "1394499", "url": "https://cs.wikipedia.org/wiki?curid=1394499", "title": "Ostravica", "text": "Ostravica\n\nOstravica může být:\n\n\n"}
{"id": "1394510", "url": "https://cs.wikipedia.org/wiki?curid=1394510", "title": "Kaple svatého Michaela (Sedliště)", "text": "Kaple svatého Michaela (Sedliště)\n\nKaple svatého Michaela je římskokatolická kaple v obci Sedliště. Patří do proboštství Litomyšl. Je chráněna od 25. 1. 1995 jako kulturní památka České republiky. Situována je na protáhlé návsi v centru obce.\n\nNeorománská kaple z roku 1874 stojí na místě starší zbořené kaple. Kolem roku 2000 byla kompletně obnovena a opravena.\n\nStavba na centrálním křížovém půdorysu, s polygonálně zakončeným presbytářem. Ve vrcholu stojící socha žehnajícího Krista přidržuje vysoký kříž. Střední hmota lehce převyšuje boční křídla kříže. V interiéru je původní výmalba, nad vstupem je kruchta s harmoniem.\n\nPravidelné bohoslužby se v kapli nekonají.\n\n"}
{"id": "1394512", "url": "https://cs.wikipedia.org/wiki?curid=1394512", "title": "Naashoibitosaurus", "text": "Naashoibitosaurus\n\nNaashoibitosaurus (\"ještěr z potoka ještěrek/geologických vrstev Naashoibito\" (název z nářečí kmene Navahů)) byl rod kachnozobého dinosaura, který žil zhruba před 73 miliony let (věk kampán, období pozdní křídy) na území dnešní Severní Ameriky (Nové Mexiko v USA).\n\nFormálně byl popsán roku 1993 ze sedimentů souvrství Kirtland. Objevena byla nekompletní kostra (zejména lebka o délce 83 cm), nesoucí dnes označení \"NMMNH P-16106\". Původně byl tento hadrosaurid popsán Jackem Hornerem jako nový druh rodu \"Kritosaurus\". Vědecká studie z roku 2014 však toto zařazení zpochybňuje.\n\n\"Naashoibitosaurus\" patřil mezi poměrně velké kachnozobé dinosaury, v dospělosti dosahoval délky asi 9 metrů a hmotnosti až kolem 4000 kilogramů.\n\n\n"}
{"id": "1394513", "url": "https://cs.wikipedia.org/wiki?curid=1394513", "title": "Svobodník", "text": "Svobodník\n\nSvobodník (svob.) je hodnost v hodnostním sboru mužstva Armády České republiky. Hodnostním odznakem na náramenících je jeden knoflíček („pecka“). V hodnostním kódování NATO mu odpovídá OR-1. Nižší hodnost je už pouze vojín, užívaný pro aktivní zálohy a od roku 2011 i pro vojáky z povolání. Nejbližší vyšší hodností je desátník, který v AČR patří mezi poddůstojníky.\n\nNázev „svobodník“ je překlad německého \"der Gefreiter\", proto se svobodník v českém vojenském slangu někdy označuje jako „frajtr“.\n"}
{"id": "1394515", "url": "https://cs.wikipedia.org/wiki?curid=1394515", "title": "Broome Dusters", "text": "Broome Dusters\n\nBroome Dusters byl profesionální americký klub ledního hokeje, který sídlil v Binghamtonu ve státě New York. V letech 1973–1977 působil v profesionální soutěži North American Hockey League. Dusters ve své poslední sezóně v NAHL skončily v semifinále play-off. Klub byl během své existence farmou San Diega Mariners. Své domácí zápasy odehrával v hale Floyd L. Maines Veterans Memorial Arena s kapacitou 4 710 diváků. Klubové barvy byly zlatá a hnědá.\n\nZdroj: \n\n\n"}
{"id": "1394517", "url": "https://cs.wikipedia.org/wiki?curid=1394517", "title": "Buffalo Norsemen", "text": "Buffalo Norsemen\n\nBuffalo Norsemen byl profesionální americký klub ledního hokeje, který sídlil v North Tonawanda (nedaleko Buffala) ve státě New York. V letech 1975–1976 působil v profesionální soutěži North American Hockey League. Norsemen ve své poslední sezóně v NAHL skončil ve čtvrtfinále play-off. Klub byl během své existence farmami celků WHA. Jmenovitě se jedná o Toronto Toros a Houston Aeros. Své domácí zápasy odehrával v hale Tonawanda Sports Center. Klubové barvy byly zelená, zlatá a bílá.\n\nZdroj: \n\n\n"}
{"id": "1394518", "url": "https://cs.wikipedia.org/wiki?curid=1394518", "title": "Rotný", "text": "Rotný\n\nRotný (rtn.) je nejvyšší poddůstojnická hodnost AČR. V hodnostním kódování NATO odpovídá OR-4. Nejbližší nižší hodností je četař a nejbližší vyšší hodností je rotmistr.\n\nV americké armádě odpovídá hodnosti „Staff Sergeant”.\n"}
{"id": "1394531", "url": "https://cs.wikipedia.org/wiki?curid=1394531", "title": "Cape Cod Cubs", "text": "Cape Cod Cubs\n\nCape Cod Cubs byl profesionální americký klub ledního hokeje, který sídlil v South Yarmouthu ve státě Massachusetts. V letech 1973–1976 působil v profesionální soutěži North American Hockey League. Před vstupem do NAHL působil v Eastern Hockey League. Cubs ve své poslední sezóně v NAHL skončily v základní části. Klub byl během své existence farmami celků WHA. Jmenovitě se jedná o Cleveland Crusaders a New England Whalers. Své domácí zápasy odehrával v hale Cape Cod Coliseum s kapacitou 7 200 diváků. Klubové barvy byly zlatá a černá.\n\nZdroj: \n\n\nZdroj: \n\n\n"}
{"id": "1394535", "url": "https://cs.wikipedia.org/wiki?curid=1394535", "title": "Long Island Cougars", "text": "Long Island Cougars\n\nLong Island Cougars byl profesionální americký klub ledního hokeje, který sídlil v Commacku ve státě New York. V letech 1973–1975 působil v profesionální soutěži North American Hockey League. Cougars ve své poslední sezóně v NAHL skončily v semifinále play-off. Klub byl během své existence farmou Chicaga Cougars. Své domácí zápasy odehrával v hale Long Island Arena s kapacitou 4 000 diváků. Klubové barvy byly zelená a zlatá.\n\nZdroj: \n\n\n"}
{"id": "1394536", "url": "https://cs.wikipedia.org/wiki?curid=1394536", "title": "Joseph Ti-kang", "text": "Joseph Ti-kang\n\nJoseph Ti-kang OESSH (* 7. května 1928 Sin-siang, Čína) je tchajwanský římskokatolický kněz a emeritní arcibiskup v Tchaj-peji. Od roku 1900 je členem Řádu Božího hrobu v hodnosti komtura s hvězdou, a je velkopřevorem řádového místodržitelství na Tchaj-wanu. \n"}
{"id": "1394537", "url": "https://cs.wikipedia.org/wiki?curid=1394537", "title": "Maine Nordiques", "text": "Maine Nordiques\n\nMaine Nordiques byl profesionální americký klub ledního hokeje, který sídlil v Lewistonu ve státě Maine. V letech 1973–1977 působil v profesionální soutěži North American Hockey League. Nordiques ve své poslední sezóně v NAHL skončily ve finále play-off. Klub byl během své existence farmou Quebecu Nordiques. Své domácí zápasy odehrával v hale Androscoggin Bank Colisée s kapacitou 3 677 diváků. Klubové barvy byly červená, bílá a modrá.\n\nZdroj: \n\n\n"}
{"id": "1394539", "url": "https://cs.wikipedia.org/wiki?curid=1394539", "title": "Accolade Holding", "text": "Accolade Holding\n\nAccolade Holding, a.s. (Skupina Accolade) je česká investiční společnost zaměřená na investice do infrastruktury pro podnikání ve střední Evropě. Zejména vlastní síť industriálních parků pro lehkou výrobu, související logistiku a ecommerci v České republice a v Polsku. Skupina Accolade také provozuje druhé nejfrekventovanějších letiště v České republice Letiště Brno-Tuřany. Společnost zároveň oznámila přípravu polygonu pro vývoj a certifikace vozidel s autonomním řízením u západočeského města Stříbra. Skupina Accolade spolupracuje na přípravě průmyslových parků zejména s developerem Panattoni Europe.\n\nV roce 2018 Skupina Accolade vlastnila a pronajímala celkem 750 000 m dokončené průmyslové plochy k pronájmu.\n\nSkupina Accolade je také hlavním partnerem Mezinárodního filmového festivalu Karlovy Vary.\n\nV roce 2018 skupina Accolade provozovala 25 industriálních parků v České republice a v Polsku. Mezi nájemníky skupiny Accolade patří například společnosti GE Aviation, Tchibo, DHL, DB Schenker, TRW, Swiss Krono a řada dalších.\n\nMezi nejvýznamnější parky skupiny Accolade v České republice patří Panattoni Park Stříbro, Panattoni Park Cheb či Panattoni Park Hořovice. Panattoni Park Stříbro byl dvakrát vyhlášen agenturou CzechInvest průmyslovým parkem roku, a to pro roky 2008 a 2013. Panattoni Park Cheb označil prestižní časopis CIJ Europe za nejlepší průmyslovou zónu střední a východní Evropy za rok 2016.\n\nV Polsku Accolade provozuje průmyslové parky například ve Stětíně, Bydhošti nebo v Zelené Hoře. Park ve Štětíně vzniká regenerací brownfieldu po opuštěné socialistické kabelovně, kde se za druhé světové války vyráběla i letadla Messerschmitt. V Bydhošti Accolade regeneruje areál zrušené chemičky.\n\nSkupina Accolade investuje výhradně do výstavby průmyslových budov splňujících certifikaci BREEAM alespoň na stupni \"Velmi Dobré\" v České republice respektive \"Dobré\" v Polsku. Budova Accolade připravená pro distribuční centrum kosmetiky Estée Lauder provozované společností DHL v chebské průmyslové zóně je certifikována jako BREEAM Excellent.\n\nDokončené industriální budovy, které jsou již dlouhodobě pronajaté, od Accolade Holding obvykle získává fond kvalifikovaných investorů Accolade Industrial Fund. Fond však může nakupovat plně pronajaté průmyslové budovy i volně z trhu.\n\nČást portfolia nájemních průmyslových budov skupiny Accolade, zejména ty které nesplňuji kritéria pro vstup do Accolade Industrial Fund, vlastní Accolade Holding společně s dalšími soukromými investory, zejména s Conseq Investment Management.\n\n"}
{"id": "1394540", "url": "https://cs.wikipedia.org/wiki?curid=1394540", "title": "Mohawk Valley Comets (NAHL)", "text": "Mohawk Valley Comets (NAHL)\n\nMohawk Valley Comets byl profesionální americký klub ledního hokeje, který sídlil v Utice ve státě New York. V letech 1973–1977 působil v profesionální soutěži North American Hockey League. Comets ve své poslední sezóně v NAHL skončily ve čtvrtfinále play-off. Klub byl během své existence farmami celků WHA. Jmenovitě se jedná o Toronto Toros, Cincinnati Stingers a Indianapolis Racers. Své domácí zápasy odehrával v hale Adirondack Bank Center s kapacitou 3 860 diváků.\n\nZdroj: \n\n\n"}
{"id": "1394541", "url": "https://cs.wikipedia.org/wiki?curid=1394541", "title": "Syracuse Blazers", "text": "Syracuse Blazers\n\nSyracuse Blazers byl profesionální americký klub ledního hokeje, který sídlil v Syracuse ve státě New York. V letech 1973–1977 působil v profesionální soutěži North American Hockey League. Před vstupem do NAHL působil v Eastern Hockey League. Blazers ve své poslední sezóně v NAHL skončily ve finále play-off. Klub byl během své existence farmami celků WHA. Jmenovitě se jedná o New York Golden Blades, Michigan Stags, San Diego Mariners, Cleveland Crusaders a Minnesota Fighting Saints. Své domácí zápasy odehrával v hale Oncenter War Memorial Arena s kapacitou 6 159 diváků. Klubové barvy byly černá a zlatá.\n\nJednalo se o dvojnásobného vítěze NAHL (sezóny 1973/74 a 1976/77).\n\n\nZdroj: \n\n\n"}
{"id": "1394543", "url": "https://cs.wikipedia.org/wiki?curid=1394543", "title": "Héctor Rubén Aguer", "text": "Héctor Rubén Aguer\n\nHéctor Rubén Aguer OESSH (* 24. května 1945 Buenos Aires) je argentinský římskokatolický kněz a emeritní arcibiskup laplatský. Od roku 1994 je členem Řádu Božího hrobu v hodnosti komtura s hvězdou, a je velkopřevorem řádového místodržitelství v Argentině.\n\n"}
{"id": "1394545", "url": "https://cs.wikipedia.org/wiki?curid=1394545", "title": "Ferdinand van Kessel", "text": "Ferdinand van Kessel\n\nFerdinand van Kessel (1648 – 1696) byl vlámský barokní malíř známý svými obrazy krajin, zátiší a žánrovými obrazy s opicemi. \n\nNarodil se v Antverpách jako syn Jana van Kessela staršího, který byl vnukem Jana Brueghela staršího. Žákem svého otce se stal v roce 1663. Odstěhoval se do nizozemského města Breda, kde se stal učitelem Jacoba Campo Weyermana a Louise de Moni. Zemřel v Bredě. \n\nPodle Weyermana byl Ferdinandův otec Jan van Kessel starší známým malířem a obdivovatelem Jana Brueghela staršího, který byl \"Phoenixem krajinomalby se zvířaty a ptáky\". Ačkoli Ferdinand nikdy nedosáhl úrovně svého otce, byl dobrým pokračovatelem rodinného jména van Kessel-Brueghel. Po smrti Jana Brueghela mladšího byl jediným malířem v Antverpách, který pokračoval v rodinné tradici. Objevil ho pan Molo, zástupce polského krále Jana III. Sobieského. Molo poslal několik jeho obrazů do Polska. Jeho práce byla dobře přijata a proto byl Ferdinand vyzván, aby se přestěhoval do Bredy a vytvořil dostatek obrazů pro výzdobu stěn ve Wilanowském paláci ve Varšavě. Van Kessel se tedy přestěhoval do Bredy, aby zakázku pro polského krále splnil. Začal malováním scén čtyř základních prvků tvořících svět. Maloval na měděné desce. Každý element byl zobrazen jako alegorie prezentována cheruby. Na prvním obraze sedí chlapec na orlovi a je obklopený ptáky, tedy alegorie vzduchu. Alegorie Země byla představována chlapcem opírajícím se o lví záda, je obklopen bylinami, ovocem a květinami. Alegorii ohně představoval chlapec s vojenskými atributy, se zlatě a stříbrně vykládaným postrojem, s bubny, s vyšívanými hedvábnými transparenty, s kopím a s malou opičkou, kouřící dýmku a pijící sklenku \"rosée du soleil.\" Alegorií vody byl chlapec skloněný ke džbánu, symbolizujícím Boží zdroj vody, chlapec je na břehu řeky obklopené mořskými a říčními rybami ve vodě a perlami, korály a mušlemi na břehu. Celý výjev byl v ebenovém rámu se zlatým okrajem a obklopen čtrnácti nebo patnácti symboly prvků.\n\nTato práce byla tak dobře přijata, že van Kessel vytvořil pro polského krále další sérii, tentokrát čtyř kontinentů. Odmítl pozvání polského krále k jeho dvoru a pokračoval v práci na polských zakázkách z Bredy. Když oheň poškodil jeho obrazy v Polsku, rychle se nabídl obnovit ztracené obrazy podle skic, které měl. Pokračoval v plnění zakázek pro polský dvůr a částečně zadal některé díla i jiným umělcům v Antverpách (historické alegorie: Frans Ykens, Maas, Caspar Jacob van Opstal, Charles Emmanuel Biset; krajiny: Pieter Spierinckx, Rysbregts, Peter van de Velde, Abraham Genoels; květiny: Gaspar Peeter Verbruggen, Jan Baptist Bosschaert, Simon Hardimé a Jan Pauwel Gillemans mladší. ). To trvalo až do smrti polského krále v roce 1696, poté už jeho patron pan Molo odmítl za zakázky platit. \n\nFerdinand van Kessel vytvořil také také stropní malbu pro palác Viléma III. Oranžského v Bredě.\n"}
{"id": "1394548", "url": "https://cs.wikipedia.org/wiki?curid=1394548", "title": "Wonder Woman 1984", "text": "Wonder Woman 1984\n\nWonder Woman 1984 je připravovaný americký akční film z roku 2020 režisérky Patty Jenkinsové, natočený na motivy komiksů z vydavatelství DC Comics o superhrdince Wonder Woman. V titulní roli se představí Gal Gadot, která tuto postavu ztvárnila již ve filmu \"Wonder Woman\" (2017). V dalších rolích se objeví Chris Pine, Kristen Wiig a Pedro Pascal. Bude se jednat o devátý snímek filmové série DC Extended Universe.\n\nUvedení filmu do amerických kin bylo oznámeno na 5. června 2020.\n\n"}
{"id": "1394553", "url": "https://cs.wikipedia.org/wiki?curid=1394553", "title": "Jan Borguľa", "text": "Jan Borguľa\n\nJan Borguľa (* 16. září 1974 Praha) je český stavitel, sportovec a konzervativní politik.\n\nJan Borguľa studoval železniční stavitelství na Střední průmyslové škole stavební v Praze, Dušní ulici, kde v roce 1993 složil maturitní zkoušku. V témže roce zahájil studium na Českém vysokém učení technickém v Praze, Fakultě stavební, kde studoval obor Konstrukce a dopravní stavby. Promoval v roce 2000.\n\nPo ukončení vysoké školy začal pracovat ve společnosti Dálniční stavby Praha a.s. nejprve jako technik v přípravě realizace staveb a následně jako stavbyvedoucí na dálničním přivaděči I/27 u Plzně. V roce 2004 byl Jan Borguľa spoluzakladatelem rodinné stavební společnosti Stavby Praha s.r.o., kde působí jako jednatel a technický ředitel.\n\nJan Borguľa je členem České komory autorizovaných techniků a inženýrů a autorizovanou osobou v oboru pozemní stavby a dopravní nekolejové stavby.\n\nV roce 1991 se aktivně začal věnovat karate, stylu Shotokan. Od roku 1996 do roku 2001 působil jako trenér Oddílu karate FSv ČVUT v Praze. Jako závodník se zúčastnil mnoha domácích i zahraničních soutěží. Největšího úspěchu dosáhl na ME WUKF KARATE v roce 2014 v italské Veroně, kdy v kategorii kata team, ve složení Borguľa, Fruhauf, Sláma, vybojoval pro Českou republiku druhé místo. Stejného úspěchu pak dosáhl ve stejném týmovém složení o tři roky později, opět na ME, tentokrát v rumunské Cluj-Napoca. \n\nRekreačně se věnuje vytrvalostnímu běhu, zúčastnil se královehradeckého a příbramského půlmaratonu.\n\nJan Borguľa je od roku 2010 členem KDU-ČSL. Patří k představitelům konzervativní pravicové části. \n\nZastává tradiční křesťanské hodnoty. Hájí ideál tradiční rodiny jako svazku muže a ženy. Veřejně vystupuje proti genderové politice a Istanbulské úmluvě. Je pro zachování české koruny, ostře se vymezuje proti vstupu České republiky do eurozóny. Požaduje cyklicky vyrovnané státní rozpočty s možností pouze cíleného zadlužování. Prosazuje zlevnění bytových staveb snížením sazby DPH. \n\nJe kritický vůči Evropské unii, prosazuje její transformaci na formu tzv. reálné unie, tj. na společenství evropských suverénních států, které by spolu sdílely pouze některé, přesně specifikované, kompetence. Je proti vytvoření evropského superstátu, proti posilování federalizace a centrálního rozhodování. Jan Borguľa kritizuje fakt, že princip subsidiarity, předpokládaný Lisabonskou smlouvou, je vrcholnými evropskými představiteli potlačován. \n\nV roce 2017 kandidoval ve Středočeském kraji do Poslanecké sněmovny PČR. Díky preferenčním hlasům (12,5 %) přeskočil ze 4. místa na 2. místo, vzhledem k nízkému volebnímu zisku KDU-ČSL však poslancem zvolen nebyl.\n\nVe volbách 2018 do Senátu PČR kandidoval v senátním obvodu č. 41 Benešov. Se ziskem 6,77 % hlasů skončil na 6. místě.\n\nVe volbách do Evropského parlamentu v květnu 2019 kandidoval na 27. místě kandidátky KDU-ČSL, ale nebyl zvolen.\n\n"}
{"id": "1394554", "url": "https://cs.wikipedia.org/wiki?curid=1394554", "title": "Félix Lázaro Martínez", "text": "Félix Lázaro Martínez\n\nFélix Lázaro Martínez, SchP, OESSH (* 2. března 1936 Logroño) je argentinský římskokatolický kněz a emeritní biskup v Ponce. Od roku 1994 je členem Řádu Božího hrobu v hodnosti komtura s hvězdou, a je velkopřevorem řádového místodržitelství v Portoriku.\n\n"}
{"id": "1394557", "url": "https://cs.wikipedia.org/wiki?curid=1394557", "title": "Charlotte Checkers (EHL)", "text": "Charlotte Checkers (EHL)\n\nCharlotte Checkers byl profesionální americký klub ledního hokeje, který sídlil v Charlotte ve státě Severní Karolína. V letech 1973–1977 působil v profesionální soutěži Southern Hockey League. Před vstupem do SHL působil v Eastern Hockey League. Checkers ve své poslední sezóně v SHL skončily v základní části. Klub byl během své existence farmami celků WHA. Jmenovitě se jedná o Vancouver Blazers, Calgary Cowboys, Birmingham Bulls a Winnipeg Jets. Své domácí zápasy odehrával v hale Bojangles' Coliseum s kapacitou 8 600 diváků. Klubové barvy byly modrá, bílá a rudá.\n\nJednalo se o dvojnásobného vítěze SHL (sezóny 1974/75 a 1975/76).\n\nZdroj: \n\n\n\nZdroj: \n\n\n"}
{"id": "1394558", "url": "https://cs.wikipedia.org/wiki?curid=1394558", "title": "Okt-1-en-3-ol", "text": "Okt-1-en-3-ol\n\nOkt-1-en-3-ol (1-okten-3-ol, oktenol nebo houbový alkohol) je sekundární alkohol. Za normálních podmínek se jedná o krystalickou látku, přičemž existují dva její enantiomery.\n\nLátka je významná především svojí schopností přitahovat hmyz, typicky komáry. Přirozeně se vyskytuje i v lidském potu a dechu, stejně tak i v některých houbách a rostlinách. Okt-1-en-3-ol je také považován spolu s dalšími podobnými alkoholy a ketony jako jeden ze zdrojů „chuti kovů a rzi“, kde vzniká z jiných organických látek za katalytického působení rzi apod.\n\nVyužívá se například v pastích na komáry, kde spolu s oxidem uhličitým a umělým zahříváním láká komáry. Oktenol je lehce až středně toxický, se \nstřední smrtelnou dávkou (LD) 50–340 mg/kg.\n"}
{"id": "1394559", "url": "https://cs.wikipedia.org/wiki?curid=1394559", "title": "Greensboro Generals (EHL)", "text": "Greensboro Generals (EHL)\n\nGreensboro Generals byl profesionální americký klub ledního hokeje, který sídlil v Greensboro ve státě Severní Karolína. V letech 1973–1977 působil v profesionální soutěži Southern Hockey League. Před vstupem do SHL působil v Eastern Hockey League. Generals ve své poslední sezóně v SHL skončily v základní části. Klub byl během své existence farmami celků NHL a WHA. Jmenovitě se jedná o Colorado Rockies, Cleveland Barons, Atlanta Flames, Washington Capitals, Detroit Red Wings, New York Islanders, Michigan Stags a Los Angeles Sharks. Své domácí zápasy odehrával v hale Greensboro Coliseum Complex s kapacitou 23 500 diváků. Klubové barvy byly zelená, zlatá, bílá a oranžová.\n\n\nZdroj: \n\n\n"}
{"id": "1394563", "url": "https://cs.wikipedia.org/wiki?curid=1394563", "title": "Macon Whoopees", "text": "Macon Whoopees\n\nMacon Whoopees byl profesionální americký klub ledního hokeje, který sídlil v Maconu ve státě Georgie. V letech 1973–1974 působil v profesionální soutěži Southern Hockey League. Whoopees ve své poslední sezóně v SHL skončily v základní části. Klub byl během své existence farmami celků WHA. Jmenovitě se jedná o Cleveland Crusaders a Houston Aeros. Své domácí zápasy odehrával v hale Macon Coliseum s kapacitou 7 182 diváků. Klubové barvy byly červená, bílá a modrá.\n\nZdroj: \n\n\n"}
{"id": "1394566", "url": "https://cs.wikipedia.org/wiki?curid=1394566", "title": "Richmond Wildcats", "text": "Richmond Wildcats\n\nRichmond Wildcats byl profesionální americký klub ledního hokeje, který sídlil v Richmondu ve státě Virginie. V letech 1976–1977 působil v profesionální soutěži Southern Hockey League. Wildcats ve své poslední sezóně v SHL skončily v základní části. Klub byl během své existence farmami celků NHL. Jmenovitě se jedná o St. Louis Blues a New York Rangers. Své domácí zápasy odehrával v hale Richmond Coliseum s kapacitou 11 088 diváků. Klubové barvy byly bílá, stříbrná, nebeská modř a černá.\n\nZdroj: \n\n\n"}
{"id": "1394569", "url": "https://cs.wikipedia.org/wiki?curid=1394569", "title": "Josef Ťulpík", "text": "Josef Ťulpík\n\nJosef Ťulpík (* 18. ledna 1958 Zlín) je český politik a podnikatel, od roku 2006 zastupitel obce Bludov na Šumpersku, člen ODS.\n\nVystudoval Gymnázium Jeseník a následně Ekonomickou fakultu Vysoké školy báňské v Ostravě (získal titul Ing.). Od roku 2010 je jednatelem a společníkem s vkladem ve firmě \"WTC Písečná\" a od roku 2015 zastává post člena správní rady \"MAS Vincenze Priessnitze pro Jesenicko\".\n\nJosef Ťulpík žije v obci Bludov na Šumpersku.\n\nV komunálních volbách v roce 2006 byl zvolen jako nestraník za ODS zastupitelem obce Bludov. Následně vstoupil do ODS a za tuto stranu obhájil mandát zastupitele obce ve volbách v letech 2010 a 2014. V letech 2006 až 2010 zastával také funkci místostarosty obce, do této funkce byl opět zvolen v roce 2014.\n\nV krajských volbách v roce 2008 kandidoval za ODS do Zastupitelstva Olomouckého kraje, ale neuspěl. Zvolen nebyl ani ve volbách v roce 2016.\n\nZa ODS kandidoval také v Olomouckém kraji ve volbách do Poslanecké sněmovny PČR v letech 2010, 2013 a 2017, ale ani jednou neuspěl.\n\nVe volbách do Senátu PČR v roce 2018 kandidoval za ODS v obvodu č. 65 – Šumperk. Se ziskem 16,39 % hlasů skončil na 3. místě.\n"}
{"id": "1394570", "url": "https://cs.wikipedia.org/wiki?curid=1394570", "title": "Roanoke Valley Rebels (EHL)", "text": "Roanoke Valley Rebels (EHL)\n\nRoanoke Valley Rebels byl profesionální americký klub ledního hokeje, který sídlil v Roanoke ve státě Virginie. V letech 1973–1976 působil v profesionální soutěži Southern Hockey League. Před vstupem do SHL působil v Eastern Hockey League. Rebels ve své poslední sezóně v SHL skončily v semifinále play-off. Klub byl během své existence farmami celků WHA. Jmenovitě se jedná o Vancouver Blazers, Houston Aeros, Calgary Cowboys, San Diego Mariners a Winnipeg Jets. Své domácí zápasy odehrával v hale Berglund Center s kapacitou 8 672 diváků. Klubové barvy byly modrá, červená a bílá.\n\nJednalo se o vítěze SHL ze sezóny 1973/74.\n\nZdroj: \n\n\n\nZdroj: \n\n\n"}
{"id": "1394571", "url": "https://cs.wikipedia.org/wiki?curid=1394571", "title": "Roanoke Valley Rebels", "text": "Roanoke Valley Rebels\n\nRoanoke Valley Rebels je historický název těchto klubů:\n"}
{"id": "1394572", "url": "https://cs.wikipedia.org/wiki?curid=1394572", "title": "Lac d'Annecy", "text": "Lac d'Annecy\n\nLac d'Annecy je jezero ve francouzském departementu Horní Savojsko, asi 40 km jižně od Ženevy. Je pojmenováno podle města Annecy, ležícího na jeho severním pobřeží. Je protáhlé ze severozápadu k jihovýchodu v délce přes 14 kilometrů a má celkovou rozlohu 27,59 km², maximální hloubka činí 82 metrů a nadmořská výška hladiny 447 metrů. Povodí jezera zaujímá plochu 251 km². Přítoky jsou Ire, Eau morte, Laudon, Bornette, Biolon a ponorná říčka Boubioz, z jezera vytéká řeka Thiou. Nedaleko Annecy se na jezeře nachází umělý ostrov \"Île des Cygnes\", vytvořený při terénních úpravách v polovině devatenáctého století.\n\nJezero vzniklo při tání alpských ledovců před 18 000 lety. Je obklopeno horami, z nichž nejvyšší je La Tournette (2351 m n. m.).\n\nJe považováno za nejčistší jezero v Evropě. Je oblíbeným turistickým cílem, využívá se k jachtingu, vodnímu lyžování i ke koupání, teplota vody dosahuje v létě až 24 °C. Po břehu vedou pěší a cyklistické stezky, jezero je bohaté rybami, jako siven severní, štika obecná, pstruh obecný jezerní, okoun říční, lín obecný, ouklej obecná nebo plotice obecná. Žije zde také množství ptáků: labuť velká, morčák velký, polák chocholačka, racek středomořský a ledňáček říční. Přírodní památkou je skalní útvar Roc de Chère, na jižním konci jezera se nachází chráněné území \"Réserve naturelle nationale du Bout du Lac d'Annecy\".\n\nKaždoročně v srpnu se na jezeře koná přehlídka ohňostrojů Fête du Lac. Na zámku v Annecy je přístupná stálá expozice věnovaná jezeru. Zdejší scenérie využil Éric Rohmer při natáčení filmu \"Klářino koleno\" (1970).\n\n"}
{"id": "1394573", "url": "https://cs.wikipedia.org/wiki?curid=1394573", "title": "Suncoast Suns", "text": "Suncoast Suns\n\nSuncoast Suns byl profesionální americký klub ledního hokeje, který sídlil v St. Petersburgu na Floridě. V roce 1973 působil v profesionální soutěži Southern Hockey League. Před vstupem do SHL působil v Eastern Hockey League. Suns ve své poslední sezóně v SHL skončily v základní části. Klub byl během své existence farmami celků WHA. Jmenovitě se jedná o Minnesota Fighting Saints a New England Whalers. Své domácí zápasy odehrával v hale Bayfront Center s kapacitou 5 800 diváků. Klubové barvy byly zelená, bílá, oranžová a žlutá.\n\nZdroj: \n\n\nZdroj: \n\n\n"}
{"id": "1394576", "url": "https://cs.wikipedia.org/wiki?curid=1394576", "title": "Tidewater Sharks", "text": "Tidewater Sharks\n\nTidewater Sharks byl profesionální americký klub ledního hokeje, který sídlil v Norfolku ve státě Virginie. V letech 1975–1977 působil v profesionální soutěži Southern Hockey League. Sharks ve své poslední sezóně v SHL skončily v základní části. Klub byl během své existence farmami celků NHL a WHA. Jmenovitě se jedná o Buffalo Sabres, Calgary Cowboys a Cleveland Crusaders. Své domácí zápasy odehrával v hale Norfolk Scope s kapacitou 8 701 diváků. Klubové barvy byly červená, bílá a neonová.\n\nZdroj: \n\n\n"}
{"id": "1394577", "url": "https://cs.wikipedia.org/wiki?curid=1394577", "title": "Winston-Salem Polar Twins (SHL)", "text": "Winston-Salem Polar Twins (SHL)\n\nWinston-Salem Polar Twins byl profesionální americký klub ledního hokeje, který sídlil ve Winston-Salemu ve státě Severní Karolína. V letech 1973–1977 působil v profesionální soutěži Southern Hockey League. Polar Twins ve své poslední sezóně v SHL skončily v základní části. Klub byl během své existence farmami celků NHL a WHA. Jmenovitě se jedná o St. Louis Blues, New York Rangers, Detroit Red Wings, New York Golden Blades a Edmonton Oilers. Své domácí zápasy odehrával v hale Winston-Salem Memorial Coliseum s kapacitou 8 500 diváků. Klubové barvy byly bílá, stříbrná a černá.\n\nZdroj: \n\n\n"}
{"id": "1394578", "url": "https://cs.wikipedia.org/wiki?curid=1394578", "title": "Winston-Salem Polar Twins", "text": "Winston-Salem Polar Twins\n\nWinston-Salem Polar Twins je historický název těchto klubů:\n"}
{"id": "1394593", "url": "https://cs.wikipedia.org/wiki?curid=1394593", "title": "Tijana Boškovićová", "text": "Tijana Boškovićová\n\nTijana Boškovićová (cyrilicí Тијана Бошковић, * 8. března 1997 Trebinje) je srbská volejbalistka, vysoká 193 cm a hrající na postu univerzálky. Je odchovankyní klubu Hercegovac Bileća, v roce 2011 přestoupila do bělehradského OK Vizura a od roku 2015 hraje v Turecku za Eczacıbaşı Istanbul, s nímž vyhrála Pohár CEV 2018.\n\nJe majitelkou zlaté medaile z mistrovství Evropy juniorek ve volejbale 2014, kde byla vyhlášena nejlepší hráčkou. Za seniorskou srbskou reprezentaci nastoupila na Světovém poháru 2015 (druhé místo), mistrovství Evropy ve volejbale žen 2015 (třetí místo), Letních olympijských hrách 2016 (druhé místo) a mistrovství Evropy ve volejbale žen 2017 (první místo, ve finále zaznamenala 29 bodů). Na ME 2017 byla vyhlášena nejužitečnější hráčkou turnaje a Evropská volejbalová konfederace ji zvolila nejlepší evropskou volejbalistkou roku 2017. Získala také cenu Srbského olympijského výboru pro nejlepší mladou sportovkyni. \n\nProfesionální volejbalistkou je i její starší sestra Dajana Boškovićová.\n\n"}
{"id": "1394597", "url": "https://cs.wikipedia.org/wiki?curid=1394597", "title": "Jan van Kessel mladší", "text": "Jan van Kessel mladší\n\nJan van Kessel (23. prosince 1654, Antwerpy – 1708, Madrid) byl vlámský malíř, syn Jana van Kessela staršího a bratr Ferdinanda van Kessela. Ve Španělsku je znám jako jako Juan Vanchesel el Mozo nebo el Joven. Spolu se svým bratrem Ferdinandem byl žákem svého otce, Jana van Kessela staršího, jenž byl jejich prvním učitelem. Poté odešel do Španělska, do Madridu, kde se stal dvorním malířem krále a královny. Je znám hlavně pro své portréty, i když byl pravděpodobně také malířem zátiší. Zpočátku pracoval ve stylu blízkém stylu jeho otce Jana van Kessela staršího.\n\nJan van Kessel mladší se narodil v Antverpách jako syn Jana van Kessela staršího (1626 - 1679) a Marie van Apshoven. Svými rodinnými vazbami patřil do slavné vlámské dynastie malířů Brueghelových. Jeho otec byl synem Hieronyma van Kessela mladšího a Paschasie Brueghel (dcera Jana Brueghela staršího). Jan van Kessel mladší byl tedy pravnukem Jana Brueghela staršího a prapravnukem Pietera Brueghela staršího. Jeho bratr Ferdinand van Kessel se stal také malířem. Oba byli pravděpodobně byl žáky jejich otce Jana van Kessela staršího. V roce 1679, možná dříve se odstěhoval do Madridu, přestože se mohl v Antverpách stát členem cechu Sv. Lukáše. V Madridu se stal dvorním malířem a získal si věhlas zejména svými portréty. Ocenění si získal u dvora Karla II. Španělského hlavně za portréty královny Marie Louisy Orleánské (1662 – 1689), první manželky Karla II. V roce 1686 se stal oficiálním malířem královny. Traduje se, že obdržel od královny pověření k výzdobě stropu jejích komnat v královském paláci Alcázar v Madridu. Po její smrti v roce 1689 Jan van Kessel zůstal dvorním malířem a získal přízeň nové manželky Karla II. Španělského Marie Anny Falcko-Neuburské (1667 – 1740). V roce 1770 španělský král Karel II. zemřel. Po jeho smrti na španělském trůně vystřídala dosud vládnoucí dynastii španělských Habsburků dynastie Bourbonská. Po příchodu Filipa V. Španělského (1683 – 1746) popularita Jana van Kessela u dvora slábla. Příčinou mohl být jeho pokračující blízký vztah s vdovou, bývalou královnou. Nový král nebyl spokojen s jeho prací možná také proto, že dával přednost na svém dvoře francouzskému stylu Bourbonů. Jan van Kessel byl také v té době poměrně bohatý. \n\nTvrdí se, že Jan van Kessel byl autorem nejen portrétů, ale i květinových obrazů, zátiší, hracích předmětů a uměleckých galerií. Někteří historikové umění však toto tvrzení zpochybňují, a to z důvodu zmatku s jinými umělci s podobným jménem, kteří byli všichni aktivní v téže době. Vedle jeho otce, Jana van Kessela staršího pracoval v Antverpách další malíř se jménem Jan van Kessel (jiný Jan van Kessel, než Jan van Kessel starší), který maloval zátiší, zatímco v Amsterdamu pracoval Jan van Kessel, známý jako krajinář. Ale tady komplikace nekončí, neboť jeho otec měl strýčka, který se také jmenoval Jan van Kessel, takže jeho otec je někdy označován jako Jan van Kessel II a Jan van Kessel mladší jako Jan van Kessel III.\n\nNěkolik zátiší, která historikové Klaus Ertz a Christa Nitze-Ertz v jejich publikaci z roku 2012 o malíři Jan van Kessel připsali tomuto malíři, pak v roce 2017 \"Nizozemský institut pro dějiny umění (Netherlands Institute for Art History, RKD)\" přehodnotilo jako tvorbu Pseudo-Jana van Kessela mladšího. Pseudo-Jan van Kessel mladší je jméno dané umělci nebo dílně, kterému bylo připsáno asi 200 malých zátiší vytvořených v jižní Evropě koncem 16. a počátku 17. století. Drobná známá autentická tvorba Jana van Kessela mladšího se liší stylem, provedením a podstatně vyšší kvalitou, než díla, která jsou nyní připisována Pseudo-Janu Kesselovi mladšímu.\n\nPortrétní styl Jana van Kessela mladšího styl byl popsán jeho současníkem Antoniem Palomino jako velmi blízký jeho kolegovi vlámskému malíři Anthony van Dyckovi. Van Kessel byl odborníkem na žánr skupinových portrétů. Příkladem je portrét rodiny v zahradě v muzeu Prado, který zobrazuje vlámského gentlemana (existuje domněnka, že byl ochráncem nebo patronem van Kessela) se svou rodinou. Symbolickým záměrem práce je chválit rodinný život a rodinné ctnosti, jako je věrnost. Hráč na kytaru symbolizuje rodinnou harmonii a pes ctnost věrnosti. Zralá žena obklopená malými dětmi symbolizuje ctnost charity, zatímco mladý pár držící se za ruce představuje manželskou lásku. Obraz zahrnuje autoportrét umělce, který se opírá z okna v pozadí vpravo. Mírně odlišná verze díla, vytvořená ve stejném roce jako verze v Museo del Prado je ve Varšavě. Umělec také namaloval několik individuálních portrétů. Příkladem jsou portréty španělského krále Karla II. a jeho ženy Marie Anny Falcko-Neuburské, které jsou méně formální než tradiční oficiální portréty. Někteří umělečtí historikové si kladou otázku, zda Jan van Kessel mladší byl malířem zátiší. Několik obrazů zátiší mu bylo připsáno. Jsou stylem podobné práci jeho otce. Dokonale vyvážené kompozice, které jsou charakterizovány pozorností k detailu a použitím jemných barev. Vlámský styl jeho zátiší postupně převzala i jeho adoptivní země Španělsko. Antonio Palomino také zmínil, že van Kessel byl také krajinář. Žádná práce v tomto žánru nebyla ovšem spolehlivě určena jako práce Jana van Kessela. Topografický pohled na ulici v Madridu \"Pohled na Carrera de San Jerónimo a Paseo del Prado se průvodem kočárů\" byl předběžně bylo připsán tomuto umělci. \n"}
{"id": "1394638", "url": "https://cs.wikipedia.org/wiki?curid=1394638", "title": "Hostavická", "text": "Hostavická\n\nHostavická je ulice v Hloubětíně na Praze 14, která začíná a končí na ulici V Chaloupkách, avšak na východě je protažena a má slepé zakončení. Ústí do ní Oborská, Litošická, Kyjská, Šestajovická a Postřižínská. Několikrát se láme, je tudíž tvarově bohatá.\n\nNazvána je podle vesnice Hostavice, které se v roce 1968 staly součástí hlavního města a od roku 1994 jsou součástí městské části Praha 14. Ulice vznikla a byla pojmenována v roce 1930. V době nacistické okupace v letech 1940–1945 se německy nazývala \"Hostawitzer Straße\".\n\nZástavbu tvoří rodinné domy se zahradami, na jihovýchodě je zeleň vrchu Lehovec.\n\n"}
{"id": "1394642", "url": "https://cs.wikipedia.org/wiki?curid=1394642", "title": "Jakub Pešek", "text": "Jakub Pešek\n\nJakub Pešek (* 24. června 1993) je český fotbalista pocházející z Hlinska, který v současnosti (sezóna 2018/19) hraje za tým FC Slovan Liberec na pozici záložníka.\n\nS fotbalem začínal v klubu FC Hlinsko, kde strávil deset sezón, až do svých čtrnácti let, kdy si ho vyhlédli v AFK Chrudim, kam také zamířil. Neuběhly ani dva roky a Pešek si vysloužil angažmá ve Spartě Praha. Podzim 2014 se mu v juniorské lize vydařil natolik, že dostal pozvánku do prvního týmu letenského klubu. Pod trenérem Vítězslavem Lavičkou si pak odbyl debut v první české fotbalové lize, když nastoupil na začátku listopadu ke konci zápasu proti Slovácku, kde Sparta vyhrála 2:0. Za „A“ tým sparťanských nastoupil ještě v přátelských zápasech a dvakrát také v českém národním poháru. Do základní sestavy se však neprosadil.\n\nNa začátku roku 2015 se pak poprvé objevil v Českých Budějovicích, kam přicházel na hostování, aby nasbíral potřebné minuty v mužském fotbale. V tehdejší Synot lize nastoupil za tým z jihu Čech ke dvanácti zápasům a dobré výkony mu přinesly prodloužení hostování i na další sezóny, kdy hrál s Dynamem druhou nejvyšší fotbalovou soutěž v Česku a ve 25 zápasech dal tři góly. Natrvalo se Pešek Českým Budějovicím upsal v létě 2017, kdy mu ve Spartě skončila smlouva. V sezóně 2017/18 byl zvolen fanoušky klubu nejlepším hráčem ročníku, když nastoupil do 29 zápasů, vstřelil šest branek a na dalších devět přihrál. Jelikož se mu s jihočeským klubem nepodařilo postoupit, začaly se o něj v létě 2018 zajímat kluby z první ligy. V červenci 2018 pak byl oznámen jeho přestup do FC Slovan Liberec.\n"}
{"id": "1394655", "url": "https://cs.wikipedia.org/wiki?curid=1394655", "title": "Ondřej Hník", "text": "Ondřej Hník\n\nOndřej Hník (* 8. ledna 1977 Praha) je český básník, prozaik, rovněž autor beletristických i naučných knih pro děti, autor odborných prací v oblasti didaktiky literatury a didaktických her, docent pedagogiky. V současné době působí na Pedagogické fakultě UJEP v Ústí nad Labem, od r. 2004 do roku 2018 vyučoval na Pedagogické fakultě Univerzity Karlovy. Působil rovněž jako učitel ZŠ a lektor DDM, lektor na dobrovolnických pobytech dětí z dětských domovů, lektor Univerzity prvního věku – Labyrintu vědění na Pedagogické fakultě UK a lektor Juniorské Univerzity Karlovy (JUK).\n\nVystudoval na Obchodní akademii Hovorčovická v Praze obor cestovní ruch, dále na Pedagogické fakultě UK v Praze obor český jazyk – francouzský jazyk, doktorská studia absolvoval tamtéž v oboru pedagogika se zaměřením na didaktiku literatury. Od roku 2014 je docentem v oboru pedagogika se zaměřením na didaktiku literatury. \n\nVyučuje na katedře bohemistiky Pedagogické fakulty UJEP v Ústí nad Labem. V letech 2004 až 2018 vyučoval na katedře české literatury Pedagogické fakulty UK (v letech 2016 – 2018 tuto katedru vedl) a spolupracuje s ostatními pracovišti českých i zahraničních univerzit především v oblasti rozvíjení didaktiky literatury. Té se plně a výhradně věnuje od r. 2001 se záměrem rozvíjet tento obor jako plnohodnotný vědní obor s významným přesahem do školní praxe. Proto úzce spolupracuje se základními a středními školami. Rozvíjí estetické, resp. estetickovýchovné pojetí literární výchovy. V rámci didaktiky literatury formuloval některé klíčové kategorie oboru, koncept tzv. kreativní interpretace a tzv. implicitní didaktiky.\n\nOndřej Hník je autorem odborných monografií, kapitol v monografiích, studií a článků, rovněž článků v denním tisku. Je řešitelem domácích i mezinárodních projektů, recenzentem učebnicových a čítankových řad i jednotlivých učebnic z oblasti českého jazyka a literatury a recenzentem odborných vědeckých monografií. Je členem Obce spisovatelů ČR, členem rady Obce spisovatelů ČR, porotcem literárních soutěží a literárních cen. Je pořadatelem literárních a kulturních pořadů, spolu s básníkem a spisovatelem Aloisem Marhoulem uvádí a moderuje pravidelný literární pořad Deset deka štěstí a pravidelný kulturní pořad Česko-slovenské dotyky. Je též autorem doslovů knih autorů české literatury.\n\n\n\n\n\n"}
{"id": "1394662", "url": "https://cs.wikipedia.org/wiki?curid=1394662", "title": "Lišaj šeříkový", "text": "Lišaj šeříkový\n\nLišaj šeříkový (\"Sphinx ligustri\") je noční motýl z čeledi lišajovitých. Je součástí fauny České republiky, patří k poměrně běžným druhům.\n\nLišaj šeříkový se vyskytuje především v Evropě, oblast rozšíření ale zasahuje i do Asie.\nObývá krajinu lesostepního charakteru, zahrady, ale i městské parky, rostou-li zde živné rostliny housenek nebo květiny, ze kterých mohou dospělci sát nektar (zejména šeřík).\n\nPřední křídla jsou 44–50 mm dlouhá, nenápadně šedohnědě zbarvená. Zadní pár křídel je zbarvený růžově se třemi černými příčnými pruhy. Hřbetní strana hrudi je černá, v její zadní polovině bývá pole tvořené světlejšími chloupky. Zadeček je růžový s hnědým podélným pruhem uprostřed hřbetu a černým příčným proužkem na každém článku. Tykadla jsou nápadně světlá až bílá, u samců navíc mírně hřebenitá. Spodina těla je našedlá, nohy jsou černé.\nVajíčka mají zelenou barvu, jsou hladká a kulatá.\n\nHousenky lišaje šeříkového jsou zelené, s dlouhým černo-žlutým růžkem na posledním článku těla. Hlava je zelená s černými svislými proužky na okrajích. Po stranách těla se nachází sedm šikmých, dvoubarevných (nahoře fialová, dole bílá) pruhů, na každém článku kromě 2. a 3. je také oranžově zbarvený průduch. Housenky jsou typické svým obranným postojem, při kterém zvednou přední část těla až po první pár panožek a hlavu stáhnou ke třem párům předních nohou. Působí tak dojmem jakési sfingy – odtud pochází rodové jméno \"Sphinx\" a od něj i jméno celé čeledi lišajovitých – \"Sphingidae\".\n\nKukla je červenohnědá, cca 5 cm dlouhá. Dlouhý sosák budoucího motýla je uložen ve výrazné pochvě, která vystupuje nad povrch kukly a dává jí \"nosatý\" vzhled. Neodstává nicméně tak výrazně jako u příbuzného lišaje svlačcového.\n\nS motýly se lze v ČR setkat v jediné generaci od května do srpna. V podvečer a v noci sají v letu nektar z květů, často také přilétají k umělým zdrojům světla. Létají rychle, přímočaře a poměrně hlučně (hluboký bzukot vzniká rychlým vířením křídel). Ve dne odpočívají na kmenech, sloupech nebo zdech, chráněni svým maskovacím zbarvením. Oplozené samičky kladou 150 až 300 vajíček po jednom na živné rostliny, kterými jsou šeřík obecný, tavolník van Houtteův, pámelník, ptačí zob či zlatice převislá; někdy také jasan.\n\nHousenky se líhnou v červnu a zpočátku se pohybují po žilnatině spodní strany listů, teprve v pozdějších instarech vylézají na řapíky a stonky. Vývoj trvá 4–6 týdnů a housenky se během této doby čtyřikrát svlékají. Před kuklením housenky slézají z rostliny a vydávají se na pochod po zemi, než se zahrabou do půdy, kde se kuklí ve zpevněné hliněné komůrce. Proces kuklení trvá cca 12 dní a housenka je během něj citlivá na rušení.\n\nPřezimujícím stádiem je kukla.\n\n"}
{"id": "1394664", "url": "https://cs.wikipedia.org/wiki?curid=1394664", "title": "Panna Maria Zderazská", "text": "Panna Maria Zderazská\n\nMilostná socha Panny Marie Zderazské je vzácnou pozdně gotickou památkou původně zhotovenou na konci 15. století. Je umístěna na bočním oltáři v kostele sv. Vojtěcha v Praze na Novém Městě. Znázorňuje Pannu Marii stojící na měsíci s Ježíškem v levé a žezlem v pravé ruce. Zhotovena byla staročeskými řezbáři z lipového dřeva, ozdobena polychromií.\n\nSocha pochází z konce 15. století z období vlády krále Vladislava II. (1471-1510), které bylo pro Čechy poměrně pokojné. Původně byla uctívána v blízkém, dnes zaniklém, kostele sv. Petra (později sv. Petra a Pavla) na Zderaze (dnes: na Zbořenci). Zde od 12. století působil řád křížovníků, strážců Božího hrobu jeruzalémského. Členové tohoto řádu nosili na černém rouchu dvojitý červený kříž. S tímto křížem je na některých starých obrázcích tato Madona zobrazována.\n\nRozsáhlý trojlodní kostel byl i s klášterem v roce 1419 zpustošen a později úplně rozbořen rozlíceným husitským davem. Po zlepšení poměrů se řeholníci vrátili do Prahy a konali bohoslužby v bývalé sakristii.\n\nV barokním období – za probošta Viléma Elbla z Elbinberku (+1690) – došlo k obnově západní části klášterní budovy. Během rekonstrukce byla v sutinách nalezena tato socha, kterou řeholníci následně umístili do kaple (v roce 1660).\n\nVelká úcta zbožného lidu k této Madoně je zřejmá například z daru měšťana Daniela Mazánka ze Zlatého pole, který r. 1699 ve své závěti odkázal 10 000 zlatých pro obnovení chrámu na Zderaze. S touto barokní stavbou se začalo v roce 1722.\n\nMilostná socha Madony byla z kaple do nového kostela přenesena za velkých slavností 8. prosince 1731. Slavnostní kázání karmelitána P. Vojtěcha o těchto slavnostech bylo vydáno tiskem s titulem:\nK Madoně se o pomoc utíkaly zvláště ženy v požehnaném stavu a matky po porodu. Klášterní letopisy vypravují o mnohých dobrodiních přičítaných Madoně. Stejnou řečí hovoří i rytiny, kterých se z 18. století zachovalo několik, dále pak i zvláštní modlitby k Panně Marii Zderazské. Jedna z nich původem od Václava Suchého vytištěná roku 1742 v Praze je dnes umístěna na klekátku před Madonou.\nJosefinské rušení klášterů a kostelů zasáhlo i zderazské strážce Božího hrobu a to roku 1784. Ale ani v těchto bouřích nezanikla úcta ke Zderazské Bohorodičce. Socha byla z kostela sv. Petra a Pavla přenesena do kostela sv. Václava v Resslově ulici. Po zrušení tamějšího kláštera augustiniánů – bosáků roku 1785 byla pro velkou úctu, kterou k ní lid choval, přenesena do farního kostela sv. Vojtěcha. Zasloužil se o to farář Antonín Dvořák.\n\nSocha byla restaurována roku 1875 akademickým sochařem Veselým a roku 1922 restaurátorem Vendelínem Kostečkou.\n\nJe zdokumentováno, že císař Leopold I. znal tuto sochu a ctil ji ve své nemoci.\n\nV roce 1875 byl pro sochu zhotoven zlacený podstavec v gotickém slohu podle nákresu prof. Jiřího Pacolda.\n\n\n"}
{"id": "1394712", "url": "https://cs.wikipedia.org/wiki?curid=1394712", "title": "Culiacán", "text": "Culiacán\n\nCuliacán je hlavní město mexického státu Sinaloa. Počet jeho obyvatel se odhaduje k roku 2015 na 850 000, s předměstími až okolo milionu. Leží v semiaridní nížině, kde soutokem řek Humaya a Tamazula vzniká řeka Culiacán, 1240 km severozápadně od Ciudad de México a 80 km východně od pobřeží Kalifornského zálivu.\n\nOd roku 628 zde existovala domorodá osada, pojmenovaná podle boha Coltzina, současné město založil roku 1531 conquistador Nuño de Guzmán. Na počest Antonia Rosalese, guvernéra Sinaloy a hrdiny bojů proti francouzským interventům, nese oficiální název \"Culiacán Rosales\". Je známé také pod přezdívkou „perla na Humayi“.\n\nEkonomika Culiacánu stojí na zpracovatelském průmyslu: okolní kraj je proslulý pěstováním kukuřice, rajčat a papriky, rozvinutá je i živočišná výroba. Hlavní sídlo zde má obchodní řetězec Casa Ley. Město je také centrem vzdělání, sídlí zde Universidad Autónoma de Sinaloa, založená roku 1873. Město má botanickou a zoologickou zahradu a vědecké centrum, turistickými atrakcemi jsou bazilika, radnice a nedaleké lázně Imala. Nachází se zde mezinárodní letiště Culiacán. V Culiacánu sídlí fotbalový klub Dorados de Sinaloa. Kriminalita patří k nejvyšším v Mexiku, což souvisí s aktivitami drogového kartelu Sinaloa.\n\n\n"}
{"id": "1394715", "url": "https://cs.wikipedia.org/wiki?curid=1394715", "title": "Politologický klub FSV UK", "text": "Politologický klub FSV UK\n\nPolitologický klub Fakulty sociálních věd Univerzity Karlovy (zkratka PK FSV UK) je spolek a studentská samospráva působící na Institutu politologických studií Fakulty sociálních věd UK. Spolek vznikl v roce 2009 z iniciativy studentů s cílem usnadnit komunikaci studentů s vyučujícími a vedením institutu a fakulty. Politologický klub sídlí v areálu Univerzity Karlovy v Jinonicích.\n\nPolitologický klub pořádá pro studenty i širokou veřejnost semináře a debaty za účasti českých i zahraničních hostů z oblasti politiky, akademické sféry, médií či nevládního sektoru. V roce 2016 klub uspořádal klub debatu na téma nových výzev Evropské unie za účasti europoslance Jiřího Pospíšila, státního tajemníka pro evropské záležitosti Tomáše Prouzy, filozofa Václava Bělohradského a dalších hostů. V roce 2017 pořádal spolek předvolební debatu nejvyšších českých politických představitelů, v prostorách modré posluchárny v Karolinu se studenty debatoval Andrej Babiš, Miroslav Kalousek, Tomio Okamura a další politické špičky. Součástí události byla i diskuse bývalých českých premiérů Petra Pitharta, Vladimíra Špidly a Jiřího Paroubka. V říjnu téhož roku zorganizoval klub na půdě Právnické fakulty debatu na téma zahraniční politiky ČR s tehdejším ministrem zahraničí Lubomírem Zaorálkem a jeho předchůdci Alexandrem Vondrou a Karlem Schwarzenbergem. V březnu 2018 se debaty se studenty zúčastnil předseda americké Sněmovny reprezentantů Paul Ryan.\n\nMezi další hosty debat Politologického klubu se řadí američtí velvyslanci Norman Eisen, Andrew Shapiro a Stephen B. King, čeští velvyslanci Petr Kolář a Pavel Fischer, diplomatka a politička Magda Vašáryová, bývalý poradce izraelských premiérů Daniel Schueftan, senátor a bývalý rektor Václav Hampl, novinář Petr Honzejk a Lenka Klicperová, sociolog Daniel Prokop nebo moderátor Václav Moravec. S kandidáty na prezidenta ČR natočil klub sérii rozhovorů.\n\nPolitologický klub je spolu s dalšími studentskými spolky součástí vzdělávacího projektu Stužák, kde má na starosti výuku mezinárodních vztahů v rámci workshopu \"Mezinárodní krize 2020\". Anglickou verzi workshopu klub prezentoval i na půdě Evropského parlamentu ve Štrasburku. Dále se členové klubu podílí na vzdělávacím Youtube projektu Politika Z, jenž se snaží vysvětlovat základy politiky mladým lidem.\n\nPolitologický klub se dále pravidelně účastní pražského Studentského majálesu, přičemž roce 2016, 2017 a 2018 byl člen klubu zvolen majálesovým králem.\n\nSedmičlenné vedení Politologického klubu je voleno jeho členy na jeden akademický rok, od roku 2018 prostřednictvím Bordovy hlasovací metody. Nejvyšším představitelem spolku je předseda, který má k sobě k dispozici dvojici místopředsedů (místopředsedu pro studentské záležitosti a místopředsedu pro vnější vztahy a mezispolkovou spolupráci). Dále je spolek organizačně rozdělen na čtyři sekce, z nichž každou koordinuje odpovědný vedoucí. Jedná se o akademickou sekci, která organizuje debaty a semináře, společenskou sekci, která má na starosti pořádání společenských událostí, dále také PR sekci a sekci pro výlety, exkurze a sport.\n\n\n\n"}
{"id": "1394720", "url": "https://cs.wikipedia.org/wiki?curid=1394720", "title": "Luis Javier González", "text": "Luis Javier González\n\nLuis Javier González Fanegas (* 17. června 1969) je bývalý španělský atlet, halový mistr Evropy v běhu na 800 metrů.\n\nV nejlepší formě byl na začátku 90. let 20. století. V roce 1992 se stal halovým mistrem Evropy v běhu na 800 metrů. Na olympiádě v Barceloně v roce 1992 i na světovém šampionátu o rok později skončil v této disciplíně v semifinále. V roce 1994 vybojoval na této trati stříbrnou medaili na evropském halovém šampionátu.\n"}
{"id": "1394721", "url": "https://cs.wikipedia.org/wiki?curid=1394721", "title": "Sloup se sochou Panny Marie (Broumov - Rožmitál)", "text": "Sloup se sochou Panny Marie (Broumov - Rožmitál)\n\nSloup se sochou Panny Marie (Immaculata) je mariánský sloup v Broumově - Rožmitálu. V roce 1856 jej vytvořil kamenický mistr Josef Hirschek na objednávku Reginy Oppitzové, Antona a Margarethy Kahlerových. Sloup je popsán v pamětní knize broumovské farnosti z roku 1859.\n\nPodstavec sloupu má čtvercový půdorys. Na čelní straně je nápis:\n\nNa pravé traně podstavce je reliéf svatého Jana Evangelisty, na levé straně reliéf svatého Josefa. Na zadní straně soklu je nápis:\n\nNa podstavci stojí dřík sloupu, který byl v minulosti (podle ústních svědectví počátkem třicátých let 20. století) zkrácen a z jeho části byl vyroben vál na válcování polí. Tento zemědělský nástroj existoval ještě v roce 2001.\n\nSloup je zakončen korintskou hlavicí, na které je umístěna socha Panny Marie Immaculaty.\n"}
{"id": "1394724", "url": "https://cs.wikipedia.org/wiki?curid=1394724", "title": "Andrej Loginov", "text": "Andrej Loginov\n\nAndrej Loginov (* 3. března 1972) je bývalý ruský atlet, halový mistr Evropy v běhu na 800 metrů.\n\nV juniorské kategorii se věnoval zejména běhu na 1500 metrů. Mezi dospělými byl jeho nejúspěšnější sezónou rok 1994, kdy se stal halovým mistrem Evropy v běhu na 800 metrů. Na evropském šampionátu pod širým nebem skončil na této trati v semifinále.\n"}
{"id": "1394725", "url": "https://cs.wikipedia.org/wiki?curid=1394725", "title": "Christopher Latham Sholes", "text": "Christopher Latham Sholes\n\nChristopher Latham Sholes (14. února 1819 Mooresburg, Pensylvánie - 17. února 1890 Milwaukee, Wisconsin) byl americký vynálezce, novinář a politik.\n\nSpolu s Frankem Hallem, Carlosem Gliddenem, Giuseppem Ravizzou a Johnem Prattem vyvinul první komerčně úspěšný a masově vyráběný psací stroj (Sholes and Glidden typewriter alias Remington No. 1) Později v rámci svých snah o vylepšení tohoto stroje vytvořil klávesnici typu QWERTY.\n\nJako politik a novinář se účastnil tažení proti trestu smrti a přispěl k tomu, že jej Wisconsin v roce 1853 jako vůbec první stát USA zrušil. Ostře se též stavěl proti otroctví. Byl dvakrát senátorem wisconsinského státního senátu (1848/9 za demokraty a 1856/7 za republikány) a jednou poslancem wisconsinské státní sněmovny (1852/3 za protiotrokářskou FSP).\n"}
{"id": "1394726", "url": "https://cs.wikipedia.org/wiki?curid=1394726", "title": "Roberto Parra", "text": "Roberto Parra\n\nRoberto Parra Mateo (* 6. dubna 1976) je bývalý španělský atlet, halový mistr Evropy v běhu na 800 metrů.\n\nV 19 letech se stal juniorským mistrem Evropy v běhu na 800 metrů, o rok později, v roce 1996, na této trati zvítězil na halovém mistrovství Evropy. V následujících letech v této disciplíně na světových soutěžích většinou skončil v semifinále. V závěru kariéry se věnoval běhu na 1500 metrů, na světovém šampionátu v roce 2003 obsadil desáté místo.\n"}
{"id": "1394727", "url": "https://cs.wikipedia.org/wiki?curid=1394727", "title": "Akce B (1952–1953)", "text": "Akce B (1952–1953)\n\nAkce B je krycí název pro centrálně organizované násilné vysidlování komunistům nepohodlných lidí z velkých měst na venkov, často do zřícenin v pohraničí, k bydlení nezpůsobilých. Akce probíhala v komunistickém Československu v letech 1952-1953. Postiženy byly tisíce rodin, především z Prahy, Bratislavy a Plzně.\n\nJednotlivě k této mimosoudní perzekuci docházelo už od července 1948, kdy vstoupil v platnost zákon umožňující státně nespolehlivým osobám zrušit nájem a sebrat právo pobytu s okamžitou platností.\n\n\n"}
{"id": "1394729", "url": "https://cs.wikipedia.org/wiki?curid=1394729", "title": "Rimac Automobili", "text": "Rimac Automobili\n\nRimac Automobili je chorvatský výrobce sportovních elektromobilů se sídlem ve městě Sveta Nedelja u Záhřebu, Chorvatsko.\n\nRimac Automobili založil inženýr Mate Rimac v roce 2009 za účelem vytvořit sportovní vůz s elektrickým pohonem. \n\nPrvním elektrmobilem od Rimac Automobili byl Rimac Concept One, který automobilka představila v roce 2011. Aktuálně je vyrobeno pouze 7 kusů tohoto modelu. Celkem jich bylo 8, ale jeden vůz zničil moderátor Grand Tour, Richard Hammond, během natáčení pořadu.\n\nModel Rimac C Two byl představen v roce 2018 s výkonem 1914 koní a dojezdem až 650 km na jedno nabití se 120 kWh baterií.<ref name=\"autoblog.com/2018/03/06\"></ref> Tentýž rok také Porsche (dceřiná společnost patřící pod Volkswagen Group) koupil minoritní podíl 10% společnosti Rimac za účelem vytvořit vývojové partnerství, jakožto součást elektrifikační strategie.\n\n\n\n"}
{"id": "1394731", "url": "https://cs.wikipedia.org/wiki?curid=1394731", "title": "Bitva na São Mamede", "text": "Bitva na São Mamede\n\nBitva na São Mamede, která se odehrála 24. června 1128 na planině São Mamede poblíž Guimarães v severním Portugalsku, asi 15 km jihovýchodně od Bragy, představuje jeden ze zlomových okamžiků portugalských dějin. Vyvrcholil v ní boj o portugalský knížecí trůn mezi dědicem trůnu Alfonsem na straně jedné a jeho matkou Terezou Kastilskou a jejím milencem, leónským šlechticem Fernandem Pérezem de Trabou, na straně druhé. Alfons, kterého podporovala většina portugalské šlechty, v bitvě zvítězil, načež se chopil vlády a vyhnal svou matku a jejího milence ze země. Bitva je často hodnocena jako významný krok na cestě k portugalské nezávislosti na Kastilii a Leónu a ke vzniku Portugalského království.\n"}
{"id": "1394734", "url": "https://cs.wikipedia.org/wiki?curid=1394734", "title": "Maxi Gnaucková", "text": "Maxi Gnaucková\n\nMaxi Gnaucková (* 10. říjen 1964 Berlín) je bývalá východoněmecká reprezentantka ve sportovní gymnastice, specialistka na cvičení na bradlech. Od devíti let se připravovala v klubu SC Dynamo Berlín. Získala ve své kariéře 27 medailí na velkých závodech. Na olympijských hrách 1980 vyhrála na bradlech, byla druhá ve víceboji (zároveň s Nadiou Comaneciovou) a třetí v soutěži družstev a v prostných. Je pětinásobnou mistryní světa (1979, 1981 a 1983 na bradlech, v roce 1981 také v přeskoku a na kladině) a pětinásobnou mistryní Evropy (1981 ve víceboji, prostných, kladině a bradlech, v roce 1985 na bradlech). Také vyhrála bradla a prostná na závodech Družba 84 v Olomouci. V roce 1980 byla v NDR vyhlášena sportovkyní roku a v roce 1984 obdržela Vlastenecký řád za zásluhy.\n\nZávodní kariéru ukončila v roce 1986, vystudovala Lipskou univerzitu a působí jako trenérka gymnastiky. V roce 2000 byla jako první německá zástupkyně uvedena do Gymnastické síně slávy.\n\n"}
{"id": "1394769", "url": "https://cs.wikipedia.org/wiki?curid=1394769", "title": "Anatoxin-a", "text": "Anatoxin-a\n\nAnatoxin-a je tuhá látka, sekundární amin a bicyklický alkaloid významný především svým výskytem v přírodě a akutní toxicitou. Poprvé byl izolován v roce 1972. Tento toxin je produkován 7 různými rody sinic a symptomy otravy zahrnují ztrátu koordinace, křeče a dýchací paralýzu, která může být smrtelná. Anatoxin-a působí na nAchR receptory, kde napodobuje acetylcholin (jedná se o nervový jed). Anatoxin-a by se neměl zaměňovat s anatoxinem-a(S), který má podobné účinky – ale je strukturně nepříbuzný. Anatoxin-a a jeho deriváty byly a jsou zkoumány jako možné léčivé látky pro léčbu chorob, jako je Parkinsonova choroba.\n"}
{"id": "1394770", "url": "https://cs.wikipedia.org/wiki?curid=1394770", "title": "Praha-Kbely (železniční zastávka)", "text": "Praha-Kbely (železniční zastávka)\n\nPraha-Kbely je železniční zastávka na jednokolejné neelektrifikované trati 070 do Turnova. Stojí na území městské části Praha-Kbely na východním konci Toužimské ulice. U čekárny je obratiště konečné autobusů MHD. Je zařazena do Pražské integrované dopravy. Výdejna jízdenek zde není.\n\nVe Kbelích byla na trati do Turnova zřízena první železniční zastávka 12. listopadu 1932 při přejezdu Mladoboleslavské ulice. Stála u strážního domku čp. 11 po pravé straně koleje ve směru od Prahy. 20. prosince 1943 byla přemístěna severně na současné místo spolu se zřízením výhybny.\n\nOd strážního domku při přejezdu byla již roku 1896 vyprojektována vlečka do vinořského cukrovaru v celkové délce 3,8 kilometru spolu s odbočkou dlouhou 0,6 kilometru ke složišti řepy. Stavba se ale pro nedostatek financí cukrovaru odložila a nakonec nerealizovala.\n\nKbelskou zastávkou prochází jednokolejná neelektrifikovaná trať. Stojí zde dřevěná zastávková čekárna (přístřešek) a původní zděná přízemní čekárna, která byla při rekonstrukci zastávky zrušena. Výhybna měla dvě koleje s dopravní délkou 183 náprav, koleje byly položeny v dlouhém zářezu a oblouku. Výpravčí výhybnu obsluhovali do 27. května 1967, vedlejší kolej byla snesena pravděpodobně koncem 70. let 20. století. Prodej jízdenek zde skončil zřejmě roku 1978 a původní staniční budova byla přestavěna na obytný dům.\n\nV den otevření nové zastávky s výhybnou 20. prosince 1943 se před šestou hodinou ranní u železničním přejezdu silnice ze Kbel do Satalic stala tragická nehoda, při které zemřelo 23 osob na místě (19 později v nemocnici) a zraněno jich bylo 110. Příčinou čelní srážky dvou osobních vlaků 1111 a 1160 bylo nedorozumění na výhybně krátce před její dopravní aktivací.\n\n\n\n"}
{"id": "1394771", "url": "https://cs.wikipedia.org/wiki?curid=1394771", "title": "Prêt-à-Porter", "text": "Prêt-à-Porter\n\nPrêt-à-Porter je americký hraný film z roku 1994, který režíroval Robert Altman podle vlastního scénáře. Děj filmu tvoří několik vzájemně se prolínajících epizod ze světa módy v Paříži. Snímek byl v ČR uveden v roce 1997 v rámci filmového Projektu 100.\n\nSergej kupuje v Moskvě u Diora dvě stejné kravaty. Jednu z nich posílá do Paříže Olivierovi de la Fontaine jako poznávací znamení pro jejich plánované setkání v Paříži. Tam mezitím vrcholí přípravy na jarní týden módy. Sergej se s Olivierem de la Fontaine setká na letišti CDG a odtud jedou společně autem do města. V zácpě na mostě Alexandra III. se Olivier de la Fontaine zadáví šunkovým sendvičem. Sergio v panice uprchne a skočí z mostu do Seiny. Smrt jednoho z předních návrhářů haute couture vyvolá ve světovém tisku senzaci. Jeho vdova Isabella de la Fontaine rozhodně netruchlí, je veřejným tajemstvím, že de la Fontaine udržoval trvalý poměr s návrhářkou Simone Lowenthalovou. Sergej se vrací za Isabellou po mnoha letech života v Sovětském svazu, odkud nemohl svou dávnou lásku kontaktovat. V Paříži je rovněž módní fotograf Milo O'Brannigan, o kterého mají zájem šéfredaktorky časopisů \"Elle\", \"Vogue\" a \"Harper's Bazaar\". Svým cynismem dosáhne postupně ponížení každé z nich, když je vyfotí v trapné situaci. Novinářka Anne Eisenhowerová z \"The New York Times\" přijíždí reportovat o módě, ale už v Chicagu ztratí svůj kufr a navíc sportovní zpravodaj Joe Flynn odmítá opustit svůj pokoj, protože musí proti své vůli referovat o smrti módního návrháře. V hotelu není žádný jiný volný pokoj. Simone Lowenthalová se dozvídá, že jí syn za zády prodal rodinnou značku americkému investorovi a rozhodne se na přehlídce představit zcela nahé modelky.\n\n"}
{"id": "1394773", "url": "https://cs.wikipedia.org/wiki?curid=1394773", "title": "Krestovskij ostrov (stanice metra v Petrohradu)", "text": "Krestovskij ostrov (stanice metra v Petrohradu)\n\nKrestovskij ostrov () je stanice petrohradského metra. Do zprovoznění úseku Dostojevskaja – Spasskaja 7. března 2009 byla součástí linky Pravoberežnaja.\n\nKvůli zpoždění výstavby nadzemního vestibulu byla stanice otevřena 3. září 1999, několik měsíců po zahájení dopravy v úseku Čkalovskaja – Staraja Děrevňa. Do té doby vlaky projížděly.\n\nPojmenována je podle umístění na stejnojmenném ostrově. V západní části ostrova je další stanice metra Novokrestovskaja na lince Něvsko-Vasileostrovskaja. Stanice nejsou v docházkové vzdálenosti (jsou od sebe 2,5 km daleko).\n\n"}
{"id": "1394778", "url": "https://cs.wikipedia.org/wiki?curid=1394778", "title": "Imamát Omán", "text": "Imamát Omán\n\nImamát Omán byl státní útvar na území dnešního Sultanátu Omán. Vznikl již v době islámské expanze v 7. století (a jako stát zřejmě v roce 751). Imám měl zpravidla pod kontrolou vnitrozemí okolo hlavního města Nazvá, a to i v období, kdy bylo pobřeží ovládáno cizími mocnostmi, např. Umajjovci nebo Seldžuky. Imamát téměř po celou existenci značně charakterizoval izolacionismus. Za vrcholné období se považuje 9. století.\n\nMaskat a Omán byl stát zahrnující jednak vnitrozemí ovládané imámem a jednak pobřežní regiony s centrem v Maskatu, jemuž vládl sultán. Mezi oběma státy vládlo napětí, kmeny loajální imámovi někdy útočili na sultánova teritoria. Na konci 19. století se imamát více než přiblížil dobytí sultanátu, a to v letech 1868 až 1871, kdy imám Azzan bin Kais Maskat dobyl, a také v roce 1895, kdy kmeny věrné imámovi Salihovi bin Alimu kontrolovaly většinu Maskatu, přičemž sultán Fajsal bin Turki se uchýlil do pevnosti Jalali (Džalali). Sultána nemile překvapila nečinnost Britů, kteří nechtěli zasahovat v Ománu pakliže nemuseli. Kmenoví vůdci loajální sultanátu se střetli se sílou imáma, situace však byla vyrovnaná a nakonec se urovnala dohodou. Rebelové se v březnu 1895 stáhli zpět a sultán se zavázal platit tribut. Britové se museli angažovat, aby si zde udrželi svůj vliv, což se později projevilo podpisem Síbské smlouvy mezi imámem a sultánem v roce 1920, která imamátu zaručila autonomii.\n\nNásledující roky se nesly ve znamení relativního klidu. Když se ovšem kmenoví šejkové sešli v květnu roku 1913, shodně považovali Fajsalovu servilnost Evropanům za slabost, kterou je třeba vymýtit. Poté co vyhlásili džihád se přesunuli do města Nazvá – historicky to sídlo imáma – a obsadili jej. Přesto se zpočátku vyhýbali přímému útoku na Maskat, aby nevyprovokovali Brity, kteří by v takové situaci zasáhli. V lednu roku 1915 se však odhodlali a s dvojím vojskem se vydali směrem k hlavnímu městu, než byli odraženi Brity.\n\nSíbská dohoda znamenala pro imamát autonomii a tak nadešly klidné roky vzájemného respektu. Změna nastala se smrtí imáma Mohameda al-Chaliliho a nástupem imáma Ghaliba bin Alího, jenž byl pod vlivem svého bratra Talib bin Ali. V této době pokračovaly průzkumné geologické vrty především evropských společností, které hledaly ropná ložiska už od roku 1925.\nV roce 1954 se dostaly do konfliktu imamát s kmenem Duru u dnešního ropného ložiska Fahúd poblíž města Ibri, města, které si nárokoval jak imám, tak sultán.\nV září 1955 sultanát obsadil město Ibri a vyhnal Talibova vojska, v říjnu tohoto roku obsadila vojska sultána Saída Rustak a v prosinci město Nazvá.\n\nImám Ghalib bin Alí zajistil podporu od Egypta prezidenta Gamála Násira a především wahhábistické Saúdské Arábie trvající do 60. let 20. století a zaměstnával sultána Saída bin Tajmúra stejně jako nacionalističtí a marxističtí povstalci v Dafáru (na jihu Ománu). Podporu od SSSR, Číny nebo Jižního Jemenu ovšem odmítal.\nVýrazný střet sil imáma a sultána Saída bin Tajmúra (se značnou britskou podporou) nadešel roku 1957, sultán získal centrum imamátu – město Nazvá – a nakonec takřka celé vnitrozemí, postupně však ztrácel zájem o vládu.\nImám opustil zemi a odešel do exilu, byť část věrných imamátu vedla povstání do roku 1959.\n\nImám Ghalib bin Alí a jeho věrní zůstali v exilu, zatímco Kábús bin Saíd převzal titul a pozici sultána namísto svého otce Saída bin Tajmúra poté co s britskou pomocí porazil rebely v Dafáru. Imám se snažil otázku imamátu přednést na půdě OSN, ale nikdy nedošlo k nějaké rezolutní akci.\n\n\n"}
{"id": "1394785", "url": "https://cs.wikipedia.org/wiki?curid=1394785", "title": "Winnipeg Falcons", "text": "Winnipeg Falcons\n\nWinnipeg Falcons byl amatérský kanadský klub ledního hokeje, který sídlil ve Winnipegu v provincii Manitoba. Založen byl v roce 1898 etnickými Islanďany pod názvem Icelandic Athletic Club. V pozdějších letech byl nazýván jako Winnipeg Vikings. Název Falcons klub obdržel v roce 1911. Jméno obdržel podle sokola, který je islandským národním ptákem.\n\nV roce 1920 zvítězil v Allanově poháru. V témže roce byl tým zvolen jako první reprezentant Kanady na mezinárodní akci. Na letních olympijských hrách v roce 1920 v Belgii se tým umístil na prvním místě, čímž pro Kanadu získal vůbec první zlatou medaili na Olympijských hrách a Mistrovství světa. Tým hrál v dresech barvy starého zlata s černým vodorovným pruhem přes prsa, který nesl javorový list a nápis CANADA. V samotné Kanadě však byli Falcons vnímáni spíše jako cizinci a Hockey Canada dlouho oficiálně uznával jako první kanadské olympijské vítěze v hokeji Toronto Granites, šampióny z roku 1924.\n\nIslandský národní tým v ledním hokeji užívá, jako úctu k hráčům \"sokolů\", ve svém národním logu sokola s kanadským javorovým listem.\n\n\nBrankář: Walter Byron.\nObránci: Konrad Johannesson, Robert Benson.\nZáložník: Allan Woodman.\nÚtočníci: Frank Fredrikson, Haldor Halderson, Magnus Goodman, Chris Fridfinnson.\n\n"}
{"id": "1394788", "url": "https://cs.wikipedia.org/wiki?curid=1394788", "title": "Akko (maják)", "text": "Akko (maják)\n\nMaják Akko (hebrejsky: מגדלור עכו‎, anglicky: \"Akko lght\" nebo \"Acre Light\") se nachází Haifském zálivu na severním okraji starobylého přístavního města Akko v Izraeli, ve východní části Středozemního moře.\n\nMaják byl postaven na základech osmanské hradební věže ve starobylém městě Acra nyní Akko v roce 1864 na námořní straně poloostrova, který chránil malý přístav.\n\nMaják je deset metrů vysoká válcová betonová věž na kruhovém půdorysu se čtyřmi žebry ukončena lucernou s galerií. Natřen je černo-bíle šachovnicovým vzorem, kopule má kovově šedou barvu. V blízkosti je malý dům natřený na bílo. Maják je vojenským objektem, nepřístupný veřejnosti. Současný stav je z roku 1912.\n\n\noznačení\n\n"}
{"id": "1394792", "url": "https://cs.wikipedia.org/wiki?curid=1394792", "title": "Háura", "text": "Háura\n\nHáura (, ) je město v Indii. Leží v Západním Bengálsku na pravém břehu řeky Huglí, jednoho z ramen Gangy, naproti Kalkatě, do jejíž aglomerace patří. K roku 2011 mělo Háura přibližně milión obyvatel a bylo správním sídlem vlastního okresu.\n\nHáura leží na západním, pravém břehu řeky Huglí v západní části delty Gangy. S Kalkatou, hlavním městem Západního Bengálska ležícím na východním břehu, jej přímo spojují jen dva mosty, oba silniční. Rabíndra setu leží severněji, je z roku 1943 a od roku 1965 je pojmenovaný po spisovateli Rabíndranáthovi Thákurovi. Jižněji leží Bidjáságar setu pojmenovaný po Íšvarčandrovi Šarmáovi Bidjáságarovi a dokončený v roce 1992.\n\nProtože přes Huglí není v Háura železniční most, jsou železniční tratě vedoucí ke Kalkatě ze západu, například železniční trať Bombaj – Nágpur – Kalkata, fakticky ukončeny v Háura, byť se o nich běžně píše jako o tratích končících v Kalkatě.\n"}
{"id": "1394797", "url": "https://cs.wikipedia.org/wiki?curid=1394797", "title": "Nouveau Cirque", "text": "Nouveau Cirque\n\nNouveau Cirque (tj. \"Nový cirkus\") byl cirkus v Paříži. Nacházel se na adrese č. 251 \"Rue Saint-Honoré\" v 1. obvodu. Cirkus byl slavnostně otevřen 12. února 1886 na místě předchozích podniků Cirque-Olympique a Bal Valentino. Jeho jezdecká aréna mohla být přeměněna na vodní plochu. Cirkus byl uzavřen 18. dubna 1926 kvůli demolici.\n"}
{"id": "1394798", "url": "https://cs.wikipedia.org/wiki?curid=1394798", "title": "Toronto Varsity Blues (lední hokej, muži)", "text": "Toronto Varsity Blues (lední hokej, muži)\n\nToronto Varsity Blues je kanadský univerzitní klub ledního hokeje, který sídlí v Torontu v provincii Ontario. Založen byl v roce 1891 a patří tak k nejstarším aktivním klubům ledního hokeje v Torontu. Klub je desetinásobným vítězem David Johnston University Cup, nejdůležitější univerzitní trofeje v Kanadě. V letech 1921 a 1927 se stal tým vítězem Allanova poháru. Druhý triumf v soutěži znamenal pro tým účast a reprezentaci Kanady na zimních olympijských hrách v roce 1928 ve Švýcarsku. Na olympiádě tým obsadil první místo, což znamenalo zisk zlaté medaile (pro Kanadu již třetí v řadě).\n\nSvé domácí zápasy odehrává v hale Varsity Arena v objektu Torontské univerzity.\n\n\nZdroj: \n\n\nBrankáři: Joseph Sullivan, Norbert Mueller.\nObránci: John Porter, Ross Taylor, Frank Fisher, Roger Plaxton.\nÚtočníci: Dave Trottier, Hugh Plaxton, Louis Hudson, Herbert Plaxton, Frank Sullivan, Charles Delahay.\nTrenér: Conn Smythe.\n\nTento seznam obsahuje hráče, co prošli týmem a v budoucí kariéře hráli v National Hockey League (léta v závorce znamenají období jejich působení v klubu).\n\n"}
{"id": "1394804", "url": "https://cs.wikipedia.org/wiki?curid=1394804", "title": "Toronto CCMs", "text": "Toronto CCMs\n\nToronto CCMs byl amatérský kanadský klub ledního hokeje, který sídlil ve Torontu v provincii Ontario. Na mistrovství světa v ledním hokeji v roce 1930 ve Francii, Rakousku a Německu reprezentoval kanadský výběr. Na tomto turnaji byl kanadský tým nominován hned do finále, ve kterém se utkal s národním výběrem Německa, který porazil poměrem 6:1.\n\n\nBrankář: Percy Timpson.\nObránci: Joseph Griffin, Frederick Radke.\nÚtočníci: Alexander Park, Wallace Adams, Howard Armstrong, Albert Clayton, Gordon Grant, Donald Hutchinson.\nTrenér: Les Allen.\n\n"}
{"id": "1394805", "url": "https://cs.wikipedia.org/wiki?curid=1394805", "title": "Vstupní draft NHL 2018", "text": "Vstupní draft NHL 2018\n\nVstupní draft NHL 2018 byl 56. vstupním draftem v historii NHL. Konal se od 22. června do 23. června 2018 v American Airlines Center v Dallasu, ve státě Texas, ve Spojených státech amerických (v domácí aréně týmu Dallas Stars). \n"}
{"id": "1394807", "url": "https://cs.wikipedia.org/wiki?curid=1394807", "title": "Piaggio PD.808", "text": "Piaggio PD.808\n\nPiaggio PD.808 byl italský business jet vyráběný společností Piaggio. Projekt vznikl v rámci joint venture společností Piaggio a americké Douglas Aircraft Company.\n\nSpolečný projekt společností Piaggio a Douglas původně vznikal od roku 1961 pod názvem \"Vespa Jet\". Základní projektové práce proběhly u firmy Douglas, a poté došlo ke stavbě prototypu v továrně Piaggio ve Finale Ligure.\nPD.808 byl samonosný dolnoplošník s přídavnými palivovými nádržemi na koncích křídla, poháněný dvojicí proudových motorů Bristol Siddeley Viper instalovaných na zádi trupu, se zatažitelným podvozkem příďového typu, původně projektovaný tak aby byl schopný nést pilota a šest cestujících.\nPrvní prototyp s motory Viper 525 s tahem po 13,33 kN, jemuž \"Aeronautica Militare\" přidělila vojenské sériové číslo M.M.577, poprvé vzlétl 29. srpna 1964, brzy následován dalším se zvětšenými koncovými křídelními nádržemi a dvěma předváděcími exempláři pro civilní trhy.\n\nSpolečnost se pokoušela získat zájem zákazníků z komerční oblasti, kterým nabízela také variantu poháněnou motory General Electric CJ610, ale jediným provozovatelem typu se stala italská \"Aeronautica Militare\", která typ objednala původně v počtu 25 kusů a užívala jej jako spojovací, cvičný a při kalibraci radarů. Její stroje byly poháněny motory Viper 526 s tahem po 14,95 kN.\n\n\n\n\nÚdaje podle\n\n\n\n"}
{"id": "1394811", "url": "https://cs.wikipedia.org/wiki?curid=1394811", "title": "Winnipeg Hockey Club", "text": "Winnipeg Hockey Club\n\nWinnipeg Hockey Club, též znám pod názvem Winnipeg Winnipegs, byl amatérský kanadský klub ledního hokeje, který sídlil ve Winnipegu v provincii Manitoba. Založen byl v roce 1890 a v témže roce odehrál proti Winnipegu Victorias první organizované utkání v ledním hokeji na území Západní Kanady. V letech 1913 a 1931 zvítězil v Allanově poháru. Po druhém triumfu mohl tým reprezentovat Kanadu na zimních olympijských hrách v roce 1932 ve Spojených státech amerických. V turnaji skončil na prvním místě, což znamenalo zisk zlatých medailí (pro Kanadu již čtvrtá v řadě).\n\n\nBrankáři: William Cockburn, Stanley Wagner.\nObránci: Hugh Sutherland, Roy Hinkel, Clifford Crowley.\nÚtočníci: Walter Monson, Victor Lundquist, Romeo Rivers, Harold Simpson, Normand Malloy, Aliston Wise, Albert Duncanson, George Garbutt, Kenneth Moore.\nTrenér: Jack Hughes.\n\n"}
{"id": "1394815", "url": "https://cs.wikipedia.org/wiki?curid=1394815", "title": "Toronto National Sea Fleas", "text": "Toronto National Sea Fleas\n\nToronto National Sea Fleas byl amatérský kanadský klub ledního hokeje, který sídlil ve Torontu v provincii Ontario. Na mistrovství světa v ledním hokeji v roce 1933 v Československu reprezentoval kanadský výběr. Na tomto turnaji skončil kanadský tým na druhém místě, což znamenalo že poprvé v historii nezískal zlaté medaile.\n\n\nBrankář: Ron Geddes, Norbert Mueller.\nObránci: Jack Hearn, Clark McIntyre.\nÚtočníci: Kenny Kane, Cliff Chisholm, Scotty McAlpine, Frank Collins, Lloyd Huggins, Gordon Kerr, Marty Nugent.\nTrenér: Harold Ballard.\n\n"}
{"id": "1394818", "url": "https://cs.wikipedia.org/wiki?curid=1394818", "title": "Cirque-Olympique", "text": "Cirque-Olympique\n\nCirque-Olympique bylo označení několika cirkusů a divadel v Paříži.\n\nCirkus otevřel Antonio Franconi 21. března 1793 pod názvem \"Cirque Franconi\" na místě bývalého kapucínského kláštera v 1. pařížském obvodu. V roce 1806 byl cirkus vyvlastněn kvůli výstavbě ulice Rue Napoléon. Franconiho synové Laurent a Henri proto vybudovali nový cirkus se 2700 místy k sezení v bývalé zahradě kláštera kapucínů mezi ulicemi Rue du Mont-Thabor et Rue Saint-Honoré. Podnik otevřeli pod názvem \"Cirque-Olympic\" 27. prosince 1807. Nicméně po bankrotu jej uzavřeli 27. května 1816. Po venkovském turné se bratři vrátili do Paříže 8. února 1817, kde zrenovovali a rozšířili sál v Rue Faubourg-du-Temple, Interiér byl uspořádán pro jezdecká vystoupení, která byla jejich specialitou. Později se přidala pantomima či melodrama. Sál byl zničen požárem 16. března 1826 a proto byl nově vybudován Boulevardu du Temple na místě bývalého divadla Délassements-Comiques a slavnostně byl otevřen 31. března 1827. V roce 1834 byl přejmenován na \"Théâtre national du Cirque-Olympique\".\n\nV roce 1836 Adolphe Franconi získal povolení k provozování druhého sálu na Carré Marigny jako Cirque d'été. V roce 1847 se skladatel Adolphe Adam rozešel ve zlém s ředitelem Pařížské opery a chtěl vytvořit čtvrtou pařížskou operu. Odkoupil proto Cirque-Olympique, který přejmenoval na \"Opéra-National\". Svůj podnik však musel uzavřít následkem revoluce roku 1848. Dne 23. září 1848 Horace Meyer, ředitel divadla Gaîté ho znovuotevřel pod názvem \"Théâtre-National\". V roce 1851 cirkus koupil Constant Billon, majitel divadla Funambules a 4. července 1853 ho přejmenoval na \"Théâtre impérial du Cirque\" vzhledem k nástupu císaře Napoleona III. Sál byl zbořen tak jako mnoho jiných divadel na Boulevardu du Crime při rozšíření Place de la République. Sál se trvale uzavřel 15. července 1862.\n"}
{"id": "1394819", "url": "https://cs.wikipedia.org/wiki?curid=1394819", "title": "Slovenský dopravní pas", "text": "Slovenský dopravní pas\n\nSlovenský dopravní pas (, zkratkou SDP) je společný projekt slovenských autobusových dopravců, který má zajistit vzájemné akceptování dopravních karet. Projekt spustily podpisem vzájemné smlouvy o spravování systému akceptace dopravních karet dne 20. června 2018 Zväz autobusovej dopravy (ZAD) a společnost TransData. Podle generálního ředitele společnosti TransData Branislava Jurčišina je takovýto projekt využívání jediné dopravní karty v celém státě v rámci Evropy ojedinělý. \n\nPříprava projektu proběhla v několika fázích, díky kterým více než polovina podniků SAD uznává elektronické peněženky na kartách jiných dopravců nebo na kartách středních a vysokých škol.\n\nPodle zprávy z 20. června 2018 je do projektu zapojených 10 podniků SAD a tři podniky městské hromadné dopravy:\n\nZväz autobusovej dopravy (ZAD), který sdružuje 17 regionálních dopravců, vyjádřil v červnu 2018 ambici zapojit v dohledné době, řádově do konce roku 2018, do systému všechny dopravce a regiony Slovenska. Bratislavská společnost Slovak Lines by se měla zapojit během léta 2018.\n\nV systému je možno využít i školní karty, vydávané středními a vysokými školami. Podle zprávy z 20. června 2018 bylo do systému zapojeno 36 vysokých a 490 středních škol. \n\nPodle zprávy z 20. června 2018 se uskuteční 25 tisíc transakcí denně (750 tisíc měsíčně) dopravní kartou u jiného dopravce a systém aktuálně využívá víc než 580 tisíc aktivních karet (z toho 70 tisíc jsou školní karty středních a vysokoých škol), zatímco celkově je na Slovensku až 1,5 milionu dopravních karet. \n\nO možném zapojení železničních dopravců do systému se v tiskových zprávách z června 2018 nepíše. \n"}
{"id": "1394825", "url": "https://cs.wikipedia.org/wiki?curid=1394825", "title": "Saskatoon Quakers", "text": "Saskatoon Quakers\n\nSaskatoon Quakers byl profesionální (dříve amatérský) kanadský klub ledního hokeje, který sídlil v Saskatoonu v provincii Saskatchewan. Na mistrovství světa v ledním hokeji v roce 1934 v Itálii reprezentoval kanadský výběr. Na tomto turnaji se kanadský tým umístil na prvním místě, což znamenalo zisk zlatých medailí (Kanada jej tehdy získala po roční pauze).\n\n\nZdroj: \n\n\nBrankář: Cooney Woods.\nObránci: Ronald Silver, Harold Wilson, Elmer Piper.\nÚtočníci: Leslie Bird, Thomas Dewar, James Dewey, Clifford Lake, Albert Rogers, Bert Scharfe, Ray Watkins, Albert Welsh.\nTrenér: Johnny Walker.\n\n"}
{"id": "1394826", "url": "https://cs.wikipedia.org/wiki?curid=1394826", "title": "Winnipeg Monarchs (1906)", "text": "Winnipeg Monarchs (1906)\n\nWinnipeg Monarchs byl amatérský kanadský klub ledního hokeje, který sídlil ve Winnipegu v provincii Manitoba. Na mistrovství světa v ledním hokeji v roce 1935 ve Švýcarsku reprezentoval kanadský výběr. Na tomto turnaji kanadský tým zvítězil i dalším rokem a získal tak zlaté medaile.\n\n\nBrankář: Art Rice-Jones\nObránci: Cameron Shewan, Joe Rivers, Roy Hinkel,\nÚtočníci: Archie Creighton, Albert T. Lemay, Anthony Lemay, Victor Lindqvist, Norman Rivers, Norm Yellowlees.\nTrenér: Scotty Oliver.\n\n"}
{"id": "1394828", "url": "https://cs.wikipedia.org/wiki?curid=1394828", "title": "Libéma Open 2018 – ženská čtyřhra", "text": "Libéma Open 2018 – ženská čtyřhra\n\nŽenská čtyřhra Libéma Open 2018 probíhala v první polovině června 2018. Do deblové soutěže rosmalenského tenisového turnaje hraného na trávě nastoupilo šestnáct dvojic. Obhájcem titulu byl pár Dominika Cibulková a Kirsten Flipkensová, jehož členky nestartovaly společně. Cibulková se rozhodla turnaje nezúčastnit. Flipkensová nastoupila s Bertensovou.\n\nVítězem se stal nejvýše nasazený belgicko-nizozemský pár Elise Mertensová a Demi Schuursová, který ve finále zdolal nizozemsko-belgické turnajové dvojky Kiki Bertensovou s Kirsten Flipkensovou. Poražené utkání skrečovaly za stavu 3–3 pro křeče Flipkensové. Obě šampionky si do žebříčku WTA připsaly 280 bodů a získaly třetí společnou trofej. Mertensová vybojovala pátý deblový titul na okruhu WTA Tour a pro Schuursovou to bylo osmé takové turnajové vítězství.\n\n"}
{"id": "1394829", "url": "https://cs.wikipedia.org/wiki?curid=1394829", "title": "Kimberley Dynamiters", "text": "Kimberley Dynamiters\n\nKimberley Dynamiters byl amatérský kanadský klub ledního hokeje, který sídlil v Kimberley v provincii Britská Kolumbie. Na mistrovství světa v ledním hokeji v roce 1937 ve Spojeném království reprezentoval kanadský výběr. Na tomto turnaji se kanadský tým umístil na prvním místě a získal tak zlaté medaile.\n\n\nBrankář: Kenneth Campbell.\nObránci: William Burnett, Paul Kozak, Harry Robertson.\nÚtočníci: Ralph Redding, Frederick Botterill, George Goble, George Wilson, Thomas Almack, James Kemp, Douglas Keiver, Jack Forsay, Hugo Mackie, Eric Hornquist.\nTrenér: John Achtzener.\n\n"}
{"id": "1394831", "url": "https://cs.wikipedia.org/wiki?curid=1394831", "title": "Spor o název Makedonie", "text": "Spor o název Makedonie\n\nSpor o název Makedonie byl politický spor o užití názvu Makedonie (makedonsky Македонија, řecky Μακεδονία, bulharsky Македония). Spor mezi sebou vedly Republika Makedonie a Řecko. Řecko považovalo název Makedonie za výlučně řecký a politicky zneužitý vládou ve Skopje pro cíle získání celého území regionu Makedonie pod kontrolu jihoslovanského státu. Republika Makedonie tento název považovala za svůj vlastní a odkazovala na vlastní dějiny, kde byl používán. Spor, který probíhal s různou intenzitou od roku 1991, vedl k tomu, že byla Republika Makedonie v roce 1993 přijata do OSN pod kompromisním názvem \"Bývalá jugoslávská republika Makedonie\", makedonsky \"Поранешна југословенска република Македонија\". \n\nPodstata sporu spočívala v tom, zdali jeden stát může používat název pro podstatně širší geografické území (v tomto případě se jedná o území celé historické Makedonie včetně Egejské a Pirinské Makedonie), pokud se jeho území nachází pouze na jeho menší části (pouze tzv. Vardarské Makedonie), která byla po První balkánské válce součástí nejprve Srbska a později Jugoslávie. V Řecku bylo obecně vnímáno užívání názvu Republika Makedonie jako symbol iredentismu a krádeže řecké kultury. Řecká média používala buď název \"Bývalá jugoslávská republika Makedonie\", případně neutrálnější \"Republika Skopje\". Makedonská média naopak název \"Bývalá jugoslávská republika Makedonie\" neužívala a považovala jej za urážlivý, stejně jako přidávání některých dalších atributů k názvu \"Makedonie\". Uvedený název byl rovněž vnímán jako dočasný do doby, než byl spor vyřešen.\n\nDne 12. června 2018 bylo dosaženo dohody mezi řeckým premiérem Alexisem Tsiprasem a jeho makedonským protějškem Zoranem Zaevem, podle které bylo přijato jméno „Republika Severní Makedonie“. Dne 30. září 2018 se v Makedonii konalo referendum, ve kterém voliči potvrdili souhlas s dohodou a podporou členství v EU a NATO, i když s volební účastí 37 %. Po ratifikaci dohody oběma stranami vstoupila dohoda v platnost od 12. února 2019.\n\nV roce 1913 bylo území historické Makedonie rozděleno mezi tři části, které připadly každé jedné z balkánských zemí (Srbsku, Řecku a Bulharsku). Toto rozdělení později pomohlo etnicky homogenizovat obyvatelstvo v rozdělených částích regionu, především v oblasti Egejské Makedonie, kde byl značně posílen řecký etnický prvek. Bulharská část Makedonie byla rovněž integrována kulturně i jazykově do zbytku Bulharska. Na území Vardarské Makedonie však pokus o srbizaci obyvatelstva mezi dvěma světovými válkami nedopadl úspěšně, region byl do té doby označován především jako jižní Srbsko s odkazem na existenci středověkého srbského státu v dané oblasti. Slovanské obyvatelstvo nebylo z hlediska vlastní národní identity pevně ukotveno, ačkoliv již tehdy existovala řada kulturních osobností, která prosazovala samostatný makedonský národ a jazyk (např. Krste Misirkov). Odpor k srbské, potažmo jugoslávské správě postupně rostl. Vznik Socialistické republiky Makedonie v rámci socialistické Jugoslávie v závěru druhé světové války a definice makedonského jazyka, písma i národnosti na zasedání ASNOM tento problém nicméně vyřešil.\n\nMakedonský nacionalismus se na veřejné scéně objevil v letech 1990 a 1991. Jeho představitelé žádali sjednocení všech tří částí Republiky Makedonie tak, jak si je nárokovala královská, a po nějakou dobu i socialistická Jugoslávie. Kontroverzi vydalo vydání bankovky v hodnotě \"Jedna Makedonka\", která vyobrazovala Bílou věž v Soluni na řeckém území.\n\nSamotný spor o užití názvu Makedonie vypukl na podzim roku 1991, kdy se Socialistická republika Makedonie odtrhla od SFRJ. Národní identita v Republice Makedonii navázala na antické dějiny makedonského království, což bylo v samotném Řecku vnímáno s velkou nelibostí. Makedonie zavedla vlajku s verginským sluncem na červeném pozadí (na modrém pozadí slouží jako vlajka regionu Střední Makedonie v Řecku). Řecká vláda iniciovala rozsáhlou aktivitu na mezinárodní scéně s cílem neuznat název státu. Evropská unie na přelomu let 1991 až 1992 komunikovala do Skopje zprávu, že neuzná stát, který bude mít územní nároky na území svých sousedů a v souladu s řeckým naléháním sdělila, že název státu odkazuje na iredentistické záměry vlády ve Skopje.\n\nČástečné uklidnění sporu bylo realizováno na mezinárodní úrovni. V září 1994 podepsaly v New Yorku obě vlády smlouvu o normalizaci vztahů mezi dvěma státy. V roce 1995 změnila vláda ve Skopje v souladu s touto smlouvou státní vlajku a do ústavy byl výslovně uveden text, kde se země zříká jakýchkoliv územních nároků vůči svým sousedům. Následně Republika Makedonie navázala diplomatické vztahy s Řeckem a Řecko poté zrušilo obchodní embargo, které vedlo se svým severním sousedem. Republika Makedonie byla také přijata do Rady Evropy. V roce 1996 uznala název \"Republika Makedonie\" i Svazová republika Jugoslávie (Srbsko a Černá Hora), což vyvolalo znepokojení Řecka.\n\nSporadicky docházelo k různým drobným sporům ohledně názvu státu i později. Poté, co Republika Makedonie zavedla registrační značky s písmeny \"MK\" v modrém poli po vzoru Evropské unie, nutili řečtí pohraničníci makedonské řidiče tyto značky částečně zakrývat. Rovněž byl také zablokován přístupový proces Republiky Makedonie do NATO a Evropské unie, kde Řecko jako člen obou organizací odmítalo zahájení jednání se svým sousedem, dokud nebude název státu pro Atény přijatelný. Některé země světa uznávají název \"Republika Makedonie\" a jiné \"Bývalá jugoslávská republika Makedonie\". \nNa počátku roku 2018 byl daný spor opět otevřen ve snaze najít vhodné řešení. Bylo diskutováno o různých názvech, které by mohly být schváleny, jako např. \"Republika Horní Makedonie\" (\"Горња Македонија\"), \"Ilindenská Makedonie\" (\"Илинденска Македонија\") nebo \"Republika Nová Makedonie\" (\"Нова Македонија\"), premiéři Alexis Tsipras a Zoran Zaev se však nakonec dne 12. června 2018 shodli na jménu \"Republika Severní Makedonie\" (\"Република Северна Македонија\"), které bude balkánská země využívat jak navenek, tak i ve vnitřních záležitostech. Souhlasili také s tím, že z ústavy budou odstraněny odkazy na makedonskou menšinu v zahraničí. Makedonský prezident Ǵorǵe Ivanov však ještě téhož dne řekl, že odmítne smlouvu ratifikovat a v parlamentech obou zemí vystoupila proti změně názvu země opozice. I přesto však dne 20. června 2018 makedonský parlament dohodu schválil. Obdobně byla dohoda schválena i v řeckém parlamentu, kde bylo hlasování spojeno s hlasováním o důvěře vlády.\n\nV Makedonii i v Řecku měly být nové názvy schváleny následně v referendu, které se v Makedonii následně uskutečnilo na konci léta 2018. Mezi určitou částí veřejnosti obou zemí vyvolal nový název odpor a vedl k menším protestům. Po schválení názvu byl zahájen integrační proces s Republikou Makedonií o vstupu do EU a NATO. \n\nV lednu 2019 schválil dohodu i řecký parlament.\n\n"}
{"id": "1394832", "url": "https://cs.wikipedia.org/wiki?curid=1394832", "title": "Milan Tošnar", "text": "Milan Tošnar\n\nMilan Tošnar (* 27. února 1925 v Brně; † 15. června 2016 v Praze) byl český atlet, trenér a sportovní funkcionář. Byl to první československý běžec na 110 metrů překážek, který překonal hranici 15 sekund. Mnohonásobný reprezentant Československa. Medalista z mezinárodních univerzitních soutěží.\n\nNarodil se 27.2.1925 ve Starém Lískovci u Brna, v rodině legionáře z I. světové války, pozdějšího úředníka Legiobanky a učitelky obecné školy. Zde společně s mladšími sourozenci, sestrou Danou (1926–1999) a bratrem Pavlem (1933, 2. na mistrovství Československa 1960 v desetiboji), stráví dětství. Už za studentských let se stává členem jazzového orchestru Rudyho Rodena (smyšlené jméno), kde vystupuje jako kytarista a zpěvák. Za války vystupovali ve Starém Lískovci a v okolních vesnicích. Maturoval na brněnském gymnasiu v roce 1944. Vzhledem k tomu, že byly uzavřeny vysoké školy, nastoupil na rok k brněnské vlakové poště. Uplatnil zde znalost tehdy nezbytné němčiny, kterou se naučil na gymnasiu spolu s francouzštinou. Pro cizí řeči měl vlohy, později zvládl ruštinu a angličtinu. Znalost jazyků využíval i v mnohem pozdějších letech jako sportovní funkcionář a delegát.\n\nPo válce zahájil vysokoškolské studium na Pedagogické fakultě Masarykovy univerzity, které zdárně ukončil na jaře 1950. V té době již byl znám jako velmi úspěšný sportovec. V roce 1950 uzavírá sňatek se Zdenkou Petrovou (1927–2001) - atletka, mistryně Československa 1946 ve štafetě na 4x100 m za Sokol Brno I, která je mu po boku následujících 51 let. V roce 1952 se stává otcem, narodil se jim syn Libor. Po vojenské základní službě se stěhuje v roce 1951 z Brna do Prahy, kde na Smíchově pak stráví 65 let. V roce 1961 úspěšně obhajuje kandidátskou dizertační práci na Karlově univerzitě v Praze a v roce 1962 vydává společně s Otakarem Šťastným metodickou publikaci Překážkové běhy. A o rok později samostatně metodickou příručku Rozestavné běhy (Atletika do kapsy ; Sv. 6).\n\nV letech před důchodem a hlavně v důchodu se dostává více času i na jeho celoživotní záliby, mimo hudby také na film a kreslení. Byl vášnivým amatérským fotografem a kameramanem. Od počátku 60. let byl zapsán v komparsním rejstříku Československého filmu. Z komparsů se mu podařilo protlačit i do dvou epizodních rolí, ve filmu Páté oddělení (1963) a v televizním seriálu Rodáci (1988). Před důchodem se vrhl na kreslení. Výtvarná výchova byla jednou z jeho specializací na Pedagogické fakultě. Po 5 let, každý týden vycházel ve Světě motorů (1979–1983) jeho seriál obrázků Rychlá kola. Zmapoval tak historii nejenom formule 1 ale také dalších sportovních a závodních vozů. V roce 1995 při oslavách Masarykova okruhu uspořádalo Technické muzeum města Brna výstavu, na které bylo vystaveno několik jeho kreseb závodních automobilů z brněnského okruhu. Po odchodu do důchodu v polovině 80. let částečně opouští Prahu. Kupují si s manželkou chalupu (domek) v Žirovnici na Vysočině, příznačně na polovině cesty mezi Prahou a Brnem. Ani zde – v dalších 15 letech – nepolevuje ve sportovním úsilí. Vštípí sportovní základy vnoučatům, Romanovi a Petře. Ta se ostatně později stává mistryní světa v korejském bojovém umění Taekwon-Do ITF a vnuk aktivně sportuje dodnes, je instruktor lyžování a trenérem Svazu lyžařů České republiky. On sám v létě plave, vesluje a jezdí na kole. Nezřídka si dopřává 50kilometrové výlety na kole. Ojezdil i nejedny „inlajny“. V zimě bruslí, „trápí“ běžky i sjezdovky. Ještě na prahu osmdesátky, v lednu 2005 byl se synem a vnukem lyžovat v italských Dolomitech.  \n\nAž v posledních 10 letech svůj životní sprint zvolňuje. Jezdí na každoroční srazy maturantů do Brna, účastní se oslav - 80 let Josefa Masopusta (2011), v prosinci 2015 setkání jubilantů armádního sportu. Chodí na atletické mítinky v Praze a je svědkem i posledního vylepšení rekordu na jeho „stodesítce“ (2010). Jezdí v pětileté periodě na Velkou cenu Prostějova (2006, 2011), kterou 5× „nad vysokými ploty“ vyhrál. Milan Tošnar zemřel 15. června 2016 po krátké nemoci ve věku 91 let. Je pohřben na smíchovském hřbitově Malvazinky. \nOd dorosteneckých let se začal věnovat lehké atletice. V roce 1947 poprvé překonává československý rekord v běhu na 110 m překážek. Vytvořil celkem 11 čs. rekordů, především na oblíbené „stodesítce“, 10 x byl mistrem republiky a 24× reprezentoval ČSR (1946–1955). Byl 2× účastníkem Mistrovství Evropy (Oslo 1946, Brusel 1950) a velmi dobrých výsledků dosáhl na Světových akademických hrách (Paříž 1947, Budapešť 1949, Berlín 1951). \n\nPro lehkou atletiku ho objevil vedoucí dorostu Moravské Slávie František Klempa a brněnský trenér prof. Antonín Friedl, který ho trénoval (1941–1945). První závod za dorostence Moravské Slávie 28. září 1941 na 60 m př. vyhrál. Milan Tošnar působil v klubech: SK Moravská Slavia (1941–1945), VSB (Vysokoškolský sport Brno 1946–1947, trenér J. Olešovský), Sokol Královo Pole (1948), Sokol Včela Brno (1949–1950) a ATK-ÚDA-Dukla Praha (1950–1958). Po 2. světové válce v roce 1947 překonal československý rekord na 110 m př. a po 19 letech tak „vymazal“ výkon 15.2 s. legendárního „Otce“ Otakara Jandery dosažený v roce 1928. Byl prvním Čechem, který zaběhl 110 m př. pod 15 sekund. (14.9 s, Praha 2. července 1949).\n\nByl 10× Mistrem republiky (Mistrovství Československa mužů a žen v atletice): 6× 1946-50 a 1954 (110 m př.), 2× 1948-49 (400 m př.), 1946 (4x100 m), 1951 (4x400 m). Překonal 11 čs. rekordů: 5× na 110 m př. 15.1 -14.6 s, 3× na 200 m př. 25.5 (1946) – 24.9 (1947) - 24,8 (1949), 2× na 400 m př. 54.4 a 54.1 (1949), 1× ve štafetě 4x400 m 3:22.2 (1951). V prestižní Velké ceně města Prostějova v běhu na 110 m př. zvítězil 5× (1948, 1950–1952 a 1955). \n\nZa Československo startoval v letech (1946–1955) v 24 mezistátních utkáních, včetně 2 účastí na Mistrovství Evropy (Oslo 1946, Brusel 1950). Úspěšný byl na Světových akademických hrách (v současnosti Universiády): 1947 – International University Games CIE, Paříž, 2. místo 110 m př. (15.2), 1949 – World Student Games UIE, Budapešť, 2. místo 110 m př. (15.1), 5. místo 400 m př. (55.8), 1951 – World Student Games UIE, Berlín, 3. místo 110 m př. (14.6). \n\nOd roku 1951 spojuje svůj sportovní život s armádním klubem ATK, ÚDA a Dukla Praha. Aktivní sportovní dráhu po 17 letech závodění ukončil vítězstvím na 110 m př. v Jablonci nad Nisou 9. května 1958 v čase 15.4 s. Po ukončení aktivního závodění na sklonku 50. let se stává trenérem sprinterů a překážkářů Dukly Praha. Mezi jeho svěřenci byli mj. Václav Janeček, Vilém Mandlík, František Mandlík, Jiří Černošek, František Mikluščák, Milan Čečman, Jiří Kynos. Pracuje rovněž v atletickém svazu ČSTV (1959–1962) jako předseda metodické komise (dnes této pozici odpovídá šéftrenér reprezentace). V roce 1960 je jako trenér účastníkem Olympijských her v Římě. Od atletiky v polovině 60. let přechází ke kopané. Stává se asistentem trenéra v Dukle Praha, zodpovědným za atletickou přípravu. S ní získává jeden z posledních titulů mistra republiky (1965/66), 2× Československý pohár (1966, 1969) a také s ní postupuje do semifinále Poháru mistrů evropských zemí (1966/67). V letech 1970–1983 pracuje ve vedení armádního sportu, na tehdejší Správě vrcholového a výkonnostního sportu Ministerstva obrany.\n\n\nLehká atletika \n\nKopaná \n\nFunkcionář\n\n\n\n"}
{"id": "1394833", "url": "https://cs.wikipedia.org/wiki?curid=1394833", "title": "Live and Die On This Day", "text": "Live and Die On This Day\n\nLive and Die On This Day je EP pražské hardcorové kapely Status Praesents. EP obsahuje 3 skladby a je to jediné EP/album nahrané s Jindrou Čípem. EP neobsahuje píseň Fakoff na Koff kterou kapela nahrála také s Jindrou ve spolupráci s kapelou Loco Loco.\n\n"}
{"id": "1394834", "url": "https://cs.wikipedia.org/wiki?curid=1394834", "title": "Théâtre des Délassements-Comiques", "text": "Théâtre des Délassements-Comiques\n\nThéâtre des Délassements-Comiques [\"téátr dé délasmas komik\"], česky \"Divadlo komických rozptýlení\", byl název několika divadel v Paříži v letech 1785–1890. Nacházela se v 11. obvodu.\n\nPrvní divadlo tohoto jména bylo založeno na Boulevardu du Temple v roce 1785 na místě pozdějších divadel Théâtre Historique a Cirque-Olympique. Divadlo vyhořelo 2. února 1787. Po rekonstrukci bylo znovu otevřeno v roce 1788. Fungovalo až do roku 1799. Druhé divadlo stejného názvu sídlilo taktéž na Boulevardu du Temple a bylo v provozu v letech 1804–1806. Ve stejné ulici fungovalo i třetí divadlo tohoto názvu otevřené v roce 1841 mezi divadly Funambules a Petit-Lazari. V roce 1862 bylo divadlo přesunuto do ulice Rue de Provence kvůli přestavbě Paříže, ale v lednu 1864 vylo definitivně uzavřeno. Čtvrté divadlo bylo otevřeno 15. února 1866 na Boulevardu du Prince Eugène. O několik měsíců později bylo sice přejmenováno na \"Théâtre du Prince Eugène\", ale v roce 1867 se vrátilo ke svému původnímu názvu. Dne 5. března 1871 zde měla premiéru Hervého opereta \"Les Contes de fées\". Divadlo vyhořelo ještě téhož roku během bojů v závěru Pařížské komuny. V pořadí páté divadlo bylo otevřeno v roce 1873 (dnešní théâtre des Nouveautés) na Rue du Faubourg-Saint-Martin a fungovalo do roku 1878. Poslední divadlo tohoto jména fungovalo v Paříži v letech 1886–1890.\n"}
{"id": "1394835", "url": "https://cs.wikipedia.org/wiki?curid=1394835", "title": "Afton Williamson", "text": "Afton Williamson\n\nAfton Williamson (* 17. července 1985, Toledo, Ohio, Spojené státy americké) je americká herečka. Proslavila se rolí strážníka Talie Bishop v seriálu stanice ABC Zelenáč.\n\nWilliamson se narodila v Toledu v Ohiu. Svůj bakalářský titul získala na univerzitě v Michiganu a magisterský titul v rámci vzdělávacího programu festivalu Shakespear se sídlem v Montgomery v Alabamě.\n\nV roce 2010 byla náhradnicí Kerry Washington v Broadwayské hře \"Race\". Poprvé se objevila na televizních obrazovkách v seriálu \"Dobrá manželka\". Poté si zahrála v seriálech jako \", Spravedlnost v krvi\" a \"Stoupenci zla\". Vedlejší roli získala v dramatickém seriálu stanice CBS \"Muž s posláním\". Během let 2011 a 2012 hrála roli Makeny v první řadě seriálu \"Nashville\". Během let 2014 až 2015 hrála hlavní roli v seriálu \"Banshee\". V roce 2011 si poprvé zahrála ve filmu \"Pariah\".\n\nV roce 2016 si zahrála hlavní roli v seriálu \"The Breaks\". V roce 2018 získala roli v dramatickém seriálu stanice ABC \"Zelenáč\", po boku Nathana Fillona. Po první řadě seriál opustila kvůli rasové diskriminaci, sexuálnímu obtěžování a napadení ze strany nejmenované hostující hvězdy, maskérů a producentů.\n\n"}
{"id": "1394838", "url": "https://cs.wikipedia.org/wiki?curid=1394838", "title": "Libéma Open 2018 – mužská čtyřhra", "text": "Libéma Open 2018 – mužská čtyřhra\n\nMužská čtyřhra Libéma Open 2018 probíhala v první polovině června 2018. Do deblové soutěže rosmalenského tenisového turnaje hraného na trávě nastoupilo šestnáct dvojic. Obhájcem titulu byl pár Łukasz Kubot a Marcelo Melo, které v semifinále vyřadili Inglot se Škugorem.\n\nVítězem se stal třetí nasazený britsko-chorvatský pár Dominic Inglot a Franko Škugor, jenž ve finále trvajícím 86 minut zdolal jihafricko-novozélandské turnajové dvojky Ravena Klaasena s Michaelem Venusem po dvousetovém průběhu 7–6 a 7–5. Oba šampioni si do žebříčku ATP připsali 250 bodů a získali druhou společnou trofej. V probíhající sezóně činil jejich poměr zápasů po turnaji 9–2. Inglot vybojoval jubilejní desátý deblový titul na okruhu ATP Tour a pro Škugora to bylo druhé takové turnajové vítězství.\n\n"}
{"id": "1394840", "url": "https://cs.wikipedia.org/wiki?curid=1394840", "title": "Ottawa RCAF Flyers", "text": "Ottawa RCAF Flyers\n\nOttawa RCAF Flyers byl amatérský kanadský klub ledního hokeje, který sídlil v Ottawě v provincii Ontario. V roce 1942 zvítězil v Allanově poháru. Na zimních olympijských hrách v roce 1948 ve Švýcarsku reprezentoval kanadský výběr. Kanadský tým na turnaji získal zlaté medaile.\n\n\nBrankáři: Murray Dowey, King Ross.\nObránci: Louis Lecompte, Andre Laperriere, Frank Dunster, Orval Gravelle, Roy Forbes.\nÚtočníci: Wally Halder, George Mara, Reg Schroeter, Ab Renaud, Patsy Guzzo, Ted Hibberd, Irving Taylor, Hubert Brooks, Andy Gilpin, Pete Leichnitz.\nTrenér: Frank Boucher.\n\n"}
{"id": "1394841", "url": "https://cs.wikipedia.org/wiki?curid=1394841", "title": "OPROM", "text": "OPROM\n\nOPROM, rozepsanějším názvem , je označení pro firmware uložený v počítačové periferii, který je během bootování osobního počítače nahrán a spuštěn BIOSem. \n\nZkratka ROM odkazuje k paměti ROM, v které byl historicky BIOS i firmwary periferií uloženy, a slovo (doslova česky zhruba \"volitelný / alternativní\") k tomu, že na rozdíl od BIOSu, který byl k běhu počítače potřeba, se jednalo o dodatečný firmware potřebný pouze pro dané zařízení nebo dokonce jen pro lepší výkon daného zařízení. Jiné označení je (tj. „ROM rozšiřující BIOS“). V pozdějších zařízením začaly být OPROMy stejně jako BIOS sám ve skutečnosti ukládány místo do pamětí typu ROM do pamětí typu NVRAM, ale jméno odvozené od pamětí ROM jim zůstává.\n\nTypickým obsahem OPROMu je nízkoúrovňovný ovladač daného zařízení, který umožňuje už během startu počítače BIOSu dané zařízení plně využívat. Jedním z nejběžnějších příkladů OPROM tak je Video BIOS obsahující ovladač dané grafické karty, pomocí kterého může BIOS během bootování využívat výpis na monitor, aniž by sám o sobě obsahoval ovladač pro danou grafickou kartu. Jinými typickými využitími jsou ovladače síťových karet, které BIOSu umožňují provést síťový start (viz také PXE), a ovladače pokročilejší metody připojení pevných disků (např. SCSI), které umožňují načíst operační systém i z takových zařízení.\n"}
{"id": "1394844", "url": "https://cs.wikipedia.org/wiki?curid=1394844", "title": "El CripleBro", "text": "El CripleBro\n\nEl CripleBro je páté řadové album pražské hardocorové skupiny Status Praesents. Jde o poslední album nahrané ve spolupráci se Zdeňkem Šikýřem. Album bylo po vydaní zdarma ke stažení z webových stránek kapely, stačilo zadat e-mail, na který byl poté odeslán odkaz ke stažení. Album obsahuje singl So Say We All, který kapela natočila jako hmynu pro svoje přátele z Universal Fighters Teamu.\n\n\n"}
{"id": "1394845", "url": "https://cs.wikipedia.org/wiki?curid=1394845", "title": "Matteo Salvini", "text": "Matteo Salvini\n\nMatteo Salvini (* 1. března 1973 Milán) je italský politik, od prosince 2013 vůdce strany Liga Severu, od března 2018 senátor italského Senátu. Od 1. června 2018 do 5. září 2019 působil jako ministr vnitra a vicepremiér ve vládě Giuseppa Conteho. Předtím byl v letech 2004–2006 a v letech 2009–2018 poslancem Evropského parlamentu a v letech 2008–2009 poslancem italské Poslanecké sněmovny.\n\nVystudoval gymnázium v Miláně, které ukončil maturitou v roce 1992, pak pokračoval studiem historie na Milánské univerzitě, které ale nedokončil. Už od roku 1990 byl členem Ligy Severu, a od roku 1992 pracoval pro stranický list \"La Padania\" jako novinář.\n\nMatteo Salvini má dvě děti: V roce 2003 se narodil jeho tehdejší manželce syn Federico. Pak se rozvedl a v roce 2012 mu další dítě, dceru Mirtu, porodila jeho nová partnerka.\n\nSalvini je od roku 2013 předsedou strany Liga Severu. Před všeobecnými volbami v květnu 2018 vedl volební kampaň Ligy Severu pod heslem „Italové napřed“, tedy ve znamení odporu proti masovému přistěhovalectví, hlavně ze zemí Afriky na člunech přes Středozemní moře. Tím se postavil proti benevolentnímu přístupu biskupů římskokatolické církve a samotného papeže Františka k tomuto pro obyvatelstvo Itálie palčivému problému. Postoj katolické církve je podle německého deníku Frankfurter Allgemeine Zeitung totiž takový, že je podle ní každý Ital, který by chtěl i jen uvažovat o navrácení „stovek tisíců ilegálních hospodářských migrantů“ do zemí jejich původu a o lepším zabezpečení italských státních hranic, vytlačován na okraj nebo již zcela mimo křesťanství. Salvini takto získal tolik hlasů i v oblastech daleko na jih od původního územního ohraničení působnosti \"Legy Nord\", že její podíl na všech odevzdaných hlasech vzrostl proti parlamentním volbám v roce 2013 na čtyřnásobek, a sice na 17,4 %. \n\nPo volbách se očekávalo obtížné sestavování nové italské vlády. O funkci jejího předsedy se zprvu ucházeli jak volební lídr Hnutí pěti hvězd (M5S) Luigi di Maio, tak předseda Ligy Severu Salvini. Salvini měl sice příslib od Silvia Berlusconiho, bývalého předsedy vlády a vůdčí osobnosti strany \"Forza Italia\", že jej tato strana bude při jeho snaze získat křeslo předsedy vlády podporovat. Po složitém vyjednávání se však předsedou nové italské vlády stal Giuseppe Conte. V jeho vládě dostal Salvini 1. června 2018 vlivné křeslo ministra vnitra.\n\nVe vládě prosazoval tvrdou protiimigrační politiku a ostře vystupoval proti posádkám humanitárních lodí. V srpnu roku 2019 chtěl vyvolat předčasné volby, ale Hnutí pěti hvězd se dohodlo na spolupráci s Demokratickou stranou a tyto dvě strany tak vytvořily novou vládu bez Salviniho Ligy. Novou ministryní vnitra se stala Luciana Lamorgese.\n"}
{"id": "1394928", "url": "https://cs.wikipedia.org/wiki?curid=1394928", "title": "510 (album, Status Praesents)", "text": "510 (album, Status Praesents)\n\n510 je debutové studiové album pražské skupiny Status Praesents. Obsahuje 10 písní, hostuje na něm MC Migelowski z Bogota System a píseň Underground je první a až do roku 2015 poslední písní od kapely v českém jazyce. Píseň Desire byla už na na demo albu Demo 00.\n"}
{"id": "1395016", "url": "https://cs.wikipedia.org/wiki?curid=1395016", "title": "Železniční stanice Levice", "text": "Železniční stanice Levice\n\nŽelezniční stanice Levice je železniční stanice v Levicích. Leží na trati Nové Zámky - Zvolen a odbočuje z ní trať Levice - Štúrovo. Je elektrifikována střídavou soustavou 25 kV.\n\nVe stanici je 11 dopravních, 4 manipulační a 16 ostatních kolejí. Stanice má 4 vyvýšená nástupiště pro 8 kolejí. Ze stanice vede několik vleček.\n\nVe stanici je k dispozici osobní pokladna s komplexním odbavením cestujících.\n\n"}
{"id": "1395017", "url": "https://cs.wikipedia.org/wiki?curid=1395017", "title": "Crematory Country", "text": "Crematory Country\n\nCrematory Country je třetí studiové album skupiny Status Praesents. Album obsahuje 12 tracků a hymnu českého poháru ve 4x Pro X. Album je považováno za nejlepší album SP vůbec.\n"}
{"id": "1395021", "url": "https://cs.wikipedia.org/wiki?curid=1395021", "title": "MercedesCup 2018 – mužská čtyřhra", "text": "MercedesCup 2018 – mužská čtyřhra\n\nMužská čtyřhra MercedesCupu 2018 probíhala v první polovině června 2018. Do deblové soutěže stuttgartského tenisového turnaje hraného na trávě nastoupilo šestnáct dvojic. Obhájcem titulu byl pár Jamie Murray a Bruno Soares, jehož členové se rozhodli turnaje nezúčastnit. \n\nVítězem se stala německá dvojice startující na divokou kartu Philipp Petzschner a Tim Pütz, která ve finále zdolala švédsko-polský pár Robert Lindstedt a Marcin Matkowski po dvousetovém průběhu 7–6 a 6–3. V 82minutovém duelu nečelili ani jedné brejkové hrozbě. Oba šampioni si do žebříčku ATP připsali 250 bodů a získali premiérovou společnou trofej. Na Stuttgart Open se stali po Christopheru Kasovi a Philippu Kohlschreiberovi, kteří triumfovali v roce 2008, druhou německou vítěznou dvojicí. Dvojnásobný grandslamový vítěz, 34letý Petzschner, vybojoval osmý deblový titul na okruhu ATP Tour. Pro Pütze to bylo první takové turnajové vítězství i odehrané finále, jež mu zajistilo posun na nové kariérní maximum, 79. místo na žebříčku čtyřhry.\n\n"}
{"id": "1395022", "url": "https://cs.wikipedia.org/wiki?curid=1395022", "title": "Zora Beráková", "text": "Zora Beráková\n\nZora Beráková, občanským jménem Schillová (* 27. července 1921, Vsetín) je česká spisovatelka a překladatelka z ruštiny, němčiny, lužické srbštiny a maďarštiny. Je především autorkou historických románů a detektivních povídek, dříve psala i příběhy pro děti a poezii. \n\nNarodila se ve Vsetíně, kde byl její otec JUDr. Václav Berák v letech 1920–1926 okresním hejtmanem. Po přestěhování do Prahy v roce 1926 zde absolvovala reálné gymnázium Charlotty Masarykové v Dušní ulici, krátce studovala ve Francii na dívčím gymnáziu v Besançonu. Za okupace studovala na Škole užitých umění (krajinářství, figurální malbu a teorii umění) a na Ukrajinské akademii výtvarných umění v Praze (malířství a sochařství). Po válce působila nějakou dobu jako tlumočnice v Německu v oblasti Horní a Dolní Lužice. Ve studiu pokračovala na Filozofické fakultě Univerzity Karlovy v Praze, kde si zvolila obor srovnávací literatura a slovanská filologie. Studia ukončila roku 1949 doktorátem (titul PhDr.), poté pracovala na ministerstvu informací a osvěty. Později se věnovala pouze překladatelské činnosti a literární tvorbě. Jako překladatelka též spolupracovala s rozhlasem, televizí a filmem. Byla dvakrát vdaná, má tři syny. Publikuje pod svým dívčím jménem .\n\nPsala rovněž pod pseudonymem Zora O. Prokopová. \n\nJe členkou Obce spisovatelů, Literárního klubu K89, Obce překladatelů a AIEP (Mezinárodní asociace autorů dobrodružné a detektivní literatury). Za román \"Konec hodokvasu\" dostala v roce 2005 cenu Františka Langera.\n\nZpočátku publikovala v různých časopisech a novinách, jako např. Dětská neděle, Stráž severu, Věstník Českolovenského svazu žen, Pionýr, Sedmička a Větrník. Její první knižní publikací byla básnická sbírka \"Tři nejkrásnější\" (1944), knižní tvorbu pro děti zahájila novelou \"Smaragdový ostrov\" (1977). Později se věnovala psaní prózy pro dospělé, zejména detektivním povídkám a historickým románům. Přeložila kolem padesáti prozaických i básnických děl z různých jazyků.\n\n\n\n\n"}
{"id": "1395024", "url": "https://cs.wikipedia.org/wiki?curid=1395024", "title": "Ásansól", "text": "Ásansól\n\nÁsansól () je město v indickém svazovém státě Západním Bengálsku. K roku 2011 mělo město samo jen přibližně 560 tisíc obyvatel, ale celá jeho aglomerace měla přes 1,2 miliónu obyvatel, což z něj dělalo druhé nejlidnatější město Západního Bengálska po hlavním městě Kalkatě. Od roku 2017 je hlavním městem okresu Pašim Bardhamán.\n\nÁsansól leží na severozápadě Západního Bengálska jen přibližně dvacet kilometrů od hranice s Džhárkhandem. Několik kilometrů jižně od města teče jihovýchodním směrem řeka Dámódar, zhruba dvacet kilometrů severně od města teče jihovýchodním směrem řeka Adžaj.\n\nPřes Ásansól prochází páteřní silnice NH 19 z Kalkaty do Nového Dillí. Ve stejném směru prochází přes Ásansol i železniční tratě Háura – Dillí, Háura – Gaja – Dillí a Haúra – Iláhábád – Bombaj, které vedou z Háury u Kalkaty a z Bardhamánu do Ásansólu mají společnou trasu.\n\nNejbližším mezinárodním letištěm je mezinárodní letiště Subháse Čandry Boseho u Kalkaty.\n\nÁsansól je sídlem římskokatolické Ásansolské diecéze.\n"}
{"id": "1395086", "url": "https://cs.wikipedia.org/wiki?curid=1395086", "title": "Nature Valley Classic 2018", "text": "Nature Valley Classic 2018\n\nNature Valley Classic 2018 byl tenisový turnaj pořádaný jako součást ženského okruhu WTA Tour, který se odehrával na otevřených travnatých dvorcích v Edgbaston Priory Clubu. Probíhal mezi 18. až 24. červnem 2018 v anglickém Birminghamu jako třicátý sedmý ročník turnaje.\n\nTurnaj s rozpočtem 871 025 dolarů patřil do kategorie WTA Premier Tournaments. Nejvýše nasazenou hráčkou ve dvouhře se stala světová trojka Garbiñe Muguruzaová ze Španělska, kterou ve druhém kole vyřadila Barbora Strýcová. Jako poslední přímá účastnice do dvouhry nastoupila česká 51. tenistka žebříčku Kateřina Siniaková.\n\nPoprvé se generálním partnerem travnatých turnajů v Birminghamu, Nottinghamu a Eastbourne stala americká potravinářská společnost Nature Valley.\n\nPodruhé v kariéře obhájila titul 28letá Češka Petra Kvitová a připsala si dvacátou pátou singlovou trofej na okruhu WTA Tour. Pátý společný titul ze čtyřher WTA si odvezl maďarsko-francouzský pár Tímea Babosová a Kristina Mladenovicová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1395124", "url": "https://cs.wikipedia.org/wiki?curid=1395124", "title": "Porte Saint-Antoine", "text": "Porte Saint-Antoine\n\nPorte Saint-Antoine (tj. \"brána sv. Antonína\") byla brána na východním okraji Paříže. Pod tímto názvem postupně vznikly dvě brány na dvou různých místech podél ulice \"Rue Saint-Antoine\" ve 4. obvodu. První brána pocházela z počátku 13. století, druhá, známější, která chránila pevnost Bastilu, vznikla v polovině 14. století.\n\nJedna z nejstarších cest města vedla od římských dob z centra tehdejší Paříže do Meaux a do Melunu. Na počátku této silnice v Paříži byla ulice \"Rue du Pourtour-Saint-Gervais\" (na západním konci dnešní \"Rue François-Miron\"), která vedla k městským hradbám, založeným v 10. století poblíž dnešního náměstí Place Baudoyer. Za hradbou měla silnice název \"Rue Saint-Antoine\", protože vedla ke klášteru Saint-Antoine-des-Champs (na místě dnešní nemocnice Saint-Antoine ve 12. obvodu) založeném na počátku 13. století. Když Filip II. August nechal vystavět nové hradby, vznikla i brána Saint-Antoine, zhruba 450 metrů za původní branou v úrovni domu č. 101 na \"Rue Saint-Antoine\", východně od křižovatky s \"Rue de Sévigné\", před současným kostelem Saint-Paul-Saint-Louis. Tato brána se také někdy nazývala také \"porte Baudoyer\" nebo \"porte Baudet\". Byla zbořena v roce 1382 kvůli snazšímu provozu.\n\nV roce 1356 nařídil král Karel V. výstavbu nových hradeb na pravém břehu, které nahradily opevnění Filipa Augusta. V hradbách vzniklo šest bran, mezi nimi Porte Saint-Antoine, která byla chráněna dvěma věžemi. Byla umístěna na konci \"Rue Saint-Antoine\", za příkopy Bastily na současném \"Place de la Bastille\".\n\nZa branou mimo město začala vznikat nová čtvrť-předměstí Faubourg Saint-Antoine připojené v roce 1702 k městu. Protože brána již v 18. století přestala plnit svou ochrannou funkci a začala překážet vzrůstajícímu provozu, byla v roce 1778 zbořena.\n\n\n"}
{"id": "1395129", "url": "https://cs.wikipedia.org/wiki?curid=1395129", "title": "Čertouská", "text": "Čertouská\n\nČertouská je ulice v Hloubětíně na Praze 14, která spojuje ulici Klánovickou a V Chaloupkách. Protíná ji ulice Vaňkova a s ní i cyklotrasa A26. Podle mapy na geoportalpraha.cz patří k Čertouské i slepý úsek na jihovýchod od ulice V Chaloupkách\n\nNazvána je podle vesnice Čertousy, které se v roce 1933 staly součástí Horních Počernic a celek byl v roce 1974 připojen k hlavnímu městu Praze. Ulice vznikla a byla pojmenována v roce 1930. V době nacistické okupace v letech 1940–1945 se německy nazývala \"Tschertauser Straße\".\n\nSeverní úsek ulice mezi Klánovickou a Vaňkovou je široký, jízdní pruhy jsou od sebe odděleny travnatým pásem lemovaným stromy. Zástavbu tvoří rodinné domy se zahradami. Směrem na sever na ulici mezi výškovými domy čp. 591 a 596 navazuje chodník se zeleným pásem uprostřed, na jehož konci je průchod na ústřední hloubětínské veřejné prostranství (bývalé Vetiškovo náměstí).\n\n"}
{"id": "1395139", "url": "https://cs.wikipedia.org/wiki?curid=1395139", "title": "Lorenzo Fontana", "text": "Lorenzo Fontana\n\nLorenzo Fontana (* 10. dubna 1980 Verona) je italský politik za Ligu Severu. Od 1. června 2018 je ministrem pro rodinu a znevýhodněné ve vládě Giuseppa Conteho. \n\nV letech 2004–2018 byl poslancem Evropského parlamentu. V italských parlamentních volbách v březnu 2018 byl zvolen do italské poslanecké sněmovny, takže přišel o funkci evropského poslance. Funkce národního poslance se ujal 23. března 2018, následně byl 29. března zvolen místopředsedou sněmovny. Funkci místopředsedy sněmovny opustil, když byl jmenován do vlády.\n\nIdeologicky je Lorenzo Fontana počítán mezi sociální konzervativce a odpůrce nelegálního přistěhovalectví.\n\nVystudoval politologii na Padovské univerzitě.\n"}
{"id": "1395141", "url": "https://cs.wikipedia.org/wiki?curid=1395141", "title": "Národní umělecká galerie", "text": "Národní umělecká galerie\n\nNárodní umělecká galerie (bulharsky Национална художествена галерия) je umělecké muzeum v Sofii, založené roku 1934 a po zániku monarchie sídlící v bývalém královském paláci. Palác vznikal po obnovení bulharské nezávislosti roku 1878 a hlavním architektem byl v prvních fázích stavby Viktor Rumpelmayer, po němž stavbu převzal Friedrich Grünanger, částečně se na ní podílel i český architekt Václav Kolář. Dekorace budovy provedl Andreas Greis.\n\nMuzeum disponuje více než 50 tisíci exponáty. Středověké umění se od roku 1965 nachází v kryptě katedrály Alexandra Něvského. Roku 1985 byly ze sbírek vyděleny předměty zahraniční provenience a byla pro ně založena Národní galerie zahraničního umění. Od roku 2015 se umělecké předměty z obou galerií opět prezentují veřejnosti společně v budově Národní galerie zahraničního umění na náměstí Alexandra Něvského, jež byla pro tyto účely rozšířena. \n"}
{"id": "1395295", "url": "https://cs.wikipedia.org/wiki?curid=1395295", "title": "Ašdod (maják)", "text": "Ašdod (maják)\n\nMaják Ašdod (hebrejsky: מגדלור אשדוד‎, anglicky: \"Ashdod Light\") se nachází na jih od přístavu Ašdod v městě Ašdod v Izraeli, ve východní části Středozemního moře.\n\nMaják byl postaven v rámci výstavby přístavního vybavení v roce 1966 na kopci Jonah v jižní části přístavu Ašdod v nadmořské výšce 53 m. Maják se objevil na známce vydané v roce 2009.\n\nMaják je 42 metry vysoká betonová věž v horní části je válcová, která nese další komunikační zařízení. Válcová část je nesena třemi žebry na půdorysu pravidelného Y. Spodní část má šedou barvu betonu, válcová část je natřena červeno-bíle šachovnicovým vzorem. Lucerna a čočka byly dovezeny z majáku Jaffa, který byl zrušen. Maják je vojenským objektem, veřejnosti nepřístupný.\n\n\noznačení\n\n"}
{"id": "1395305", "url": "https://cs.wikipedia.org/wiki?curid=1395305", "title": "Sarah Orne Jewettová", "text": "Sarah Orne Jewettová\n\nSarah Orne Jewettová, rozená Theodora Sarah Orne Jewettová (3. září 1849, South Berwick, Maine, Spojené státy americké – 24. června 1909, South Berwick, Maine, Spojené státy americké) byla americká spisovatelka, představitelka amerického literárního regionalismu. Jejím nejslavnějším románem je \"Země špičatých jedlí\" (\"The Country of the Pointed Firs\", 1896). Nezaměřovala se na velké dějinné události, nýbrž na drobné každodenní dění. Pokoušela se zachytit prostou mluvu Nové Anglie, v níž slyšela, jak sama tvrdila, slabou ozvěnu angličtiny Chaucerovy doby. Tlumeným, precizním a realistickým stylem vytvářela portréty vesnických lidí. Hlásila se k literárnímu odkazu Gustava Flauberta.\n\nSarah Orne Jewettová se narodila a vyrůstala v Maine, poblíž městečka York. V dětství psala spíše verše, později preferovala prózu. Když jí bylo patnáct let, povšimla si výsměchu turistů venkovanům a rozhodla se svým psaním dokázat, že obyvatelé regionů na periferii nejsou neohrabaní hlupáci. Z amerických tvůrců ji ovlivnila především Harriet Beecher Stoweová. Své povídky publikovala Jewettová nejprve v časopise \"Atlantic Monthly\". Prorazila povídkovou sbírkou \"Deephaven\" (1877). Následovaly dva romány, další sbírka povídek, jeden historický román a sbírka básní.\n\nJejí dílo je v rámci americké literatury kritiky a historiky často hodnoceno jako „nevelké“, „pomenší“ nebo „delikátní“. Za nejvýznamnější z jejích děl bývá jednomyslně označován román \"Země špičatých jedlí\" (1896), v níž se návštěvník z města postupně seznamuje se zvyky a způsoby zapadlé komunity přístavní vesnice.\n\nPo smrti svého otce v roce 1878 se Jewettová spřátelila se spisovatelkou Annie Adams Fieldsovou, o patnáct let starší manželkou básníka, redaktora a vydavatele Jamese Thomase Fieldse. Když Fieldsová ovdověla, trávily obě ženy spolu mnoho času a pravděpodobně navázaly milostný vztah. Žily spolu v takzvaném bostonském manželství. Obě ženy společně cestovaly po Evropě a nějakou dobu také pobývaly stranou společnosti v Bethlehemu, obci moravských bratří ve státě Pensylvánie.\n\nJewettová byla věřící křesťankou, byť nikoliv zapálenou, a v průběhu života se prostřednictvím Theophila Parsonse seznámila s učením Emmanuela Swedenborga. Jeho úvahy zabudovala do estetiky svých textů. Ovlivnil ji také Gustave Flaubert svou \"Paní Bovaryovou\" a Lev Nikolajevič Tolstoj.\n\nV roce 1898 se Jewettová setkala v Londýně se spisovatelem Henrym Jamesem a on její dílo ocenil jako „pravdivé, přesné, elegantní a nikoliv přehnané“. Jejím blízkým přítelem byl rovněž významný literát a kritik William Dean Howells. Roku 1902 byla zraněna při nehodě povozu, což se natrvalo podepsalo na jejím zdraví i tvorbě. V roce 1909 utrpěla cévní mozkovou příhodu. Později téhož roku, 24. června 1909, zemřela na následky mozkového krvácení.\n\nZ pozdějších tvůrců se k dílu Jewettové přihlásila Willa Catherová. Román \"Země špičatých jedlí\" uvedla jako jednu ze tří nejtrvanlivějších amerických knih, po boku Hawthornova \"Šarlatového písmena\" a Twainova \"Huckleberryho Finna\".\n\n"}
{"id": "1395336", "url": "https://cs.wikipedia.org/wiki?curid=1395336", "title": "Dialog (rozcestník)", "text": "Dialog (rozcestník)\n\nDialog může znamenat:\n\n"}
{"id": "1395343", "url": "https://cs.wikipedia.org/wiki?curid=1395343", "title": "Katyňské muzeum", "text": "Katyňské muzeum\n\nKatyňské muzeum () je v roce 1993 otevřená pobočka Muzea Polské armády, která je věnována připomínce Katyňského masakru, masovému vraždění polských válečných i civilních zajatců sovětskými orgány v roce 1940. Sídlí v prvním bastionu Varšavské citadely. V roce 2008 mu \"Polska Fundacja Katyńska\" udělila \"Medal Dnia Pamięci Ofiar Zbrodni Katyńskiej\".\n\n"}
{"id": "1395348", "url": "https://cs.wikipedia.org/wiki?curid=1395348", "title": "Fajsal bin Turki", "text": "Fajsal bin Turki\n\nFajsal bin Turki (8. červen 1864 Bombaj – 4. říjen 1913 Maskat) byl ománský sultán panující mezi roky 1888 a 1913.\n\nObdobí jeho vlády se překrývalo se zvýšeným britským úsilím v regionu Perského zálivu, kde Britové ustanovili arabské protektoráty (Bahrajn, Kuvajt, Smluvní Omán) a ačkoliv Omán formálně protektorátem nebyl, byl \"de facto\" v kritické sféře vlivu Britského impéria a generálního guvernéra Britské Indie George Curzona. To upevnila řada smluv a dohod včetně té z roku 1891, i když \"de iure\" mohl sultán vykonávat vlastní zahraniční politiku. Sám sultán Fajsal ale (na rozdíl od jeho otce) usiloval o vymanění se z britského vlivu a snažil se o lepší vztahy s tradičně konzervativními kmeny v pouštních oblastech.\n\nV roce 1894 vypukla další krize mezi pobřežním Maskatským sultanátem a vnitrozemním imamátem, a to právě poté, co se sultán Fajsal až příliš začal angažovat do vnitřních záležitostí imáma Saliha bin Alího. Salih si získal kmeny a šejchy a rovněž finanční i vojenskou podporu od Zanzibarského sultanátu a únoru 1895 zabral Maskat, zatímco sultán Fajsal byl nucen prchnout ze svého paláce do pevnosti Džalali (Jalali). Sultána nemile překvapila nečinnost Britů, kteří nechtěli zasahovat v Ománu, pakliže nemuseli. Kmenoví vůdci loajální sultanátu se střetli se silami imáma, situace však byla vyrovnaná a nakonec se urovnala dohodou. Rebelové se v březnu 1895 stáhli zpět a sultán se zavázal platit tribut.\n\nDeziluze ohledně Britského impéria jej vedla k Francouzům, kteří byli ochotni získat pozici v Ománu namísto Britů. Francouzi dostali možnost otevřít uhelný přístav nedaleko Maskatu, avšak Britové se nehodlali vzdát a celou situaci vrátili na původní místo. Sultán Fajsal byl pod pohrůžkou bombardování hlavního města přinucen podepsat loajalitu Ománu Britskému impériu a sbližování s Francií tak bylo u konce. Během let 1899 až 1903 vrátil zemi k politice svého otce.\n\nVe 20. století už sultána fakticky nahradil vezír Sulejmán ibn Suvajlím, který byl na dvoře už od Fajsalova nástupu na trůn. V roce 1913, kdy znovu propukala rebelie imamátu, zemřel.\n\nSultán Fajsal bin Turki se celou svou vládu potýkal s finančními obtížemi a v letech 1895 a 1897 si musel na výdaje státní pokladny půjčit od Britů v Indii. Podle britského majora S.G. Knoxe byl sultán Fajsal „bezpochyby slabý panovník, ovšem svou vlídností a otevřeností si získal určitou popularitu“.\n\nSultán Fajsal byl v podstatě negramotným. Jeho koníčkem bylo fotografování.\n\n\n"}
{"id": "1395349", "url": "https://cs.wikipedia.org/wiki?curid=1395349", "title": "Mezinárodní fórum veřejných univerzit", "text": "Mezinárodní fórum veřejných univerzit\n\nMezinárodní fórum veřejných univerzit (IFPU) je sdružení dvacet tři veřejné univerzit. Fórum má stálý sekretariát, v současné je umístěn na Université de Montréal v Montrealu, provincie Quebec, Kanada. Fórum sdružuje vybrané vysoké školy z různých zemí, bylo založeno dne 11. října 2007. Jeho posláním je \"podporovat vyjádření hodnot, které jsou základem poslání veřejných vysokých škol v éře internacionalizace\". V roce 2008 sdružení zahrnovalo 13 z prvních 200 světových univerzit podle žebříčku \"Times Higher Education\" žebříčku. Každý rok pořádá specializované letní školy, hostitelem je vždy jedna z členských univerzit.\n\nSetkání IFPU se zúčastnili také experti Světové banky na terciární vzdělávání.\n\n\n\n\n"}
{"id": "1395350", "url": "https://cs.wikipedia.org/wiki?curid=1395350", "title": "Salsa20", "text": "Salsa20\n\nSalsa20 je proudová šifra publikovaná v roce 2005 Danielem J. Bernsteinem. Její pozměněná verze Salsa20 o dvanácti rundách místo dvaceti se úspěšně účastnila jako jeden z kandidátů projektu ESTREAM. Základem této proudové šifry je pseudonáhodná funkce, která přijímá na vstupu klíč o velikosti 256 bitů a jednorázovou hodnotu o velikosti 64 bitů. Dále je nezvykle vstupem ještě 64bitový index, kterým je určeno, který z výstupním 512bitových pseudonáhodných bloků má být vrácen. Číslo 20 ve jménu šifry odkazuje k základnímu počtu vnitřních rund.\n\nKromě šifry Salsa vytvořil Bernstein i velmi podobnou šifru Chacha20 a jednosměrnou kompresní funkci Rumba20. Jejich bezpečnost je pro jejich příbuznost často posuzována společně.\n\nVšechny jmenované funkce byly Bernsteinem spolu se svými vzorovými implementacemi uvolněny jako volné dílo. K roku 2018 se největšího komerčního rozšíření dočkala Chacha20.\n\nOd roku 2014 používá šifru Chacha20 společnost Google spolu s MAC funkcí Poly1305 pro autentizované šifrování v rámci HTTPS komunikace chráněné protokolem TLS. Společnost touto funkcí nahradila starší proudovou šifru RC4. Tuto kombinaci také standardizuje RFC 7539 a pro protokol TLS dále ještě zvlášť .\n\nOd roku 2013 používá kombinaci Chacha20 a Poly1305 program OpenSSH, který se díky tomu následně zbavil povinné závislosti na knihovně OpenSSL. standardizuje použití Chacha20 a Poly1305 v protokolech IKE a IPSec.\n\nŠifru RC4 nahradila Chacha20 také v implementaci programu codice_1 v operačních systémech FreeBSD), OpenBSD a NetBSD. Jako základní prvek kryptograficky bezpečného generátoru náhodných čísel používá šifru Chacha20 jádro DragonFly BSD a od verze 4.8 vydané v roce 2016 také Linux pro své rozhraní /dev/urandom.\n\n"}
{"id": "1395355", "url": "https://cs.wikipedia.org/wiki?curid=1395355", "title": "Theatrum Orbis Terrarum", "text": "Theatrum Orbis Terrarum\n\nTheatrum Orbis Terrarum (\"Divadlo světa\"), jehož autorem je vlámský kartograf Abraham Ortelius (1527-1598), představuje jedno z nejvýznamnějších děl v historii kartografie. Zahrnuje 53 map. Poprvé bylo vytištěno v Antverpách 20. června 1570 a jen do autorovy smrti se dočkalo celkem 25 vydání v několika jazycích. Status neocenitelné špičkové kartografické pomůcky si udrželo téměř padesát let. Je považováno za první moderní atlas, shrnutí kartografického poznání konce 16. století a začátek zlatého věku holandské kartografie.\n"}
{"id": "1395356", "url": "https://cs.wikipedia.org/wiki?curid=1395356", "title": "Poly1305", "text": "Poly1305\n\nPoly1305 je v kryptografii MAC funkce, tedy funkce určená k ověření integrity dat a autentizaci zprávy. Návrh funkce představil její autor Daniel J. Bernstein v roce 2004, finální podobu zveřejnil v roce 2005 a v roce 2015 ji standardizovala IRTF ve dvojici s šifrou Chacha20 v rámci RFC 7539.\n\nJméno je odvozeno od použitého prvočísla formula_1 a od skutečnosti, že jádrem algoritmu je vyhodnocení polynomu, jehož koeficienty tvoří šestnáctibajtové bloky zprávy, ve zvoleném bodě formula_2.\n\nInterně může být pro vytváření pomocných nepředvídatelných jednorázových hodnot použita symetrická šifra. Původní návrh počítal s použitím šifry AES a byl proto označován za \"Poly1305/AES\".\n\nSám autor D.J.Bernstain nabídl jako volné dílo vlastní implementaci funkce v optimalizacích mimo jiné pro AMD Athlon, Pentium, PowerPC a UltraSPARC.\n\nImplementace funkce je také součástí autorem vytvářené knihovny NaCl (kde je v ní používána bloková šifra Salsa20).\n\nKromě RFC 7539 obecně standardizujícího podobu funkce dále funkci zmiňuje , které ji v kombinaci s Chacha20 standardizuje jako sestavu pro autentizované šifrování v TLS. V této podobě ji už od roku 2014 používá společnost Google místo starší šifry RC4 pro ochranu HTTPS komunikace mezi jí provozovanými servery a uživateli používajícími její webový prohlížeč Chrome na její platformě Android.\n\nOd roku 2013 používá kombinaci Chacha20 a Poly1305 program OpenSSH, který se díky tomu následně zbavil povinné závislosti na knihovně OpenSSL.\n\n"}
{"id": "1395357", "url": "https://cs.wikipedia.org/wiki?curid=1395357", "title": "Národní muzeum (Švédsko)", "text": "Národní muzeum (Švédsko)\n\nNárodní muzeum (švédsky Nationalmuseum) sídlí ve Stockholmu a je největším muzeem umění ve Švédsku. \nPrvní královskou sbírku založil král Gustav Vasa ve 2. třetině 16. století; postupně byla obohacována jeho následovníky a rozdělena mezi zámecké sbírky. Významné obohacení znamenala válečná kořist, přivezená z Čech za Třicetileté války ze sbírek Rudolfa II. na Pražském hradě i z jiných českých fondů. Ta je dodnes z velké části v Drottningholmu. Jako národní sbírka se muzeum konstituovalo v době osvícenství roku 1792, roku 1822 vznikla samostatná Národní portrétní sbírka. K podstatnému rozšíření sbírek došlo s národně uvědomovacím hnutím během druhé a třetí třetiny 19. století. Stockholmskou budovu v neorenesančním stylu navrhl architekt Gustav Stüler roku 1866. Sbírky jsou dovedeny až do současnosti, silně je zastoupen švédský design 20. století.\nV současnosti je ve sbírkách muzea shromážděno kolem 16 000 obrazů a soch; kromě toho je zde asi 30 000 předmětů uměleckých řemesel a světově významná sbírka grafiky. \nStálá expozice je uspořádána do souborů podle století, díla malířská a sochařská tvoří chronologickou osu v hlavních sálech, ostatní objekty je doprovázejí v menších postranních místnostech. Do postranních místností jsou soustředěny rovněž malé soubory, jež nezapadají do hlavního proudu (ruská díla byzantské tradice, italská gotická malba). Hlavní expozice začíná v nejvyšším patře díly 16. století. Mezi prvními jsou díla Lucase Cranacha nebo Matthiase Grünewalda. Patří sem artefakty uloupené v Čechách za Třicetileté války švédským vojskem, jako obrazy Giuseppa Arcimbolda, sousoší Adriaena de Vries \"Venuše s amorky\", bronzový model jezdeckého pomníku císaře Rudolfa II. nebo třetinový model Rudolfova oblíbeného koně. K nejvýznamnějším kolekcím patří olejomalby Rembrandtovy (Simeon s Ježíškem v chrámě; Autoportrét; Portrét mladé ženy se šperky; Svatý Petr; aj.), Franse Halse a francouzských mistrů 18.- 19. století (např. portréty francouzského krále Ludvíka XIV. a Marie Antoinetty).\n\nNárodní muzeum spravuje sbírky na mnoha zámcích, především královských, jako je Gripsholm, Drottningholm, Strömsholm, Rosersberg a Ulriksdal. Pod Národní muzeum dále patří Muzeum porcelánu v Gustavsbergu. \n\n\n"}
{"id": "1395360", "url": "https://cs.wikipedia.org/wiki?curid=1395360", "title": "Sturmpanzer II", "text": "Sturmpanzer II\n\nSturmpanzer II (Bison) je jeden z raných improvizovaných typů samohybného děla produkovaných Německem na počátku druhé světové války. Byl vytvořen umístěním těžké polní houfnice sIG 33 150mm na podvozek tanku Panzer II s úmyslem nahradit Sturmpanzer I, který vznikl umístěním téže houfnice na podvozek tanku Panzer I a byl shledán silně nevyhovujícím pro nedostatečné rozměry a přetížení podvozku.\n\nPřestože nový stroj byl parametricky lepší než jeho předchůdce, byl i on shledán neuspokojivým a celý projekt byl záhy opuštěn ve prospěch perspektivnějších typů založených na podvozcích těžších strojů LT vz. 38, Panzer III a Panzer IV. Pouhých 12 kusů Sturmpanzer II vyrobených v roce 1941 bylo nasazeno v Africe a jejich angažmá ukončila porážka Osy na tomto válčišti.\n"}
{"id": "1395361", "url": "https://cs.wikipedia.org/wiki?curid=1395361", "title": "Kusejr Amra", "text": "Kusejr Amra\n\nKusejr Amra ( – \"Quṣair ʿAmra\") je zřícenina pouštního paláce, který v první polovině 8. století nechal vybudovat umájovský korunní princ al Valíd, který později krátce vládl jako kalífa Al-Valíd II. Leží v Jordánsku zhruba 70 km východně od Ammánu a představuje jeden z nejcennějších pozůstatků rané arabské architektury a umění.\n\nJeho znovuobjevení v roce 1898 moravským orientalistou Aloisem Musilem představovalo obrovskou senzaci, neboť fresky v zámečku nalezené vůbec neodpovídaly představám o vývoji arabské kultury (zahrnovaly lidské postavy, včetně například koupajících se žen). V roce 1985 byla tato památka prohlášena za součást světového dědictví pod ochranou UNESCO.\n\n"}
{"id": "1395365", "url": "https://cs.wikipedia.org/wiki?curid=1395365", "title": "Diazosloučeniny", "text": "Diazosloučeniny\n\nDiazosloučeniny jsou organické sloučeniny obsahující diazoskupinu (=N=N) vázanou na uhlíkový atom, obecný vzorec je R-(C=N)-R'. Nejjednodušší takovou sloučeninou je diazomethan.\n\nElektronová struktura těchto sloučenin se skládá z kladného náboje na centrálním dusíkovém atomu a záporného náboje distribuovaného mezi koncovým dusíkem a uhlíkem, na nějž jsou tyto dusíky navázány. K nejstabilnějším diazosloučeninám patří α-diazo-ß-diketony a α-diazo-ß-diestery, a to díky delokalizaci záporného náboje v karbonylových skupinách; většina alkyldiazosloučenin patří mezi výbušniny.\n\nSkupinou izomerních sloučenin, které však nemají mnoho podobných vlastností, jsou diaziriny, u nichž jsou uhlík a dva dusíky propojené v cyklickém řetězci.\n\nDiazosloučeniny existují ve čtyřech rezonančních strukturách:\n\nPrvní diazosloučeniny připravil roku 1858 německý chemik Peter Griess, když objevil novou všestrannou reakci.\n\nJe známo několik laboratorních postupů na přípravu diazosloučenin.\n\nAlfa akceptory substituované primární alifatické aminy R-CH-NH (R = COOR, CN, CHO, COR) reagují s kyselinou dusitou za vzniku diazosloučenin.\n\nPříkladem elektrofilní substituce za použití diazomethylové sloučeniny je reakce acylhalogenidu s diazomethanem., jenž je mimo jiné prvním krokem v Arndt-Eistertově syntéze.\n\nPřidiazo přesunu reagují některé karbonové kyseliny s tosylazidem:\n\nTato reakce se také nazývá Regitzův diazo přesun. Dalšími příklady jsou syntéza \"terc-butyldiazoacetátu\" a \"di-terc-butyldiazomalonátu\".\n\nDiazosloučeniny lze získat eliminační reakcí N-alkyl-N-nitrososloučenin, jako například při přípravě diazomethanu z diazaldu nebo MNNG:\n\nDiazosloučeniny se dají připravit také z hydrazonů. Hydrazony se oxidují (vlastně dehydrogenují), například oxidem stříbrným; příkladem může být příprava \"2-diazopropanu\" z acetonhydrazonu. Jako oxidační činidlo lze použít rovněž octan olovičitý, oxid manganičitý nebo Swernovo činidlo. Při syntéze \"krotyldiazoacetátu\" reagují tosylhydrazony (obecný vzorec RRC=N-NHTs) se zásadou jako je například triethylamin.\n\nReakcí karbonylových sloučenin s derivátem hydrazinu \"1,2-bis(terc-butyldimethylsilyl)hydrazinem\" vzniká hydrazom; ten se následně působením \"difluorjodbenzenu\" mění na diazosloučeninu:\n\n1,3-disubstituované alkylaryltriazeny mohou být fragmentovány za tvorby diazosloučenin. Tyto triazeny (ArN=NNH-CHR) lze připravit spárováním diazoniových solí s primárními aminy.\n\nByl popsán způsob pžípravy diazosloučenin z azidů za použití derivátů fosfanu.\n\nDiazosloučeniny se využívají k diazoalkanovým 1,3-dipolárním cykloadicím, kde reagují jako 1,3-dipóly.\n\nDiazosloučeniny se používají jako prekurzory karbenů, jenžt se získávají jejich termolýzou a nebo fotolýzou, například ve Wolffově přesmyku. Některé se mohou spárovat a vytvořit alkeny karbenovou dimerizací.\n\nDiazosloučeniny jsou meziprodukty Bamfordovy-Stevensovy reakce, při níž se přeměňují tosylhydrazony na alkeny, i zde vzniká karbenový meziprodukt:\n\nBuchnerovou-Curtiusovou-Schlotterbeckovou reakcí se utváří ketony z aldehydů a alifatických diazosloučenin:\n\nTato reakce patří mezi nukleofilní adice.\n\nV Doyleově-Kirmseově reakci reagují určité diazosloučeniny s allylsulfidy za vzniku homoallylsulfidů.\n\nDiazosloučeniny se také používají při cyklopropanacích, například při reakci ethyldiazoacetátu se styrenem.\n\nVnitromolekulárními reakcemi diazokarbonylových sloučenin vznikají cyklopropany. Při Buchnerově rozšíření cyklu reagují diazosloučeniny s aromatickými cykly, přičemž se tyto cykly rozšiřují.\n\nDiazoskupinu obsahují dvě skupiny přírodních sloučenin: kinamycin a lomaiviticin. Tyto látky fungují jako DNA interkalátory. Reduktivně indukovanou ztrátou N dochází ke vzniku fluorenylového radikálu, který štěpí DNA.\n\n"}
{"id": "1395369", "url": "https://cs.wikipedia.org/wiki?curid=1395369", "title": "Kostel svatého Václava (Dolní Čepí)", "text": "Kostel svatého Václava (Dolní Čepí)\n\nKostel svatého Václava je filiální kostel v římskokatolické farnosti Nedvědice pod Pernštejnem, nachází se na severovýchodním okraji vesnice Dolní Čepí, části obce Ujčov. Kostel je pozdně románská stavba s půlkruhovým závěrem a hranolovou zvonicí na vrcholu sedlové střechy. kostel je obklopen hřbitovem s památkově chráněnou márnicí. Kostel má omítnuté kamenné masivní zdi, dřevěný rovný strop a portál v jižní zdi. Na oltářním obraze je zpodobněn svatý Václav, na levé zdi visí obraz Nejsvětější Trojice. Kostel je ojedinělý tím, že od své stavby téměř nebyl stavebně upravován. Kostel je jako areál chráněn spolu s márnicí jako kulturní památka České republiky. Kostel byl vystavěn věřícími horníky.\n\nKostel byl vystavěn buď v 15. století, nebo v první polovině 13. století, staršímu datu nasvědčují architektonické prvky stavby. Dle jiných zdrojů však kostel mohl vzniknout již ve 12. století, kdy měl stát již před rokem 1235. V roce 1717 byl do kostela instalován oltář s obrazem svatého Václava. \n\n\n"}
{"id": "1395376", "url": "https://cs.wikipedia.org/wiki?curid=1395376", "title": "Antonín Šubrt", "text": "Antonín Šubrt\n\nPlukovník Prof. Antonín Šubrt (2. listopadu 1913 Čáslav – 30. března 1961 Kladno) byl československý důstojník tankového vojska bojující za druhé světové války v řadách Československé samostatné obrněné brigády v západní Evropě proti nacistickému Německu. V roce 1942 také jako dobrovolník absolvoval speciální vojenský výcvik u Special Operations Executive. Od roku 1947 působil jako profesor taktiky tankového vojska, po roce 1949 byl jako příslušník čs. zahraniční armády na Západě perzekvován.\n\nProf. Antonín Šubrt je nositelem řady vyznamenání včetně nižšího státního vyznamenání České republiky Medaile Za hrdinství.\n\nPo ukončení studia na Obchodní akademii v Berouně nastoupil 1. října 1935 základní vojenskou službu. 29. srpna 1937 absolvoval Vojenskou akademii v Hranicích a byl ustanoven poručíkem pěchoty. Do roku 1940 prošel různými velitelskými funkcemi. \n\nOd začátku války se připravoval na odchod mimo republiku. Hranice překročil 5. února 1940 ve Zlatých Moravcích – Slepčanech. K zahraniční armádě se přihlásil 29. února 1940 v Bělehradě. Přes Maďarsko, Jugoslávii, Řecko, Turecko a Sýrii cestoval vlakem. Ze Sýrie do Alexandrie a dále pak do Marseille plul na lodi. Ve Francii se 28. března 1940 v Agde prezentoval ve výcvikovém táboře 1. československé pěší divize ve Francii. V červnu se účastnil ústupových bojů na Marně, Loiře a Seině s hodností poručíka jako velitel 1. roty pěšího pluku č. 2.\n\nDo Velké Británie připlul 7. července 1940 na lodi Viceroy of India. Přihlásil se dobrovolně do SOE (Special Operations Executive), výcvikového střediska příslušníků Zvláštní skupiny D a byl zařazen do „Special Training Station No. 25“ u vesnice Arisaig u Loch Morar na severozápadě Skotska. Speciální vojenský výcvik tam absolvoval v kursu č. 8 od 26. září do 24. října 1942. Kromě toho absolvoval v roce 1941 brigádní kurs pro velitele rot, v dubnu 1942 britský kurs pro zvláštní způsoby boje, pak ještě na podzim 1942 Assault Course a Para, dále stáž u Army Cooper Squadron. V červenci 1943 se účastnil tankového kursu.\n\n3. září 1943 byl ustanoven velitelem čety 2. roty tankového praporu 1 Československé samostatné obrněné brigády. Při invazi od 1. září 1944 (u Dunkerk) bojoval již ve funkci velitele 2. tankové roty. Od listopadu 1944 až do konce války se účastnil bojů nejdříve v hodnosti štábního kapitána ve funkci pobočníka velitele tankového praporu 1 Československé samostatné obrněné brigády a od 1. května 1945 pak v hodnosti majora tankového vojska. Po návratu do vlasti od Dunkerku působil s tankovým praporem 1 Československé samostatné obrněné brigády při ostraze demarkační linie v prostoru Žinkovy a v Stříbrných Horách na velitelství.\n\nRodiče plk. Prof. Antonína Šubrta paní Božena Schubertová a Antonín Schubert byli za synovu účast v zahraniční armádě vězněni od 17. září 1942 do 14. dubna 1945 v internačním táboře ve Svatobořicích.\n\n15. července 1947 absolvoval Antonín Šubrt Vysokou školu válečnou v Praze a od září 1947 zde působil v akademickém sboru jako profesor taktiky tankového vojska.\n\nJako příslušník čs. zahraniční armády na Západě byl perzekvován. Od 1. července 1949 byl postaven mimo činnou službu. Od 1. ledna 1950 byl propuštěn ze služebního poměru vojáka z povolání a z funkce I. kategorie, od 6. července 1950 byl degradován do hodnosti vojína. \n\nDne 10. ledna 1950 byl zatčen, držen na Hradčanech a poté odsouzen Vrchním vojenským soudem v Praze k výkonu trestu šest měsíců nepodmíněně. Od 22. července 1950 do 11. června 1951 byl pak umístěn do tábora nucených prací ve Sv. Janu u Berouna, Jáchymově a Mírově.\n\nPo návratu z nucených prací pracoval většinou v administrativních a dělnických profesích. Zemřel následkem úrazu při výkonu svého povolání v SONP (Spojené ocelárny, národní podnik) Kladno dne 30. března 1961.\nV roce 1969 byl mjr. Prof. Antonín Šubrt částečně rehabilitován, Obvodní soud v Praze 6 rozhodl, že byl do tábora nucených prací zařazen neoprávněně, stížnost pro porušení zákona a odsouzení na 6 měsíců však byla v roce 1970 zamítnuta. Dne 6. března 1991 Městská vojenská správa navrhla povýšení do hodnosti plukovníka in memoriam a vydání rehabilitačního dekretu. Vyšší vojenský soud v Příbrami ve věci rozhodl dne 11. června 1991 a 25. října 1991 vydalo Federální ministerstvo obrany Osvědčení o mimosoudní rehabilitaci a souvisejícím odškodnění. 28. října 2017 ho prezident Miloš Zeman in memoriam vyznamenal medailí Za hrdinství. Dne 2. června 2018 bylo plk. Prof. Antonínu Šubrtovi uděleno čestné občanství obce Velký Osek.\n\n"}
{"id": "1395379", "url": "https://cs.wikipedia.org/wiki?curid=1395379", "title": "Turki bin Saíd", "text": "Turki bin Saíd\n\nTurki bin Saíd (1832 – 4. červen 1888) byl ománský sultán od roku 1871 do roku 1888. Započal přímé následnictví z otce na syna trvající až ke dnešnímu sultánu Kábusovi bin Saídovi.\n\nTurki bin Saíd usiloval o trůn proti svému bratrovi Thuvajnímu, avšak neuspěl. Ten byl roku 1866 zavražděn vlastním synem Salímem, jehož Britové uznali za právoplatného sultána. Salím se posléze snažil vypořádat s imámem Azámem, který byl podporován šejky a kmeny z vnitrozemí.\n\nSultánem se Turki bin Saíd stal díky Britům, kteří mu poskytli finanční a politickou podporu v boji proti jeho rivalovi imámu Azámovi, který byl poražen v bitvě u Matry v 1871, kde imám též padl. Během sultánovy vlády se zhoršoval hospodářský stav země. Jednak to způsobila trvalá ztráta kdysi bohaté kolonie Zanzibar v polovině 19. století a jednak nucený ústup od obchodu s otroky na nátlak Britského impéria. Výdaje navíc tvořily platby směrované do vnitrozemí, kde hrozila vzpoura mezi kmenovými šejky.\n\nPozději během 70. let byl indisponován a déle již nemohl vykonávat úřad sultána. V létě roku 1888 zemřel, nahradil jej jeho syn Fajsal bin Turki.\n"}
{"id": "1395385", "url": "https://cs.wikipedia.org/wiki?curid=1395385", "title": "Historické muzeum (Karlovo)", "text": "Historické muzeum (Karlovo)\n\nHistorické muzeum ( ) je budova bývalé školy z období bulharského národního obrození. Nachází se v těsné blízkosti Chrámu svatého Mikuláše v architektonické rezervaci Staré Karlovo v centru města Karlovo v Plovdivské oblasti v jižním Bulharsku. Má statut kulturní památky.\n\nBudova byla postavena v roce 1871 jako pětiletá chlapecká škola a je typickým zástupcem bulharské obrozenecké architektury. Jako muzeum funguje již více než 100 let. Expozice se věnují dějinám Karlovského regionu od pravěku až do současnosti, přičemž oddělená expozice je věnována historii města Karlovo od jeho založení v 15. století až do dnešních dnů. Speciální pozornost je věnována i období bulharského národního obrození a karlovským revolucionářům, kteří se účastnili bojů proti Turkům, ať již na území Bulharska nebo v cizinecké legie, i místním donátorům, kteří přispívali na stavby mnoha významných budov v Karlově, ale i v jiných městech Bulharska. K muzeu patří i etnografická expozice věnovaná regionu, která se nachází mimo hlavního objektu muzea v Mazakovově domě.\n"}
{"id": "1395386", "url": "https://cs.wikipedia.org/wiki?curid=1395386", "title": "Praha-Horní Počernice (nádraží)", "text": "Praha-Horní Počernice (nádraží)\n\nPraha-Horní Počernice je železniční stanice na trati 231 do Lysé nad Labem a Kolína. Stojí v místní části Chvaly v ulici Libuňská 632/1. Stanice je součástí Pražské integrované dopravy.\n\nŽelezniční stanice byla otevřena při zahájení provozu celé tratě roku 1873. Její původní název byl \"Chvaly-Počernice\", od roku 1929 \"Horní Počernice\" a od roku 1976 \"Praha-Horní Počernice\".\n\nPři rekonstrukci trati z Prahy do Lysé nad Labem roku 2011 bylo nádraží modernizováno. Došlo k úpravám kolejiště a výstavbě ostrovního nástupiště.\n\n\n\n"}
{"id": "1395388", "url": "https://cs.wikipedia.org/wiki?curid=1395388", "title": "Bengtsson", "text": "Bengtsson\n\nBengtsson nebo Bengtson je švédské příjmení s těmito nositeli:\n\n"}
{"id": "1395392", "url": "https://cs.wikipedia.org/wiki?curid=1395392", "title": "Cunha", "text": "Cunha\n\nCunha může být:\n\n\n"}
{"id": "1395396", "url": "https://cs.wikipedia.org/wiki?curid=1395396", "title": "Finská národní galerie", "text": "Finská národní galerie\n\nFinská národní galerie (finsky , švédsky ) je největší galerijní instituce ve Finsku. Zahrnuje umělecké muzeum Ateneum se sbírkami děl z 18. až raného 20. století, galerii současného umění Kiasma, Sinebrychoffovo umělecké muzeum se sbírkami starého umění, archivy a další podpůrná oddělení. \n\nAteneum je významné především sbírkami finského umění, kde jsou zastoupeni mistři jako Albert Edelfelt, Eero Järnefelt, Helene Schjerfbeck, Pekka Halonen, Hugo Simberg, Akseli Gallen-Kallela a Fanny Churberg. Sinebrychoffovo umělecké muzeum má významné sbírky starého evropského umění a obsahuje díla umělců jako byli Giovanni Boccati, Giovanni Castiglione, Govaert Flinck, Rembrandt, Jan Cook, Goya, Carl Wilhelm de Hamilton, Lucas Cranach starší, Jurgen Ovens, Frans Wouters, Hieronymous Francken mladší, Joshua Reynolds, Antoine Watteau, François Boucher, Carl Frederik von Breda, Alexander Roslin a Jacob Bjorck. Kromě toho je zde zajímavá sbírka švédských miniatur.\n"}
{"id": "1395397", "url": "https://cs.wikipedia.org/wiki?curid=1395397", "title": "Koko (gorila)", "text": "Koko (gorila)\n\nKoko (4. července 1971, San Francisco, Kalifornie – 19. června 2018, Woodside, Kalifornie) byla nadprůměrně inteligentní samice gorily nížinné západní s IQ mezi 75 a 95, která byla známá tím, že se v rámci výzkumu zvířecí psycholožky Francine Pettersonové naučila více než tisíc znaků americké znakové řeči, jež používala v komplikovanějších formách. Rozuměla 2000 mluvených slov v angličtině a uměla znakovat o svých myšlenkách a pocitech. Oproti jiným gorilám se dokázala poznat v zrcadle nebo mluvit i o věcech, které nebyly zrovna v jejím dohledu. Kromě toho používala znakovou řeč také k projevení smyslu pro humor a vymýšlela nové znaky. Milovala kočky, které si sama pojmenovávala.\n\nOdborných článků ohledně výzkumu schopností Koko používat znakovou řeč nebylo mnoho, i proto odborná veřejnost závěry výzkumů kritizovala. Podle některých oponentů Pettersonová přizpůsobovala interpretaci některých Kokoiných znaků jak se to hodilo. Podle kritiků nebyla schopná Koko chápat hlubší význam za jednotlivými znaky.\n\nPřesto laická veřejnost byla Koko uchvácená, mimo jiné i díky jemné povaze. Koko milovala koťata, dostala jich několik během svého života a poslední dvě si i sama pojmenovala Slečna Černá a Slečna Šedá, jiné zase All Ball. Kočka All Ball ale v roce 1984 Koko utekla a venku ji zajelo auto. Podle Pettersonové tehdy Koko vyznakovala „špatné, smutné, špatné“ a „mračit se, plakat, mračit se, smutné“, a záhy vydávala zvuky podobné lidskému pláči.\n\nKoko se narodila v San Francisku v místní ZOO 4. července 1971 a začala s ní pracovat zvířecí psycholožka Francine Pettersonová.\n\nKoko žila s partnerem Michaelem, který také uměl znakovou řeč. V roce 2000 ale skonal a Koko začala trpět žalem. Dodat jí novou energii prý dokázal až herec Robin Williams, který ji v roce 2001 navštívil. Potom žila až do své smrti se samcem Ndume.\n\nZa svůj život o ní bylo natočeno mnoho dokumentárních filmů a byla také uvedena na titulní stránce časopisu National Geographic.\n\nZemřela pokojně ve spánku, ráno 19. června 2018 v rezervaci Gorilla Foundation v kalifornském Woodside.\n\n"}
{"id": "1395398", "url": "https://cs.wikipedia.org/wiki?curid=1395398", "title": "Zbyněk Fojtíček", "text": "Zbyněk Fojtíček\n\nZbyněk Fojtíček (* 27. července 1963) je český politik, od roku 2002 starosta obce Bystřička na Vsetínsku, člen ODS.\n\nZbyněk Fojtíček žije v obci Bystřička na Vsetínsku.\n\nV komunálních volbách v roce 2002 byl zvolen jako nestraník za ODS zastupitelem obce Bystřička. Následně vstoupil do ODS a za tuto stranu obhájil mandát zastupitele obce ve volbách v letech 2006, 2010 a 2014. Od roku 2002 zastává také post starosty obce.\n\nV krajských volbách v roce 2008 kandidoval za ODS do Zastupitelstva Zlínského kraje, ale neuspěl. Zvolen nebyl ani ve volbách v letech 2012 a 2016.\n\nZa ODS kandidoval také ve Zlínském kraji ve volbách do Poslanecké sněmovny PČR v roce 2013, ale neuspěl. Ve volbách do Senátu PČR v roce 2018 kandidoval za ODS v obvodu č. 77 – Vsetín. Se ziskem 12,99 % hlasů skončil na 3. místě.\n"}
{"id": "1395400", "url": "https://cs.wikipedia.org/wiki?curid=1395400", "title": "Jaffa (maják)", "text": "Jaffa (maják)\n\nMaják Jaffa také Yafo (hebrejsky: מגדלור יפו‎, anglicky: \"Jaffa Light\") se nachází v Jaffě, části města Tel Aviv v Izraeli, ve východní části Středozemního moře.\n\nMaják byl postaven v roce 1862 francouzskými inženýry. Práce probíhaly na pokyn osmanských úřadů jako součást zvýšení bezpečnosti rozšiřovaného přístavu, ze kterého byly vyváženy citrusové plody, zejména známé Jaffa pomeranče. V roce 1936 Britové rozšířili přístav a maják přestavěli. Maják byl v provozu do roku 1966, nyní slouží jako navigační bod pro denní plavbu. Jeho optika byla převezena v roce 1966 do majáku Ašdod. Maják Jaffa se objevil na známce vydané v roce 2009.\n\nPrvním strážcem majáku byl Armén Zakkarian, který přišel do Jeruzaléma. Byl vyškolen v obsluze majáku francouzskou firmou, která stavěla maják. Kolem roku 1938 byl proškolen jeho syn stejnou společností na nové technické vybavení. Jeho vnuk Abu Georg byl technikem zodpovědným za provoz majáku. Rodina Zakkarianů se po několik generací starala o maják.\n\nMaják je 10 metrů vysoká betonová věž s kruhovým půdorysem se čtyřmi žebry. V horní části přesahující kruhová plošina galerie a válcová část s výlezem bez žeber zakončená lucernou. Válcová část je natřena červenými a bílými horizontálními pruhy. Do roku 1936 byla používána karbidová lampa. Maják je uzavřen.\n\n\noznačení:\n\n"}
{"id": "1395406", "url": "https://cs.wikipedia.org/wiki?curid=1395406", "title": "Krondorf (minerální voda)", "text": "Krondorf (minerální voda)\n\nKrondorf je mineralizovaná přírodní minerální voda hydrogeochemického typu NaCa(Mg)-HCO obsahující oxid uhličitý v přirozené formě a také dvakrát větší množství kyseliny ortokřemičité, než je obvyklé u minerálek stáčených po celé Evropě. Křemík je v této podobě velmi dobře vstřebatelný pro lidský organismus. Hlubinný vrt v Doupovských horách v okrese Karlovy Vary představuje jediný kapacitně limitovaný zdroj, z nějž je voda jímána z hloubky 90 metrů. Její odhadované stáří činí více než 100 let a pro zachování nejvyšší kvality byl zvolen šetrný manufakturní způsob stáčení.\n\nV současnosti je vodní zdroj v rukou rodinné firmy Krondorf a. s., která vznikla v roce 2016. \n\nK objevení pramene největší měrou přispěl dřevařský odborník z Plavna Carl Gölsdorf. Ten rozpoznal výjimečné kvality minerálního pramene přirozeně vyvěrajícího v Doupovských horách, kde pracoval. V roce 1876 nechal tento pramen podchytit a poslal jeho vzorky k rozboru tehdejším vědeckým špičkám. Chemické rozbory provedli renomovaní pražští profesoři Josef Lerch (1879), Wilhelm Gintl (1881), Heinrich Kisch (1880) a karlovarský hydrogeolog Josef Knett (1902). Výsledky potvrdily výjimečné složení objeveného pramene, což byl počáteční impulz k založení expediční firmy. Ta roku 1878 začala s jímáním a rozesíláním minerální vody Krondorf.\n\nCarl Gölsdorf měl výborného obchodního ducha a brzy vybudoval filiálky v Berlíně, Vídni a Budapešti. Z Krondorfu se stalo oblíbené výletní letovisko a minerální voda Krondorf vstoupila do všeobecného povědomí i za hranicemi tehdejšího Rakouska-Uherska. Koncem 19. století byly reklamní inzeráty Krondorfu součástí všech významných turistických periodik.\n\nV průběhu světových válek původní pramen zanikl. Avšak voda dobře skrytá pod povrchem dostává svoji příležitost v novodobé historii. V roce 2010 byl objeven nový zdroj vody, jejíž složení je téměř identické s původní minerálkou. Ke znovuoživení tradice dochází v roce 2015, kdy Ministerstvo zdravotnictví ČR udělilo zdroji minerální vody Krondorf povolení k užívání.  \n\nMinerální voda Krondorf je výjimečná, neboť i přes poměrně vysokou mineralizaci je po chuťové stránce svěží, příjemná a vyvážená. Je to dáno šťastnou kombinací zastoupených minerálů a také autentickým oxidem uhličitým, který má sopečný původ. Pití vody s tímto složením podporuje trávení a představuje důležitý zdroj vstřebatelného křemíku pro lidský organismus. Nezastupitelnou rolí tohoto chemického prvku v lidském těle se zabývá také doc. Ing. Jiří Brát, CSc. Uvedené vlastnosti předurčují vodu ke speciálnímu, velmi šetrnému zacházení, proto je manufakturně stáčená do originálních lahví z těžkého skla. Předlohou pro současný design je lahev z roku 1904, která je opatřena patentovaným uzávěrem. Luxusně balená voda butikového typu pak putuje na objednávku přímo na stůl restaurací nabízejících zážitkovou gastronomii.\n\nMinerální voda Krondorf se vyznačuje bohatostí na vápník, hořčík a další významné ionty. Významným rysem je přirozené proplynění oxidem uhličitým. Celková mineralizace činí 2 350 mg.l a odparek (při 180 °C) 1 883 mg.l solí a nerozpustných látek. Voda z tohoto zdroje má velmi vysoký obsah kyseliny křemičité, až 142 mg.l ve formě HSiO Po přepočtu činí obsah křemíku 42 mg.l, tedy nejvyšší obsah ze všech známých evropských balených minerálních vod. Rovněž obsah volného rozpuštěného oxidu uhličitého ve vodě tohoto zdroje je velmi vysoký a přesahuje hodnotu 3 g.l.   \n\n \n"}
{"id": "1395409", "url": "https://cs.wikipedia.org/wiki?curid=1395409", "title": "Iešjávri", "text": "Iešjávri\n\nIešjávri je jezero v severním Norsku, 45 km jihovýchodně od Alty. Nachází se na náhorní plošině Finnmarksvidda v nadmořské výšce 390 metrů a s rozlohou 68 km² je největším jezerem kraje Finnmark. Má průměrnou hloubku 4 metry a maximální hloubku 41 metrů. Z jezera vytéká řeka Iešjohka, přítok Karasjohky, která se vlévá do Tany. Břehy pokrývá tundra, využívaná k pastvě sobů.\n\n"}
{"id": "1395410", "url": "https://cs.wikipedia.org/wiki?curid=1395410", "title": "Červený kámen (Podbeskydská pahorkatina)", "text": "Červený kámen (Podbeskydská pahorkatina)\n\nČervený kámen (690 m n. m.) je výrazný vrchol v Podbeskydské pahorkatině. Leží 2 kilometry jihovýchodně od Kopřivnice. Vrchol je částečně odlesněný a umožňuje výhledy na Kopřivnici, Štramberk, Příbor i vzdálenější okolí. Východní část vrcholu je využívána jako startovací plocha paraglidingového létání. Na severním svahu se nachází lyžařský areál.\n\nCelá hora je součástí přírodního parku Podbeskydí. Severní svahy Červeného kamene byly vyhlášeny evropsky významnou lokalitou soustavy chráněných území Natura 2000. V lokalitě Červený kámen jsou chráněny velmi zachovalé lesní porosty suťových lesů, květnatých bučin a jedlobučin s mozaikou luk a vápnomilné skalní vegetace.\n\nV západní části severního svahu se rozkládá keltské sídliště z 2. století př. n. l., pojmenované Šutyrova studánka po zdejším prameni.\n\nČervený kámen je přístupný po Lašské naučné stezce, která vede z Kopřivnice přes zříceninu hradu Šostýn, Kopřivnické buky, Janíkovo sedlo a vrchol Červeného kamene do Štramberka. Nejjednodušší cesta vede od kopřivnického koupaliště, pod hradem Šostýn a přes Janíkovo sedlo na vrchol. Měří 2,5 kilometru s převýšením 320 metrů.\n"}
{"id": "1395411", "url": "https://cs.wikipedia.org/wiki?curid=1395411", "title": "Anolis šedý", "text": "Anolis šedý\n\nAnolis šedý (\"Anolis sagrei\"), známý také jako anolis bahamský nebo anolis de la Sagra, je ještěrka původem z Kuby a Baham. Byl široce introdukován na další místa, tím že byl prodáván jako domácí zvíře a nyní jej lze nalézt na Floridě, v Georgii, Texasu, Louisianě, Mississippi, Alabamě, Havaji a v Jižní Kalifornii. Byl také dovezen na další karibské ostrovy a na Tchaj-wan v Asii.\n\nTento druh je vysoce invazní. V místech své introdukce dosahuje výjimečně vysokých populačních hustot, je schopen obsadit nová teritoria velmi rychle a konkurovat i konzumovat mnoho původních druhů ještěrek. Zavlečení anolise šedého do Spojených států na počátku sedmdesátých let 20. století změnilo chování a spustilo negativní vliv na populace původního anolise rudokrkého (\"Anolis carolinensis\", známý také jako anolis zelený), kterého vytlačil do vrcholků stromů.\n\nAnolis šedý patří do čeledi leguánovití (Iguanidae) a rodu \"Anolis\". Tento druh zahrnuje následujících 6 poddruhů :\n\n\nDruh popsal v roce 1837 francouzský zoolog profesor anatomie André Marie Constant Duméril a francouzský zoolog a herpetolog Gabriel Bibron jako \"Anolis sagrei.\"\n\nPůvodně se anolis šedý vyskytoval pouze na Kubě a na Bahamských ostrovech, ale nyní se nachází na Haiti a hlavně na Floridě, kde byl široce rozšířen.\n\nAnolis šedý je normálně světle hnědé barvy s tmavšími hnědými nebo černými značkami na zádech a několika světlými čarami na bocích. Podobně jako u jiných anolisů dokáže měnit barvu, v tomto případě tmavě hnědou do černé. Jeho lalok je zbarven od žluté do oranžovo-červené. Samci anolise šedého mohou dorůstat velikosti samců anolise rudokrkého, kolem délky, u některých jedinců až . Velikost samice je také podobná velikosti anolise rudokrkého: . Hlava samce anolise šedého je menší než u anolise rudokrkého. Ocas anolise šedého má také hřeben, který se táhne až za jeho hlavu, zatímco u anolise rudokrkého chybí.\n\nAnolis šedý se živí malými členovci, např. šváby, můrami, mravenci, kobylkami, cvrčky, moučnými červi, pavouky a larvami zavíječe voskového. Může se živit také jinými ještěrkami, jako scinky, anolisy rudokrkými, vajíčky ještěrek, svými vlastními svlečkami a odloučenými ocasy. Pokud jsou v blízkosti vody, živí se vodními členovci či malými rybami - téměř vším, co se vejde do jejich tlamy.\n\nAnolis šedý svléká kůži po malých kusech, na rozdíl od některých jiných plazů, kteří svlékají kůži v jednom velkém kuse. Anolisové svlečenou kůži konzumují, aby si doplnili zásobu vápníku. V zajetí se může při nízké vlhkosti svlékaná kůže přilepit na anolise. Nesvlečená vrstva kůže se může hromadit kolem očí, znemožnit mu příjem potravy a může vést ke hladovění. Tomu lze zabránit udržováním vysoké vlhkosti.\n\nAnolis šedý může jako obranný mechanismus odloučit většinu svého ocasu, když je pronásledován nebo chycen. Část, která se odlomí, se dále pohybuje, možná aby odvedla pozornost a umožnila ještěrce uniknout. Ztracený ocas později částečně dorůstá. V případě vyrušení kouše, močí nebo defekuje. Mezi jeho predátory patří krysy, hadi, ptáci a mnoho větších zvířat, např. kočky.\n\nNedávno publikovaná práce na experimentálně zavlečených populacích na Bahamách ukázala, že velikost těla u anolise šedého nemusí být ovlivněna predací, jak se dříve myslelo.\n\nAnolisové používají vizuální znaky jako svůj primární způsob komunikace. Poslední důkazy však naznačují, že samci jsou schopni vnímat i chemické stopy, které zanechávají samice.\n\n\n"}
{"id": "1395412", "url": "https://cs.wikipedia.org/wiki?curid=1395412", "title": "Chuchle (bývalé nádraží)", "text": "Chuchle (bývalé nádraží)\n\nChuchle byl název železniční stanice, později zastávky, v Malé Chuchli na trati 171 do Berouna. Stála jižně od chuchelských lázní na okraji obce a zrušena byla roku 1940.\n\nŽelezniční stanice byla v Malé Chuchli postavena současně s jednokolejnou trati do Berouna a zprovozněna 14. července roku 1862. Sloužila pro křižování vlaků, po zdvoukolejnění tratě ve 30. letech 20. století bylo nádraží přeměněno na zastávku.\n\nK původní výpravní budově přibylo nástupiště ve směru na Prahu a lávka přes koleje pro pěší. U lávky byla pro potřeby stanice postavena malá přízemní budova, která se při přestavbě kolejiště a zvětšování osové vzdálenosti kolejí dostala do těsného sousedství trati. Tato budova existovala ještě roku 2013 \"(zbořeno)\", na místě nádražní budovy zbořené mezi lety 1966 až 1975 stojí novostavba.\n\nStanice v Malé Chuchli byla v provozu do roku 1940, kdy ji nahradila nová železniční stanice ve Velké Chuchli při železničním přejezdu.\n\n\n\n"}
{"id": "1395414", "url": "https://cs.wikipedia.org/wiki?curid=1395414", "title": "Nezbeda", "text": "Nezbeda\n\nNezbeda je zlobivý, neposlušný (obvykle) mladý člověk, synonymum je rarach, uličník a darebák (dareba), \"nezvedený\" ve významu nevychovaný. Pro nezbednou věc (čin) se vžilo také označení lumpárna a klukovina. Literární postava, o které je psáno jako o nezbedném člověku, je například Tom Sawyer (z Dobrodružství Toma Sawyera, r. 1876).\n\nSlovo lze vztáhnout také na zvířata, například o nezbedném štěněti viz Dášeňka čili život štěněte; příběhy dvou nezbedných mravenců Jula a Gusta viz Bračekovia mravčekovia; příběhy nezbedné opičí slečny Žofky viz Žofka a spol..\n\nNezbeda (Nezbedová) je také české příjmení. V České republice je méně než 1 tisíc žijících nositelů tohoto příjmení. Jinou – avšak méně častou – variantou téhož jména je \"Nesbeda\" (\"Nesbedová\"), jenž mají v Česku 2 žijící nositelé.\n\nPříjmení Nezbeda / Nezbedová nosí více různých osobností:\n\n\n\n\n\n\n\n\n"}
{"id": "1395421", "url": "https://cs.wikipedia.org/wiki?curid=1395421", "title": "Rosarte Choir", "text": "Rosarte Choir\n\nRosarte Choir je jedním z nejdůležitějších řeckých sborů, neboť je dětským pěveckým sborem města Athény a sboru řecké rozhlasové společnosti. Sbor patří k hudebním tělesům Athén od února 2008.\n\nPopularita sboru vzrostla, když se zúčastnil zahajovacího ceremoniálu speciálních olympijských her 2011, kde uskutečnil národní hymnu Řecka.\n\nRosarte se stala nezávislým v roce 2008 se 240 členy ve věku 6 až 19 let.\n\n\n"}
{"id": "1395426", "url": "https://cs.wikipedia.org/wiki?curid=1395426", "title": "Praha-Hlubočepy (železniční zastávka)", "text": "Praha-Hlubočepy (železniční zastávka)\n\nPraha-Hlubočepy je železniční zastávka na trati 173 do Rudné u Prahy a Berouna. Stojí u dolního přejezdu ulice Slivenecká v centru Hlubočep. Stanice je součástí Pražské integrované dopravy.\n\nZastávka byla zřízena roku 2015, zároveň s jejím otevřením bylo zrušeno nádraží v západní části Hlubočep, které na trati nadále slouží už jen jako výhybna.\n\nKolem zastávky vede turistická značená trasa 3063 z Hlubočep do Řeporyjí.\n\n\n"}
{"id": "1395430", "url": "https://cs.wikipedia.org/wiki?curid=1395430", "title": "Tramvajová štola pod Špilberkem", "text": "Tramvajová štola pod Špilberkem\n\nTramvajová štola pod Špilberkem je nedokončená geotechnická průzkumná štola v Brně. V její trase měl být veden navrhovaný, ale nikdy nerealizovaný tramvajový tunel pod Špilberkem, který měl být součástí brněnské tramvajové sítě.\n\nNa konci 70. let 20. století usilovalo vedení města o propojení Starého Brna s centrem města rychlou tramvají, neboť tramvajová trať vedená po Pekařské ulici nebyla pro kapacitní spojení vyhovující. Začala proto projekce tramvajového tunelu pod vrchem Špilberk, na kterém stojí stejnojmenný hrad. V roce 1977 byla zahájena realizace průzkumné štoly v trase chystaného propojení. Projekt ale byl již v roce 1979 zastaven, přesné důvody nejsou známé – možná byla výstavba moc drahá, nebo průzkum nevyhovoval geologům či technickým normám. Nedokončená průzkumná štola o délce 510 m tak byla opuštěna.\n\nS vedením tramvajové trati v této trase pod Špilberkem počítá brněnský územní plán i nadále.\n\nVe štole se vyskytují puklinové prameny, geologická anomálie, kde na několika místech protéká puklinami ve skále povrchová voda, která se sytí minerály. Poté vznikají sintrové náteky a z kamenů obalených vápencem vznikají „říční perly“.\n\nSpodní portál tunelu se měl nacházet v proluce u dolního konce Pekařské ulice, pod ulicí Sladovou, kde je také vstup do průzkumné štoly. Tramvaje měly pravotočivým obloukem projet pod špilberským masivem a vyústit u křížení dnešních ulic Údolní, Marešovy a Joštovy. Tunel měl mít přibližnou délku 650 m.\n"}
{"id": "1395434", "url": "https://cs.wikipedia.org/wiki?curid=1395434", "title": "Víčka (hudební skupina)", "text": "Víčka (hudební skupina)\n\nVíčka byla česká bigbítová hudební skupina. Vznikla v září roku 1971 z původní anglicky nazvané skupiny „The We“. Původní sestavu tvořili: Štěpán Alexa (kytara, zpěv), Petr Holý (baskytara), Antonín Dolnák (housle), Jan Řehák (klávesy), Josef Kufa (bicí). Žánrem skupiny byl Blues rock, Experimentální rock a Hard rock. Skupina si získala oblíbenost mezi fanoušky hlavně v Ústeckém a Plzeňském kraji. Nikdy nenatočila studiové album ale tvořila vlastní autorské skladby. Na scéně působila od roku 1971 až do roku 1976. Poté živě vystoupila jen sporadicky např. v roce 2018 po vernisáži k výstavě: \"Underground a bigbít na Chomutovsku\" v domovském Chomutově. \n\nJeště před vznikem skupiny v roce 1971, Štěpán Alexa, Josef Kufa a Jindřich Franče hráli jako baroví muzikanti v nočních podnicích, tento způsob obživy jim však nevyhovoval, neboť neodpovídal Alexovo představám. A v září 1971 Alexa a Kufa zakládají (již bez Frančeho) novou hudební skupinu do které, přicházejí: baskytarista Petr Holý a díky iniciativě Kufy také klávesista Jan Řehák. Jako poslední do skupiny přichází hráč na housle Antonín Dolnák.\n\nZprvu skupina neměla žádný vlastní repertoár, hrála především skladby od skupin s hard-rockovým a heavy-metalovým zvukem: Uriah Heep a Led Zeppelin. Používal techniku vícehlasého zpěvu, kterou právě Uriah Heep představovali. Vlastní repertoár skupina tvořila během desetihodinových zkoušek, které skupina denně absolvovala. Následující rok pro skupinu znamenal velký vzestup: zvýšila se koncertní návštěvnost, koncertní program byl velmi promyšlen a skupina se účastnila různých hudebních festivalů, kde většinou vyhrála. Skupina musela jako všechny hudební skupiny za socialismu absolvovat odbornou kvalifikaci tzv. přehrávky.\n\nVíčka stáli na vrcholu, manažerem se stal špičkový zařizovatel Josef Vykrůtil, avšak ze skupiny odchází houslista Antonín Dolnák, který skupinu opustil z osobních záležitostí. Skupina hrála dál i jako kvarteto a zúčastnila se nesoutěžního hudebního festivalu: 3. beatfestivalu v Mostě 73. Zájmy o skupinu stoupali a skupina se pak začala rovnat se známějšími skupinami jako např. Katapult. V Mostě skupina vystoupila v kulturním domě REPRE, kde svým počtem diváků překonala i slavnou maďarskou skupinu Omegu. Běsnící dav na koncertě dokonce zdevastoval svým během k pódiu schodiště. Úspěch skupina zaznamenala také v Plzeňském kraji, kde se podobné nápory fanoušků také staly. Koncertní sály byly opravdu hojně naplněné a proto se některý dav ani do sálu nevešel. Festivaly ,které Víčka \"dobývali\" byly později doprovázeny nepříjemnými protesty, které skupinu znepokojovali a proto se Víčka rozhodli festivalů neúčastnit.\n\nI po odloučení od soutěžních i nesoutěžních festivalů, skupina stále objížděla svá teritoria a vystupovala stále ve své domovské scéně: v chomutovském klubu Švermák. A právě tam kde skupina začínala tak také skončila, neboť se do vedení dostávali komunisté, kteří tvrdě v rámci Normalizace potlačili rockové \"radovánky\" v Chomutově. Vedle hudebních okruhů se v klubu konaly také plesy, divadelní představení, fotografické i filmařské kroužky, součástí klubu byla také kavárna i restaurace a i tyto neškodné aktivity se staly \"trnem v oku\" komunistickému vedení. Alexa proto skupině navrhl z klubu odejít a proto skupina pro zbytek svých posledních koncertů odehrála v chomutovském armádním domě, který se proměnil v koncertní sály. Víčka poté absolvovala druhou odbornou kvalifikaci, kde skupina dál již neprošla tudíž se rozpadla.\n\nPři normalizačním útlaku se skupina rozpadla a každý šel svou cestou. Štěpán Alexa ve svém hudebním angažmá zůstal a během let se stal členem skupin: Orient, v doprovodné kapele Jany Kratochvílové nebo Benefit. Stal se také zvukařem několika skupin a dokonce se podílel i na ozvučení legendárního koncertu Pražského výběru (koncem 80. let) v pražské sportovní hale.\n\nV roce 1993 svolává Alexa v chomutovském armádním domě všechny legendární švermácké kapely, včetně Víček. Vedle Víček vystoupili v armádním domě také mnohem starší skupiny jako např. Delfíni. O dva roky později Alexa zakládá v Chomutově rockový klub Jumbo, kde Víčka opět hrají. Založený klub se stal později diskoklubem, a slibné pokoušení o návratu trvalého bigbeatového zázemí pro skupiny se zatím nevydařilo. \n\nV roce 2000 probíhá další schůze švermáckých kapel a tentokrát v chomutovském divadle. Je obnoven klub Švermák a od roku 2002 klub hostil Alexu ale zatím bez Víček. Roku 2006 vydává Alexa knihu: \"Historie chomutovského bigbítu aneb zlaté časy Švermáku,\" kde jistě nechybí historie Víček. Víčka vystoupila ve Švermáku ojediněle a to v roce 2009. V roce 2010 jsou založeny Alexou webové stránky Švermáku. \n\nAlexovo přání o návratu Víček se stalo neúspěšné: někteří členové odmítali zkoušet. V roce 2012 uspořádává akci s názvem: \"50 let chomutovského bigbítu\" a opět zde vystoupili legendární skupiny Švermáku včetně skupiny We (skupina ve které Alexa působil). Alexa právě vystoupil se svojí původní kapelou The We, protože Víčka na koncertní akci nebyla připravená kvůli zanedbávanému zkoušení. Klávesista Jan Řehák roku 2014 umírá, což skupinu velmi silně zarmoutilo, jelikož se svým klávesistou nestihla po rozpadu odehrát více koncertů. A teprve v roce 2018 skupina vystoupila v chomutovském atriu SKKS v rámci programu s vernisáží k výstavě: \"Underground a bigbít na Chomutovsku\", kterou uspořádalo chomutovské Oblastní muzeum. Koncertní část zahajoval kytarista Václav \"Bahňous\" Blábolil a poté vystoupila se svým hodinovým koncertem Víčka. Koncertem provázel vyznavač undergroundového hnutí a signatář Charty 77: František Stárek. \n\nNázev skupiny vznikl podle kytaristy Štěpána Alexy tak, že si jej přizpůsobili sami fanoušci, prý jen doplnili k názvu We (název předchozí Alexovy skupiny) písmena čka, což se skupině hodilo, protože anglické názvy skupin byly často za socialismu zakazovány. \n\nLogo bylo výtvarné dílo představující hlavu mýtické postavy Gorgony, které sloužilo jako scénické pozadí. Na tvorbě tohoto díla se podílel také známý akademický malíř Kamil Sopko. V roce 2018 na koncertě logo slavnostně odhalil na svém velkém bubnu bubeník skupiny Josef Kufa.\n\nAudiovizuální výstavu připravovalo grafické studio TRIFOR a prostory k výstavě umožnilo Oblastní muzeum v Chomutově. Výstava byla soustředěna na undergroundové hnutí které výstava přiblížila fotografiemi stylu žití a na rockovou hudbu, která v Chomutově působila v hudebním klubu Švermák. Předměty, kostýmy, hudební nástroje, audio nahrávky tamějších skupin nebo filmové záznamy dokumentující historii rockové hudby v Chomutově a také tlak normalizace na undergroundové hnutí, které se na hudbu vázalo. \n\n\n"}
{"id": "1395435", "url": "https://cs.wikipedia.org/wiki?curid=1395435", "title": "Praha-Hlubočepy zastávka (horní)", "text": "Praha-Hlubočepy zastávka (horní)\n\nPraha-Hlubočepy zastávka byla v letech 1928–1989 železniční zastávka na trati 122 do Rudné u Prahy. Nacházela se na horním přejezdu ulice Slivenecká jihozápadně od centra Hlubočep.\n\nŽelezniční zastávka v horní části Hlubočep na trati směrem do Jinonic a Zličína byla v provozu v letech 1928–1989. Poté ji nahradila výhybna na Žvahově.\n\nJe zakreslena v návrhu Metropolitního plánu zveřejněném v dubnu 2018.\n\n\n"}
{"id": "1395437", "url": "https://cs.wikipedia.org/wiki?curid=1395437", "title": "Skotské národní galerie", "text": "Skotské národní galerie\n\nSkotské národní galerie (anglicky National Galleries of Scotland, zkratkou NGS, gaelsky Gailearaidhean Nàiseanta na h-Alba) je veřejnoprávní instituce, která řídí tři skotské národní galerie v Edinburghu (jsou jimi Skotská národní galerie, Skotská národní portrétní galerie a Skotská národní galerie moderního umění) a dva venkovské zámky zpřístupněné veřejnosti a vybavené uměleckými předměty (Duff House v Banffu v Aberdeenshire a Paxton House v Paxtonu v Berwickshire). Je součástí Skotských národních sbírek a jejím cílem je péče o národní kulturní dědictví v oblasti výtvarného umění. Skotské národní galerie byly založeny roku 1985 zákonem National Heritage (Scotland) Act. \n\nSkotská národní galerie (Scottish National Gallery) byla otevřena roku 1859 a sídlí na pahorku The Mound v neoklasické budově inspirované antickými chrámy, jejímž autorem je William Henry Playfair. Sbírky obsahují jednak díla předních umělců zahraničních (například Anthonis van Dyck, Giambattista Tiepolo, Rubens, Tizian, El Greco a Monet) a také rozsáhlou sbírku klasických malířů skotských (Alexander Nasmyth, Henry Raeburn a další), mimo jiné nejznámější skotský obraz \"Reverend Robert Walker bruslí na jezeře Duddingston Loch\" připisovaný Raeburnovi nebo nověji i Danlouxovi.\n\nSkotská národní portrétní galerie (Scottish National Portrait Gallery), k níž patří rovněž Skotská národní sbírka fotografií (Scottish National Photography Collection) sbírá portréty skotských osobností. Sbírku založil David Steuart Erskine koncem 18. století, samostatná portrétní galerie podle vzoru londýnské galerie stejného zaměření vznikla roku 1889. Novogotickou budovu navrhl Robert Rowand Anderson, uvnitř je asi 3000 obrazů a soch, 25 000 tisků a grafik a 38 000 fotografií.\n\nSkotská národní galerie moderního umění (Scottish National Gallery of Modern Art) sbírá umění vzniklé zhruba po roce 1900. Vznikla roku 1960 a nyní sídlí ve dvou budovách zvaných Modern One a Modern Two na třídě Belford Road. Zastoupeni jsou například Salvador Dalí, René Magritte, Alberto Giacometti, Oskar Kokoschka, Francis Bacon, David Hockney, Andy Warhol, Joan Eardley, Alan Davie, Douglas Gordon, Antony Gormley, Robert Priseman, Tracey Eminová, Louise Bourgeois, Robert Mapplethorpe a Damien Hirst; kolem budov se nacházejí sochy tvůrců jako Ian Hamilton Finlay, Barbara Hepworth, Henry Moore, George Rickey, Rachel Whiteread, Richard Long a Nathan Coley. \n"}
{"id": "1395459", "url": "https://cs.wikipedia.org/wiki?curid=1395459", "title": "Olšinky", "text": "Olšinky\n\nOlšinky (německy Wolfschlinge, dříve také Vlkopesy) jsou malá část Ústí nad Labem spadající pod obvod Ústí nad Labem-Střekov a katastrálně pod sousední Svádov. Hlavní část se nachází v údolí Kojetického potoka ve stejnojmenné ulici Olešnice, další pak kolem hlavní silnice v ulicích Děčínská a Vítězná, dále ulice Podlesí, Farská louka a K Loděnici.\n\nVes byla založena kolem roku 1591 jako osada nedalekého svádovského panství tehdy drženého rodem Salhauzenů. Roku 1598 je na pravé straně údolí uváděn mlýn. Ten roku 1718 vyhořel a obnoven byl v roce 1785. Po něm zbyl vodopád na potoce v horní části Olšinek. Ves měla i dolní mlýn, ten však byl zbourán při výstavbě železnice roku 1871. K Ústí nad Labem byly Olšinky jakožto součást Svádova připojeny roku 1980.\n\n\nVe spodní části poblíž Labe vede hlavní silnice II/261 z Liběchova a Litoměřic přes Ústí nad Labem do Děčína. V místě Olšinek je označena ulicemi Děčínská a od železničního přejezdu Vítězná. Touto ulicí zde vede taktéž úsek Labské cyklostezky.\n\nOd 19. století tudy prochází železniční trať 073 začínající ve stanici Ústí nad Labe-Střekov a končící na nádraží Děčín-východ. Olšinky svou vlastní zastávku nemají, nejbližší je v sousedním Svádově. Do areálu bývalých loděnic vede železniční vlečka.\n\nMěstskou hromadnou dopravu zajišťuje Dopravní podnik města Ústí nad Labem autobusem číslo 13 začínajícím v centru města. V roce 2018 zde jezdily také autobusy čísel 450, 451 a 452 Dopravy Ústeckého kraje.\n\nOlšinky se nachází přímo v údolí Labe a na něj navazujícím údolí Kojetického potoka, který vesnicí prochází. Na tomto potoce se nachází 7 metrů vysoký vodopád na čedičové skále. Se svým průtokem až 40 m/s je nejvodnatějším vodopádem na území Ústí nad Labem. Vzhledem ke svému umístění mezi prudkým svahem a soukromým pozemkem však není prakticky přístupný. Dalším potokem je Novoveský potok ústící do Labe v oblasti loděnic.\n"}
{"id": "1395473", "url": "https://cs.wikipedia.org/wiki?curid=1395473", "title": "Windows Server 2019", "text": "Windows Server 2019\n\nWindows Server 2019 je aktuální serverová verze operačního systému z řady Windows NT od společnosti Microsoft a je nástupcem systému Windows Server 2016.\n\nPoprvé byl oznámen 20. března 2018 a stejný den byla uvedena první Windows Insider preview verze (build 17666). Všeobecně dostupný byl 2. října 2018.\n\nDne 6. října 2018 byla stažena verze 1809 (build 17763) kvůli nahlášeným problémům s mazáním dat při aktualizaci systému. Postihuje systémy, kde byl profil uživatele (tj. umístění složek Dokumenty, Obrázky, Videa, Hudba) přesunut do jiného umístění, ale data byla ponechána na původním místě. Protože je Windows Server 2019 založen na Windows 10 verze 1809, byly ze stejného důvodu staženy oba systémy. Znovu byl uvolněn 13. listopadu 2018. Životní cyklus byl upraven ve vztahu k novému datu vydání.\n\nWindows Server 2019 obsahuje tyto novinky:\n"}
{"id": "1395475", "url": "https://cs.wikipedia.org/wiki?curid=1395475", "title": "Lenín Moreno", "text": "Lenín Moreno\n\nLenín Boltaire Moreno Garcés (* 19. března 1953 Nuevo Rocafuerte) je ekvádorský politik, člen strany Alianza PAIS a od 24. května 2017 prezident Ekvádoru.\n\nVystudoval veřejnou správu na Universidad Central del Ecuador, pracoval jako manažer, ministerský úředník a šéf agentury pro rozvoj turistického ruchu. Jeho manželkou je podnikatelka Rocío Gonzálezová, mají tři dcery. \n\nV lednu 1998 byl v obchodním domě v Quitu postřelen lupiči a od té doby je upoután na invalidní vozík. Je autorem mnoha knih, v nichž doporučuje humor jako nejlepší způsob, jak čelit životním problémům. Za svoji práci pro zlepšení životních podmínek zdravotně handicapovaných občanů byl navržen na Nobelovu cenu míru.\n\nV letech 2007–2013, kdy stál v čele Ekvádoru Rafael Correa, zastával Moreno funkci viceprezidenta. Vyhrál první kolo prezidentských voleb v roce 2017 ziskem 39,36 %, ve druhém kole porazil těsně bankéře Guillerma Lassa z konzervativní strany CREO, když získal 51,16 %. Po nástupu do funkce hlavy státu se odklonil od dosavadního radikálně levicového kursu, což vedlo ke konfliktu s exprezidentem Correou. Aby se Moreno pojistil proti Correově návratu k moci, vypsal referendum o změnách ústavy, v němž občané odhlasovali, že jedna osoba může vykonávat prezidentský úřad v maximálně dvou volebních obdobích.\n\n"}
{"id": "1395477", "url": "https://cs.wikipedia.org/wiki?curid=1395477", "title": "Malá vodní elektrárna Čeňkova pila", "text": "Malá vodní elektrárna Čeňkova pila\n\nMalá vodní elektrárna Čeňkova pila byla postavena v roce 1912 na řece Vydra několik desítek metrů po proudu od původní pily. Elektrárna využívá prodlouženého náhonu Čeňkovy pily.\n\nOd roku 1995 je elektrárna kulturní památka.\n\n"}
{"id": "1395478", "url": "https://cs.wikipedia.org/wiki?curid=1395478", "title": "Jiří Jindra", "text": "Jiří Jindra\n\nJiří Jindra (*7. června 1938 Praha) je český chemik a historik, zabývající se elektrochemií (elektrochemické zdroje elektrického proudu) a také českými moderními a soudobými dějinami, především dějinami přírodních věd v českých zemích.\n\nJiří Jindra se narodil 7. června 1938 v Praze. Po absolvování Akademického gymnázia v Praze (1953–1956) nastoupil v roce 1956 na Přírodovědeckou fakultu Univerzity Karlovy. Fakultu dokončil jako promovaný pedagog a promovaný chemik. Po ukončení vysokoškolského studia, působil jako vědecký aspirant (1961–1964) na Polarografickém ústavu Jaroslava Heyrovského ČSAV. V roce 1965 se stal kandidátem věd (CSc.) a následně v roce 1966 získal doktorský titul RNDr. na Přírodovědecké fakultě UK. Na Polarografickém ústavu Jaroslava Heyrovského ČSAV a později v Ústavu fyzikální chemie a elektrochemie Jaroslava Heyrovského ČSAV působil nejprve jako vědecký pracovník (1965–1973), poté jako samostatný vědecká pracovník, a nakonec jako vedoucí oddělení (1991–1993). V dubnu 1993 přechází do Ústavu pro soudobé dějiny AV ČR jako odborný pracovník, posléze vědecký pracovník a tajemník ústavu (1993–2001). V letech 2002–2005 působil ve funkci zástupce ředitele pro provoz. Zároveň působil jako vědecký pracovník ve Výzkumném centru pro dějiny vědy, později v Kabinetu dějin vědy Ústavu pro soudobé dějiny AV ČR. Jiří Jindra byl řešitelem dvou výzkumných grantových projektů: Dějiny české elektrochemie (Grantová agentura ČR, řešení 2006-2008); Vědecká korespondence Jaroslava Heyrovského (Grantová agentura AV ČR, řešení 2009-2011). Jiří Jindra působil nebo stále působí jako tajemník české části Smíšené česko-rumunské komise historiků, člen Historického klubu,  České společnosti chemické, Společnosti pro dějiny věd a techniky, Sdružení Ackermann-Gemeinde, Společnosti pro vědy a umění, Společnosti bratří Čapků, Ignaz Lieben Gesellschaft, Klubu Za starou Prahu, Humboldt Klubu, nebo České křesťanská  akademie.\n\n\n\nPÁNEK, Jaroslav - VOREL, Petr et al.: \"Lexikon současných českých historiků. = The Lexikon of Contemporary Czech Historians.\" Praha : Historický ústav AV ČR, 1999. 373 s. ISBN 80-85268-84-1\n"}
{"id": "1395482", "url": "https://cs.wikipedia.org/wiki?curid=1395482", "title": "Ba'al", "text": "Ba'al\n\nBa'al (v semitských jazycích Pán nebo Vlastník) může být\n"}
{"id": "1395483", "url": "https://cs.wikipedia.org/wiki?curid=1395483", "title": "Poříčanská", "text": "Poříčanská\n\nPoříčanská je ulice v Hloubětíně na Praze 14, která spojuje ulici Klánovickou s křižovatkou ulic V Chaloupkách a Cidlinská. Od ulice Klánovická vede směrem na jihovýchod a zároveň stoupá k vrchu Lehovec (přibližně od 235 do 240 metrů nad mořem).\n\nNazvána je podle středočeské obce Poříčany v okrese Kolín. Ulice vznikla a byla pojmenována v roce 1931.\n\nZástavbu tvoří rodinné domy se zahradami.\n\n"}
{"id": "1395484", "url": "https://cs.wikipedia.org/wiki?curid=1395484", "title": "Vodoprávní úřad", "text": "Vodoprávní úřad\n\nVodoprávní úřad je v Česku orgánem státní správy, který vykonává činnosti podle zákonů č. 254/2001 Sb. (vodní zákon), č. 274/2001 Sb. (zákon o vodovodech a kanalizacích) a  č. 183/2006 Sb. (stavební zákon).\n\nVodoprávní úřady podle vodního zákona zřizují obce, újezdní úřady na území vojenských újezdů, obecní úřady obcí s rozšířenou přenesenou působností, kraje a ministerstva. Ministerstva zřizují tzv. ústřední vodoprávní úřady.\n\nVodoprávní úřad působí jako speciální stavební úřad, který vykonává působnost stavebního úřadu pro vodní díla. Jeho postavební speciálního stavebního úřadu upravuje § 15 stavebního zákona.\n\nNejvyšší úroveň státní správy na úseku vodního hospodářství je založena na sdílení kompetencí mezi čtyřmi ministerstvy, které zřizují ústřední vodoprávní úřady. Jsou to Ministerstvo zemědělství, Ministerstvo životního prostředí, Ministerstvo dopravy a Ministerstvo obrany.\n\n\n\n"}
{"id": "1395488", "url": "https://cs.wikipedia.org/wiki?curid=1395488", "title": "Madžíd Madžídí", "text": "Madžíd Madžídí\n\nMadžíd Madžídí ( مجید مجیدی‎, * 17. dubna 1959 Teherán) je íránský filmový režisér a scenárista. Vystudoval divadelní školu v Teheránu a působil jako herec, od roku 1981 točil dokumenty a v roce 1992 vytvořil svůj první hraný film \"Pašerák\", který získal cenu pro nejlepší debut na festivalu Fadžr. Za film \"Otec\" obdržel režisér v roce 1996 cenu poroty na Mezinárodním filmovém festivalu v San Sebastiánu. Lyrická komedie o rodině z chudinské čtvrti \"Božské děti\" byla v roce 1998 nominována na Oscara za nejlepší cizojazyčný film. Dvakrát mu byla na montréalském festivalu udělena cena Grand Prix des Amériques: v roce 1999 za film \"Barva ráje\", odehrávající se ve škole pro nevidomé děti, a v roce 2001 za sociální drama z prostředí afghánských imigrantů \"Déšť\". Film \"Vrabčí cvrlikání\" získal v roce 2008 National Board of Review pro nejlepší neanglicky mluvený snímek, představitel hlavní role Reza Nadži získal Stříbrného medvěda za nejlepší herecký výkon na Berlinale. Roku 2015 natočil Madžídí nejdražší film v historii íránské kinematografie \"Mohamed, posel boží\", který vzbudil diskuse ohledně vhodnosti ztvárnění náboženského námětu. Je čtyřnásobným držitelem ceny Křišťálový símurg pro nejlepšího režiséra (1997, 2001, 2005, 2008). \n\n"}
{"id": "1395495", "url": "https://cs.wikipedia.org/wiki?curid=1395495", "title": "Achterhoek", "text": "Achterhoek\n\nAchterhoek neboli \"Achterhook\" je oblast („streek“) v Nizozemsku. Nachází se na východě Gelderlandu mezi řekou IJssel a německou hranicí. Má rozlohu okolo 1500 km² a okolo 390 000 obyvatel, největším městem je Doetinchem. Název Achterhoek (doslova „zadní kout“) dal regionu kvůli jeho odlehlosti v 17. století básník Willem Sluyter; bývá také nazýván \"De Graafschap\" (Hrabství), protože dříve náležel k hrabství Zutphen.\n\nKrajina je rovinatá, s četnými močály, lesy a loukami (bocage). Achterhoek je převážně zemědělským regionem, kde se chová dobytek a pěstují brambory a řepa, lokálními produkty jsou pivo Grolsch a hořčice z Doesburgu, Neede je proslulé festivalem marmelád, rozvíjí se také vinařství. Původní strojírenský a textilní průmysl je vzhledem k mezinárodní konkurenci v útlumu, významným zaměstnavatelem je technologická firma Nedap. Turisté vyhledávají Achterhoek kvůli relativně zachované krajině, množství starodávných zámků, udržovaným folklórním tradicím nebo umělému jezeru Hilgelo využívanému k vodním sportům. Město Winterswijk je známé díky muzeu v domě, kde prožil dětství malíř Piet Mondrian. Obyvatelé hovoří dolnosaským nářečím Achterhoeks, vyznávají protestantismus a katolictví. \n\n"}
{"id": "1395497", "url": "https://cs.wikipedia.org/wiki?curid=1395497", "title": "Krystal Boyd", "text": "Krystal Boyd\n\nKrystal Boyd (* 14. dubna 1993 v Moskvě) je ruská pornoherečka a fetiš modelka.\n\nNarodila se v Moskvě. Zpočátku se začala objevovat jako modelka na internetu, později přijala nabídku fotografování pro magazín pro dospělé. Svou kariéru ve filmu pro dospělé začala v roce 2011 v 18 letech. Pracovala mimo jiné pro Video Art Holland, Juicy Entertainment, Paradise Films a Evil Angel. Hrála mimo jiné v Little Anal Angels 2 (2011), Right Touch (2016), Temptations (2016) a Young And The Bushless 2 (2016).\n"}
{"id": "1395500", "url": "https://cs.wikipedia.org/wiki?curid=1395500", "title": "Dmitrij Bogdanov", "text": "Dmitrij Bogdanov\n\nDmitrij Bogdanov (* 11. dubna 1979) je bývalý ruský atlet, halový mistr Evropy v běhu na 800 metrů.\n\nNa juniorském mistrovství světa v roce 1998 doběhl ve finále běhu na 800 metrů sedmý. Mezi dospělými byl jeho nejúspěšnější sezónou rok 2005, kdy se stal halovým mistrem Evropy v běhu na 800 metrů. \n"}
{"id": "1395501", "url": "https://cs.wikipedia.org/wiki?curid=1395501", "title": "Roberto Fico", "text": "Roberto Fico\n\nRoberto Fico (* 10. října 1974 Neapol) je italský politik, člen Hnutí pěti hvězd. Od parlamentních voleb v roce 2013 je poslancem italské poslanecké sněmovny. Po parlamentních volbách v březnu 2018, kdy byl znovuzvolen, byl následně 24. března 2018 odhlasován za předsedu sněmovny. Kromě Hnutí pěti hvězd pro něj hlasovali i poslanci Ligy Severu, Vpřed Itálie a Bratři Itálie.\n\nNarodil se v Neapoli v roce 1974 a v roce 2001 dokončil studium komunikačních studií na Terstské univerzitě. Před vstupem do politiky vystřídal řadu různých povolání.\n\n"}
{"id": "1395502", "url": "https://cs.wikipedia.org/wiki?curid=1395502", "title": "Trebendorf (Sasko)", "text": "Trebendorf (Sasko)\n\nTrebendorf () je obec v německé spolkové zemi Sasko. Nachází se v zemském okrese Zhořelec na území Horní Lužice a má obyvatel.\n\nTrebendorf leží poblíž hranice Horní a Dolní Lužice a zároveň Saska s Braniborskem na severozápadním okraji Mužakovského vřesoviště. Jihozápadní částí obce protéká řeka Spréva, na severovýchod zasahuje rekultivační jezero Halbendorfer See. Obcí prochází železniční trať Berlín – Görlitz. Část obce zaujímá hnědouhelný lom Nochten.\n\nVes je poprvé písemně zmiňována roku 1382 jako \"Trebindorf\". Roku 1999 se k Trebendorfu připojila do té doby samostatná obec Mühlrose.\n\nTrebendorf se dělí na 2 místní části:\n\n\n"}
{"id": "1395508", "url": "https://cs.wikipedia.org/wiki?curid=1395508", "title": "Josef Taussig", "text": "Josef Taussig\n\nJosef Taussig (1. prosince 1914, Hlinsko – 10. března 1945, koncentrační tábor Flossenbürg) byl český novinář a oběť nacismu.\n\nJosef Taussig byl český novinář, redaktor časopisu mládeže \"Hej rup“. \n\nDne 5. prosince 1942 byl přepraven z jeho domovského města Hlinsko do koncentračního tábora v Terezíně. Tam již byli dříve umístěni rodič Otto Taussigem (1875-1944) a Irma Taussigová (1889–1942), kteří se, spolu s dalšími příbuznými, stali též obětmi holocaustu.\n\nV Terezíně přednášel, produkoval hry a kabarety. Josef Taussig se v Terezíně seznámil s Petrem Ginzem a společně se angažovali v redakci časopisu \"Vedem\", ve kterém pravidelně publikovali svoje básně a články. Josef Taussig ve \"Vedem\" zveřejňoval svoje epigramy.\n\nDne 28. října 1944 byl převezen do koncentračního tábora v Osvětimi na posledním vlaku z Terezína a konečně v lednu 1945 přežil pochod smrti na Flossenbürg, kde zemřel 10. března 1945, pět týdnů předtím, než 90. pěší divize americké armády osvobodila tábor 23. dubna 1945.\n\nJeho starší bratr František Taussig (1909-1941), redaktor komunistických novin Právo v Brně a člen prvního nezákonného ústředního výboru, byl gestapem popraven 29. září 1941 v pražském vězení, kolegové členové výboru Dr. Jan Frank a Otto Synek. František byl prvním manželem Jarmila Taussigové-Potůčkové (1914-2011), také aktivním komunistou, který přežil deportaci do koncentračního tábora v Ravensbrücku a po válce uvěznění komunistů po slánských výstavních zkouškách.\n\nPod pseudonymem \"Josef Krk\" napsal knihu pro děti od 6 do 12 let \"Borek, postrach Pokřikova\" (ilustroval Jan Rothe, vydal Karel Synek, Praha, 1938) \n"}
{"id": "1395512", "url": "https://cs.wikipedia.org/wiki?curid=1395512", "title": "Fever-Tree Championships 2018 – mužská čtyřhra", "text": "Fever-Tree Championships 2018 – mužská čtyřhra\n\nMužská čtyřhra Fever-Tree Championships 2018 probíhala ve druhé polovině června 2018. Do deblové soutěže londýnského tenisového turnaje v Queen's Clubu hraného na trávě nastoupilo šestnáct dvojic. Obhájcem titulu byl pár Jamie Murray a Bruno Soares.\n\nVítězem se stal druhý nasazený finsko-australský pár Henri Kontinen a John Peers, který ve finále zdolal britsko-brazilské turnajové čtyřky Jamieho Murrayho s Brunem Soaresem po dvousetovém průběhu 6–4 a 6–3. Oba šampioni si do žebříčku ATP připsali 500 bodů a získali dvanáctou společnou trofej. Kontinen vybojoval jubilejní dvacátý deblový titul na okruhu ATP Tour a pro Peerse to bylo osmnácté takové turnajové vítězství.\n\n"}
{"id": "1395520", "url": "https://cs.wikipedia.org/wiki?curid=1395520", "title": "Mallorca Open 2018 – ženská čtyřhra", "text": "Mallorca Open 2018 – ženská čtyřhra\n\nŽenská čtyřhra Mallorca Open 2018 probíhala ve druhé polovině června 2018. Do deblové soutěže mallorského tenisového turnaje hraného na trávě nastoupilo šestnáct dvojic. Obhájcem titulu byl pár Latisha Chan a Martina Hingisová. Chanová se rozhodla zúčastnit paralelně hraného Nature Valley Classic v Birmighamu a Hingisová ukončila po sezóně 2017 profesionální kariéru.\n\nVítězem se stal nejvýše nasazený slovinsko-španělský pár Andreja Klepačová a María José Martínezová Sánchezová, který ve finále zdolal českou dvojici Lucie Šafářová a Barbora Štefková. Po dvousetovém průběhu 6–1 a 3–6 rozhodl až supertiebreak poměrem míčů [10–3]. Obě šampionky si do žebříčku WTA připsaly 280 bodů a získaly druhou společnou trofej. Klepačová vybojovala šestý deblový titul na okruhu WTA Tour a pro Martínezovou Sánchezovou to bylo devatenácté takové turnajové vítězství. Štefková odehrála debutové finále na túře WTA.\n\n"}
{"id": "1395521", "url": "https://cs.wikipedia.org/wiki?curid=1395521", "title": "Nature Valley Classic 2018 – ženská čtyřhra", "text": "Nature Valley Classic 2018 – ženská čtyřhra\n\nŽenská čtyřhra Nature Valley Classic 2018 probíhala ve druhé polovině června 2018. Do deblové soutěže birmighamského tenisového turnaje hraného na trávě nastoupilo šestnáct dvojic. Obhájcem titulu byl australský pár Ashleigh Bartyová a Casey Dellacquová, jehož členky nestartovaly společně. Dellacquová v únoru 2018 ukončila profesionální kariéru. Spoluhráčkou Bartyové se stala Coco Vandewegheová, s níž dohrála v úvodním kole na raketách Babosové s Mladenovicovou.\n\nVítězem se stal nejvýše nasazený maďarsko-francouzský pár Tímea Babosová a Kristina Mladenovicová, který ve finále zdolal belgicko-nizozemskou dvojici Elise Mertensová a Demi Schuursová. Po dvousetovém průběhu 4–6 a 6–3 rozhodl až supertiebreak poměrem míčů [10–8]. Obě šampionky si do žebříčku WTA připsaly 470 bodů a získaly pátou společnou trofej, respektive po Australian Open 2018 druhou v probíhající sezóně. Babosová i Mladenovicová vybojovaly osmnáctý deblový titul na okruhu WTA Tour.\n\n"}
{"id": "1395522", "url": "https://cs.wikipedia.org/wiki?curid=1395522", "title": "Gerry Weber Open 2018 – mužská čtyřhra", "text": "Gerry Weber Open 2018 – mužská čtyřhra\n\nMužská čtyřhra Gerry Weber Open 2018 probíhala ve druhé polovině června 2018. Do deblové soutěže halleského tenisového turnaje hraného na trávě nastoupilo šestnáct dvojic. \n\nDruhý ročník v řadě se do závěrečného boje o titul probojovaly stejné dvojice. Vítězem se opět stal nejvýše nasazený polsko-brazilský pár Łukasz Kubot a Marcelo Melo, kteří ve finále za 87 minut zdolali německou bratrskou dvojici Alexandra a Mischy Zverevových po dvousetovém průběhu 7–6 a 6–4. Oba šampioni si do žebříčku ATP připsali 500 bodů a získali jubilejní desátou společnou trofej. Kubot vybojoval dvacátý druhý deblový titul na okruhu ATP Tour a pro Mela to bylo třicáté takové turnajové vítězství. Na Halle Open se tak po Klaasenovi s Ramem stali druhou dvojicí, jíž se podařilo titul obhájit.\n\n"}
{"id": "1395523", "url": "https://cs.wikipedia.org/wiki?curid=1395523", "title": "Gerry Weber Open 2018", "text": "Gerry Weber Open 2018\n\nGerry Weber Open 2018 byl tenisový turnaj pořádaný jako součást mužského okruhu ATP World Tour, který se odehrával na otevřených travnatých dvorcích v areálu s centrkurtem Gerry Weber Stadion. Probíhal mezi 18. až 24. červnem 2018 v severoněmeckém Halle jako dvacátý šestý ročník turnaje.\n\nTurnaj s celkovým rozpočtem 2 116 915 eur patřil do kategorie ATP World Tour 500. Nejvýše nasazeným tenistou ve dvouhře se stal opět první tenista světa Roger Federer ze Švýcarska, který porážkou ve finále přišel o post světové jedničky a ukončil šňůru 20zápasové neporazitelnosti na trávě. Jako poslední přímý účastník do hlavní soutěže ve dvouhře nastoupil slovinský 66. hráč žebříčku Aljaž Bedene.\n\nDruhý singlový titul na okruhu ATP Tour vybojoval 21letý Chorvat Borna Ćorić, který se tak posunul na nové kariérní maximum, 21. příčku žebříčku ATP. Druhý ročník v řadě se do závěrečného boje o deblový titul probojovaly stejné dvojice. Vítězství obhájil polsko-brazilský pár Łukasz Kubot a Marcelo Melo, který ve finále zdolal německou bratrskou dvojici Alexandra a Mischy Zverevových.\nNásledující hráči obdrželi divokou kartu do hlavní soutěže:\nNásledující hráč obdržel do dvouhry zvláštní výjimku:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1395524", "url": "https://cs.wikipedia.org/wiki?curid=1395524", "title": "Mallorca Open 2018", "text": "Mallorca Open 2018\n\nMallorca Open 2018 byl tenisový turnaj pořádaný jako součást ženského okruhu WTA Tour, který se odehrával na otevřených travnatých dvorcích v místním Santa Ponsa Tennis Clubu. Probíhal mezi 18. až 24. červnem 2018 v západomallorském přímořském letovisku Santa Ponsa jako třetí ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová šestka Caroline Garciaová z Francie. Jako poslední přímá účastnice do dvouhry nastoupila polská 70. hráčka Magda Linetteová.\n\nPremiérovou singlovou trofej na okruhu WTA Tour získala 30letá Němka Tatjana Mariová. Druhý společný titul ze čtyřhry WTA si odvezl slovinsko-španělský pár Andreja Klepačová a María José Martínezová Sánchezová. \n\nNásledující hráčky obdržely divokou kartu do hlavní soutěže:\n\nNásledující hráčka nastoupila do dvouhry pod žebříčkovou ochranou:\n\nNásledující hráčka získala do dvouhry zvláštní výjimku:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n"}
{"id": "1395525", "url": "https://cs.wikipedia.org/wiki?curid=1395525", "title": "Fever-Tree Championships 2018", "text": "Fever-Tree Championships 2018\n\nFever-Tree Championships 2018, známý pod tradičním názvem Queen's Club Championships 2018, byl tenisový turnaj pořádaný jako součást mužského okruhu ATP World Tour, který se odehrával v Queen's Clubu na otevřených travnatých dvorcích. Probíhal mezi 18. až 24. červnem 2018 v britském hlavním městě Londýně jako čtyřicátý sedmý ročník turnaje.\n\nTurnaj s rozpočtem 2 116 915 eur patřil do kategorie ATP World Tour 500. Nejvýše nasazeným v singlové soutěži se stal šestý hráč světa Marin Čilić z Chorvatska. Jako poslední přímý účastník do hlavní soutěže dvouhry nastoupil americký 59. hráč žebříčku Ryan Harrison.\n\nPoprvé se generálním partnerem turnaje stala londýnská nápojářská společnost Fever-Tree.\n\nRoli favorita potvrdil Marin Čilić, jenž v Queen's Clubu vybojoval druhou trofej, která znamenala osmnáctý singlový titul na okruhu ATP Tour. Dvanáctou společnou trofej ze čtyřhry na túře ATP siodvezla finsko-australská dvojice Henri Kontinen a John Peers.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupil do čtyřhry jako tzv. šťastná poržená dvojice:\n\n\n\n"}
{"id": "1395527", "url": "https://cs.wikipedia.org/wiki?curid=1395527", "title": "Letiště Menorca", "text": "Letiště Menorca\n\nLetiště Menorca () je mezinárodní letiště (ICAO: LEMH, IATA: MAH) v Maó-Mahónu, hlavním městě španělského ostrova Menorca.\n\nLetiště mělo původně stát v Ciutadelle, zdejší chovatelé krav se však obávali, že jim hluk z letadel bude skot plašit. Lobbovali proto za otevření letiště v Maó-Mahónu.\n\nLetiště bylo otevřeno 24. března 1969, kdy byly všechny civilní služby převedeny ze sousedního letiště v San Luis, které nyní slouží jako letecká škola.\n\nDne 14. září 2006 došlo k částečnému zřícení střechy v nové části terminálu, která prošla stavební prací. Havárie mohla být způsobena nárůstem hmotnosti dešťové vody. Trosky dočasně uvěznily 20 lidí a zranily tři pracovníky. Před začátkem sezóny roku 2008 byla dokončena velká oprava letiště. Letiště má 16 gatů, z nichž 5 je propojeno pomocí nástupních mostů do hlavní terminálové budovy.\n\n"}
{"id": "1395530", "url": "https://cs.wikipedia.org/wiki?curid=1395530", "title": "Režim správy systému", "text": "Režim správy systému\n\nRežim správy systému (, zkráceně SMM někdy označovaný ring -2) je jedním z provozních režimů procesoru na platformě x86. V tomto režimu přejímá kontrolu nad procesorem místo operačního systému speciální firmware s vyššími oprávněními. Původně byl SMM v polovině devadesátých let zaveden jako prostředek pro implementaci APM, pokročilé správy napájení, ale v druhém desetiletí jednadvacátého tisíciletí se mu dostává mediální pozornosti hlavně jako podsystému zvláště ohroženému zranitelnostmi a rootkity. Pro přechod z režimu chráněného, reálného nebo režimu virtuální 8086 slouží zvláštní přerušení SMI. \n\nPoprvé byl SMM přidán v roce 1990 do procesorů Intel 80386 ve variantě 80386SL a firma Intel jej následně zahrnula už do všech variant procesoru Intel 80486 a procesorů následujících. Konkurenční společnost Advanced Micro Devices jej začala zahrnovat od roku 1994 počínaje procesory AMD Am486.\n"}
{"id": "1395534", "url": "https://cs.wikipedia.org/wiki?curid=1395534", "title": "Andžó", "text": "Andžó\n\nAndžó ( [Andžó-ši]) je město v prefektuře Aiči v Japonsku. K roku 2017 mělo přibližně 186 tisíc obyvatel.\n\nAndžó leží v prefektuře Aiči v oblasti Čúbu nedaleko jižního pobřeží ostrova Honšú. Od Nagoji, největšího města oblasti, leží směrem na jihovýchod. Andžó přímo hraničí na východě s Okazaki, na severu s Tojotou, na severozápadě s Čirjú, na východě s Karijou a Takahamou, na jihozápadě s Hekinanem a na jihu s Nišiem.\n"}
{"id": "1395538", "url": "https://cs.wikipedia.org/wiki?curid=1395538", "title": "Theodor Friedl", "text": "Theodor Friedl\n\nTheodor Friedl (13. února 1842, Vídeň – 5. září 1900, osada Kirchau, tržní obec Warth, Dolní Rakousko) byl rakouským sochařem.\n\nFriedl studoval na Akademii výtvarných umění ve Vídni pod Antonem Dominikem Fernkornem. Jeho ateliér se nacházel v bývalé jezdecké škole (Fürstlich-Dietrichsteinschen Reitschule) na Liechtensteinstraße 37 ve Vídni. Mezi jeho první hlavní zakázky patří architektonické plastiky pro Vídeňskou burzu cenných papírů z roku 1877, ve spolupráci s dánsko-rakouským neoklasickým architektem Theophilem Hansenem. Byl to čtyřúhelník, šest plnoformátových soch a řada vlysových panelů kolem římsy.\n\nV roce 1877 začal jeho dlouhodobý pracovní vztah s vídeňskými architekty Fellner & Helmer. Vytvářel zejména skulptury a architektonické plastiky na budovách při stavbě Ringstraße ve Vídni. Pracoval také mimo Vídeň na četných budovách divadel v Monarchii, kde prováděl variace vídeňského neoklasického Ringstraße stylu v Sofii, Brně, Berlíně atd. Je také autorem sochařské výzdoby průčelí Státní opery Praha.\n\nFriedl byl pohřben na centrálním hřbitově (Zentralfriedhof) ve Vídni. Jeho čestný hrob zdobí portrét na reliéfu vytvořený sochařem Leopoldem Kosigem.\n\n"}
{"id": "1395539", "url": "https://cs.wikipedia.org/wiki?curid=1395539", "title": "Chris Mason (herec, 1991)", "text": "Chris Mason (herec, 1991)\n\nChris Mason (* 14. února 1991 Liverpool, Anglie) je britský herec, který se proslavil rolí Lea Humphriese v seriálu \"Broadchurch\" stanice ITV.\n\nMason se narodil v Liverpoolu v Anglii, ale vyrůstal v Broadgreenu v Merseyside. Má dva bratry.\n\nV roce 2011 se poprvé objevil na televizních obrazovkách v limitovaném dramatickém seriálu \"Justice\". Poté si zahrál roli Steva McEwana v seriálu Three stanice BBC . V roce 2014 si zahrál roli Ralfa Sarcozyho ve filmu \"Upírská akademie\" a o rok později se objevil po boku Toma Hardyho ve filmu \"Legendy zločinu\". Od roku 2017 hraje roli Lea Humphriese v seriálu \"Broadchurch\" stanice ITV. V roce 2018 získal hlavní roli v seriálu \".\" \n\nMason žije v Los Angeles se svoji manželkou herečkou Spencer Locke.\n"}
{"id": "1395540", "url": "https://cs.wikipedia.org/wiki?curid=1395540", "title": "Thiotimolin", "text": "Thiotimolin\n\nThiotimolin () je fiktivní chemická sloučenina poprvé publikovaná v mystifikačním článku \"Endochronní vlastnosti resublimovaného thiotimolinu\" (údajně uniklého z Journal of the American Chemical Society) Isaaca Asimova v roce 1948 ve sci-fi časopise \"Astounding Science Fiction\".\n\nEndochronicitou je míněna vlastnost, kdy se látka rozpouští dříve, než je přidáno rozpouštědlo (voda). Thiotymolin má být organická sloučenina dosud přesně nezjištěné struktury, obsahující nejméně čtrnáct hydroxylových skupin, dvě aminoskupiny, jednu sulfoskupinu a také částečně aromatické uhlovodíkové jádro. \n\n"}
{"id": "1395541", "url": "https://cs.wikipedia.org/wiki?curid=1395541", "title": "Kelly Rutherford", "text": "Kelly Rutherford\n\nKelly Rutherford (*6. listopadu, 1968, Elizabethtown, Kentucky, Spojené státy americké), rozená Kelly Rutherford Deane, je americká herečka. Proslavila se hlavně rolemi v seriálech \"Generations, Melorse Place\" a \"Super drbna.\"\n\nRutherford se narodila v Elizabethtownu v Kentucky. Je dcerou Ann Edwardsové. Má bratra Anthonyho. Navštěvovala střední školu v Newport Beach v Kalifornii Corona del Mar High School. Později studovala v HB Studiu v New Yorku a na herecké škole Beverly Hills Playhouse v Kalifornii.\n\nSvojí kariéru zahájila na televizních obrazovkách. V roce 1987 se objevila v seriálu \"Loving\" a později byla obsazena do hlavní role v telenovele \"Generations\", kde hrála během let 1989 až 1991. V roce 1992 se připojila k obsazení dramatického seriálu stanice ABC \"Mírová bojiště.\" Během let 1993 až 1994 hrála hlavní roli v seriálu stanice FOX \"Dobrodružství Brisco Countyho Jr.\". Také se objevila ve filmu \"Zbožňuju trable\". Dále si zahrála v seriálech \"The Great Defender\" (1995) a \"\" (1996). V roce 1996 získala hlavní roli v telenovele \"Melrose Place\". V telenovele hrála až do roku 1999.\n\nRoli Christine Hamilton si zahrála v hororovém snímku \"Vřískot 3\" (2000). Během let 2003 až 2004 hrála v dramatickém seriálu stanice ABC \"\" roli speciální agentky Frankie Ellory Kilmer. Na stanici NBC si poté zahrála v seriálu \"E-Ring\". V roce 2007 se připojila k obsazení seriálu stanice CW \"Super drbna\". V roce 2016 získala vedlejší roli v seriálu \"Quantico.\"\n\nV červnu 2001 se provdala za venezuelského bankéře Carlose Tarajano. O rozvod Rutherfordová požádala v lednu roku 2002, šest měsíců od uzavření manželství.\n\nNěmeckého obchodníka Daniela Giersche si vzala v srpnu roku 2006. Jejich první dítě Hermés Gustaf Daniel Giersch se narodil v říjnu téhož roku.\n\nZatímco s Gierschem čekala druhé dítě, zažádala dne 30. prosince 2008 o rozvod. Druhé dítě, dceru Helenu, porodila v červnu 2009. Dvojice vedla nespočet soudních sporů, včetně dočasného zákazu přiblížení se ke Gierschovi. Giersch byl na nakonec ze Spojených států deportován. V srpnu roku 2012 soud rozhodl o střídavé péči.\n\nV červnu roku 2013 Rutherdorf vyhlásila osobní bankrot. V prosinci 2015 Monacký soud rozhodl, že výhradní péči získal jejich otec.\n\nBěhem let 2015 až 2017 chodila s Tonym Brandem.\n"}
{"id": "1395559", "url": "https://cs.wikipedia.org/wiki?curid=1395559", "title": "Kostel svatého Jiří (Kunvald)", "text": "Kostel svatého Jiří (Kunvald)\n\nKostel svatého Jiří v Kunvaldě je pozdně renesanční stavba z počátku 17. století, která vznikla nedaleko staršího kostela, připomínaného od 14. století. Je farním kostelem, využívaným k bohoslužbám římskokatolickou církví.\n\nKostel byl vystavěn v době, kdy žamberské panství, jehož byla ves Kunvald součástí, patřil rodu Bubnů z Litic, a to v roce 1606 nebo 1616. Byl tedy původně utrakvistický, stejně jako celá farní správa žamberského panství. Ze staršího kostela, který se nacházel blízkosti současného chrámu, se nedochovaly žádné stopy, jednalo se patrně o dřevěnou stavbu. Charakter kostela sv. Jiří je poznamenán barokními přestavbami z let 1746 a 1775 a rozšířením, k němuž došlo v roce 1831, kdy byla přistavěna přední část lodi s věží, zvýšené dodatečně mezi lety 1900–1901.\n\nJde o prostou jednolodní obdélnou stavbu s trojboce uzavřeným presbytářem, nad průčelím je situována hranolová věž. Presbytář je sklenut valenou klenbou s lunetami, loď je plochostropá. Kostel byl v roce 1891 vyzdoben nástěnnými malbami Ludvíka Nejedlého z Nového Bydžova, jeho zařízení pochází z poslední čtvrtiny 18. století. Na hlavním oltáři jsou umístěny pozdně barokní sochy svatého Jana Nepomuckého a svatého Vojtěcha, snad od Alexia Cyriaka ze Žamberku, a obraz svatého Jiří, který v roce 1783 namaloval vídeňský malíř Johann Franz Greipel. Z téže doby pocházejí boční oltáře. Greipel je též autorem křížové cesty, instalované již v roce 1780.. Autorem původních varhan z roku 1763 byl Josef Sträussel, jehož díla jsou dochována např. v Kutné Hoře (chrám sv. Barbory), v Solnici (kostel Umučení svatého Jana Křtitele) a v Letohradě (kostel sv. Václava). Pozdější nástroj postavil v roce 1834 varhanář z Rokytnice v Orlických horách. Nynější dvoumanuálové varhany pocházejí z roku 1902, postavili je bratři Paštikové z Prahy. V devadesátých letech byl nástroj přestavěn.\n\n\n"}
{"id": "1395560", "url": "https://cs.wikipedia.org/wiki?curid=1395560", "title": "Udržitelná spotřeba", "text": "Udržitelná spotřeba\n\nPojem udržitelná spotřeba má řadu  společných rysů s a je úzce spjat s podmínkami udržitelné výroby a udržitelného rozvoje. Udržitelná spotřeba jako součást udržitelného rozvoje je předpokladem celosvětového boje proti problémům udržitelnosti, jako jsou změna klimatu, vyčerpání zdrojů, hladomory nebo znečištění životního prostředí.\n\nUdržitelný rozvoj a udržitelná spotřeba závisí na určitých faktorech, jako jsou:\n\n\nV roce 1994 byla na Sympoziu o udržitelné spotřebě v Oslu navržena definice, která říká, že udržitelná spotřeba znamená \"\"využívání služeb a souvisejících produktů, které odpovídají základním potřebám lidí a přinášejí lepší kvalitu života a zároveň minimalizují v průběhu životního cyklu služby či produktu, využívání přírodních zdrojů a toxických materiálů, jakož i tvorbu takových odpadů a znečišťujících látek , které ohrožují potřeby budoucích generací\".\"\n\nAby bylo dosaženo udržitelné spotřeby, musí být splněny dva předpoklady: musí dojít ke zvýšení efektivity využití energie a musí dojít ke změně spotřebních vzorců a snížení spotřeby v rozvinutých zemích. První předpoklad sám o sobě nepostačuje a může být označen jako slabá udržitelná spotřeba. Technologická zlepšení a eko-efektivita podporují nezbytné snížení spotřeby zdrojů. Po splnění tohoto cíle je nutné, aby byl splněn druhý předpoklad, změny ve struktuře a snižování úrovně spotřeby. Přístupy silné udržitelné spotřeby také věnují pozornost sociálnímu rozměru blahobytu a posuzují potřebu změn založených na posouzení rizika, že takové změny budou lidmi odmítnuty. Na politické scéně je diskutována slabá udržitelná spotřeba, zatímco diskuse silná udržitelná spotřeba neprobíhá.\n\nRozpory postoje x chování nebo hodnoty x akce tvoří významnou překážku pro změny v individuálním chování zákazníků. Mnozí spotřebitelé si dobře uvědomují důležitost svých vzorců konzumace a jejich vlivu na péči na životní prostředí, , avšak většina z nich netransformuje své obavy do svých spotřebitelských vzorců, neboť proces rozhodování o nákupu je velmi komplikovaný a spoléhá např. sociálních, politických a psychologických faktorech. Podle Young a kol. jsou hlavními bariérami zelené konzumace nedostatek času na posouzení, vysoké ceny, nedostatek informací a kognitivní úsilí.\n\n"}
{"id": "1395563", "url": "https://cs.wikipedia.org/wiki?curid=1395563", "title": "Libor Foltman", "text": "Libor Foltman\n\nLibor Foltman (* 11. července 1948, Trutnov) je bývalý československý lyžař, sdruženář. Po skončení aktivní kariéry působil jako trenér.\n\nNa XI. ZOH v Sapporu 1972 startoval v severské kombinaci. Závod nedokončil. Na Mistrovství světa v klasickém lyžování 1970 ve Vysokých Tatrách skončil v severské kombinaci na 9. místě. Na Mistrovství světa v klasickém lyžování 1974 ve Falunu skončil v severské kombinaci na 22. místě.\n\n"}
{"id": "1395566", "url": "https://cs.wikipedia.org/wiki?curid=1395566", "title": "Igor Zhoř", "text": "Igor Zhoř\n\nIgor Zhoř (9. března 1925, Brno – 22. listopadu 1997, tamtéž) byl český teoretik a kritik výtvarného umění a pedagog.\n\nJeho rodiči byli spisovatel a pedagog Antonín Zhoř a učitelka Milada Zhořová, roz. Boháčkolvá.\n\nV letech 1954-1949 studoval na Přírodovědecké fakultě Univerzity v Brně a později také na brněnské Filosofické fakultě. Stál u zrodu brněnské výtvarné skupiny Profil 58 a byl jejím mluvčím.\nV době Sametové revoluce byl aktivní ve Výboru brněnských výtvarníků při Občanském fóru. Roku 1990 byl jmenován profesorem.\n\nJe autorem publikací o výtvraném umění, od roku 1984 přispíval články a překlady do pražských a brněnských samizdatových sborníků, od roku 1989 vydávaných pod vlastním jménem. Byl aktivní v redakčních radách časopisů ROK, Ateliér, Bulletin MG v Brně, Estetická výchova ad.\n\nZemřel 22. listopadu 1997 v Brně. Je pochován na brněnském Ústředním hřbitově na Vídeňské ulici, skup. 58, řada 2, hrob č. 155\n\n \n"}
{"id": "1395573", "url": "https://cs.wikipedia.org/wiki?curid=1395573", "title": "Rue du Faubourg-Saint-Martin", "text": "Rue du Faubourg-Saint-Martin\n\nRue du Faubourg-Saint-Martin (tj. \"ulice Předměstí svatého Martina\") je ulice v Paříži. Nachází se v 10. obvodu.\n\nUlice vede od Porte Saint-Martin na křižovatce s \"Boulevardem Saint-Denis\" a \"Rue René-Boulanger\" a končí u \"Boulevardu de la Villette\" a na \"Place de la Bataille-de-Stalingrad\" poblíž Rotonde de la Villette. Ulice je orientována z jihu na sever. Směrem na sever pokračuje \"Avenue de Flandre\" a na jihu na ni navazuje \"Rue Saint-Martin\".\n\nZa městskými hradbami vzniklo předměstí svatého Martina (Faubourg-Saint-Martin), kterým procházela cesta z Paříže směrem na sever kolem kláštera Saint-Martin-des-Champs, které dalo jméno osídlení i ulici včetně \"Rue Saint-Marti\"n.\n\nTrasa této ulice byla vyznačena již římskou silnicí, která začínala v Lutetii a procházela severním směrem po současných ulicích \"Rue du Château-Landon\", \"Rue Philippe-de-Girard\", \"Rue de la Chapelle\" až do Saint-Denis. Ke křižovatce s \"bulvárem Saint-Denis\" a \"Rue du Château-d'Eau\" se nazývala \"Rue du Faubourg Saint-Martin\" a dále měla název \"Rue du Faubourg Saint-Laurent\". Obě části byly spojeny v jednu ulici během Francouzské revoluce pod dočasným názvem \"Rue du Faubourg-du-Nord\".\n\n\n"}
{"id": "1395588", "url": "https://cs.wikipedia.org/wiki?curid=1395588", "title": "Ernesto Cardenal", "text": "Ernesto Cardenal\n\nErnesto Cardenal (* 20. ledna 1925 Granada) je nikaragujský básník a římskokatolický kněz. Ve své tvorbě propojuje osobní a společenskou tématiku, využíváním epigramatické formy navazuje na styl Ezra Pounda. \n\nPochází ze zámožné rodiny, jeho příbuzným byl spisovatel Pablo Antonio Cuadra. Měl mladšího bratra Fernanda (1934–2016), který byl politikem a knězem. \n\nVystudoval literaturu na Mexické národní autonomní univerzitě, cestoval po USA a Evropě, roku 1950 se vrátil do vlasti. Po potlačení povstání proti prezidentovi Anastasiovi Somozovi v dubnu 1954 emigroval do USA a vstoupil do trapistického kláštera Gethsemani, který vedl Thomas Merton. Roku 1957 vydal první básnickou sbírku \"Hora 0\". Vystudoval teologii a v roce 1965 byl v rodné Granadě vysvěcen na kněze. Patřil k příznivcům teologie osvobození a podporoval sandinisty. Založil komunitu na ostrovech Solentiname na jezeře Nikaragua, zaměřenou na rozvoj umělecké tvorby místních obyvatel a řízenou na základě křesťanských zásad. \n\nPo svržení somozovského režimu v roce 1979 ho Daniel Ortega jmenoval nikaragujským ministrem kultury. Pro svou účast v prosovětské vládě se dostal do sporu s papežem Janem Pavlem II. při jeho návštěvě Nikaraguy v roce 1983 a o rok později byl laicizován; církevního trestu ho zprostil až papež František roku 2019. Funkci ministra Cardenal zastával do roku 1987, kdy bylo ministerstvo kultury v rámci úsporných opatření zrušeno. Byl zastáncem koncepce „revolución desprovista de venganza“ (revoluce, která se nemstí) a kritizoval stále represivnější povahu Ortegova režimu, v roce 1995 patřil k zakladatelům umírněně levicové strany Movimiento Renovador Sandinista (Hnutí sandinistické obnovy). Angažuje se také v nadnárodním projektu společenských reforem Stock Exchange of Visions, založil kulturní nadaci Casa de los tres mundos (Dům tří světů).\n\n\nVýbor z Cardenalovy poezie v českých překladech Jana Hlouška vydalo v roce 1987 nakladatelství Odeon pod názvem \"Nultá hodina\".\n"}
{"id": "1395592", "url": "https://cs.wikipedia.org/wiki?curid=1395592", "title": "Mistrovství světa v ledním hokeji 2023", "text": "Mistrovství světa v ledním hokeji 2023\n\nMistrovství světa v ledním hokeji 2023 bude 87. mistrovství světa v ledním hokeji pořádané Mezinárodní federací ledního hokeje. Toto MS se podle dohody IIHF na Maltě bude konat v Rusku v Petrohradu. Oficiálně bylo dějiště oznámeno 24. května 2019 v Bratislavě. Další MS v hokeji v roce 2024 se bude konat v Česku a v roce 2025 ve Švédsku a Dánsku.\n\n\n"}
{"id": "1395597", "url": "https://cs.wikipedia.org/wiki?curid=1395597", "title": "Porkan", "text": "Porkan\n\nPorkan („1,1,2,2,3-pentamethylbicyklo[2.1.0]pentan“) je fiktivní organická sloučenina, bicyklický uhlovodík s pětivazným atomem uhlíku.\n\nŠirší chemická veřejnost byla s touto látkou seznamována na stránkách Chemických listů, poprvé v roce 1985.\nOdstraněním methylové skupiny z uhlíku č. 1 („předního“) vzniká norporkan (1,2,2,3-tetramethylbicyklo[2.1.0]pentan), který je již sloučeninou spíše hypotetickou než fiktivní, pokud ještě nebyl připraven.\n\n"}
{"id": "1395608", "url": "https://cs.wikipedia.org/wiki?curid=1395608", "title": "Pavel Schejbal", "text": "Pavel Schejbal\n\nPavel Schejbal ( * 4. červenec 2000) je český sportovní střelec z pistole, který reprezentuje klub MV ČR Olymp Plzeň. Do roku 2017 reprezentoval klub SSK Plzeň - Slovany.\n\n\n"}
{"id": "1395609", "url": "https://cs.wikipedia.org/wiki?curid=1395609", "title": "Metoda Lagrangeových multiplikátorů", "text": "Metoda Lagrangeových multiplikátorů\n\nMetoda Lagrangeových multiplikátorů neboli Lagrangeova metoda neurčitých koeficientů je metoda, jak nalézt extrémy diferencovatelné funkce za předpokladu platnosti diferencovatelných omezujících podmínek. Uveřejnil ji Joseph-Louis Lagrange počátkem 19. století.\n\nJestliže hledáme extrémy funkce formula_1 za předpokladu platnosti \"m\" vazeb (omezujících podmínek) ve tvaru \n\nkde \"n\" a \"k\" jsou přirozená čísla a \"k\" nabývá hodnot mezi 1 a \"m\", tak metoda Lagrangeových multiplikátorů začíná vytvořením \"Lagrangeovy funkce\" formula_3, závislé na \"n\" + \"m\" proměnných: \n\nKromě původních proměnných formula_5 tedy zavádíme další neznámé formula_6, zvané \"Lagrangeovy multiplikátory\". Nyní platí, že pokud se hledaný vázaný extrém nalézá v bodě, kde jsou všechny zkoumané funkce diferencovatelné, pak tento bod splňuje kromě \"m\" vazebných rovnic uvedených výše také \"n\" rovnic tvaru\n\ncož je totéž jako\n\nTím získáme soustavu \"n\" + \"m\" rovnic pro \"n\" + \"m\" proměnných, jejímž řešením najdeme potenciální extrémy. Pak je potřeba vyšetřit, zda se jedná o maxima, minima nebo sedlové body. V případě, že zúčastněné funkce vykazují nediferencovatelné body, je potřeba zvlášť vyšetřit i tyto, neboť i zde se mohou hledané extrémy nacházet.\n\nPoněvadž \"m\" vazebných podmínek lze získat tím, že Lagrangeovu funkci parciálně zderivujeme podle multiplikátorů a derivace položíme rovny nule, lze souhrnně říci, že nutnou podmínkou existence vázaného extrému za podmínek diferencovatelnosti v daném bodě je, aby gradient Lagrangeovy funkce v tomto bodě vymizel, což lze vektorově zapsat jako:\n\ncož znamená, že Lagrangeovu funkci je potřeba postupně zderivovat podle všech jejích \"n\" + \"m\" proměnných, derivace položit rovny nule a soustavu vyřešit. Řešení udávají souřadnice bodů, v nichž může (ale nemusí) existovat hledaný vázaný extrém. \n\nNajděme maximum lineární funkce formula_10 vázané na jednotkovou kružnici formula_11. \n\nVazba je \n\ntakže Lagrangeova funkce je \n\nDerivací Lagrangeovy funkce podle jednotlivých proměnných získáme gradient:\n\na jeho položením rovna nule dostaneme soustavu tří rovnic pro tři neznámé proměnné:\n\nPoslední rovnice je vazba, z prvních dvou rovnic dostaneme\n\nDosazením do poslední rovnice máme\n\ntakže\n\ncož po dopočítání \"x\" a \"y\" vede k závěru, že řešení (stacionární body formula_3) jsou\n\nVypočítáme hodnoty v těchto bodech (zajímají nás jen první dvě souřadnice stacionárních bodů, třetí souřadnice odpovídá multiplikátoru, který v tuto chvíli už nepotřebujeme):\n\nVázané maximum tedy je formula_22 a vázané minimum formula_23.\n\nVe dvourozměrném případě na obrázcích je naznačena funkce f a její vrstevnice \"f\"(\"x\", \"y\") = 0, jakož i křivka \"g\"(\"x\", \"y\") = 0 odpovídající vazbě. Hledáme nejvyšší hodnotu \"f\", která se nachází na bodech této červeně vyznačené křivky (tj. vázaný extrém).\n\nVázaný extrém se může vyskytnout pouze na vrstevnici, kterou křivka vazby neprotíná. Jinak totiž se na jedné straně od takové vrstevnice nacházejí hodnoty vyšší a na druhé straně nižší než \"f\"(\"x\", \"y\"), a proto zde nemůže nastat extrém; postupem po křivce vazby se totiž hned v sousedství daného bodu dostaneme na hodnoty vyšší nebo nižší než v tomto bodě.\n\nPokud se vrstevnice a křivka vazby neprotínají, musejí se dotýkat (být si lokálně tečnami). Stačí tedy analyticky vyjádřit, že se dvě křivky dotýkají, a máme nutnou podmínku vázaného extrému. K tomu účelu si uvědomme, že „lokální směr“ přímky nebo plochy určuje gradient – vektor, mířící ve směru největšího zakřivení, a tedy kolmý na tečnu. Na nižším obrázku jsou gradienty naznačeny jako malé šipky vycházející z křivek.\n\nProtože tečny jsou stejné, musejí být až na měřítko shodné i gradienty – musejí mířit stejným (anebo přesně opačným) směrem. Existuje tedy nenulová konstanta formula_24 tak, že v bodě dotyku (\"x\", \"y\") platí\n\nneboli\n\nkde formula_27 je gradient formula_28 v tomto bodě a formula_29 je gradient formula_30 tamtéž. Souřadnice gradientů dostaneme jako parciální derivace příslušných funkcí podle jednotlivých souřadnic, což umožní uvedenou vektorovou rovnici rozepsat po souřadnicích: \n\nPokud k těmto dvěma rovnicím připojíme ještě třetí, vazební rovnici \"g\"(\"x\", \"y\") = 0, dostaneme přesně totéž, co bychom získali parciálním derivováním příslušné Lagrangeovy funkce \n\npodle všech tří jejích argumentů a položením jednotlivých derivací rovných nule.\n\nTato úvaha není důkazem v přísném smyslu, protože se opírá o geometrickou intuici a neřeší různé zvláštní případy (zejména co se stane, když některý z gradientů vymizí – je roven nulovému vektoru). Lze ji však snadno zobecnit na více proměnných a vazeb, a odůvodnit tak obecnou Lagrangeovu metodu. \n"}
{"id": "1395613", "url": "https://cs.wikipedia.org/wiki?curid=1395613", "title": "Nasuh Paša", "text": "Nasuh Paša\n\nNasuh Paša (? – 1614) byl osmanský státník albánského původu. Byl velkovezírem Osmanské říše v letech 1611-14. Pocházel z Gümülcine (dnešní Komotiní) a byl švagrem Osmanské dynastie, když se oženil s osmanskou princeznou. Byl popraven sultánem Ahmedem I. v roce 1614. \n\nRok narození Nasuha Paši není znám. Historikové věří, že pocházel z Albánie. Byl vzděláván v Euderunu a svou kariéru začal jako voják v řadách janičářů. \n\nV roce 1603 se stal guvernérem Aleppa a podílel se na potlačení povstání banditů Celali společně s Cığalazade Yusuf Sinan Pašou. I když byl v tomto boji poražen, bylo mu odpouštěno a v roce 1606 se stal guvernérem Diyarbakiru. Tím získal značné bohatství. Znovu toto povstání šel potlačit nový velkovezír Kuyucu Murad Paša a uspěl. Nasuh byl v té době jeho pravou rukou. \n\nV roce 1610 měla sultánova konkubína Kösem Sultan konflikty s velkovezírem Muradem Pašou. Nasuh byl jeho pravá ruka, ale Kösem ho oženila se svou nejstarší dcerou, aby byl na její straně. V té době jí bylo pouhých šest let. Svatba se konala na začátku roku 1611 a v červnu téhož roku Murad Paša zemřel. Nasuh se poté jako zeť dynastie stal novým velkovezírem. Vzhledem k věku jeho manželky bylo toto manželství nenaplněno (mezi manželi neproběhl pohlavní styk). Ajše nadále žila se svou matkou Kösem a tak mohlo spojenectví mezi Kösem a Nasuhem pokračovat. \n\nNasuh byl zastáncem míru s perským šáhem Abbasem I. V roce 1612 s nim nakonec sepsal mírovou smlouvu. Podmínky zněly následovně:\n\n\nBrzy na to však mezi velkovezírem Nasuhem Pašou a Sheikh-ul-Islam Hodzhazade Mehmedem Efendim vypukl konflikt. V roce 1614 odsoudil nejvyšší muftí (soudce) Nasuha za úplatkářství. Sultán Ahmed nařídil jeho popravu. Předtím však zabarikádoval jeho ženu v harému a vojáci ji museli střežit. Nakonec byl Nasuh popraven přímo před ní. Ajše tedy poprvé (ne naposledy) ovdověla v devíti letech. \n\nPostava Nasuha Paši se vyskytuje v tureckém televizním seriálu (2015-17), kde jej ztvárnil Salah Tolga Tundzher. \n"}
{"id": "1395614", "url": "https://cs.wikipedia.org/wiki?curid=1395614", "title": "Pavel Karpíšek", "text": "Pavel Karpíšek\n\nPavel Karpíšek (* 26. srpna 1969 Plzeň) je český politik, od roku 2018 senátor za obvod č. 8 – Rokycany, v letech 2004 až 2016 zastupitel Plzeňského kraje (v letech 2004 až 2008 také radní kraje), od roku 1993 starosta či místostarosta obce Vejprnice v okrese Plzeň-sever, člen ODS.\n\nNarodil se sice v Plzni, ale dětství prožil ve Vejprnicích. V roce 1987 absolvoval Střední průmyslovou školu elektrotechnickou v Plzni a dále pokračoval ve studiu na Fakultě elektrotechnické Vysoké školy strojní a elektrotechnické (pozdější Západočeská univerzita v Plzni), kterou dokončil v roce 1992 (získal titul Ing.).\n\nV roce 1992 nastoupil na přechodnou dobu jako učitel na základní školu v Blatnicích u Nýřan, ale již po půl roce byl zvolen starostou obce Vejprnice. V roce 2001 absolvoval Fakultu právnickou ZČU v Plzni (získal titul Mgr.) a v témže roce byl úspěšný v konkurzu na funkci vedoucího odboru sociálních věcí a zdravotnictví nově vznikajícího Krajského úřadu Plzeňského kraje.\n\nPavel Karpíšek žije v obci Vejprnice v okrese Plzeň-sever. Je ženatý, s manželkou Radkou mají tři dcery – Adélu, Pavlu a Kláru. Volný čas věnuje především rodině, ale mezi jeho záliby patří také sport (fotbal, tenis, lyžování a golf), dále pak též turistika, myslivost a rybaření.\n\nV komunálních volbách v roce 1990 byl zvolen zastupitelem obce Vejprnice. Mandát zastupitele obce pak obhájil ve volbách v letech 1994 (nezávislý), 1998 (nezávislý) a 2002 (nezávislý). V roce 2003 vstoupil do ODS a za tuto stranu obhájil mandát zastupitele města ve volbách v letech 2006, 2010, 2014 (na kandidátce subjektu \"\"PRAVÉ VEJPRNICE\"\", tj. ODS a nezávislí kandidáti). a 2018 (na kandidátce subjektu \"\"PRAVÉ VEJPRNICE\"\", tj. ODS a nezávislí kandidáti). V letech 1993 až 2002 zastával a od roku 2010 opět zastává post starosty obce, mezi roky 2002 a 2010 byl místostarostou obce.\n\nV krajských volbách v roce 2000 kandidoval jako nestraník za hnutí NEZÁVISLÍ do Zastupitelstva Plzeňského kraje, ale neuspěl. Zvolen byl až ve volbách v roce 2004 už jako člen ODS. Zároveň se stal radním pro oblast zdravotnictví a sociálních věcí. Ve volbách v roce 2008 mandát krajského zastupitele obhájil, přestal však být radním kraje. Také ve volbách v roce 2012 se mu podařilo mandát obhájit. Ve volbách v roce 2016 však skončil jako první náhradník.\n\nVe volbách do Poslanecké sněmovny PČR v letech 2010 a 2017 kandidoval za ODS v Plzeňském kraji, ale ani jednou neuspěl.\n\nVe volbách do Senátu PČR v roce 2018 kandidoval za ODS v obvodu č. 8 – Rokycany. Se ziskem 28,55 % hlasů vyhrál první kolo voleb a ve druhém kole se utkal se sociální demokratkou Miladou Emmerovou. Tu porazil poměrem hlasů 68,38 % : 31,61 % a stal se senátorem.\n"}
{"id": "1395624", "url": "https://cs.wikipedia.org/wiki?curid=1395624", "title": "San Luis (Menorca)", "text": "San Luis (Menorca)\n\nSant Lluís (ve španělštině: San Luis) je obec na jihovýchodní špičce Menorky, která leží ve španělských Baleárských ostrovech.\n\nOblast je nejvíce pozoruhodná pro své rozmanité pobřeží, s jemnými písečnými plážemi a útesy, a krásnými zátokami Binissafúller, Biniancolla a Binibeca s jejich typickými bílými rybářskými domy. Ve městě jsou přístavy, středověké obranné věže, které jsou po celém přilehlém pobřeží. Hlavní plážový resort je Punta Prima.\n\nSant Lluis založili Francouzi v roce 1761 během jejich okupace ostrova Menorca.\n\nV San Luis dominuje Es Moli de Dalt , plně obnovený tradiční větrný mlýn, který je nyní muzeem otevřeným pro veřejnost. Město bylo postaveno kolem velkého, bílého neoklasicistního kostela. Město slaví svůj vlastní svátek, svátek sv. Luisa, který je koncem srpna.\n\nMěsto je domovem vinařství Bodegas Binifadet, které vzniklo r. 1979 a nabízí celoroční prohlídky s příležitosti ochutnat výrobky. Nové vinařství bylo otevřeno v roce 2004 na základě návrhu architekta Lluise Vivesa.\n"}
{"id": "1395626", "url": "https://cs.wikipedia.org/wiki?curid=1395626", "title": "Ubytovací zařízení", "text": "Ubytovací zařízení\n\nUbytovací zařízení nabízí především krátkodobé ubytování a s ním spojené služby, a to jako předmět podnikání. V Česku se dělí na tyto kategorie:\n"}
{"id": "1395627", "url": "https://cs.wikipedia.org/wiki?curid=1395627", "title": "Letiště San Luis (Menorca)", "text": "Letiště San Luis (Menorca)\n\nSan Luis Aerodrome (; ICAO: LESL) je první civilní letiště na Menorce.\n\nLetiště bylo původně postaveno během dvacátých let 20. století. Během španělské občanské války bylo přestavěno na vojenské letiště. Letiště se nachází v obci San Luis v těsné blízkosti Mahonu (jen 2½ km od centra města). V roce 1949 bylo letiště San Luis vybaveno jako celní letiště a otevřeno pro domácí a mezinárodní dopravu. Během následujícího desetiletí vzrostl provoz na letištích, což umožnila dvě prodloužení vzletové a přistávací dráhy. Na letišti však nebylo možno přijímat větší letadla a nemohlo dojít k rozšíření přistávací dráhy. \n\nV roce 1967 bylo letiště San Luis přiděleno klubu Real Aero Club de Mahón Menorca (Royal Mahon Flying Club) a od té doby byl tento subjekt zodpovědný za ochranu a údržbu zařízení pilotní a letecké školy. Všechny civilní služby byly 24. března 1969 převedeny na nově postavené hlavní letiště ostrova v Mahonu. Dnes je primárně využíváno pro volnočasové letectví a z letiště ročně odletí přibližně 3 000 letů.\n"}
{"id": "1395629", "url": "https://cs.wikipedia.org/wiki?curid=1395629", "title": "Orhan Çelebi", "text": "Orhan Çelebi\n\nOrhan Çelebi (1412 - 29. května 1453) byl osmanský princ. Byl vnukem prince Sulejmana Çelebiho, který vládl evropské části říše, ale zemřel v boji o moc. Jeho otec, také Orhan, bojoval ve válce s Byzantskou říší, kde byl oslepen. Orhan poté odmalička žil na dvoře byzantského císaře jako rukojmí. \n\nOblast v okolí Strumy měl oficiálně pod správou sultán Murad II, skutečným vlastníkem však byl Orhan. Sultán za tyto pozemky posílal 3 000 zlatých ročně Byzantské říši, aby je udržovala. \n\nV roce 1440 byl jediným následníkem na osmanský trůn. Konkuroval mu pouze syn Murada II., Mehmed. Po smrti Murada v roce 1451 pak nastoupil Mehmed na trůn jako Mehmed II. Byzantský císař Konstantin XI. poslal Mehmedovi upozornění, že byl měl za Orhana poslat peníze, které mu do té doby byli každoročně posílány. Zdůraznil také, že Orhan je jeden z dalších uchazečů o jeho trůn. Mehmed poté zaútočil na Konstantinopol a tento dopis bral jako záminku k útoku. Od dubna 1453 pak toto město obléhal. \n\nOrhan se dobrovolně účastnil obrany města. Nechal postavit další hradby okolo moře; ty však turci také zbourali, když pronikli do města. Orhan se poté snažil utéct v převleku za řeckého mnicha, ale byl zajat a popraven. \n\nOrhan měl čtyři syny:\n\n"}
{"id": "1395632", "url": "https://cs.wikipedia.org/wiki?curid=1395632", "title": "Hotelstars", "text": "Hotelstars\n\nOficiální jednotná klasifikace ubytovacích zařízení České republiky se stala součástí evropského systému Hotelstars Union, který v současné době sjednocuje klasifikační kritéria v rámci ČR, Německa, Rakouska, Maďarska, Švýcarska, Švédska, Nizozemí, Lucemburska, Litvy, Lotyšska, Estonska, Malty, Belgie, Dánska, Řecka a Lichtenštejnska. Partnerství těchto zemí zajišťuje harmonizovanou klasifikaci hotelů prostřednictvím sdílení společných kritérií a postupů ve všech účastnických zemích. Hodnocení v České republice provádí Asociace hotelů a restaurací ČR.\n\n\n\n"}
{"id": "1395636", "url": "https://cs.wikipedia.org/wiki?curid=1395636", "title": "Ejlat (maják)", "text": "Ejlat (maják)\n\nMaják Ejlat (hebrejsky: מגדלור אילת‎‎, anglicky: \"Eilat\" \"Light\") se nachází sedm kilometrů jihozápadně od města Ejlat v Izraeli, v Akabském zálivu v severní části Rudého moře.\n\nMaják byl postaven na západním břehu zálivu Akaba ve vzdálenosti jeden kilometr severovýchodně od hranice s Egyptem a sedm kilometrů jihozápadně od města Ejlat. Pod majákem se nachází tzv. \"Majáková pláž\".\n\nMaják je 9 metrů vysoká betonová skeletová věž s kruhovým půdorysem z šesti žeber. V horní části kruhová plošina galerie a v lucernou. Šest žeber vystupuje z přízemní části s kruhovým půdorysem šikmo nahoru, na nich posazena galerie s lucernou. Válcová část plošiny je natřena bíle, žebra horizontálními černo-bílými pruhy. Maják je pro veřejnost uzavřen.\n\n\noznačení:\n\n"}
{"id": "1395637", "url": "https://cs.wikipedia.org/wiki?curid=1395637", "title": "Dependance", "text": "Dependance\n\nDependance v kontextu hotelnictví znamená vedlejší budovu ubytovacího zařízení bez vlastní recepce, organizačně související s hlavním ubytovacím zařízením. To pro dependanci zajišťuje plný rozsah služeb, odpovídající příslušné kategorii a třídě a není vzdáleno více než 500m. Depandance může být zařazena do jiné hvězdičkové kategorie než hlavní budova, nesmí mít ale vyšší třídu než hlavní budova.\n"}
{"id": "1395639", "url": "https://cs.wikipedia.org/wiki?curid=1395639", "title": "V Chaloupkách (Praha)", "text": "V Chaloupkách (Praha)\n\nV Chaloupkách je ulice v Hloubětíně na Praze 14, která má na jihozápadě slepé zakončení u střelnice a na východě končí na křižovatce ulic Poříčanská a Cidlinská. Na ni bezprostředně navazuje komunikace pro pěší a cyklisty, prochází pod mostem, přes který vede ulice Slévačská, východním směrem k sídlišti Lehovec. Od západu do ulice postupně ústí Hloubětínská, Hostavická, dále ji protíná Litošická, Kyjská, Šestajovická, opět do ní ústí Hostavická, dále Čertouská, Vaňkova a konečně Štolmířská. Má mírně esovitý tvar.\n\nUlice vznikla a byla pojmenována před rokem 1930. Oblast byla osídlena již na konci 17. století, kdy tam křižovníci s červenou hvězdou založili ovčín a kolem bylo postaveno několik chalup. To dalo název této části Hloubětína a z pomístního názvu \"Chaloupky\" vychází také název ulice. V době nacistické okupace v letech 1940–1945 se německy nazývala \"Häuslerweg\".\nUlice byla původně kratší, v roce 1996 byla prodloužena o jihozápadní úsek, který leží na východ od ulice Průmyslová a který do té doby tvořil ulici Čelákovickou.\n\nV úseku mezi Šestajovickou a Vaňkovou je jednosměrná. Zástavbu tvoří rodinné domy se zahradami, některé úseky na jih tvoří zeleň vrchu Lehovec (původně Hlohovec). Částí ulice prochází cyklotrasy A25 a A26.\n\n\nNejstarší zmínka o usedlosti čp. 24 je z 10. února 1789, kdy ji vlastnila Terezie Mašková. Zdejší hostinec založil asi až František Felix někdy mezi lety 1864–1890. První písemná zmínka o hospodě je z 18. října 1896, kdy se hloubětínští sokolové dohodli, že v ní uspořádají schůzi. V minulosti byla hospoda také nazývána podle svých majitelů, byla tedy známá také jako \"Felixova\", \"Hroudova\" nebo \"U Rabasů\". V roce 1971 byla na budovu hostince umístěna pamětní deska, která připomínala, že tam byla v roce 1921 založena místní organizace Komunistické strany Československa. Po pádu komunismu byla deska odstraněna.\n\n"}
{"id": "1395644", "url": "https://cs.wikipedia.org/wiki?curid=1395644", "title": "Abbo z Auxerre", "text": "Abbo z Auxerre\n\nSvatý Abbo z Auxerre byl benediktinský mnich, opat a biskup. \n\nVstoupil do benediktinského kláštera Saint-Germain v Auxerre a po čase byl zvolen opatem. Roku 857 se stal biskupem diecéze Auxerre, a to po svém bratrovi, svatém Heribaldu. Biskupský úřad zastával až do roku 859 kdy rezignoval. Byl přítomen na synodu v Poncy. Zemřel roku 860.\n\nJeho svátek se slaví 3. prosince.\n\n"}
{"id": "1395645", "url": "https://cs.wikipedia.org/wiki?curid=1395645", "title": "Mezinárodní gymnastická federace", "text": "Mezinárodní gymnastická federace\n\nMezinárodní gymnastická federace (FIG, : ) je hlavní řídící světová organizace sedmi gymnastických disciplín: sportovní gymnastiky, mužské sportovní gymnastiky a ženské sportovní gymnastiky, moderní gymnastiky, sportovního aerobiku,akrobatické gymnastiky, skoky na trampolíně a tumblingu. Je to nejstarší sportovní organizace. Její sídlo se nachází ve švýcarském Lausanne. V jejím čele v současnosti stojí Japonec Morinari Watanabe. FIG je řádným členem MOV, dále organizací SportAccord a ASOIF.\n\nFederace byla založena 23. července 1881 v Lutychu Belgičanem Nicolasem J. Cuperusem. Zakládajícími členy byli Belgie, Francie a Nizozemsko. Na olympijských hrách byla gymnastika poprvé už v Athénách 1896, a tak patří mezi první sporty na olympijských hrách. Federace ale nebyla uznána Mezinárodním olympijským výborem. Ta byla uznána při olympijských hrách v Londýně 1908. Ženy soutěžily na olympijských hrách až v Amsterdamu 1928. Federace byla založena jako Evropská gymnastická federace, ale v roce 1922 změnila svůj název na Mezinárodní gymnastická federace, protože začala přijímat státy i mimo Evropu. Prvním prezidentem byl Nicolas J. Cuperus, který byl v roce 1924 nahrazen Charlesem Cazaletem z Francie. V roce 1903 se konalo první Mistrovství světa ve sportovní gymnastice v Antverpách za účasti 3 zakládajících zemí a soutěžili zde pouze muži. Ženy soutěžily až v roce 1934, kde se konalo mistrovství v Budapešti. V roce 1963 se také v Budapešti konalo první Mistrovství světa v moderní gymnastice. Moderní gymnastika byla poprvé na olympijských hrách v Los Angeles 1984. Mistrovství světa ve skocích na trampolíně se konalo v Londýně 1964 a Mistrovství světa v akrobatické gymnastice se konalo v Moskvě 1974. V roce 1995 se v Paříži konalo první Mistrovství světa ve sportovním aerobiku. Ve skocích na trampolíně se začalo soutěžit na olympijských hrách v Sydney 2000. První sídlo mělo v Lutychu, poté se přestěhovala do Prahy, po druhé světové válce do Ženevy, v roce 1973 do Lyss, v roce 1991 do Moutier a roce 2008 do Lausanne.\n\n146 členských federací je rozčleněno do 5 kontinentálních Konfederací:\n\n\n\n"}
{"id": "1395647", "url": "https://cs.wikipedia.org/wiki?curid=1395647", "title": "V Chaloupkách (rozcestník)", "text": "V Chaloupkách (rozcestník)\n\nV Chaloupkách může být: <br>\n\n\n"}
{"id": "1395654", "url": "https://cs.wikipedia.org/wiki?curid=1395654", "title": "České malířky v Itálii", "text": "České malířky v Itálii\n\nČeské malířky, podobně jako malíři např. Jakub Obrovský, Jan Preisler, František Hudeček a jiní, jezdily také do Itálie a to nejen za poznáním , ale i za novými tématy svých obrazů. Tři malířky /a jedna sochařka/ tu zůstaly a už se do vlasti nevrátily. Některé, které tu byly krátkodobě, si Itálii oblíbily a vracely se sem.\n\nTyto malířky byly ve své vlasti téměř neznámé. Růženu Zátkovou objevila na začátku tohoto tisíciletí Alena Pomajzlová, o Antonii Brandejsové byly známé jen základní údaje s mylným datem jejího úmrtí, o Felicitě Frajové se nevědělo. V Itálii se v roce 2017 objevily díla Frajové a Brandejsové na výstavách v Terstu v muzeu Revoltella.\n\nPo soukromých studiích u malíře Karla Javůrka v Praze, odjela s matkou a otčímem Benátčanem do Benátek. Tady studovala velmi úspěšně na Akademii krásných umění. Navázala na benátskou tradici vedut a malovala benátské kanály, zákoutí, mostky. Zpočátku posílala své obrazy na výstavy Krasoumné jednoty, později od roku 1909 je posílala do Londýna k prodeji. Po smrti manžela se přestěhovala do vily ve Florencii, kde měla i ateliér. Malovala i v Římě a Boloni. Zemřela v roce 1926 ve Florencii. Čtyři obrazy odkázala galerii Pitti. Krasoumná jednota, jejíž byla Antonie Brandejsová členkou, byla jediná, kde mohly české malířky vystavovat. Příležitostně tu vystavovaly i malířky cizí. Obrazy rakouské malířky Tiny Blau proti cenám obrazů Brandejsové byly mnohonásobně vyšší. Dnes jsou její obrazy na aukcích ve světových metropolích vyhledávány a hodně vysoce ceněny.\n\nPo soukromých studiích u Antonína Slavíčka a studiu v Mnichově se vdala za ruského diplomata v Římě a odstěhovala se tam. Dostala se tu do okruhu avantgardních umělců i futuristů. Jeden jejich člen se stal i jejím učitelem. Jeho práce ji nadchly a inspirovaly k vytvoření jejího nejvýznamnějšího díla, experimentálního objektu \"Buchar\" z nesochařských materiálů. Práce na něm ji vyčerpala natolik, že byla odvezena do švýcarského sanatoria. Ale i tam tvořila. Po vyléčení se odstěhovala nedaleko Říma a připravovala se na uskutečnění dvou výstav Římě. Pomáhali jí futuristé, jejichž výstav se rovněž zúčastňovala. Byla úspěšná a připravovala výstavu v Praze. Podruhé už ale znovu vypuklou nemoc nepřekonala, byla odvezena do švýcarského sanatoria, a tu zemřela. Z malířek kolem futuristů byly její díla nejpromyšlenější a nejprogresívnější. Údajně ji pochválil i Pablo Picasso. Její výstavu v Praze uspořádala v roce 2011 Alena Pomajzlová.\n\nNarodila se v Praze 20. října 1909, přerušila tu studia a odstěhovala se do Terstu. Ve Ferraře studovala techniku fresky, kterou pak vyzdobila radnici ve Ferraře a kostel v Tripolisu. V roce 1936 se poprvé účastnila Bienále v Benátkách. V dalších letech se přestěhovala do Milána, spolupracovala s Giorgiem de Chirico a přátelila se s nejvýznamnějšími umělci doby.Malovala hlavně mladé zasněné dívky, květiny, zátiší, kočky. Vzorem, v mnohém nedostižným, jí byla malířka Leonor Fini, kterou poznala v Terstu. Její obrazy působí poeticky. Věnovala se i grafice a ilustracím. Až do konce svého dlouhého života vystavovala v Itálii a v zahraničí.\n\nZdenka Braunerová (1854–1934) byla jediná malířka, která svou cestu do Itálie podrobně popsala do svého cestovního deníku a zanechala tu i své kresby a akvarely. Tato na svou dobu nebývale inteligentní malířka navštívila v Římě na jaře v roce 1883 spousty galerií, paláců a uzavřela několik nových přátelství, především se studentem práv baronem Bacilem, který měl rád umění, rád i kreslil a často společně se Zdenkou. V Itálii se rozhodovala jestli má dát přednost rodinnému životu po jeho boku nebo se stát svobodnou malířkou. Rozhodla se pro druhé i když věděla, že tak, jak byla milována v Itálii už nebude nikdy.\n\nLinka Procházková (1884–1960) se v roce 1909 společně se svým manželem rozhodla pro cestu do Itálie. Jejich obrazy stejně jako i obrazy ostatních členů Osmy byly tehdy neprodejné, proto rozprodali veškerý nábytek svého pražského bytu aby měli peníze na cestu. Jeli nejdříve do Benátek a potom napříč severní Itálií. Tato cesta v ní vyvolala nezapomenutelné dojmy,které zúročila po osmi letech záhy po příjezdu do Brna,kdy začala intenzívně malovat. Své vzpomínky na Itálii, domky na kopcích Apenin a města u jezer malovala magickými barvami. Jsou to snové obrazy plné poezie jako např. obraz \"Como.\"\n\nLuisa Piepenhagenová (1825–1893) se v roce 1884 vydala se sestrou do Itálie a tu vznikly její obrazy Benátek.\n\nAloisie Jenšovská studovala dva roky v Římě, kde vznikl obraz \"Řím - nábřeží\", který dobře charakterizuje toto město-dvě jeptišky jdou se svými malými schovankami a v pozadí se tyčí kostel a římské domy. Tento obraz poslala na výstavu v Buenos Aires, kterou organizoval neobyčejně aktivní Kruh výtvarných umělkyň, jehož byla členkou.\n\nSláva Tonderová Zátková (1884–1969). Malířka byla sestra Růženy Zátkové, obě spolu studovaly. V Itálii hledala nové motivy a to v Perugii a v toskánském San Gimignanu. Byla krajinářkou a členkou Mánesa. Její obrazy byly temperamentní a bezprostřední. Se sestrou si dopisovala.\n\nVšechny tyto malířky a i jiné jezdily do Itálie v době, kdy cestování nebylo pohodlné jako dnes. Měly odvahu překonávat nemalé množství překážek, které je na cestě čekaly. Ale všechny těžkosti jim po cestě zpět vynahradilo poznání, že krása působí na člověka blahodárně. A ta se projevovala i v jejich dílech.\n\n"}
{"id": "1395662", "url": "https://cs.wikipedia.org/wiki?curid=1395662", "title": "Karnit Flugová", "text": "Karnit Flugová\n\nKarnit Flugová ( קרנית פלוג, \"Karnit Flug\", * 9. ledna 1955 Varšava) je izraelská ekonomka a guvernérka izraelské centrální banky.\n\nNarodila se roku 1955 ve Varšavě do rodiny přeživších holokaustu. Ve věku tří let imigrovala s rodinou do Izraele. Vychodila střední školu v Jeruzalémě. Její otec byl v Izraeli předsedou sdružení přeživších holokaustu.\n\nV roce 1980 absolvovala magisterské studium ekonomie na Hebrejské univerzitě v Jeruzalémě. Roku 1985 pak získala doktorát na Kolumbijské univerzitě v New Yorku. Její doktorská práce nesla titul \"Government policies in a general equilibrium model of international trade and human capital\". Od roku 1984 byla činná v Mezinárodním měnovém fondu. Roku 1988 se vrátila do Izraele, kde působila ve výzkumném oddělení národní banky. Zabývala se makroekonomií a pracovním trhem. Pak po několik let působila jako výzkumná pracovnice v Inter-American Development Bank. Do centrální banky se znovu vrátila roku 1997, nyní jako zástupkyně ředitele výzkumného oddělení, od roku 2001 byla jeho ředitelkou. Zasedala i v řadě vládních výborů.\n\nRoku 2011 ji tehdejší guvernér centrální banky Stanley Fischer jmenoval svou zástupkyní. Do funkce guvernérky izraelské centrální banky byla jmenována 13. listopadu 2013. Již několik měsíců předtím zastávala funkci úřadující guvernérky. \n\nV červnu 2018 v interview pro \"The Times of Israel\" podpořila provedení dlouhodobých ekonomických reforem. Ačkoliv makroekonomická situace Izraele podle ní je příznivá, hospodářství se potýká s některými strukturálními a neřešenými problémy, jako je nízká zaměstnanost mezi ultraortodoxními muži nebo arabskými ženami, vysokou míru ohrožení chudobou a nižší produktivitou práce. V roce 2018 se začala řešit její budoucnost na postu guvernérky. Její mandát měl vypršet v listopadu toho roku a podle informací izraelského tisku nebyl ministr financí Moše Kachlon nakloněn jejímu setrvání ve funkci. \n\n"}
{"id": "1395675", "url": "https://cs.wikipedia.org/wiki?curid=1395675", "title": "Lew Hoad", "text": "Lew Hoad\n\nLewis Alan Hoad (23. listopadu 1934 Glebe – 3. července 1994 Fuengirola) byl australský tenista. Ve své době patřil k populárním sportovcům a praktikoval útočný silový styl hry.\n\nPocházel z nemajetné rodiny tramvajáka a od dětství si vydělával jako sběrač míčků. Jeho talent rozeznal Adrian Quist, který mu ve čtrnácti letech zařídil smlouvu s firmou Dunlop Sport. V roce 1951 hrál Hoad svůj první grandslamový turnaj.\n\nS australským týmem vyhrál čtyřikrát Davis Cup (1952, 1953, 1955 a 1956). Jeho reprezentačním kolegou byl Ken Rosewall, říkalo se jim „tenisová dvojčata“. Spolu také vyhráli sedm grandslamových titulů ve čtyřhře: Australian Open 1953, 1956 a 1957, French Open 1953, Wimbledon 1953 a 1956 a US Open 1956. Osmý titul ve čtyřhře získal Hoad ve Wimbledonu 1955 s Rexem Hartwigem. Spolu s Američankou Maureen Connollyovou také vyhrál smíšenou čtyřhru v Paříži v roce 1954. V roce 1956 vyhrál mužskou dvouhru na Australian Open, French Open i ve Wimbledonu, pouze ve finále US Open podlehl Rosewallovi. Podle dodatečných výpočtů Lance Tingaye byl v roce 1956 světovým hráčem číslo jedna.\n\nOd roku 1957 hrál profesionálně, v červnu 1959 vyhrál Tournament of Champions ve Forest Hills. Kariéru ukončil kvůli chronickým bolestem zad v roce 1972. Celkově vyhrál 824 zápasů a 503 prohrál, získal 51 turnajových vítězství. V roce 1980 byl uveden do Mezinárodní tenisové síně slávy.\n\nV roce 1955 se oženil s tenistkou Jenny Staleyovou, finalistkou Australian Open 1954. Od konce šedesátých let žili ve Španělsku a provozovali zde tenisovou školu. Lew Hoad zemřel na leukemii ve věku 59 let.\n\n"}
{"id": "1395685", "url": "https://cs.wikipedia.org/wiki?curid=1395685", "title": "Státní muzeum umění", "text": "Státní muzeum umění\n\nStátní muzeum umění (dánsky Statens Museum for Kunst, zkratkou SMK) je dánské národní muzeum výtvarného umění se sídlem v Kodani. Spravuje asi 9000 obrazů a soch, 240 000 grafik a přes 2600 odlitků soch. Jádrem sbírky jsou umělecké předměty nashromážděné dánskými králi. Ze starých mistrů jsou zastoupeni například Andrea Mantegna, Cranach starší, Tizian, Rubens, Rembrandt a Dürerovy grafiky. Sbírka moderního francouzského umění, kterou muzeu daroval sběratel Johannes Rump, obsahuje jména jako Matisse, Picasso, Derain a Braque. Dále muzeum vlastní rozsáhlou sbírku dánského a severského výtvarného umění.\n"}
{"id": "1395695", "url": "https://cs.wikipedia.org/wiki?curid=1395695", "title": "Maják Haifa Lee Breakwater", "text": "Maják Haifa Lee Breakwater\n\nMaják Haifa Lee Breakwater (anglicky: \"Haifa Lee Breakwater\" \"Light\") se nachází ve městě Haifa v Izraeli, ve východní části Středozemního moře. Nachází se na konci nábřeží, které slouží jako vlnolam Haifského přístavu.\n\nMaják byl do roku 2007 umístěn na vrcholu devíti metrové betonová řídicí věže. Pak byl vlnolam přestavěn a maják přemístěn na dvacet pět metrů vysokou kovovou radarovou věž.\n\n\noznačení:\n\n"}
{"id": "1395696", "url": "https://cs.wikipedia.org/wiki?curid=1395696", "title": "Bitva na předměstí Saint-Antoine", "text": "Bitva na předměstí Saint-Antoine\n\nBitva na předměstí Saint-Antoine se uskutečnila 2. července 1652 poblíž brány Saint-Antoine u Paříže během Frondy. Střetlo se zde královské vojsko vedené maršálem Henrim de La Tour d'Auvergne de Turenne s jednotkami Frondy pod vedením Velkého Condého.\n\nCondé se svými oddíly dorazil před Paříž na předměstí Saint-Antoine. Brány mu však zůstaly uzavřeny a Condé riskoval, že se s vojskem ocitne mezi hradbami a královskými jednotkami vedenými de Turennem, které směřovaly od východu.\n\nAnna Marie Louisa Orleánská, dcera Gastona Orleánského, přesvědčená Condého velitelem Charlesem de Fiesque, že se Condé dostal do bezvýchodné situace, nechala otevřít bránu Saint-Antoine, aby Condé mohl vstoupit do města. Tím Paříž padla do jeho rukou a maršál de Turenne v pokusu o dobytí města zpět do královské moci neuspěl. V říjnu 1652 však byl Condé nucen vrátit Paříž do královských rukou, čímž nastalo závěrečné období Frondy.\n"}
{"id": "1395699", "url": "https://cs.wikipedia.org/wiki?curid=1395699", "title": "Štěpán Jindra", "text": "Štěpán Jindra\n\nŠtěpán Jindra (* 13. června 1961, Praha) je český ekonom, redaktor a překladatel z angličtiny, syn překladatelů Miroslava Jindry a Aleny Jindrové-Špilarové.\n\nPo maturitě na Akademickém gymnáziu v Praze roku 1979 vystudoval v letech 1979-1983 obor ekonomika zahraničního obchodu na Vysoké škole ekonomické. Do roku 1991 pracoval v oblasti ekonomického vzdělávání dospělých a v letech 1992–2001 v bankovnictví, kde plně uplatnil své znalosti obecné i odborné angličtiny. Během devadesátých let se začal věnovat překládání z angličtiny a roku 2001 se stal redaktorem v nakladatelství Reader's Digest Výběr.\n\n"}
{"id": "1395701", "url": "https://cs.wikipedia.org/wiki?curid=1395701", "title": "Ménilmontant (potok)", "text": "Ménilmontant (potok)\n\nPotok Ménilmontant (\"ruisseau de Ménilmontant\") je bývalý potok v Paříži.\n\nPotok vznikal z více pramenů na návrších Ménilmontant, Belleville, Montmartre a Le Pré-Saint-Gervais. Původně tekl přes Ménilmontant a vléval se na pravém břehu do Seiny v prostoru dnešního Bassin de l'Arsenal.\n\nPrvní písemná zmínka o tomto vodním toku se nachází v listině krále Dagoberta I. z roku 629, který povoloval jarmark na místě zvaném \"pasellus Sancti-Martini\". Potok se také zmiňuje v listině Childebert I., kde je nazýván \"Savara\".\n\nS nárůstem pařížské populace bylo třeba zajistit svod odpadních vod. Od 16. století byl potok Ménilmontant sveden do kanalizace a tím byl změněn jeho tok. Tekl nyní podél severních hranic města poblíž současných Velkých bulvárů. Jeho cesta začínala na dnešním \"Place de la République\", poté se potok stáčel k západu přes ulice \"Rue du Château-d'Eau\", \"Rue des Petites-Écuries\", \"Rue Richer\", \"Rue de Provence\", \"Rue Roquépine\", \"Rue de Penthièvre\", \"Rue du Colisée\" a \"Rue Marbeuf\". Mezi mostem Alma a \"Place du Trocadéro\" poblíž \"Rue Gaston-de-Saint-Paul\" se vléval do Seiny. Následným rozšířením města potok Ménilmontant zcela zmizel. Jeho pozůstatkem je název malé ulice \"Passage du Ruisseau-de-Ménilmontant\" ve 20. obvodu.\n"}
{"id": "1395702", "url": "https://cs.wikipedia.org/wiki?curid=1395702", "title": "Passage du Ruisseau-de-Ménilmontant", "text": "Passage du Ruisseau-de-Ménilmontant\n\nPassage du Ruisseau-de-Ménilmontant je malá ulice v Paříži. Nachází se ve 20. obvodu.\n\nUlice vede od křižovatky s \"Rue Boyer\" a končí u \"Rue du Retrait\". Ulice je orientována z východu na západ. Ulička prochází blokem obytných budov a má status soukromé ulice.\n\nUlice získala své současné pojmenování městskou vyhláškou ze 16. prosince 1998. Její název (pasáž potoka Ménilmontant) připomíná bývalý potok Ménilmontant, který zde ve středověku protékal.\n\nV místě dnešního dětského hřiště se nacházel rodný dům Maurice Chevaliera.\n\n"}
{"id": "1395707", "url": "https://cs.wikipedia.org/wiki?curid=1395707", "title": "Prezidentas Smetona (1917)", "text": "Prezidentas Smetona (1917)\n\nPrezidentas Smetona byla minolovka litevského námořnictva. Původně byla postavena jako německá minolovka M59. Německé císařské námořnictvo ji nasadilo do první světové války. Roku 1927 plavidlo zakoupilo litevské námořnictvo. Po okupaci země Sovětským svazem roku 1940 byla využívána sovětským námořnictvem. Byla nasazena ve druhé světové válce. Roku 1945 se potopila na mině.\n\nNěmecká minolovka M59 byla postavena loděnicí Seebeck v Geestemünde. Její kýl byl založen roku 1916, dne 31. října 1917 byla spuštěna na vodu a v listopadu 1917 byla přijata do služby.\n\nPlavidlo bylo vyzbrojeno dvěma 105mm kanóny. Mohlo nést minolovné vybavení, nebo až 30 min. Pohonný systém tvořily dva kotle a parní stroj o výkonu 1750 hp, pohánějící dva lodní šrouby. Nejvyšší rychlost dosahovala 16 uzlů. Dosah byl 2000 námořních mil při rychlosti 14 uzlů.\n\nNěmecké císařské námořnictvo nasadilo minolovku M59 do operací první světové války na Baltu. V červenci 1927 byla zakoupena Litvou a zařazena do litevského námořnictva jako \"Prezidentas Smetona\". Roku 1934 byla přejmenována na \"Anastas\" a roku 1940 na \"Primunas\". Litevské námořnictvo zaniklo po sovětské okupaci pobaltských států roku 1940. Plavidlo bylo začleněno do sovětského námořnictva. Dostalo nové jméno \"Otličnik\" a později \"Korall\". Dne 11. ledna 1945 se ve Finském zálivu potopila na mině.\n"}
{"id": "1395708", "url": "https://cs.wikipedia.org/wiki?curid=1395708", "title": "Admiral Kornilov (1887)", "text": "Admiral Kornilov (1887)\n\nAdmiral Kornilov byl chráněný křižník ruského carského námořnictva. Provozován byl v letech 1888–1911.\n\nKřižník postavila v letech 1885–1888 francouzská loděnice Ateliers et Chantiers de la Loire v Saint-Nazaire.\n\nKřižník nesl výzbroj čtrnácti 152mm kanónů, šesti 47mm kanónů, deseti 37mm kanónů a šesti 381mm torpédometů. Pohonný systém měl výkon 5977 hp. Skládal se z parních strojů a 8 kotlů, pohánějících dva lodní šrouby. Nejvyšší rychlost dosahovala 17,6 uzlu. Dosah byl 5000 námořních mil při rychlosti 10 uzlů.\n\nRoku 1905 křižník dostal modernější výzbroj. Roku 1907 byl převeden k výcviku a roku 1911 vyřazen.\n"}
{"id": "1395710", "url": "https://cs.wikipedia.org/wiki?curid=1395710", "title": "Divize A 2018/19", "text": "Divize A 2018/19\n\nV soubojích 54. ročníku České divize A 2018/19 se utká 16 týmů dvoukolovým systémem podzim - jaro. Tento ročník odstartuje v sobotu 11.srpna 2018 úvodními zápasy 1.kola. A skončil v neděli ??. června 2019\n\n\n\nPoznámky:\n\n"}
{"id": "1395711", "url": "https://cs.wikipedia.org/wiki?curid=1395711", "title": "Dům umění Curych", "text": "Dům umění Curych\n\nDům umění Curych (německy Kunsthaus Zürich) je umělecké muzeum v Curychu. Obsahuje díla od středověku po současnost a zvláštní důraz klade na švýcarské umění. Sbírky nashromáždil a o muzeum pečuje spolek Zürcher Kunstgesellschaft (Curyšská umělecká společnost), jehož kořeny sahají až do roku 1787. Secesní budovu navrhli Karl Moser a Robert Curjel, dostavěna byla roku 1910 a později několikrát zvětšována. Sbírky zahrnují díla autorů zahraničních jako Claude Monet (několik obrazů včetně rozměrné malby leknínů), Edvard Munch, Pablo Picasso, Jacques Lipchitz, Vincent van Gogh, Édouard Manet, Henri Matisse a René Magritte i švýcarských jako Alberto Giacometti, Johann Heinrich Füssli, Ferdinand Hodler, Pipilotti Rist a Peter Fischli.\n"}
{"id": "1395716", "url": "https://cs.wikipedia.org/wiki?curid=1395716", "title": "Divize B 2018/19", "text": "Divize B 2018/19\n\nV soubojích 54. ročníku České divize B 2018/19 se utká 16 týmů dvoukolovým systémem podzim – jaro. Tento ročník odstartuje v sobotu 11. srpna 2018 úvodními čtyřmi zápasy 1.kola a skončí v sobotu 16. června 2019.\n\n\n\nPoznámky:\n\n"}
{"id": "1395718", "url": "https://cs.wikipedia.org/wiki?curid=1395718", "title": "CD132", "text": "CD132\n\nCD132  známý jako interleukin-2 receptor  podjednotky gama nebo IL-2RG nebo  (γc), je cytokinní receptroová glykoptoteinová podjednotka, která je společná receptorovým komplexům nejméně šesti různých interleukinních receptorů: IL-2, IL-4, IL-7, IL-9, IL-15 a interleukin-21 receptoru. Patří do  typu I cytokiních receptorů exprimovaných na většině populací  lymfocytů (bílé krvinky)  a jeho gen se nachází na chromosomu X savců.\n\nTento protein se nachází na povrchu nezralých krvetvorných buněk v kostní dřeni. Jeden konec proteinu je umístěn vně buňky, kde se váže na cytokiny a druhý konec proteinu je umístěna v interiéru buňky, kde vysílá signály do buněčného jádra. Společné gama řetězce sdílí s jinými proteiny pro přímou produkci krvetvorných buněk, které tvoří lymfocyty. Receptor také řídí růst a zrání lymfocytů T buněk, B buněk a nk buněk. Tyto buňky ničí viry, vytvářejí protilátky, a pomáhají regulovat imunitní systém.\n\nU lidí je CD132 kódován  genem \"IL2RG\". lLdský IL2RG gen se nachází na dlouhém (q) ramenu chromosomu X na pozici 13.1, od bázického páru 70,110,279 do 70,114,423.\nCD132  je integrální membránový protein , který obsahuje extracelulární, transmembránové a intracelulární domény.\n\nLymfocyty produkující CD132 mohou tvořit receptory pro tyto cytokíny , které přenášejí signály z jedné buňky do druhé a přímo řídí buněčnou diferenciaci.\nCD132 spolupracují s jinými receptory specifických ligandů pro ovládnutí  lymfocytů jako odpovědi na mnohé cytokiny, např. IL-2, IL-4, IL-7, IL-9, IL-15 a IL-21.\n\nIL2RG komunikuje s Janus kinázou 3.\n"}
{"id": "1395720", "url": "https://cs.wikipedia.org/wiki?curid=1395720", "title": "Divize C 2018/19", "text": "Divize C 2018/19\n\nV soubojích 54. ročníku České divize C 2018/19 se utká 16 týmů dvoukolovým systémem podzim - jaro. Tento ročník odstartoval v sobotu 11.srpna 2018 úvodními pěti zápasy 1.kola. A skončil v neděli ??. června 2019\n\n\n\n\nPoznámky:\n\n"}
{"id": "1395723", "url": "https://cs.wikipedia.org/wiki?curid=1395723", "title": "Peter Staněk", "text": "Peter Staněk\n\nPeter Staněk je slovenský ekonom a prognostik, pracující ve Slovenské akademii věd.\n\nV letech 1994–1998 byl poradcem předsedy vlády Slovenské republiky Vladimíra Mečiara a v letech 1997–1998 byl státním tajemníkem ministerstva financí. Působil jako předseda vědecké rady Ekonomického ústavu SAV a též jako poradce premiéra Roberta Fica v jeho první a druhé vládě.\n"}
{"id": "1395726", "url": "https://cs.wikipedia.org/wiki?curid=1395726", "title": "Růže podhorská", "text": "Růže podhorská\n\nRůže podhorská (\"Rosa dumalis\") je vícekmenná, keřovitá dřevina se vzpřímenými nebo obloukovitě ohnutými ostnatými větvemi, které v případě opory mohou dosahovat až do výše 3 m. V letních měsících vykvétá růžovými květy sestavenými do četných květenství a s nástupem podzimu se opylené květy vyvinou v šípky oranžově červené barvy. Tento v české přírodě původní druh je počítán mezi silně mnohotvárné růže, při botanickém zatříďování jednotlivých rostlin vznikají problémy a bývá občas i nejednotnost v názorech odborníků.\n\nDomovem této růže je téměř celá Evropa, vyjma severu Skandinávie a celého Turecka. Pochází dále ze severního Kavkazu a severní Afriky, v obou případech z oblastí přilehajících ke Středozemnímu moři. V české krajině vyrůstá po celém území, znatelnou převahu má ale v pahorkatinách.\n\nZákladním požadavkem na vyhovující stanoviště je dostatek slunce a nemnoho vlhkosti. Roste po osluněných okrajích houštin a světlých lesů, jako součást křovin, na travnatých stráních, pastvinách, podél mezí a polních cest. Na jakosti půdy není příliš závislá, spíše jí prospívá sucho než nadměrná vlhkost. Kvete podle umístění stanoviště od května až do července. Ploidie druhu je 2n = 35, x = 7.\n\nOpadavý, ostnitý keř s větvemi vzpřímenými nebo obloukovitě ohnutými, vysoký 1 až 2 m. Větve jsou porostlé sice stejnotvarými (jehlicovitými, ohnutými či hákovitými), ale různě velkými ostny světlejšími než kůra. Některé větve se v případě opory chovají jako opíravé liány a dosahují do výše 3 m. V případě poškození větví při úrovni půdy (následkem kosení, pasení nebo vypalování) se na kořenech aktivují podzemní adventivní pupeny. Z nich vyrůstají podpovrchové odnože, které dají v okolí mateřského keře vzniknout 1 až 1,5 m vysokým polykormonům.\n\nStřídavě vyrůstající řapíkaté listy jsou lichozpeřené a mívají dva až tři páry lístků s kratičkými řapíčky nebo jsou přisedlé. Lístky, dlouhé 2 až 3,5 a široké 1,5 až 2,5 cm, bývají široce eliptické, vejčité nebo na konci špičaté, bázi mají okrouhlou nebo zašpičatělou a po obvodě jsou jednoduše až dvojitě mělce zubaté. Na lícní straně jsou lysé a někdy voskově obalené, na rubové řídce porostlé žlázkami produkující téměř nevonnou silici. Palisty jsou blanité, různě velké a bývají do dvou třetin srostlé s řapíky.\n\nKvěty bývají bílé až světle růžové v mnoha stupních sytosti, jsou široké do 4,5 cm, pětičetné a vyrůstají nejčastěji v květenstvích po třech až pěti. Vnější dva kališní lístky mají přívěsky po obou stranách a třetí pouze z jedné strany. Všechny kališní lístky jsou zelené, chlupaté, po odkvětu se vztyčují, směřují šikmo vzhůru nebo jsou nepravidelně rozprostřené a do zralosti šípků vytrvalé. Korunní lístky jsou v poupěti růžové, po rozkvětu se překrývají a získávají růžovou barvu.\n\nPo opylení květu (hmyzem nebo samosprašně) se vytvoří tzv. nepravý plod, šípek, což je z botanického pohledu složené souplodí nažek (semen) v dužnatém obalu. Šípky vyrůstají na nestejně dlouhých, lysých stopkách a jsou kulovité, kulovitě stlačené nebo vejčité, jen koncový v plodenství bývá hruškovitý. Ve zralosti mají barvu oranžovou až tmavě červenou, jsou velké asi 1,5 cm, téměř celé lysé, měkké a obsahují až 30 běložlutých semen. Mají mnoho vitamínu C, z čerstvých se dělá marmeláda, ovocné víno nebo se suší a vaří se z nich čaje.\n\nRůže podhorská je, jak již bylo uvedeno, variabilní druh a navíc je velmi podobná růži šípkové (\"Rosa canina\"). Hlavními poznávacími znaky jsou vlnatě přitisklé hlavičky čnělek v květu, po odkvětu vzpřímené nebo nepravidelně rozložené trvalé kališní lístky (nikdy ne sklopené dolů) a na vrcholu zralých šípků plochý disk (zbytek po tyčinkách, kalichu a čnělkách) se širokým ústím (středovým otvorem). Zbarvení květů, zubatost lístků, charakter odění i vzhled keře nejsou pro stanovení druhu příliš podstatné.\n\n"}
{"id": "1395729", "url": "https://cs.wikipedia.org/wiki?curid=1395729", "title": "Champfleury", "text": "Champfleury\n\nJules François Félix Husson (17. září 1821, Laon, Francie – 6. prosince 1889, Sèvres, Francie), tvořící pod pseudonymem Champfleury, někdy také Jules Fleury, byl francouzský spisovatel, žurnalista a výtvarný, literární a hudební kritik. Psal převážně romány a eseje. Více než svým uměleckým dílem se proslavil jako teoretik a propagátor myšlenek literárního realismu.\n\nChampfleury se narodil 17. září 1821 jako Jules François Félix Husson v pikardském Laonu v maloměstských poměrech. Jeho otec Pierre-Antoine-Frederic Husson, řečený Fleury, pocházel z pekařské rodiny a byl městským úředníkem.\n\nOd mládí se Husson zajímal o malířství, literaturu a hudbu. Zejména hudba pro něj byla od počátku důležitá: dokázal hrát na klavír i žestě, v orchestru laonského divadla měl pozici violoncellisty a zpíval v kostelním sboru. Během života v Paříži hrál několikrát týdně ve smyčcovém kvartetu. Měl v oblibě Josepha Haydna, stal se jedním z prvních obdivovatelů Richarda Wagnera ve Francii a v jeho povídkách a románech často vystupovali hudebníci.\n\nVe 22 letech, v roce 1843, přišel do Paříže a zhlédl představení v Théâtre des Funambules. Byl okouzlen výkonem Jeana Gasparda Deburaua, tehdy předního evropského mima. Později živě popsal umělcovu smrt, k níž došlo v roce 1846. Pro Duberauovy nástupce (jeho syna Charlese a mima Paula Legranda) začal psát pantomimy, první z nich byl \"Pierot, služebník smrti\" (\"Pierrot, valet de la mort\", 1846).\n\nKromě tvorby pantomimických her Husset spolupracoval s Charlesem Baudelairem na časopisu \"Le Corsaire-Satan\", byl také členem redakce žurnálu \"L'Artiste\" a zapojoval se do bohémského života. Již kolem roku 1845 přijal pseudonymem Champfleury. Od roku 1850 začal ve svých článcích používat v souvislosti s malířem Gustavem Courbetem a jeho díly pojem realismus. V roce 1853 uveřejnil otevřený dopis pro George Sandovou, aby kritizovaného malíře hájil.\n\nKrátce poté však vztah kritika a malíře začal upadat. Champfleur nebyl spokojen s tím, jak jej Courbet vyobrazil na portrétu (1854) a v dopise Maxu Buchonovi napsal: „Byl jsem zaražen svým portrétem, vypadám na něm jako generál jezuitů... ta mazanice je obludná!“ Courbet ještě kritika zachytil jako jednu z postav na svém obraze \"Ateliér\" (1855), posléze však Champfleury Courbeta kritizoval stále častěji a někdejší spojenci se rozkmotřili.\n\nOd konce roku 1856 do května 1857 vydával Champfleury časopis \"Gazette de Champfleury\". V roce 1857 publikoval společně s Louisem Edmondem Durantym významný manifest \"Realismus\" (\"La Réalisme\"). V tomto programovém prohlášení, jež je víceméně shrnutím Champfleuryho kritik a předmluv, odmítají jeho autoři všechny dosavadní podoby francouzské románové tvorby, s výjimkou balzacovského románu. Zároveň stanovují, jak by měla vypadat budoucí realistická tvorba. Hlavní pozornost se má soustředit na lidové vrstvy.\n\nChampfleury se podle vlastního návodu průběžně pokoušel sám psát, avšak bez většího vlivu na literaturu. Ke známějším dílům patří \"Dobrodružství slečny Mariette\" (\"Aventures de Mlle Mariette\", 1853) a \"Měšťané molinchartští\" (\"Bourgeois de Molinchar\", 1855). Tony Williams nazývá \"Měšťany molinchartské\" naprostým fiaskem, obzvláště ve srovnání s Flaubertovou \"Paní Bovaryovou\", která vyšla o necelé dva roky později a pracovala s podobným tématem, ženskou nevěrou. Zatímco u Champfleuryho je andělsky nevinná hrdinka jménem Louise Creton du Coche obětí intrik, u Emmy Bovaryové jsou motivace složitější a vyrůstají z její životní nespokojenosti. Sám Flaubert \"Měšťany molinchartské\" znal a prohlásil: „\"Paní Bovaryovou\" jsem napsal, abych potrápil Champfleuryho. Chtěl jsem ukázat, že měšťácké trapnosti a citové plytkosti snesou vytříbený jazyk.“ Dobovou kritikou byl však Champfleury vnímán jako lepší romanopisec než Flaubert.\n\nV roce 1861 vydal Champfleury knihu \"Velké osobnosti včera a dnes\" (\"Grandes Figures D'Hier Et D'Aujourd'hui\"), soubor esejí věnovaných čtyřem tvůrcům z rozdílných oblastí umění: Honoré de Balzacovi, Gérardu de Nervalovi, Richardu Wagnerovi a Gustavu Courbetovi. Ve 46 letech se oženil s Marií Pierretovou, kmotřenkou a někdejší dětskou modelkou malíře Delacroixe. Svědkem na svatbě, která se konala roku 1867, byl malíř Édouard Manet, Champfleuryho přítel. V roce 1872 byl Champfleury jmenován kurátorem sbírek muzea keramiky v Sèvres a roku 1882 publikoval rozsáhlou bibliografii na téma keramického umění.\n\nZávěr Champfleuryho života byl nicméně poznamenán tragédiemi. 26. července 1874 jeho šestiletý syn Edouard nešťastnou náhodou zapálil šaty své dvouleté sestry Elisabeth, když si v nepřítomnosti rodičů hráli se sirkami. Champfleuryho manželka Marie se přes smrt malé dcery nedokázala přenést a zemřela krátce poté, v roce 1876. Edouard byl postižen demencí a vyžadoval otcovu péči. Champfleury navzdory nepříznivému osudu pokračoval v práci pro muzeum. Zemřel 6. prosince 1889 následkem chřipky.\n\n"}
{"id": "1395732", "url": "https://cs.wikipedia.org/wiki?curid=1395732", "title": "Praha-Stodůlky (železniční zastávka)", "text": "Praha-Stodůlky (železniční zastávka)\n\nPraha-Stodůlky je železniční zastávka na jednokolejné neelektrifikované trati 122 do Hostivic a Rudné u Prahy. Stojí v lese přibližně 600 metrů východně od Bucharovy ulice v katastru pražské čtvrti Košíře. Stanice je součástí Pražské integrované dopravy.\n\nŽelezniční trať ze Smíchova do Hostivic byla postavena roku 1872 a od stejného roku sloužila v místě současné stanice zastávka s názvem Cibulka. Pro malé využití byla roku 1877 zrušena, obnovena až roku 1928 a o deset let později opět zrušena z důvodu malé vytíženosti. Z doby její existence se dochovala drážní budova u nástupiště ve směru do Hostivice.\n\nŽelezniční zastávka s názvem \"Stodůlky\" byla zřízena roku 1938 blíž ke Zličínu, od roku 1976 nesla název \"Praha-Stodůlky\". Roku 1989 došlo k jejímu přesunu do současného místa, kde původně stála zastávka Cibulka (11,5 kilometru od Smíchova).\n\nSvým provedením se stodůlecká zastávka podobala zastávce na Žvahově, uvedené do provozu ve stejném roce. Dvoukolejná trať sloužila jako výhybna, u obou kolejí bylo nástupiště se zastávkovou čekárnou. Jako na Žvahově i zde byla pro běžný provoz používána jen přímá kolej ve směru od Prahy.\n\nObě zchátralá stavědla měla zazděna všechna okna i dveře. Stavědlo 2 zarostlo do hustého borového porostu, prořezaného roku 2006. Návěstidla, výhybky a další součásti zastávky byly rozkradeny a křížení vlaků ve Stodůlkách nebylo bez opravy výhybny možné (stav 2006).\n\nOsobní vlaky zde zastavují na znamení. Nákladní doprava, původně velmi významná, je omezená. Využití stodůlecké zastávky cestujícími je minimální pro velkou vzdálenost městské zástavby, nejezdí k ní žádná linka MHD a nevede ani větší silnice.\n\nOd srpna 2017 probíhá na trati v úseku Praha-Smíchov - Hostivice rekonstrukce zabezpečovacího zařízení spolu s obnovou stávajících neprovozovaných železničních stanic včetně zastávky Praha-Stodůlky.\n\n\n\n"}
{"id": "1395733", "url": "https://cs.wikipedia.org/wiki?curid=1395733", "title": "Hirschau", "text": "Hirschau\n\nHirschau (česky \"Hiršava\") je město v německém státě Bavorsko. Nachází se východně od města Sulzbach západně od české hranice.\n\nHirschau bylo založeno počátkem 13. století hrabaty z Hirschbergu. Poté přešlo do držení rodu Wittelsbachů, v jehož rukou s krátkým českým intermezzem, zůstalo až do konce bavorské monarchie. Dnes spadá do okresu Oberpfalz.\n\nVe městě byl 25. dubna 1415 zadržen Jeroným Pražský, odvezen do Kostnice a Kostnický koncil ho odsoudil ke smrti upálením jakožto heretika.\n\nPoblíž města se vypíná Monte Kaolino, bývalý důl na kaolin, ze kterého je vybudovaný sportovní areál. Známý je především kvůli letnímu lyžování.\n\n"}
{"id": "1395736", "url": "https://cs.wikipedia.org/wiki?curid=1395736", "title": "MercedesCup 2018", "text": "MercedesCup 2018\n\nMercedesCup 2018 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích tenisového oddílu Weissenhof v německém Stuttgartu. Konal se mezi 11. až 17. červnem 2018 jako čtyřicátý první ročník turnaje.\n\nTurnaj s rozpočtem 729 340 eur patřil do kategorie ATP World Tour 250. Nejvýše nasazeným hráčem ve dvouhře se stal druhý tenista světa Roger Federer ze Švýcarska. Jako poslední přímý účastník do hlavní singlové soutěže nastoupil bosenský 90. hráč žebříčku Mirza Bašić.\n\nDevadesátý osmý singlový titul na okruhu ATP Tour získal Švýcar Roger Federer, jenž navýšil rekordní zápis osmnácti titulů na trávě. Postupem do finále si zajistil pátý návrat na pozici světové jedničky jako historicky nejstarší muž na této pozici i nejstarší hráč v aktuální první světové stovce. \n\nPrvní společnou trofej ze čtyřhry ATP si odvezla německá dvojice startující na divokou kartu Philipp Petzschner a Tim Pütz, který tak dosáhl premiérového turnajového vítězství.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nTNásledujíc hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1395754", "url": "https://cs.wikipedia.org/wiki?curid=1395754", "title": "Nature Valley Open 2018", "text": "Nature Valley Open 2018\n\nNature Valley Open 2018, známý také pod názvem Nottingham Open 2018, byl společný tenisový turnaj mužského okruhu ATP Challenger Tour a ženského okruhu WTA Tour, který se odehrával v Nottingham Tennis Centre na otevřených travnatých dvorcích v britském Nottinghamu. Konal se od 11. do 17. června 2018 jako 23. ročník mužské části a 8. ročník ženské poloviny turnaje.\n\nMužská polovina se stala součástí ATP Challenger Tour, jakožto událost s rozpočtem 127 000 eur. Ženská část se řadila do kategorie WTA International Tournaments s dotací 250 000 dolarů.\n\nNejvýše nasazeným hráčem v mužské dvouhře se stal Brit Cameron Norrie z konce první světové stovky. V ženském singlu plnila roli turnajové jedničky sedmnáctá hráčka žebříčku Ashleigh Bartyová z Austrálie. Jako poslední přímí účastnici do dvouher nastoupili australský 176. tenista pořadí Marc Polmans a polská 141. žena klasifikace Magdalena Fręchová.\n\nPoprvé se generálním partnerem travnatých turnajů v Nottinghamu, Birminghamu a Eastbourne stala americká potravinářská společnost Nature Valley.\n\nPrvní kariérní challenger v mužské dvouhře vybojoval 19letý Australan Alex de Minaur. Druhou deblovou trofej v rámci challengerů si odvezla dánsko-britská dvojice Frederik Nielsen a Joe Salisbury. V ženském singlu potvrdila roli favoritky 22letá Australanka Ashleigh Bartyová, jež vybojovala druhý titul na okruhu WTA Tour. Premiérovou společnou trofej ve čtyřhře si připsal polsko-americký pár Alicja Rosolská a Abigail Spearsová.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráč využil k účasti v hlavní soutěži žebříčkové ochrany:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující pár obdržel divokou kartu do hlavní soutěže:\n\n\n\n\n\n"}
{"id": "1395761", "url": "https://cs.wikipedia.org/wiki?curid=1395761", "title": "Libéma Open 2018", "text": "Libéma Open 2018\n\nLibéma Open 2018, známý také pod názvenm Rosmalen Grass Court Championships 2018, byl společný tenisový turnaj mužského okruhu ATP World Tour a ženského okruhu WTA Tour, který se odehrával v Autotron parku na otevřených travnatých dvorcích. Konal se mezi 11. až 17. červnem 2018 v nizozemském Rosmalenu u 's-Hertogenbosche jako dvacátý devátý ročník turnaje.\n\nMužská polovina se řadila do kategorie ATP World Tour 250 a její dotace činila 686 080 eur. Ženská část s rozpočtem 250 000 dolarů byla součástí WTA International Tournaments.\n\nNejvýše nasazenými hráči v soutěžích dvouher se stali francouzský dvacátý šestý hráč žebříčku Adrian Mannarino a světová patnáctka Coco Vandewegheová ze Spojených států. Jako poslední přímí účastnici do dvouher nastoupili ruský 88. tenista pořadí Jevgenij Donskoj a nizozemská 109. žena klasifikace Arantxa Rusová.\n\nGenerálním partnerem turnaje se poprvé stala nizozemská společnost Libéma.\nMužskou dvouhru ovládl Francouz Richard Gasquet, jenž si připsal patnáctý singlový titul na okruhu ATP Tour a třetí na trávě. Druhou společnou trofej z mužské čtyřhry na túře ATP získal britsko-chorvatský pár Dominic Inglot a Franko Škugor. Premiérovou singlovou trofej na okruhu WTA Tour vybojovala 25letá srbská hráčka Aleksandra Krunićová. Třetí párový titul ze čtyřher WTA vyhrála belgicko-nizozemská dvojice Elise Mertensová a Demi Schuursová.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jao tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár natoupil z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1395767", "url": "https://cs.wikipedia.org/wiki?curid=1395767", "title": "Džorsale", "text": "Džorsale\n\nDžorsale (také Jorsale) je malá vesnička ve východním Nepálu v oblasti Khumbu. Leží na západní straně řeky Dudh Kosi, severně od vesnice Mondžo a jižně od města Namče Bazar, v nadmořské výšce 2740 m.\n\nDžorsale je poslední vesnicí před Namče Bazarem, hlavní zastávkou pro pěší turisty na cestě k Mount Everestu, která je od roku 1979 místem zapsaným na seznamu světového dědictví UNESCO. Hlavním zdrojem obživy vesničanů je podpora cestovního ruchu a ve vesnici je řada penzionů a pekárna.\n"}
{"id": "1395768", "url": "https://cs.wikipedia.org/wiki?curid=1395768", "title": "Leoš Škoda", "text": "Leoš Škoda\n\nLeoš Škoda (* 1. května 1953, Liberec) je bývalý československý lyžař, skokan na lyžích. Po skončení aktivní kariéry působil jako sportovní funkcionář.\n\nNa XI. ZOH v Sapporu 1972 skončil ve skoku na velkém můstku na 26. místě. Na XIII. ZOH v Lake Placid 1980 skončil ve skoku na středním můstku na 22. místě a na velkém můstku na 21. místě. Na Mistrovství světa v klasickém lyžování 1974 ve Falunu skončil ve skoku na lyžích na středním můstku na 11. místě a na velkém můstku na 7. místě. Na Mistrovství světa v klasickém lyžování 1978 v Lahti skončil ve skoku na lyžích na středním můstku na 17. místě a na velkém můstku také na 17. místě.\n\n"}
{"id": "1395773", "url": "https://cs.wikipedia.org/wiki?curid=1395773", "title": "Kamil Šebesta", "text": "Kamil Šebesta\n\nKamil Šebesta (* 17. července 1977) je bývalý český fotbalista, útočník.\n\nV české lize hrál za FC Baník Ostrava. Nastoupil ve 3 ligových utkáních. Gól v lize nedal. V nižších soutěžích hrál i za FK Svit Zlín a SK LeRK Prostějov.\n\n\n"}
{"id": "1395778", "url": "https://cs.wikipedia.org/wiki?curid=1395778", "title": "Národní muzeum starého umění", "text": "Národní muzeum starého umění\n\nNárodní muzeum starého umění (portugalsky Museu Nacional de Arte Antiga, [muˈzew nɐsiuˈnaɫ dɨ ˈaɾtɐ̃ˈtiɡɐ], zkratkou MNAA) se nachází v Lisabonu v Alvorově a Pombalově paláci (\"Palácio de Alvor-Pombal\") a zaměřuje se na portugalské a evropské umění od středověku do raného 19. století. Národní galerie vznikla ve druhé třetině 19. století především z církevních a šlechtických sbírek, jež následkem převratů přešly do veřejných rukou, a pod dnešním názvem byla ustavena roku 1911. Vystavuje díla starého umění portugalského – například gotický polyptich \"Uctívání sv. Vincence\" a \"Belémskou monstranci\" připisovanou trubadúrovi Gilu Vicentovi – i světového, například triptych \"Pokušení sv. Antonína\" od Hieronyma Bosche nebo obraz \"Sv. Jeroným ve své pracovně\" Albrechta Dürera.\n\nJádro sbírek vzniklo po roce 1833, kdy byly v Portugalsku zrušeny kláštery a konfiskován jejich majetek, čímž se řada významných uměleckých děl náboženské povahy dostala do rukou státu. Následkem občanské války v té době zároveň mnoho zchudlých šlechtických rodů muselo rozprodávat svoje sbírky umění; významnou sbírku například státu prodala Šarlota Španělská roku 1859. Na podnět liberálního politika Manuela Passose vznikla roku 1836 Umělecká akademie (\"Academia de Bellas Artes\"), které měla vychovávat a podporovat mladé umělce, a za tím účelem mimo jiné založila Národní galerii malby (\"Galeria Nacional de Pintura\"). Galerie se těšila značné podpoře exkrále Ferdinanda II., což jí umožnilo nakupovat další umělecká díla. \nRoku 1881 galerie získala Alvorův a Pombalův palác (lidově zvaný Palác zelených oken, podle čehož se jmenuje i příslušná ulice a muzeum se také označuje Muzeum zelených oken, \"Museu das Janelas Verdes\"). Palác byl zprvu pronajat, ale roku 1884 ho koupil stát a téhož roku byla galerie osamostatněna jako Národní muzeum umění a archeologie (Museu Nacional de Belas-Artes e Arqueologia). Následkem revoluce 5. října 1910 byla instituce dekretem z roku 1911 rozdělena na Národní muzeum starého umění a Národní muzeum soudobého umění, dnes Muzeum Chiado (\"Museu Nacional de Arte Contemporânea do Chiado\"). Roku 1940 Národní muzeum starého umění získalo budovu sousedního Konventu sv. Alberta včetně umělecky cenné barokní kaple, a rozšířilo tak významně svou výstavní plochu.\n\nSbírky obsahují všechny druhy výtvarného umění od malby po užité umění. K vystaveným dílům portugalského umění patří \"Uctívání sv. Vincence\" (kolem r. 1450) připisované Nunovi Gonçalvesovi, původně rozsáhlejší polyptych věnovaný kultu sv. Vincence ze Zaragozy, z něhož se dochovalo šest panelů, a \"Belémská monstrance\", jejímž autorem mohl být trubadúr Gil Vicente. Dále jsou zastoupenui starší portugalští mistři jako Jorge Afonso, Vasco Fernandes, Garcia Fernandes, Francisco de Holanda, Cristóvão Lopes, Gregório Lopes, Cristovão de Figueiredo, Francisco Henriques a Frei Carlos i jejich mladší následovníci jako Josefa de Óbidos, Bento Coelho da Silveira, Vieira Portuense, Domingos Sequeira a Morgado de Setúbal.\n\nZahraniční umělce ve sbírkách reprezentují Jacob Adriaensz Backer, Bartolomé Bermejo, Hieronymus Bosch (triptych \"Pokušení sv. Antonína\"), Pieter Brueghel mladší, David Gerard, Albrecht Dürer (\"Sv. Jeroným ve své pracovně\"), Lucas Cranach starší, Piero della Francesca, Jan Gossaert, Hans Holbein starší, Pieter de Hooch, Adriaen Isenbrandt, Quentin Metsys, Hans Memling, Antonis Mor, Joachim Patinir, Jan Provost, Rafael, José Ribera, Andrea del Sarto, David Teniers mladší, Tintoretto, Anthonis van Dyck, Diego Velázquez, David Vinckeboons, Hendrick Cornelisz Vroom, Francisco de Zurbarán, François Boucher, Nicolas Poussin a další.\n"}
{"id": "1395781", "url": "https://cs.wikipedia.org/wiki?curid=1395781", "title": "Věslav Szpak", "text": "Věslav Szpak\n\nVěslav Szpak (* 12. září 1950) je luterský pastor a biskup Luterské evangelické církve a. v. (LECAV) v České republice.\n\nVystudoval teologii na Evangelické bohoslovecké fakultě v Bratislavě a Křesťanské teologické akademii ve Varšavě. Dne 1. října 1973 přijal ordinaci. Duchovenskou službu započal ve Slezské církve evangelické a. v. Působil mj. ve sborech v Českém Těšíně, Novém Bohumíně a od roku 1985 v Bystřici. Po vzniku LECAV přešel do této církve. Tam působil jako biskupský tajemník. Synod církve jej 16. června 2018 zvolil do úřadu biskupa. Slavnostně instalován byl 28. října 2018.\n\nPůsobí také jako zastupitel obce Bystřice.\n\nJe ženatý; s manželkou Zuzanou (*1953) má dceru Kateřinu.\n"}
{"id": "1395795", "url": "https://cs.wikipedia.org/wiki?curid=1395795", "title": "Lirainosaurus", "text": "Lirainosaurus\n\nLirainosaurus („štíhlý ještěr“) byl rod titanosaurního sauropodního dinosaura z čeledi Saltasauridae, žijícího v období pozdní svrchní křídy (geologický stupeň pozdní kampán až raný maastricht, asi před 72 až 70 miliony let) na území dnešního Španělska.\n\nFosilie tohoto dinosaura byly objeveny v sedimentech souvrství Marnes Rouges Inferieures v oblasti Laño v provincii Burgos na severu Španělska. Formálně popsán byl v roce 1999 týmem španělských paleontologů. Původně byl tento dinosaurus znám pouze podle fosilních fragmentů lebky, zubů a několika obratlů, v roce 2013 však byly identifikovány další pravděpodobné fosilie tohoto druhu. Tento dinosaurus byl mohutný čtyřnohý býložravec, dosahující však na poměry sauropodů malých rozměrů, a to délky asi 7 metrů a hmotnosti kolem 1 tuny. Přesnější rozměry tohoto dinosaura však na základě dostupného fosilního materiálu není možné stanovit.\n\nV roce 2018 byla publikována odborná práce, která řadí lirainosaura spolu s rody \"Ampelosaurus\" a \"Atsinganosaurus\" do společné, nově stanovené podčeledi Lirainosaurinae.\n\n\n"}
{"id": "1395800", "url": "https://cs.wikipedia.org/wiki?curid=1395800", "title": "AMPA", "text": "AMPA\n\nAMPA (α-amino-3-hydroxy-5-metyl-4-isoxazolpropionová kyselina) je sloučenina , která je specifickým agonistou pro AMPA receptor.\n\nExistuje několik typů glutamátergních iontových kanálů v centrální nervové soustavě zahrnující kanály pro AMPA, kainovou kyselinu a \"N\"-methyl--asparagovou kselinu (NMDA) . V synapsích tyto receptory slouží různým účelům. AMPA může být použita v experimentech k rozlišení aktivity jednotlivých receptorů s cílem pochopit jejich rozdílné funkce. AMPA generuje rychlý excitační postsynaptický potenciál (EPSP). AMPA aktivuje AMPA receptory , které jsou neselektivní kationtové kanály umožňující průchod Na a K , a proto mají rovnovážný potenciál blízký 0 mV.\n"}
{"id": "1395806", "url": "https://cs.wikipedia.org/wiki?curid=1395806", "title": "Şehzade Ömer Hilmi", "text": "Şehzade Ömer Hilmi\n\nŞehzade Ömer Hilmi (2. března 1886 – 6. dubna 1935) byl třetí syn sultána Mehmeda V., kterého mu porodila jeho třetí žena Mihrengiz Kadınefendi. Byl osmanským princem a následníkem trůnu.\n\nÖmer Hilmi prožil většinu svého života v Istanbulu v paláci Dolmabahçe. Narodil se v paláci korunního prince a později se odstěhoval do hlavního paláce, když se jeho otec stal v roce 1909 sultánem. Společně se svým bratrem podporovali svého otce při bojích v první světové válce. Když jejich otec v roce 1918 zemřel, odstěhoval se s rodinou z Istanbulu pryč. \n\nPo vzniku Turecké republiky a svržení moci Osmanské dynastie a chálífátu odešla celá rodina v březnu 1924 do exilu. Ömer ve svých třiceti osmi letech opustil Turecko a již se sem nikdy nevrátil. Zemřel krátce předtím, než Turecko vydalo povolení k návratu. Do exilu odešel se svou matkou Mihrengiz, která byla manželkou Mehmeda V. a se svými dvěma dětmi - princem Mahmudem a Emine Mükbile Sultan. Stejně jako ostatní členové dynastie opustil Turecko odjezdem z nádraží \"Sirkeci\" a jako první se usadil v Budapešti. Žil zde s rodinou pár měsíců a poté se odstěhovali do Vídně a Paříže. Nakonec se usadili Nice ve Francii. I když se hlava rodiny Mehmed VI. usadil v San Remo, většina členů rodiny se usadila na jihu Francie. Po krátkém pobytu ve Švýcarsku se i jeho bratranec Abdulmecid odstěhoval do Nice. Následujících 11 let Ömer žil zde, dokud se v roce 1935 neusadil v Alexandrii. Život byl pro něj velmi těžký, protože rodina neměla po rozpadu Osmanské říše žádné finance. \n\nJeho dcera, Emine Mükbile, která se provdala za svého bratrance Aliho Vasiba, se o něj starala společně s babičkou a bratrem. Ömer dostal mrtvici a krátce na to zemřel v Alexandrii. Zemřel v 49 letech v roce 1935 a je pohřben v Káhiře. \n\n\nLinie zobrazující Osmanskou dynastii od prvního vládce až po sultána Mehmeda V. a jeho nejmladšího syna Ömera Hilmího. \n"}
{"id": "1395808", "url": "https://cs.wikipedia.org/wiki?curid=1395808", "title": "Jan Niedoba", "text": "Jan Niedoba\n\nJan Niedoba (* 19. října 1949 Bystřice nad Olší) je luterský pastor a biskup Luterské evangelické církve a. v. (LECAV) v České republice.\n\nDne 19. listopadu 1972 přijal ordinaci ve Slezské církve evangelické a. v. Po vzniku LECAV přešel do této církve, kde v letech 2000–2018 zastával úřad biskupa. \n\nSpolupracoval s StB pod krycím jménem Patrik.\n"}
{"id": "1395821", "url": "https://cs.wikipedia.org/wiki?curid=1395821", "title": "Saint-Genois", "text": "Saint-Genois\n\nRod Saint-Genois je starobylý šlechtický rodu z hrabství Hainaut (\"Hennegau\", také \"Comté de Hainaut\") v dnešní Belgii, a který se usadil v 17. století na Moravě a ve Slezsku (Těšínské Slezsko) a v Haliči.\n\nPočátky rodu se datují do doby vrcholného středověku. První doloženým zakladatelem byl Jean I. de Saint-Genois. Jeho sídlem byl v této době zámek ležící na území mezi Courtnay a Hainaut, které tehdy patřilo Francii. Členové tohoto rodu byli ve službách francouzských králů a účastnili se křižáckých výprav.\n\nV roce 1464 byl Simon de Saint-Genois povýšen císařem Fridrichem III. na barona, a to i v dědičném nároku pro své potomky. V roce 1827 byl rod povýšen hraběcího stavu.\n\nJean I. de Saint-Genois (1260–1310) v roce 1280 dokazuje svou příslušnost ke šlechtickému stavu na zasedání kapituly v Denain. Jeho manželkou byla Maigne de Thiebegot (*1270). Jeho syn Jean II. de Saint-Genois (*1300 †1363, Tournay) si vzal roku 1310 šlechtičnu Coulombe du Marets, vdovu po Jeanie d'Avesnes.\n\nJeho syn Jean III. de Saint-Genois (1340–1416) bojoval v roce 1396 na straně Jana I. Burgundského Nebojáckého (1371–1419) ve válce proti Turkům, za tyto služby obdržel erb. Účastnil se také tažení knížete Filipa III. Dobrého (1419–1467) během křížové výpravy, za to získal dominium Grand Breucq. Jeho manželkou byla Marguerite de Cottrel (*1355), mimo syna Jean IV. spolu měli dcery – Janu a Kateřinu.\n\nJean IV. de Saint-Genois (1375 – 6. březen 1463) byl správce Kantonu Tournay, manželka Jeanne de Bouriclaer (1380 – 10. srpen 1449).\n\nPrapravnuk zakladatele rodu Simon de Saint-Genois (1407–1474), byl plukovníkem v královské francouzské armádě, a současně císařským komořím ve službách Rakouské monarchie. V roce 1464 byl povýšen císařem Fridrichem III. do stavu barona. Jeho manželkou byla Marie de Goy (*1425).\n\nArnold II. baron de Saint-Genois (1460–1530, klášter Ath Truim), byl třikrát ženat. Poprvé, s Guyotte de Chatillon (1460–1500), následně v roce 1510 s Jaqueline de la Deuze (1480–1510), zde jsou doloženy dcery Jana a Markéta de Lumene. Třetí manželství bylo s Markétou de Vaudripont (1490 – 1544, opatství Ghislenghien).\n\nJeho syn z třetího manželství - Nicolas III. baron de Saint-Genois (1510–1573) byl dvakrát ženat. Poprvé v roce 1525 s Amelberghe Faurel (*1510), z tohoto manžeství se narodili dva synové – Arnold III. a Jan IV., kteří v polovině 16. století založili dvě samostatné rodové linie. Druhé manželství bylo v roce 1540 s Marii-Kateřinou hraběnkou von Varax de Traisnel (*1520), zde se narodily dvě dcery Gilberta a Kateřina La Marck de Lumene.\n\nArnold III. (1549 – 20. prosinec 1586) zachovával postupně vymírající nizozemskou (nebo také belgickou) mužskou linii. Jeho manželka byla Agnes hraběnka de Marchenelles (1550 – 18. leden 1594), dědička Frasnes, Buisenal, Dergneaux, Desmottes, Flobecq i Mortagne. Jeho vnuk Charles Francois I. v roce 1655 obdržel od španělského krále Filipa IV. hraběcí titul. Rakouský inkolát byl potvrzen v roce 1786. Tato větev žila v Belgii, kde jejich statky Grand–Breuq a Ecanafle tvořily dědičné hrabství.\n\nJeho syn Francois Joseph VI († 1816), se v oženil s hraběnkou Annou Marií von Morzin. Část tohoto rodu se přestěhovala do Rakouska-Uherska, kde se v Praze narodil poslední zástupce této větve, hrabě Rudolf Saint-Genois (1790–1876).\n\nSlezská větev pocházela od druhého rozeného syna Nicolasa III – Jeana IV. (1550–1585), manželkou mu byla Jossine von Zautpeene de la Hoymille (*1550), dcera Markuse von Zautpeene z Hoymille a Anny de Coornhouse. Jejich syn Jean Baptista V. (1578–1631) se v roce 1609 oženil s Markétou de la Glizoeule (1580–1631), mimo syna Filpa Karla VI. měli dvě dcery Nikolu Filipu a Izabelu d'Assignies.\n\nJeho syn Filip Karel VI. baron Saint-Genois d’Anneaucourt (†1683) se jako plukovník Rakousko–uherské armády dostal za třicetileté války do Těšínského knížectví, kde se usadil a koupil několik statků: Dobratice, Domaslavice, Suchou, Třinec a Žukov. Díky manželství, které uzavřel v roce 1650 s Helenou Sydonii, dcerou c. k. tajemníka Maxmiliána Pröckla von Procksdorfa na Suché (\"Sucha Beskidzka, Polsko\") a Bažanovicích a jeho ženy Evy Heleny rozené Borek z Roztropic, významně zvětšil majetek a vstoupil do řad těšínské šlechty. Jako důstojník rakousko–uherské armády byl velitelem pluku kyrysníků. Účastnil na straně císaře Ferdinanda III. Habsburského a po boku polských vojsk bitvy u Varšavy. Od roku 1661 měli členové rodiny Saint-Genois právo zasedat v Zemském sněmu Těšínského knížectví. Od 1718 byli členové sněmu Karel Maximilian baron Saint-Genois a Jan baron Saint-Genois.\n\nSyn Filipa Karla VI., Filip Kasper VII. baron von Saint-Genois (1667–1724) rozšířil rodinný majetek o statky: Bažanovice, Blahotice a Ropice. Jeho manželkou byla Anna Marie, dcera Mikuláše Gureckého z Kornic a na Chotěbuzi, Hradišti a Lhotě (Zpupná Lhota) a Evy Judity z rodu Wilamowských z Kojkovic.\n\nJejich potomkem byl Maxmilián Adam VIII. baron Saint-Genois d’Anneaucourt (1693–1760), pán na Bažanovicích, c. k. rada a zemský soudce, důstojník v hodnosti plukovníka. Jeho manželkou byla Konstancje Johana, dcera Mikuláše Petra Wilhelma Wipplar z Ušic a na Martinově a Anny Konstancie z rodu Kitzlerů z Greifenfelsu.\n\nNástupce Maxmiliána Adama VIII. byl jeho syn Arnold Vaclav IX baron Saint-Genois d’Anneaucourt (1734–1804), císařský komoří a plukovník. Jeho první manželkou byla hraběnka Alžběta Porporati, druhou manželkou pak Julie Beata Erdmutha Lašovská (29. prosinec 1754 – 16. prosinec 1817). Ta měla být původní dědičkou panství Javoří, vzdala se jej ve prospěch svého bratra Jiřího Adama Lašovského (1751 – † 10. října 1792). Panství bylo dáno do dražby, ve které v roce 1792 koupil Arnold Vaclav IX.\n\nDalším pokračovatelem linie je Filip Ludvík baron Saint-Genois (1790 – 31. červenec 1857, Baden, Vídeň, Rakousko), C. a k. komoří a tajný rada, rytíř rakouského řádu Leopolda a čestný rytíř Suverénního Maltézského řádu. Jeho manželkou byla Johanou Josefou Eleonorou baronka Trach z Březí (1789–1870), dáma řádu Hvězdového kříže. Byla dcera barona Zikmunda Tracha z Březí, na Apathy a Vinicy v Maďarsku, a také obcí Zamarski a Ruda na Slezsku a Anny Eleonory rozené Fenzel z Dubovce. Spolu měli tři děti: Alexandra Ludvíka Filipa Arnolda (1811–1819), Mořice Vincenta Jana Nepomuckého Ferdinanda (1816–1886) a Marii Alexandru Julii Eleanoru (1820–1888) ta se později stala manželkou markýze Henriho de Ville, hraběte von Demblin, barona de Canon, čestného rytíře Maltézského řádu.\n\nV roce 1809 Filip Ludvík koupil od hrabat Mitrovských panství Paskov, které si zvolil za své sídlo. V roce 1824 se stal majitelem Tejniček, Tovéř, v 1825 Pteni, Čelechovic na Hané a Dolan, v 1836 Kožušan, Vrbatek, Žerotina a panství Klášter Hradisko u Olomouce. Tyto statky koupil od C. a k. Náboženského fondu. V blízkosti zřícenin středověkého hradu Tepenec u Dolan, dal v roce 1825 zřídil klasicistický obelisk zvaný „Filipova pyramida”, a na památku manželky „Johanin chrámek”. V roce 1829 koupil ve Slezsku Šenov a Velké Kunčice u Ostravy i s Racimovem, Řepištěm, Radvanicemi a Rakovcem (\"dnes součást obce Řepiště\"). V Haliči pak Makov (Malkov Podhalanský, v okrese Vadovice). V roce 1838 postavil v Paskově cukrovar a v roce 1839 další v Čelechovicích. V roce 1839 si pronajal malou hutnickou dílnu v Suché (\"Sucha Beskidzka, Polsko\"), a v 1844 začal výstavbu železárny (hamru) v Makově. Železárenskou huť nazval po svém synovi – Mořicovi. Tu později pronajal vídeňskému baronovi Salomonovi Meyer Rothschild, a to až do roku 1863.\n\nZa své zásluhy pro monarchii, obchodní podnikání a charitativní činnost byl 27. ledna 1827 císařem Františkem I. Rakouským povýšen do hraběcího stavu. Používal tedy tituly: I. říšský hrabě a X. baron von Saint-Genois d’Anneaucourtů.\n\nV roce 1851 Filip Ludvík koupil v Badenu u Vidně (\"Baden bei Wien\") rozsáhlý park a malou vilu. Tu zdědil jeho syn Mořic, který ji v roce 1864 nechal přestavět. Po něm pak zdědila vilu jeho dcera Františka hraběnka Bylandt–Rheydt. Dnes tato vila slouží jako lázeňský dům.\nSyn Mořic Vincent Jan Nepomucký Ferdinand II. říšský hrabě a XI. baron Saint-Genois d'Anneaucourt (22. březen 1816–1886) převzal správu rozsáhlého majetku po svém otci a tento majetek spravoval pro svého syna Filipa Ernesta. Hrabě Mořic (zvaný též Moritz) byl absolvent gymnázia v Těšíně, poté absolvoval studium na c. k. Univerzitě ve Vídni, kde ukončil právnickou fakultu. V roce 1838 nastoupil do státní služby v Dolním Rakousku, kde plnil funkci guberniálního tajemníka. V roce 1838 se stal čestným rytířem Suverénního Maltézského řádu, a v 1843 byl jmenován c. k. komořím. V roce 1845 vystoupil ze státní služby, plně se pak věnoval správě otcova panství a také společenské aktivitě jako čestný rytíř Maltézského řádu pro mládež. V roce 1869 zřídil velký pivovar v Dolanech. Na panství Javoří založil lázně, které byly v roce 1877 zapsány na seznam prestižních lázní v Rakousko-Uhersku a to v tzv. Knihovně lázní. V roce 1878 prodal komplex moravských statků (Čelechovice, Ptení, Dolany, Kožušany, Tejniček, Vrbatki, Klášterní Hradiště, Žerotin) knížeti Lichtenštejnska, který je začlenil do dominia Šternberk. Také Makov s několika obcemi, který koupil arcivévoda Albrecht Fridrich Rakousko-Těšínský, majitel panství Živjec (\"Żywiec, Polsko\"). Tyto transakce byly prvním projevem pomalého úpadku rodu. V roce 1881 pak prodal i Paskov, který od něj koupil jeho zeť Günther Stolberg–Stolberg (1845–1895), zde pak jeho potomci a jeho ženy Anny rozené Saint-Genois (1850–1926) bydleli až do roku 1945.\n\nHrabě Mořic byl dvakrát ženatý. První manželkou byla hraběnka Luiza Wallis (1821–1843), dcera hraběte Maxmiliána Wallis z Karighmainu, c. k. komořího, vyznamenaného za zásluhy stříbrným křížem, pána několika statků v Česku a na Moravě, a jeho manželky Marie hraběnky von Hojos, dámy Hvězdového kříže a dvorní dámy Jejího Veličenstva Císařovny. Snatek byl 20. dubna 1842. Z tohoto manželství se narodil jediný potomek – syn Filip Ernest (1843–1916), matka zemřela ve Vídni na horečku omladnic, byla pochována v Javoří.\n\nV roce 1846 se opět oženil s Gabrielou Eleonorou Josefou hraběnkou Stolberg–Stolberg (1827–1904), dcerou polního maršálka Christiana Ernesta hraběte Stolberga. Gabriela byla vnučkou slavného německého básníka Friedricha Leopolda hraběte Stolberg–Stolberg, velkého přítele J. W. Goetheho. V tomto manželství se narodilo sedm dětí: Marie Gabriela (1847–1848), Luiza (1849–1851), Anna (1850–1926), Ernest Mořic (1852–1873), Františka Zofie (1854–1929), Hugo Mořic(1858–1891) a Eliza Gabriela (1862–1892).\n\nJeho prvorozený syn Filip Ernest III. říšský hrabě a XII. baron Saint-Genois d’Anneaucourt (1843 – 26. června 1916). Po absolvování vysoké školy a získání absolutorium v gymnáziu v Těšíně, dva roky studoval právo a jeho historii na Vídeňské univerzitě. V roce 1862 se v Terstu přihlásil jako dobrovolník k vojenskému námořnictvu, kde jako „prozatímní kadet” sloužil brize „Huszar”. Po šestiměsíčním kurzu byl jmenován jako „efektivní námořnický kadet”, a po vojenském výcviku byl přijat na fregatu „Donau“. V roce 1863 byl převelen do osmého pluku hulánů arcivévody Ferdinanda d'Este. V roce 1863 byl v Neuhäuselu u Krems nad Dunajem jmenován poručíkem. V roce 1866 se zúčastnil sedmitýdenní války s Prusy jako důstojník brigády ordonanc v 6. korpusu armády. Po této válce byl povýšen do stupně c. k. komořího. V roce 1867 zahájil diplomatickou kariéru, dostal roční dovolenou, byl přenesen do zálohy a později poslán do výslužby ve druhém pluku hulánů Hohenmauth. V diplomatických službách působil jako atašé, později jako legační tajemník na různých zahraničních diplomatických misích. V roce 1879 se v Madridu oženil s Julií de Moros y Luna–Ramirez de Arellano (1859–1896), dcerou španělského granda Eusebia de Moros y Ramirez de Arellano a Isabelly Benitoy Luna Rivafrechis. Z manželství se narodilo pět dětí: Ludvík Euzebius (1887–1961), Izabella (1899–1946), Mořic Eusebius Josef Pavel Leon (1890–1958), Luiza Julie Roza Anna Wilhelmina (1892–1960), Marie del Pilar Julie Roza Cecilie Wilhelmina (1893–1980). Po svatbě vystoupil z diplomatické služby. Za práci dostal od španělského krále nejvyšší vyznamenání – Řád de Carlos Tercero a Komandérský kříž řádu Isabely Katolické.\n\nZ hlediska správy svého majetku v Javoří se po smrti svého otce spoléhal především na své správce – Edvarda Kwisdy (†1895)a Karola Fornera.(†1905). Po jejich smrti se rozhodl majetek prodat rodu Larischů, který byl v dřívější generaci spřízněn s rodem Saint-Genois. Transakce se uskutečnila 25. července 1906, kdy hrabě Jindřich Larisch-Mönnich II. koupil Javoří za 1.150.000 rakouských korun. Rodina se přestěhovala do Vídně.\n\nV roce 1880 daroval obci Javoří pozemky pro evangelický hřbitov, v 1886 se podílel na rozšíření katolické školy v Dolním Javoří, v 1902 se zasloužil o výstavbu školy v osadě u Javoří (\"Nałęże, Polsko\"). Do 1906 roku byl patronem katolického kostela, který nechal postavit v roce 1804 jeho praděda Arnold baron Saint-Genois.\n\nNejstarší syn Julius Alfons IV. říšský hrabě XIII. baron Saint-Genois d'Anneaucourt (1887–1961), jenž měl po otcovi zdědit Javoří, byl poslední mužský potomek rodu (ultumus familiae). V letech 1906–1914 pracoval jako úředník: v roce 1908 na panství Tribuswinkel u Badenu v rodině barona von Doblhoff, v roce 1913 jako bankovní úředník v Bílsku (\"Bielsko-Biala, Polsko\") v pobočce „Wiener Bank–Verein” (dnes \"Bank Austria Creditanstalt, a. s.\"). Před první světovou válkou patřil Julius k vrstvě tzv. zchudlé šlechty, což bylo všedním jevem v poválečném Rakousku.\n\nV roce 1915 absolvoval výcvik v škole rezervních důstojníků při c. k. dělostřeleckým pluku v přístavu Pula, od ledna 1916 sloužil v 3. rezervním oddílu jako podporučík. Během války získal řadu rakouských válečných vyznamenaní. Po skončení války se vrátil do Vídně, kde dále pracoval jako bankovní úředník. Stal se tak tzv. pauperizovaným rakouským aristokratem, jedním z těch aristokratů, kteří se po ztrátě majetku rozhodli bydlet ve Vídni.\n\nByl třikrát ženat. – V roce 1919 s Matyldou Thilde von Hölder (*1897). Manželství se rozpadlo v roce 1924. Podruhé se oženil v roce 1932 v Lublani s Marií Alžbětou Marikou hraběnkou Dessewffy von Csernek und Tarkö (1888–1962). V roce 1951 v Budapešti uzavřel třetí manželství s Gizellou–Valerií Balazs (*1906).\n\nJulius Alfons IV. říšský hrabě XIII. baron Saint Genois d'Anneaucourt byl pohřben 21. srpna 1961 v rodinné hrobce na hřbitově sv. Heleny v Badenu u Vídně. Na náhrobku se nachází nápis (s chybným datem smrti): „JULIUS / LETZTER GRAF Saint-Genois / REICHSFRH. V. ANNEAUCOURT / 1887–1962” („Julius poslední říšský hrabě Saint-Genois baron v. Anneaucourt 1887–1962”).\n\nRod Saint-Genois je spřízněn se šlechtickými rody: Celestové z Celestinu, Lašovští z Lašovic, Loganů ze Staré Vsi, Trachové z Březí a na Zámrsku, Pröcklové z Proksdorfu (Preklové z Proksdorffu) a Dworzaků z Boru (Dvořakové z Boru).\n\nRodový erb se může vyskytovat ve trojím provedení:\n\nV červeném štítu je modrý ondřejský kříž. Uprostřed kříže a na každém jeho rameni je stříbrná růže.\n\nV červeném štítu je modrý ondřejský kříž. Uprostřed kříže a na každém jeho rameni je stříbrná růže. Nad křížem je štítek s původním rodovým erbem. Štítek je dvakrát modro–zlatě dělený. V každém poli štítku jsou tři koule obrácených barev.\n\nV klenotu je červené a modré křídlo, mezi nimi je narcis, kde stonek a listy jsou zelené, květ je zlatý.\n\nV červeném štítu je modrý, stříbrně lemovaný, ondřejský kříž. Uprostřed kříže a na každém jeho rameni je stříbrná růže. Nad křížem je dvakrát modro–zlatě dělený štítek se třemi koulemi obrácených barev v každém poli.\n\nNa štítu je postavena hraběcí koruna s devíti perlami. Na koruně je přilba s klenotem otevřených křídel, pravé je modré a levé červené. Mezi křídly je zelený stonek se čtyřmi listy, z jehož každé strany vyrůstá po jednom stříbrném květu se zlatým středem. Nad květy ze stonku vyrůstají dvě stříbrná poupata.\n\nPřikryvadla jsou podle literatury modro–stříbrná. Někdy na dobových vyobrazeních erb z přilby splývá znakový plášť, který je pod štítem a štítonoši jsou zlatí lvi, kteří držící čtvercové korouhve se štítovým znamením.\n\nPřed rokem 1648: Dobratice, Domaslavice, Suchou, Třinec, Žukov\n\nPo roce 1650: Bažanovice, Roztropice, Blahotice, Ropice\n\n1792: Javoří\n\n1809: Paskov\n\n1824: Tejničky, Tovéř\n\n1825: Pteni, Čelechovice na Hané a Dolany\n\n1829: Šenov a Velké Kunčice u Ostravy, s Racimovem, Řepištěm, Radvanicemi a Rakovcem, Malkov Podhalanský (\"Vadovice, Polsko\")\n\n1836: Kožušany, Vrbatky, Žerotin a panství Klášter Hradisko u Olomouce\n\n1829: Pronájem hutnické dílny od hraběcí rodiny Wielopolských v Beskydské Suché (\"Sucha Beskidzka, Polsko\").\n\n1844: Výstavba hamru a železárny v Makově (\"Maków Podhalański, Polsko\") a pobočky v Závoji (\"Zawój, Polsko\"). Závod měl 2 velké pece, 2 zkujňovací pece s dvěma kladivy a válcovnu.\n\n1869: pivovar v Dolanech\n\n1838: Paskov\n\n1839: Čelechovice na Hané\n\n1862: Založeny lázně se souhlasem Slezského zemského sněmu v Opavě. V obci Javoří se nachází silně mineralizované jodobromové solanky. Komplex lázní se skládal z: lázeňského domu, restaurace, fontány a místa pro pití léčivé vody, romantického parku s lavičkami a altánky, poštovního a telegrafického úřadu s přívozem a odvozem zásilek dvakrát za den, veřejně přístupné lékárny. Bylo zde také plynové pouliční osvětlení. Bylo koupeno 100 kusů speciální rasy ovcí, chovaných pro žinčici (tedy syrovátku) nutnou k léčbě. Řada lékařů, sester a pomocného personálu.\n\n1831: Městský palác v Těšíně, které zakoupil Filip Ludvík baron Saint-Genois (1790–1857) od dědiců hraběte Jana Larisch-Mönnich. Dnes sídlo Muzea Těšínského Slezska v Těšíně (Muzeum Śląska Cieszyńskiego, Cieszynie). Přestavbu připravoval vídeňský architekt Josef Kornhäusel. V navržené přestavbě z roku 1840 se novém křídle v patře se nacházely reprezentativní salóny s tzv. „Římským sálem”, a v přízemí palácová stáj pro 16 koní, a rotundou na jednom sloupu.\n\n1851: Baden u Vidně\n\nNáhrobní kaple se nachází v Ropici, zde je společná pro rod Saint-Genois a Celestů.\n\nRodinné hroby členů rodu Saint-Genois je v Javoří, na katolickém hřbitově, v západní části, tzv. Hraběcí hřbitov, nebo také Hraběcí čtvrť (polsky - \"Kwartał hrabiowski\"). Zde mimo členů hraběcí rodiny bylo pohřbeno několik členů spřízněných šlechtických rodů a také lidí, kteří rodu sloužili.\n\nPoslední členové rodu byli pohřbeni na hřbitově sv. Heleny v Badenu u Vídně.\n\nFilip Ludvík baron Saint-Genois (1790–1857) zakoupil numismatickou sbírku od haličského aristokrata Leona Mikockého, kterou dále rozšiřoval. Sbírka byla až do roku 1913 uložena v truhlách s dokumenty hrabat Saint-Genois, které se nacházely na půdě bývalé lázeňské vily „Georgsvilla” v Javoří.\n\nMořic Vincent Jan Nepomucký Ferdinand II. hrabě a XI. baron Říšský Saint-Genois d'Anneaucourt (1816–1886) a jeho žena Gabriela Eleonora Josefa hraběnka Stolberg-Stolberg (1827–1904) byli talentovaní malíři. Hrabě byl žákem malíře Jakoba von Alta. Část dochovaných obrazů vlastní sbírka Rollettmuseum, zakladatel muzea byl doktor Anton Rollett, jejich blízký osobní přítel. Hrabě Před svou smrtí prodal značnou část sbírky a výtěžek věnoval na humanitární účely.\n\nHraběnka Gabriela Stolberg-Stolberg za svého pobytu v Badenu namalovala čtyřicet portrétů místodržitelů Krajské vlády Dolního Rakouska od 16. století do 19. století. Portréty byly v životní velikosti ukázané do kolen. Práce trvaly od roku 1865 do roku 1892. Při tvorbě asistoval slavný malíř August César (1837–1907), který byl učitelem jejích tří dcer.\n\nJulius Alfons IV. Saint Genois d'Anneaucourt (1887–1961) je zachycen na portrétu jenž se aktuálně nachází ve sbírce Centre Georges Pompidou Museé National d'Arte Moderne v Paříži. Tento portrét namaloval Christian Schad (1894–1982), zástupce tzv. Nové věcnosti (\"Neue Sachlichkeit\"), Na portrétu je znázorněn skvěle oblečený hrabě Julius na pozadí pařížského Montmartru, spolu s baronkou Glaser, a také v té době populárním transvestitou, známým díky svým představením v největším kabaretu Eldorado v Berlíně. „Portrét hraběte Saint-Genois d'Anneaucourt” se považuje za ikonu německého malířství 20. let 20. století.\n\nMauricette Saint Genois d'Anneaucourt (1889–1978) dcera Huga Mořice (1858–1891), která byla jedináček, zdědila po matce Eleonoře Wachtler velký majetek ve Štýrsku. Učila se a bydlela ve Vídni, kde ji znali a cenili v literárních kruzích. Jako dlouholetý člen „Společnosti spisovatelek a umělkyň” a básnířka hromadila dokumenty a památky rodu Saint-Genois, včetně cenných obrazů.\n\nFilip Ludvík baron Saint-Genois (1790–1857) podporoval chudé lidi ze svých statků ve Slezsku, na Moravě i v Haliči. také podporoval Ústav pro vdovy a sirotky ve Vídni. Angažoval se v rozvoji školství ve Slezsku, v roce 1829 podpořil výstavbu školy. Dále pak katolické fary a kaple sv. Jana Nepomuckého v Javoří (\"Jaworze Nałęż, Polsko\"), financoval zvon pro evangelický kostel a stavbu věže na tomto kostele.\n\n\n\n"}
{"id": "1395822", "url": "https://cs.wikipedia.org/wiki?curid=1395822", "title": "Joe Jackson", "text": "Joe Jackson\n\nJoe Jackson, celým jménem Joseph Walter Jackson, (26. července 1928 – 27. června 2018) byl americký hudební manažer. V roce 1949 se oženil s Katherine Scruse. Stál za kapelou The Jackson 5, kterou tvořili jeho synové Jermaine, Jackie, Tito, Marlon a Michael. Později založil vlastní hudební vydavatelství nazvané . V roce 2011 byl uveden do Arkansas Black Hall of Fame. V červnu 2018 byl hospitalizován v konečném stádiu rakoviny pankreatu. Zemřel 27. června 2018.\n"}
{"id": "1395830", "url": "https://cs.wikipedia.org/wiki?curid=1395830", "title": "Anastasia Tsilimpiou", "text": "Anastasia Tsilimpiou\n\nAnastasia Tsilimpiou (* 12. listopadu 1997) je řecko-rumunská herečka. Začala svou kariéru již v pěti letech jako dětská herečka a modelka. Herečka hraje ve více jazycích; umí mluvit řecky, rumunsky, anglicky a turecky.\n\nAnastasia začala být známá díky účasti v soutěži \"Gia tin kardia enos angelou (2007)\" a úspěšnému řeckému seriálu \"To Nisi.\" Jako dítě často vystupovala v divadle. Opravdový herecký debut ale měla v tureckém televizním seriálu \"\", kde si zahrála Kösem Sultan, když byla ještě mladou konkubínou.\n\nAnastasia se narodila v listopadu 1997 v Athénách rodičům Viorel a Fotinimu Tsilimpiou. Má bratra Konstantinose. Její otec pochází z Rumunska a její matka z Řecka. Otec do Řecka emigroval v roce 1990 a oženil se s její matkou. Je jejich mladším dítětem. V pěti letech začala pracovat jako dětská modelka v různých soutěžích, vystupovala při různých událostech a nafotila sérii fotek.\n"}
{"id": "1395836", "url": "https://cs.wikipedia.org/wiki?curid=1395836", "title": "Egypt Station", "text": "Egypt Station\n\nEgypt Station je sedmnácté sólové studiové album anglického hudebníka Paula McCartneyho. Vydáno bylo 7. září roku 2018 společností Capitol Records. Jde o McCartneyho první album s novými písněmi od roku 2013, kdy vyšlo \"New\", a zároveň první vydané společností Capitol Records od roku 2005 (\"Chaos and Creation in the Backyard\"). Převážnou část desky produkoval Greg Kurstin, výjimkou je jedna píseň, pod níž je produkčně podepsán Ryan Tedder.\n\n"}
{"id": "1395837", "url": "https://cs.wikipedia.org/wiki?curid=1395837", "title": "Zatopek (časopis)", "text": "Zatopek (časopis)\n\nZatopek magazine je belgický běžecký čtvrtletník, který je pojmenovaný po legendárním českém běžci Emilu Zátopkovi.\n\nČasopis Zatopek vychází od roku 2007 a má náklad 20 000 výtisků pro Francii, v Belgii je vydáván v polovičním množství. K dostání je také ve Švýcarsku a v Kanadě. Základním jazykem je francouzština, internetové stránky jsou ale také v nizozemštině. Podle ředitele časopisu Zatopek magazine Jean-Paula Brouwiera si redakce vybrala jméno českého běžce nejen kvůli jeho neuvěřitelným sportovním výkonům, ale také pro jeho občanské postoje a otevřenou povahu člověka, který si snadno získával přátele.\n\nAby v Belgii mohl časopis nosit Zátopkovo jméno, oslovili paní Zátopkovou, která dala souhlas s použitím jména a měla z projektu velkou radost.\n\n"}
{"id": "1395845", "url": "https://cs.wikipedia.org/wiki?curid=1395845", "title": "Dizocilpin", "text": "Dizocilpin\n\nDizocilpin (INN), známý také jako MK-801, je nekompetivní antagonista NMDA receptoru, objevený ve firmě Merck v roce 1982. Glutamát je v mozku je primární excitační neurotransmiter. Kanál je normálně blokován hořečnatými ionty a vyžaduje depolarizaci neuronu a odplavení  hořčíku a přístup glutamátu k otevření kanálu, což způsobí příliv vápníku, který pak vede k následné depolarizaci. Dizocilpin se váže uvnitř iontového kanálu tohoto receptoru na několik vazebných míst PCP a tím brání toku iontů, včetně vápníku (Ca), přes kanál. Dizocilpin blokuje NMDA receptory v použití včetně napěťového řízení. Látka působí jako silný protikřečový a pravděpodobně má vlastnosti disociativního anestetika, není používán klinicky  vzhledem k objevu Olneyovy mozkové léze u laboratorních krys. Dizocilpin je také spojen s řadou negativních vedlejších účinků, včetně kognitivní poruchy a psychotických reakcí. Také inhibuje indukci dlouhodobé potenciace. V humánní medicíně se jako disociativní anestetikum místo dizocilpinu užívá ketamin. Ketamin sice také může vyvolat dočasné psychózy u některých jedinců, ale jeho krátký poločas a nižší potence přinášejí mnohem bezpečnější spektrum užití. Dizocilpin je nejčastěji používán ve zvířecích modelech pro model psychózy .\n\nDizocilpin  působí dále jako antagonista  nikotinových acetylcholinových receptorů. váže a inhibuje serotoninové a dopaminové transportéry.\n\nDizocilpin má velký potenciál pro použití ve výzkumu pro zvířecí modely schizofrenie. Na rozdíl od dopaminergních agonistů, které napodobují pouze pozitivní příznaky schizofrenie, jediná injekce dizocilpinu namodelovala  jak pozitivní, tak i negativní příznaky schizofrenie.\n"}
{"id": "1395846", "url": "https://cs.wikipedia.org/wiki?curid=1395846", "title": "AP5", "text": "AP5\n\nAP5 nebo APV (2-amino-5-fosfonovalerát) je selektivní NMDA receptor , který kompetitivně inhibuje ligand (glutamát) na vazebné místě NMDA receptorů. AP5 blokuje NMDA receptory již v mikromolárních koncentracích (~50 µM).\n\nAP5 blokuje buněčný analog podmíněné reflexy u mořského plže \"Aplysia californica\", a má  účinky dlouhodobé potenciace (LTP), jelikož NMDA receptory jsou nutné pro oba procesy. Proto je někdy používán ve spojení s vápníkovým chelatem BAPTA pro určení,  zda NMDARs jsou potřebné pro konkrétní buněčný proces. AP5/APV byla použita také pro studium NMDAR-dependentní LTP v savčím hypokampu.\n\nAP5 je velmi rychle působící v rámci \"in vitro\" přípravy, a může blokovat NMDA receptorv poměrně malé koncentraci. Aktivní izomer  AP5 má obvykle konfiguraci, i když mnohé přípravky jsou k dispozici jako racemická směs - anebo -izomery. Pomáhí izolovat působení jiných glutamátových receptory v mozku, např.  AMPA a kainátové receptory.\n\nAP5 byl vyvinut Jeffem Watkinsem a Harrym Olvermanem.\n"}
{"id": "1395849", "url": "https://cs.wikipedia.org/wiki?curid=1395849", "title": "Mužská basketbalová reprezentace Srbska a Černé Hory", "text": "Mužská basketbalová reprezentace Srbska a Černé Hory\n\nMužská basketbalová reprezentace Srbska a Černé Hory reprezentovala Srbsko a Černou Horu v mezinárodních soutěžích v basketbalu.\n"}
{"id": "1395853", "url": "https://cs.wikipedia.org/wiki?curid=1395853", "title": "Memantin", "text": "Memantin\n\nMemantin se používá k léčbě středně závažné až závažné Alzheimerovy choroby. Působí na glutamátergní systém tím, že blokuje NMDA receptory. Syntetizován Eli Lilly and Company v roce 1968 jako potenciální prostředek k léčbě cukrovky; NMDA aktivita byla objevena v roce 1980.\n\nMemantin se používá k léčbě středně závažné až závažné Alzheimerovy choroby, a to zejména pro lidi s intolerancí nebo kontraindikací k inhibotorům  AChE (acetylcholinesteráza) .\n\nMemantin byl spojován s mírným zpomalením v klinickém zhoršení a  jen s malým pozitivním vlivem na kognitivní funkce, náladu, chování a schopnost provádět každodenní činnosti u středně těžké až těžké formy Alzheimerovy choroby. U mírného onemocnění jeho užití nenese žádných výhod.\n\nMemantin je obecně dobře snášen. Časté nežádoucí účinky (≥1% pacientů) zahrnují zmatenost, závratě, ospalost, bolest hlavy, nespavost, neklid, a/nebo halucinace. Méně časté nežádoucí účinky patří zvracení, úzkost, hypertonie, zánět močového měchýře, a zvýšení libida.\n\nStejně jako mnoho jiných NMDA antagonistů, se memantin chová jako disociativní anestetikum při vyšších  dávkách. I přes ojedinělé zprávy, rekreační užívání memantinu je vzácné, vzhledem k omezené dostupnosti. Nemá většinu psychoaktivních účinků, které rekreační uživatelé obvykle hledají, jakými jsou euforie či halucinace.\n\nDysfunkce glutamátergní neurotransmise, projevující se jako neuronální excitotoxicita, má být zapojena do etiologie Alzheimerovy choroby. Cílení na glutamátergní systém, zejména NMDA receptory, nabízí nový přístup k léčbě vzhledem k omezené účinnosti stávajících léků zaměřených na cholinergní systém.\n"}
{"id": "1395854", "url": "https://cs.wikipedia.org/wiki?curid=1395854", "title": "Národní muzeum umění, architektury a designu", "text": "Národní muzeum umění, architektury a designu\n\nNárodní muzeum umění, architektury a designu (norsky Nasjonalmuseet for kunst, arkitektur og design) v Oslu je norská státní muzejní instituce. Vznikla roku 2003 sloučením Muzea architektury, Muzea lidového umění, Norské národní galerie a Norského státního muzea. Vedle Munchova muzea jde o nejvýznamnější sbírku norského umění v Oslu. Kromě domácích umělců jsou zastoupeni také zahraniční mistři, například Pablo Picasso, Vincent van Gogh, Claude Monet a Henri Matisse.\n"}
{"id": "1395860", "url": "https://cs.wikipedia.org/wiki?curid=1395860", "title": "Delta receptor", "text": "Delta receptor\n\nDelta receptor (DOR) je inhibiční 7-transmembránový receptor spřažený s G proteinem spojený konkrétně s G proteinem G/G, který  má enkefaliny jako endogenní ligandy.  U člověka je delta receptor velmi silně exprimován v bazálních gangliích a mozkové kůře.\n\nEndogenní systém delta receptorů je dobře známý pro svůj analgetický potenciál; přesná role delta receptorů je nicméně stále předmětem diskusí. Do značné míry to také závisí na modelu a aktivitě receptoru a ta se mění druh od druhu. Aktivace delta receptorů vyvolává analgezii.\n"}
{"id": "1395867", "url": "https://cs.wikipedia.org/wiki?curid=1395867", "title": "Saltasauridae", "text": "Saltasauridae\n\nSaltasauridae („saltasauridi“) byla čeleď titanosaurních sauropodních dinosaurů, žijících v období pozdní svrchní křídy (geologický stupeň santon až maastricht, asi před 86 až 66 miliony let).\n\nSaltasauridi byli obvykle menší sauropodi s délkou mezi 10 až 15 metry, největší a zároveň poslední žijící druh \"Alamosaurus sanjuanensis\" dosahoval délky přes 30 metrů a hmotnosti kolem 70 tun. Stejně jako ostatní sauropodi byli i saltasauridi robustními býložravými čtvernožci, kteří žili ve skupinách. Patří k vývojově nejvyspělejším a zároveň nejmladším zástupcům sauropodních dinosaurů.\n\n\n\n\n"}
{"id": "1395874", "url": "https://cs.wikipedia.org/wiki?curid=1395874", "title": "Muzeum a národní galerie Capodimonte", "text": "Muzeum a národní galerie Capodimonte\n\nMuzeum a národní galerie Capodimonte (italsky \"Museo e Gallerie Nazionali di Capodimonte\"), obvykle zkracované Muzeum Capodimonte (\"Museo di Capodimonte\") je muzeum výtvarného umění umístěné v Paláci Capodimonte v italské Neapoli. Palác původně byl venkovským sídlem Bourbonů a stavěl ho od roku 1738 architekt Giovanni Antonio Medrano na zakázku neapolského krále Karla VII. Král chtěl mimo jiné v paláci získat důstojné místo pro sbírky umění, jež zdědil po své matce Alžbětě.\n\nTěžištěm sbírky jsou olejomalby od středověku po renesanci, především významná díla autorů jako Masaccio, Sandro Botticelli, Simone Martini, Raffael, Tizian, Caravaggio, El Greco, Pieter Bruegel starší a Luca Giordano.\n"}
{"id": "1395887", "url": "https://cs.wikipedia.org/wiki?curid=1395887", "title": "Gephyrin", "text": "Gephyrin\n\nGephyrin je markerem inhibičních spojení a protein, který je u lidí kódován \"GPHN\" genem.\n\nGyphyrin je nutný pro postsynaptické seskupování GABA a glycinových receptorů a dále k regulace molybdenu. Mutace v tomto genu mohou být spojeny s neurologickými stavy hyperekplexie\n"}
{"id": "1395890", "url": "https://cs.wikipedia.org/wiki?curid=1395890", "title": "Jacopo da Bologna", "text": "Jacopo da Bologna\n\nJacopo da Bologna (* před rokem 1340-1360) byl italský hudební skladatel, působící ve 14. století (trecento) v hudebním stylu období ars nova.\n\nByl vynikajícím harfenistou a učitelem Francesca Landiniho. Do roku 1349 působil u dvora milánských Viscontiů a v letech 1349 až 1351 u Scaligerů ve Veroně..\n\nByl jedním z prvních představitelů nového umění – ars nova, současník Gherardella Florentského e Giovanniho Florentského. Jacopo je znám zejména díky svým madrigalům, je však také autorem četných caccií.\n\nJeho madrigal \"Non al suo amante\", zkomponovaný kolem roku 1350, je jediná soudobá skladba známá z díla Francesca Petrarcy.\n\nJacopův styl je charakteristický svou líbezností a linearitou melodií. Jeho nejslavnějším madrigalem je \"Fenice fu\"', zkomponovaný kolem roku 1360. 28 jeho skladeb je rovněž zachyceno ve velké sbírce hudebních skladeb 14. století, Kodexu Squarcialupi, stěžejním zdroji informací o skladatelích italské ars novy, který dlouho patřil rodině Medicejských.\n\nKromě hudebních skladeb se Jacopo věnoval rovněž hudební teorii, sepsal krátké pojednání \"L'arte del discanto misurato\", které je uloženo v ve florentské Medicejské knihovně..\n\n\n"}
{"id": "1395893", "url": "https://cs.wikipedia.org/wiki?curid=1395893", "title": "Irská národní galerie", "text": "Irská národní galerie\n\nIrská národní galerie (anglicky National Gallery of Ireland, irsky Gailearaí Náisiúnta na hÉireann) je muzeum v Dublinu, spravující národní sbírku irského a evropského umění. Pro veřejnost byla galerie otevřena roku 1864, deset let po svém založení. Vlastní rozsáhlou a reprezentativní sbírku irského malířství a dále sbírky evropského umění, v nichž je zastoupeno několik významných obrazů italského baroka a nizozemských mistrů. \n\nSbírky obsahují asi 14 tisíc uměleckých děl včetně asi 2500 olejomaleb.\n"}
{"id": "1395903", "url": "https://cs.wikipedia.org/wiki?curid=1395903", "title": "Spider-Man: Daleko od domova", "text": "Spider-Man: Daleko od domova\n\nSpider-Man: Daleko od domova (v anglickém originále Spider-Man: Far From Home) je americký akční film z roku 2019 režiséra Jona Wattse, natočený na motivy komiksů z vydavatelství Marvel Comics o superhrdinovi Spider-Manovi. V titulní roli se představil Tom Holland, který tuto postavu ztvárnil i v předchozích filmech, dále se do svých rolí vrací Zendaya, Marisa Tomeiová, Jacob Batalon a Samuel L. Jackson. Nově přichází Jake Gyllenhaal jako Mysterio, hlavní záporná postava filmu. Jedná se o pokračování snímku \"\" a zároveň o 23. film série Marvel Cinematic Universe. Název filmu byl odhalen 24. června 2018 ve videu na instagramovém profilu Toma Hollanda.\n\nUvedení filmu v amerických kinech proběhlo 2. července 2019. V České republice měl film premiéru 4. července 2019.\n\nFilm se natáčel ve Spojeném království (Londýn), Itálii (Benátky), České republice (Liberec a Praha), Německu (Berlín), New Yorku a New Jersey.\n\n\nV cameo rolích se též objevili Michal Kubal jako reportér ČT24, Ben Mendelsohn jako Talos a Sharon Blynn jako Soren. \n\nDále se v cameo roli objevil J.K. Simmons jako J. Jonah Jameson ve vysílání videa od Daily Bugle. Je to vůbec poprvé, co stejný herec stvárnil tutéž postavu, jež se objevuje ve dvou filmových franšízách od Marvelu (trilogie Spider-Man režiséra Sama Raimiho a Marvel Cinematic Universe).\n\n"}
{"id": "1395904", "url": "https://cs.wikipedia.org/wiki?curid=1395904", "title": "Králové zlodějů", "text": "Králové zlodějů\n\nKrálové zlodějů (v anglickém originále \"King of Thieves\") je britský kriminální film. Režíroval jej James Marsh a jeho natáčení začalo ještě před uvedením jeho předešlého snímku \"The Mercy\". Natočen byl podle skutečných událostí, které proběhly roku 2015 v londýnské čtvrti Hatton Garden. Skupina důchodců zde tehdy provedla loupež šperků. Ve snímku hrají Michael Caine, Michael Gambon, Ray Winstone, Tom Courtenay, Jim Broadbent, Charlie Cox a další. Hudbu k němu složil Benjamin Wallfisch. Jeho premiéra proběhla 14. září 2018.\n\n\n"}
{"id": "1395906", "url": "https://cs.wikipedia.org/wiki?curid=1395906", "title": "Pete Davidson", "text": "Pete Davidson\n\nPeter Michael Davidson (* 16. listopadu 1993, Staten Island, New York, Spojené státy americké) je americký herec a komik. Je členem obsazení \"Saturday Night Live.\" Objevil se v televizních show jako \"Borcův manuál, Wild 'n Out\" a \"Failosophy\".\n\nDavidson se narodil na Staten Islandu v New Yorku a je synem Amy (rozené Waters) a Scotta Matthewa Davidsona. Má židovský, německý, irský, skotský, anglický a italský původ. Má mladší sestru Casey. Jeho otec byl newyorský hasič, který zemřel při teroristickém útoku 11. září 2001. Naposledy byl vidět na schodech jedné z budov, než se zřítila. V říjnu roku 2016 prozradil v rádiové show \"The Breakfast Club\", že si jako malý zahrával se sebevražednými myšlenkami, ale hudba rapera Kid Cudiho mu zachránila život.\n\nPoprvé se o stand-up komedii pokoušel v 16 letech na Staten Islandu na bowlingu, kde ho jeho kamarádi vyzvali, aby šel vystoupit na tamní pódium. Nakonec šel, ale až poté co si zakouřil marihuanu. Davidson, kterého trápí od 17 nebo 18 let Crohnova nemoc se nechal slyšet, že v tu dobu nemohl bez marihuany fungovat.\n\nNavštěvoval školu Svatého Josefa. Střední školu navštěvoval Tottenville High School na Staten Islandu, než přestoupil na Xaverian High School v Brooklynu, kde odmaturoval v roce 2011. Po střední škole nastoupil na krátkou dobu na soukromou vysokou školu St. Francis College.\n\nJeho televizní začátky přišli se třemi díly v MTV komediálním seriálu \"Failosophy\". Objevil se takév pořadech jako \"PDA and Moms\" nebo \"Borcův manuál\". V červnu byl poprvé vysílán jeho výstup ze stand-up komedií v pořadu stanice Comedy Central \"Gotham Comedy Live\", ve kterém se představují stand-up komici vystupující v klubu Gotham Comedy Club v New Yorku. Následující měsíc si zahrál v několika dílech pořadu \"Nick Cannon Presents: Wild 'N Out.\"\n\nS jeho komediálními výstupy se objevil v pořadech \"Adam Devine's House Party\", \"Jimmy Kimmel Live!\", \"Comedy Underground with Dave Attell\" a hostující roli si zahrál v seriálu \"Brooklyn 99.\" V roce 2014 získal roli v pilotním dílu seriálu \"Sober Companion\", ale stanice FOX si ho nevybrala do své vysílací sezony.\n\nDavidson se připojil k obsazení \"Saturday Night Live\" při premiéře 40. řady, která debutovala dne 27. září 2014. Ve věku 20 let byl prvním členem SNL obsazení, který se narodil po roce 1990 a nejmladším členem, který kdy byl součástí SNL.\n\nV roce 2015 získal menší roli ve filmu \"Vykolejená\". V roce 2016 byl magazínem Forbes zařazen mezi 30 nejvlivnějších lidí dnešní doby. V roce 2016 se také vysílal jeho první televizní stand-up speciál \"Pete Davidson: SMD.\" V roce 2018 si zahrál menší roli ve filmu \"Set It Up\".\n\nV roce 2015 chodil s komičkou Carly Aquilino. Během let 2016 až 2018 chodil s herečkou Cazzie David. V květnu 2018 začal chodit se zpěvačkou Arianou Grande, se kterou se 9. června 2018 zasnoubil. V říjnu oznámili rozchod.\n"}
{"id": "1395909", "url": "https://cs.wikipedia.org/wiki?curid=1395909", "title": "Max Fremerey", "text": "Max Fremerey\n\nMax Fremerey (5. května 1889 Kolín nad Rýnem – 20. září 1968 Krün) byl německý důstojník, generálporučík Wehrmachtu za druhé světové války. Je držitelem Rytířského kříže Železného kříže.\n\nNarodil se 5. května 1889 v Kolíně nad Rýnem v Německém císařství. Za první světové války sloužil v německé armádě jako důstojník. Po válce přešel do Reichswehru, kde působil jako velitel různých jednotek. Ve Wehrmachtu za druhé světové války velel 29. pěší, 155. rezervní tankové a 233. tankové divizi.\n\n\n\n"}
{"id": "1395910", "url": "https://cs.wikipedia.org/wiki?curid=1395910", "title": "Národní galerie – Muzeum Alexandrose Sutzose", "text": "Národní galerie – Muzeum Alexandrose Sutzose\n\nNárodní galerie – Muzeum Alexandrose Sutzose (řecky Εθνική Πινακοθήκη-Μουσείο Αλεξάνδρου Σούτζου) je umělecké muzeum v Athénách věnované řeckému a evropskému umění od 14. do 20. století. Vzniklo roku 1878 jako malá sbírka 117 uměleckých děl vystavovaných v Athénské univerzitě. Roku 1896 daroval právník Alexandros Sutzos státu svoji sbírku, aby z ní vznikla galerie. Ta byla otevřena roku 1900, prvním ředitelem se stal známý malíř Georgios Jakobides. Těžištěm sbírek je pobyzantské řecké umění. Jsou zde však zastoupeni i zahraniční umělci; zejména cenná je kolekce západoevropského renesančního umění. \n"}
{"id": "1395913", "url": "https://cs.wikipedia.org/wiki?curid=1395913", "title": "Karl Kailer von Kaltenfels", "text": "Karl Kailer von Kaltenfels\n\nKarl Kailer von Kaltenfels (24. května 1862 Pula, Rakouské císařství – 28. dubna 1917 Vídeň, Rakousko-Uhersko) byl rakousko-uherský viceadmirál a v době od února do dubna 1917 vedoucí oddělení námořnictva u rakousko-uherského ministerstva války. Po jeho smrti byl ve funkci u námořnictva nahrazen admirálem Maximilianem Njegovanem.\n"}
{"id": "1395927", "url": "https://cs.wikipedia.org/wiki?curid=1395927", "title": "Fahriye Sultan", "text": "Fahriye Sultan\n\nFahriye Sultan, jindy uváděna jako Fethiye Sultan (cca 1590/1594 - po roce 1641 nebo v roce 1656), byla osmanská princezna a dcera osmanského sultána Murada III. \n\nFahriye Sultan se narodila v letech 1590-1594 jako dcera sultána Murada III. Její matka je neznámá. Podle některých zpráv měla Fahriye více než padesát bratrů a sester, kteří se nedožili dospělosti a nebo zemřeli krátce po porodu. Není jisté, jestli měla Fahriye sourozence, kteří by měli stejnou matku jako ona. \n\nKdyž v roce 1595 zemřel její otec, nastoupil na trůn její nejstarší bratr Mehmed III. V té době žilo ještě dalších 19 synů zesnulého sultána Murada, které nechal nový sultán Mehmed popravit. Všechny konkubíny jeho otce, kromě jeho matky Safiye Sultan (Valide sultan v době jeho vlády), poslal do starého paláce. Mezi těmito konkubínami byla i matka Fahriye, se kterou odešla do starého paláce také. Zůstala zde až do roku 1604, kdy byla provdána. Safiye Sultan všechny své dcery provdala jen z politických důvodů. \n\nV roce 1603 zemřel i sultán Mehmed III. a na trůn nastoupil jeho třináctiletý syn Ahmed I. Současně přišla k moci i jeho matka Handan Sultan. Ahmed ale omezil její vliv na politiku a Handan se tak zabývala čistě jen harémem. Díky ní byla Fahriye provdána za jednoho z jejích stoupenců, \"Çuhadara Ahmeda Pašu\". Manželství zůstala bezdětné a paša zemřel v roce 1618. \n\nSmrt Ahmeda Paši přišla ale v nevhodný moment. Bylo to rok po smrti sultána Ahmeda I. Na trůn poté nastoupil jeho imbecilní bratr Mustafa I., ale po třech měsících byl sesazen Ahmedovým bratrem, Osmanem II. V této době žila Fahriye v hlavním paláci a pobírala stejný plat jako ostatní členové dynastie. Bylo pro ni plánováno druhé manželství, ale údajně se sňatek nikdy nekonal. Osman II. byl také svržen z trůnu a na trůn se vrátil zpět Mustafa a jeho matka Halime Sultan se stala Valide sultánkou. V roce 1623 byl Mustafa svržen dalším synem Ahmeda, Muradem IV. Nová Valide Kösem Sultan nebyla spokojena s neprovdanými sultánkami a Fahriyi nakonec provdala. Nejsou žádné údaje o tom, kdy a kde se svatba konala ani o tom, koho si vzala. Její další osud není znám. Poslední zmínky v harémových záznamech o ní pochází z roku 1641, ale historikové spekulují, že zemřela až v roce 1656. \n\nPostava Fahriye Sultan se vyskytuje v první sérii tureckého televizního seriálu \"Muhteşem Yüzyıl: Kösem (2015-17)\", kde ji ztvárnila herečka Gülcan Arslan. Její osud je však dosti nepřesně zobrazen a příběh týkající se Fahriye není historicky přesný.\n"}
{"id": "1395931", "url": "https://cs.wikipedia.org/wiki?curid=1395931", "title": "Bavorské národní muzeum", "text": "Bavorské národní muzeum\n\nBavorské národní muzeum (německy Bayerisches Nationalmuseum) v Mnichově je jednou z nejvýznamnějších sbírek soch a dekorativního umění na světě. Dále je zde oddělení lidového umění se známou sbírkou jesliček. Vznik muzea v 50. letech 19. století podnítil král Maxmilián II. Bavorský, který také nové instituci dal její jméno; muzeum se po výstavbě své původní budovy (dnešní Muzeum pěti kontinentů) otevřelo roku 1867. Prostor však muzeu brzy nestačil, a tak novou budovu navrhl Gabriel von Seidl, byla dostavěna roku 1900 a později několikrát rozšířena. \n"}
{"id": "1395935", "url": "https://cs.wikipedia.org/wiki?curid=1395935", "title": "Čchen Čeng-lej", "text": "Čchen Čeng-lej\n\nČchen Čeng-lej ( * 15. května 1949, vesnice Čhen-ťia-kou, provincie Che-nan, Čína) je mistr bojového umění \"tchaj-ťi čchüan\", příslušník 19. generace potomků rodiny Čchen z vesnice Čhen-ťia-kou. Jeho učiteli byli mistr Čchen Čao-pchi a Čchen Čao-kchuej.\n\nČchen Čeng-lej začal studovat bojové umění \"tchaj-ťi čchüan\" ve stylu Čchen v roce 1957 a to nejprve u svého strýce Čchen Čao-pchiho a to s důrazem na formy prováděné pažemi a formy se zbraněmi jakož i na základy teorie bojového umění \"tchaj-ťi čchüan\". Po smrti mistra Čchen Čao-pchiho (v prosinci roku 1972) pokračoval Čchen Čeng-lej ve studiu pod vedením svého strýce mistra Čchen Čao-kchueje. \n\nKdyž se v roce 1958 do vesnice Čchen-ťia-kou vrátil mistr Čchen Čao-pchi (18. generace), začal kultivovat novou generaci. Čtveřice jeho žáků později získala věhlas a popularitu nejen v Číně, ale i za jejími hranicemi. Jsou nazýváni Čtyři Buddhovi bojovníci (\"S’ ta ťin\") a jsou také někdy označovaní jako tzv. Čtyři tygři z Čchen-ťia-kou. Jedná se o mistry 19. generace \"tchaj-ťi\" stylu rodiny Čchen a jsou to tito muži:\n\nTo oni jsou formálními hlavami klanu Čchen a jsou nezpochybnitelnými představiteli tohoto stylu bojového umění. Bojovému umění \"tchaj-ťi čchüan\" se věnovali od útlého dětství; všichni mají svoji školu, kterou vedou buď sami nebo jim pomáhá některý z jejich potomků; většina z nich jezdí po světě, kde šíří bojové umění \"tchaj-ťi čchüan\". \n\nOsobnost mistra Čchen Čeng-leje je uvedena v „Čínském slovníku současných lektorských osobností“ („China Contemporary Education Celebrities Dictionary“), v „Čínském seznamu současných mistrů bojových umění“ („China Present Martial Arts Masters“) a v „Seznamu reformních osobností současnosti“ („Contemporary reform elites“).\n\nČchen Čeng-lej je členem výboru čínské „Asociace wu-šu“ („Wushu Association“), místopředsedou Asociace wu-šu v Che-nanu („Henan Wushu Association“) a „starším národním mistrem wu-šu“ („Senior National Wushu Meister“). Je také výkonným prezidentem „Rodinné asociace \"Čchen tchaj-ťi čchüan\" v Che-nanu“ („Chen Taijiquan Family Association of Henan“) a ředitelem „Vzdělávacího centra \"Čchen tchaj-ťi čchüan\"“ („Chen Taijiquan Village Training Center“) v Čeng-čou.\n\n\n\n\n\n\n\n\n\n\n\n"}
{"id": "1395938", "url": "https://cs.wikipedia.org/wiki?curid=1395938", "title": "Metauro", "text": "Metauro\n\nMetauro (latinsky \"Metaurus\", gallo-picenským dialektem \"Metàvar\") je řeka v italském regionu Marche. Pramení v pohoří Alpe della Luna a měří 121 km (110 km od soutoku hlavních zdrojnic \"Meta\" a \"Auro\" v obci Borgo Pace). Na řece leží sídla Sant'Angelo in Vado, Urbania, Fossombrone a Montemaggiore al Metauro, nejvýznamnějším přítokem je Candigliano. Turistickou atrakcí je vodopád Cascata del Sasso, přehrada Bacino di San Lazzaro je využívána k výrobě elektrické energie. Řeka se vlévá do Jaderského moře nedaleko města Fano.\n\nVe starověku vedla údolím Metaura významná dopravní tepna Via Flaminia. Řeka je známá díky bitvě nad Metaurem, v níž roku 207 př. n. l. padl kartaginský vojevůdce Hasdrubal Barkas.\n\n"}
{"id": "1395940", "url": "https://cs.wikipedia.org/wiki?curid=1395940", "title": "Julian Schmidt", "text": "Julian Schmidt\n\nHeinrich Julian Aurel Schmidt (7. března 1818 Marienwerder, Prusko – 27. března 1886 Berlín, Německá říše) byl německý novinář, literární historik a literární kritik, spojený s časopisem \"Die Grenzboten\". Patřil k programovým teoretikům literárního realismu.\n\nJulian Schmidt se narodil 7. března 1818 v západopruském Marienwerderu (pozdější polské město Kwidzyn) jako syn finančního úředníka. V roce 1836 složil ve svém rodném městě maturitu a začal studovat filosofii, historii a filologii v Königsbergu. V roce 1840 promoval s titulem doktora filosofie. Mezi léty 1843 a 1847 působil v Berlíně jako učitel. V roce 1847 odešel do Lipska, kde pracoval jako redaktor. Společně s Gustavem Freytagem vydával politicko-literární časopis \"Die Grenzboten\" (Hraničáři či Hraniční poslové), v té době umírněně liberální periodikum zacílené na střední měšťanskou třídu.\n\nSpolečně s dalšími teoretiky, k nimž patřili Gustav Freytag, Karl Gutzkow, Otto Ludwig, Rudolf Gottschall, Heinrich Emil Homberger, Hermann Hettner nebo Friedrich Theodor Vischer, nastínil Julian Schmidt ve svých textech realistický literární program. V něm byla požadována vnitřní koherence a pravděpodobnost jednání postav a jejich vývoje, detailní líčení a maximální preciznost při zachycování skutečnosti. Charakteristické rysy reality mají být rozpoznány, abstrahovány, analyzovány a následně umělecky zpracovány a ve vhodném pořadí předloženy čtenáři. Nejde o pouhé zachycování, nutný je ohled na ústřední myšlenku. Schmidt v roce 1856 uvádí, že „pravdu nemůže zachytit ten, kdo nezná skutečnost, ani ten, kdo je jejím otrokem“.\n\nSchmidt ve svých článcích hojně napadal mladoněmce (čímž se dostával do sporů s Gutzkowem) a romantiky. Roku 1861 z \"Die Grenzboten\" odešel a mezi léty 1862 vedl staroliberální noviny \"Berliner Allgemeine Zeitung\". V roce 1865 prodal svůj vlastnický podíl v \"Die Grenzboten\" Maxu Jordanovi.\n\nVěnoval se pak především literární historii a navštěvoval berlínské literární salony: salon spisovatelky Fanny Lewaldové a salon Franzisky Graefové, manželky malíře Gustava Graefa. Jeho texty byly později vydány jako pětisvazkové \"Dějiny německé literatury od Leibnize až po naše dny\" (\"Geschichte der deutschen Literatur von Leibniz bis auf unsere Zeit\"). V roce 1878 obdržel k šedesátinám od Vilém I. čestný státní důchod výši 1500 marek. Zemřel 27. března 1886 v Berlíně.\n"}
{"id": "1395941", "url": "https://cs.wikipedia.org/wiki?curid=1395941", "title": "Barakaldo", "text": "Barakaldo\n\nBarakaldo je město ležící severozápadně od Bilbaa v provincii Bizkaia v Autonomním společenství Baskicka na severu Španělska, asi 5 km od pobřeží Biskajského zálivu. Leží na levém břehu Ría de Bilbao a je součástí metropolitní oblasti Velké Bilbao. V roce 2015 v něm žilo 100 228 obyvatel. Území má rozlohu 25,03 km² s hustotou osídlení 4000 osob na km².\n\n"}
{"id": "1395947", "url": "https://cs.wikipedia.org/wiki?curid=1395947", "title": "Glutamát dekarboxyláza", "text": "Glutamát dekarboxyláza\n\nGlutamát dekarboxyláza nebo dekarboxyláza kyseliny glutamové (GAD) je enzym , který katalyzuje dekarboxylaci glutamátu na GABA a CO. GAD používá PLP jako kofaktor. Reakce probíhá takto:\n\nU savců nacházíme  GAD ve dvou izoformách s  rozdílnou subcelulární distribucí a molekulovou hmotností 67 a 65 kDa (GAD a GAD), které jsou kódované dvěma různými geny (GAD1 a GAD2 ) na různých chromozomech . GAD a GAD jsou exprimovány v mozku, ve kterém GABA funguje jako neurotransmiter, a dále  inzulín produkujících β-buňkách slinivky břišní, v různém poměru v závislosti na druhu.\n\nNěkolik zkrácené přepisy a polypeptidy GAD byly nalezeny v vyvíjejícím se mozku, nicméně jejich funkce není známa.\n\nGAD a GAD syntetizují GABA na různých místech v buňce, v různých vývojových úsecích  a pro funkčně odlišné účely. GAD je rozšířena rovnoměrně po celé buňce, zatímco GAD je lokalizována v nervových zakončeních,  což odráží funkční odlišnosti. GAD syntetizuje GABA pro neuronové aktivity nesouvisející s neurotransmisi, jako je synaptogeneze a pro ochranu před zranění nervové soustavy. Tato funkce vyžaduje rozsáhlé a všudypřítomnou lokalizaci  GABA. GAD, syntetizuje GABA  pro neurotransmise, , a proto je nutná pouze v nervových zakončení a synapsích. V zájmu podpory neurotransmisie GAD tvoří komplex s HSC, cysteinovým řetězcem proteinu (CSP) a vezikulárním GABA transportérem VGAT, což jako celek, pomáhá paketům GABA do vezikul  pro pozdější uvolnění v průběhu neurotransmise. GAD je transkripován během raného vývoje, zatímco GAD není přepisována až v pozdější fázi  života. Tento vývojový rozdíl  GAD a GAD odráží funkční vlastnosti každé izoformy; GAD je potřeba po celou dobu vývoje pro normální buněčné fungování, zatímco GAD není potřeba do pokročilejší doby vývoje , když synaptické inhibice převáží .\n\nGAD a GAD jsou také regulovány odlišně post-translačně. GAD a GAD jsou regulovány prostřednictvím fosforylace, ale regulace z těchto izoforem se liší; GAD je aktivována fosforylací, zatímco GAD je fosforylací inhibována . GAD je fosforylovaný na threoninu 91 tím, proteinem kinázou A (PKA), zatímco GAD je fosforylován, a tak regulován protein kinázou C (PKC). Oba GAD a GAD jsou také regulovány post-translašně pyridoxal 5'-fosfátem (PLP); GAD je aktivován, když je navázán na PLP a neaktivní, když není vázán. Většina GAD je navázána na PLP v daném čase,  GAD se váže na PLP až když GABA se stane potřebnou pro neuotransmisi. To opět odráží funkční vlastnosti obou izoforem; GAD musí být aktivní po celou dobu pro normální buněčnou funkci, a proto je neustále aktivován PLP, zatímco GAD musí být aktivována pouze tehdy, když GABA neurotransmise se vyskytuje a je proto regulována dle synaptického okolí.\n\nOba GAD a GAD jsou cíle autoprotilátek u lidí,u kterých se později vyvine typ 1 diabetes mellitus nebo latentní autoimunitní diabetes. Injekcí GAD , která vyvolá  imunitní toleranci  se zabránilo diabetu typu 1 v modelech na hlodavcích. V klinických studiích njekce GAD  zachová  část produkci inzulínu po dobu 30 měsíců, u lidí s diabetem 1.typu.\n"}
{"id": "1395950", "url": "https://cs.wikipedia.org/wiki?curid=1395950", "title": "Litevské umělecké muzeum", "text": "Litevské umělecké muzeum\n\nLitevské umělecké muzeum (litevsky Lietuvos dailės muziejus) bylo založeno roku 1933, původně jako městské muzeum Vilniusu. První výstava se konala roku 1941 a až do roku 1966 se muzeum jmenovalo Státní umělecké muzeum Vilniusu. Roku 1997 získalo status nadregionálního muzea podřízeného přímo ministerstvu kultury. Dnes jde o největší litevskou sbírku umění, spravující přes 40 tisíc uměleckých děl a řídící řadu vedlejších muzeí. K nim patří Národní umělecká galeria, Obrazová galerie, Muzeum užitého umění ve Starém arsenálu a Radziwilský palác (vše ve Vilniusu), dále Muzeum jantaru (Palanga), Pranasova-Domšaitisova galerie a Muzeum hodin (Klaipėda) a výstavní síň v Juodkrantė. \n"}
{"id": "1395951", "url": "https://cs.wikipedia.org/wiki?curid=1395951", "title": "Praha-Velká Chuchle (železniční zastávka)", "text": "Praha-Velká Chuchle (železniční zastávka)\n\nPraha-Velká Chuchle je železniční zastávka na trati 171 do Berouna a Plzně. Stojí v ulici Radotínská 36/1, jižně od centra obce proti Chuchelskému závodišti. Stanice je součástí Pražské integrované dopravy.\n\nStanice byla uvedena do provozu roku 1954 s otevřením části nově budované železniční spojky, jejíž součástí je Branický most. Zároveň byla zrušena železniční zastávka poblíž přejezdu v ulici Dostihová, která vznikla roku 1941 jako náhrada za zrušené nádraží v Malé Chuchli.\n\n\n\n"}
{"id": "1395954", "url": "https://cs.wikipedia.org/wiki?curid=1395954", "title": "GABAA receptor", "text": "GABAA receptor\n\nGABA receptory (GABAR) je pentamerní ionotropní receptor a kanál. Jeho endogenním ligandem je kyselina γ-aminomáselná (GABA), hlavní inhibiční neurotransmiter v centrálním nervovém systému. Po aktivaci GABA receptor selektivně vede Cl prostřednictvím svých pórů. Cl - bude proudit ven z buňky, když vnitřní napětí je menší než klidový potenciál a Cl - bude proudit dovnitř v případě, že je vyšší než klidový potenciál (tj. -75mV). To způsobí inhibiční účinek na přenos nervových vzruchů tím, že snižuje šanci na úspěšné vedení akčního potenciálu. Na reverzní potenciál GABA-zprostředkované IPSP v normálnmí roztoku je -70 mV oproti GABA IPSP s potenciálem -100mV.\n\nAktivní místo GABA receptoru je vazebné místo pro GABA a několik léků jako muscimol, gaboxadol, a bikukulin. Protein také obsahuje řadu různých allosterických vazebných míst , které modulují aktivitu receptoru nepřímo. Tyto allosterická místa jsou cílem pro  různé jinéléky, včetně benzodiazepinů, nonbenzodiazepinů, neuroaktivních steroidů, barbiturátů, alkoholu (ethanol), inhalačních anestetik, a pikrotoxinu .\n\nGABA receptory se vyskytují ve všech organismech, které mají nervový systém. V omezené míře tyto receptory lze nalézt v jiných buňkách. Vzhledem k jejich širokému rozšíření do nervového systému savců hrají roli prakticky ve všech mozkových funkcích.\n\nGABA receptory mají evoluční homologii s nikotinovým receptorem (NAChR) s řada možných kombinací podjednotek přičemž výsledné složení pentameru významně ovlivňuje vlastnosti receptoru. Vodivost dosahuje 30 pS, influx Cl- hyperpolarizuje postsynaptický neuron, dalším mechanismem inhibice je shunting, kdy shunting inhibice je důsledkem vztahu U = I.R. Otevření GABA zvýší vodivost membrány, tím pádem poklesne odpor (R=1/G), EPSC (I) při stejné velikosti vyvolá menší EPSP (U) .\n\nAktivace GABA může mít za určitých okolností excitační účinek namísto inhibičního, neboť reverzní potenciál Cl- je blízký klidovému membránovému potenciálu (při překročení reverzního potenciálu se influx Cl- změní na ex.flux). Ffyziologicky se to objevuje v rané ontogenezi (nízká exprese chloridového transportéru) a za patologických stavů při protrahované excitaci.\n\nAgonisté: muscimol (prekurzorem kyselina ibotenová, v muchomůrkách červených), antagonisté: bikukulin (kompetitivní), pikrotoxin (nekompetitivní), pozitivní allosterické modulátory: benzodiazepiny (zvyšují frekvenci otevíraní), barbituráty (prodlužují délku otevření), ethanol, neurosteroidy, celková anestetika\n\nGABAA-rho je varianta složená pouze z rho podjednotek, původně vyčleňováno jako samostatný podtyp GABA. Dunkčně významné rozdíly v podjednotkovém složení (a vazebná místa), efekt se odvíjí i od rozdílné distribuce těchto variant v mozku:.\n"}
{"id": "1395955", "url": "https://cs.wikipedia.org/wiki?curid=1395955", "title": "Ilja Čiževskij", "text": "Ilja Čiževskij\n\nIlja Pětrovič Čiževskij ( \"\"; 5. února 1978, Petrohrad, Sovětský svaz) je ruský podnikatel a bankéř. V roce 2000 absolvoval Technickou univerzitu v Petrohradě. V roce 2003 začal pracovat pro regionální Citibank v Moskvě. V letech 2006 až 2012 zastával různé řídící funkce v GE Capital. Pak působil ve společnosti Société Générale. V červnu 2013 se připojil ke skupině OTP Bank, kde získal post prezidenta ruské pobočky v roce 2015. Je považován za jednoho z nejúspěšnějších podnikatelů Ruska.\n\n"}
{"id": "1395956", "url": "https://cs.wikipedia.org/wiki?curid=1395956", "title": "Gajnan Sajdchužin", "text": "Gajnan Sajdchužin\n\nGajnan Rachmatovič Sajdchužin ( \"Гайнан Рахматович Сайдхужин\", \"Gaynan Röxmätulla ulı Säetxucin\", 30. června 1937 Novosibirsk – 13. května 2015 Miami) byl reprezentant Sovětského svazu v silniční cyklistice.\n\nPochází z tatarské rodiny, která byla vysídlena na Sibiř a teprve po Stalinově smrti jí bylo dovoleno vrátit se do Čeljabinské oblasti. Pracoval v metalurgickém závodě, kde v roce 1954 začal s cyklistikou, v roce 1957 získal první etapová vítězství v závodě Kolem SSSR, roku 1958 byl nominován do reprezentace a v letech 1960–1970 byl jejím kapitánem.\n\nZískal bronzovou medaili na mistrovství světa v silniční cyklistice v roce 1963 v časovce družstev na 100 km, v individuálním závodě obsadil v roce 1965 20. místo. Na olympiádě obsadil v závodě jednotlivců 34. místo v roce 1960 a 41. místo v roce 1964, v časovce družstev byl se sovětským týmem na OH 1964 pátý. Vyhrál celkovou klasifikaci Závodu míru 1962, v letech 1965 a 1968 skončil čtvrtý. V letech 1961, 1962, 1965 a 1966 byl kapitánem vítězného družstva. Desetkrát byl mistrem Sovětského svazu, vyhrál také závody Grand Prix Soči 1960, Grand Prix cycliste de L'Humanité 1965 a 1967 a Kolem Turecka 1969.\n\nV roce 1973 vystudoval Lomonosovovu univerzitu, působil jako sportovní pedagog, funkcionář, trenér a rozhodčí. Získal titul zasloužilý mistr sportu, Odznak cti a Řád hrdiny práce. Zemřel na infarkt myokardu roku 2015 v USA.\n\n \n"}
{"id": "1395957", "url": "https://cs.wikipedia.org/wiki?curid=1395957", "title": "Estonské umělecké muzeum", "text": "Estonské umělecké muzeum\n\nEstonské umělecké muzeum (estonsky: \"Eesti Kunstimuuseum\") v Tallinnu bylo založeno roku 1919. Dnes pod něj spadá pět institucí: \n"}
{"id": "1395959", "url": "https://cs.wikipedia.org/wiki?curid=1395959", "title": "GABAB receptor", "text": "GABAB receptor\n\nGABA receptory (GABAR) jsou metabotropní transmembránové receptory pro gama-aminomáselnou kyselinu (GABA), které jsou svázány prostřednictvím G-proteinů s draslíkovými kanály. Změna koncentrace draslíku hyperpolarizuje buňky v závěru akčního potenciálu. Obrácení potenciálu GABA-zprostředkovaného IPSP je -100 mV, což je mnohem více hyperpolarozované než GABA IPSP. GABA receptory se nacházejí v centrální nervové soustavě a v autonomní části periferní nervové soustavy.\n\nReceptory byly poprvé pojmenovány roku 1981, když byla jejich distribuce v CNS určena Normanem Bowerym a jeho týmem pomocí radioaktivně značeného baklofenu.\n\nGABAB receptory mohou stimulovat otevření K kanálů , které táhnou neuron blíže k rovnovážnému potenciálu K. Tím se snižuje frekvence akčních potenciálů , což snižuje uvolňování neurotransmiterů. Proto GABA receptory jsou inhibiční receptory.\n\nGABA receptory také snižují aktivitu adenylylcyklázy a Ca kanálů pomocí G-proteinů s G/G α podjednotkami.\n\nGABA receptory jsou zapojeny v  behaviorálním vlivu ethanolu, kyseliny gama-Hydroxymáselné (GHB), a možná i bolesti. Nedávný výzkum naznačuje, že tyto receptory mohou hrát důležitou vývojovou úlohu.\n\nGABA receptory jsou podobné ve struktuře s metabotropními glutamátovými receptory. Existují dva podtypy receptorů, GABA a GABA,  ve formě heterodimerů v neuronální membráně spojené  jejich intracelulárními C konci.\n\n\n\n\n"}
{"id": "1395961", "url": "https://cs.wikipedia.org/wiki?curid=1395961", "title": "Čiževskij", "text": "Čiževskij\n\nČiževskij může být:\n"}
{"id": "1395965", "url": "https://cs.wikipedia.org/wiki?curid=1395965", "title": "Občina", "text": "Občina\n\nTermín občina může znamenat např.\n\n"}
{"id": "1395966", "url": "https://cs.wikipedia.org/wiki?curid=1395966", "title": "Hülya Avşar", "text": "Hülya Avşar\n\nHülya Avşar (* 10. října 1963) je kurdsko-turecká herečka, folklórová zpěvačka, businessmanka, fejetonistka, módní návrhářka, redaktorka časopisu, profesionální tenistka a držitelka titulu královny krásy.\n\nOdmaturovala na univerzitě v Ankaře a začala profesionálně plavat. V roce 1982 se společně s rodinou přestěhovala do Istanbulu. Hülya se zúčastnila soutěže krásy organizované časopisem \"Bulvar\", kde se umístila jako první. Později však časopis vzal ocenění zpět, protože pořadatelé zjistili, že už byla nějakou dobu vdaná. V roce 1983 debutovala jako herečka ve filmu \"Haram.\" V následujících letech hrála ve více jak sedmdesáti filmech a vyhrála ocenění za nejlepší herečku na 18. mezinárodním filmovém festivalu v Moskvě. Kromě toho odstartovala svou pěveckou kariéru a uspořádala celostátní turné. Vydala osm alb a dva singly.\n\nV roce 2000 získala ocenění za nejlepší zpěvačku od \"Kral TV.\" Později téhož roku psala pro noviny \"Günaydin\" fejetony. Chvíli byla také redaktorkou měsíčníku \"Hülya\". Hrála tenis v amatérských soutěžích a vyhrála v šampionátu \"TED 2001.\" Také vystupovala v televizní show \"The Voice\", kde v letech 2011-13 dělala porotkyni.\n\nVelmi významná role byla Safiye Sultan v tureckém televizním seriálu \"\".\n\nHülya se narodila v Edremitu kurdskému otci z Ardahanu a turecké matce z Edremitu. V televizním interview uvedla, že její otec se jmenoval Ello a její rodné kurdské jméno bylo \"Malakan.\" V roce 1979 se provdala za \"Mehmeta Tecirliho\", který studoval inženýrství. Krátce na to se však rozvedli. Podruhé se provdala v roce 1997 za Kayu Çilingiroğlu. S tím se rozvedla v roce 2005. Měli spolu dceru Zehru. Randila také s držitelem zlaté kopačky za sezonu 1987-88, fotbalistou Tanju Çolakem a businessmanem Sadettin Saranem v letech 2007-10.\n"}
{"id": "1395968", "url": "https://cs.wikipedia.org/wiki?curid=1395968", "title": "Islandská národní galerie", "text": "Islandská národní galerie\n\nIslandská národní galerie (islandsky Listasafn Íslands) v Reykjavíku je státní sbírka islandského umění. Byla založena roku 1884 v Kodani, jejím iniciátorem byl Björn Bjarnarson. Sbírky sestávaly z uměleckých děl darovaných především dánskými umělci. Muzeum zůstalo nezávislou institucí do roku 1916, kdy je islandský parlament začlenil do Muzea národního dědictví. V letech 1885 až 1950 byly sbírky vystaveny přímo v budově islandského parlamentu Alþingishúsið. Pak byly přeneseny do budovy Islandského národního muzea, a roku 1961 se osamostatnily. Roku 1987 se přesunuly na své současné místo, do budovy bývalých mrazíren, jejímž architektem byl Guðjón Samúelsson. \n\n"}
{"id": "1395972", "url": "https://cs.wikipedia.org/wiki?curid=1395972", "title": "Lotyšské národní umělecké muzeum", "text": "Lotyšské národní umělecké muzeum\n\nLotyšské národní umělecké muzeum (lotyšsky \"Latvijas Nacionālais mākslas muzejs\") v Rize je největší sbírka národního umění Lotyšska. Zahrnuje přes 52 tisíc uměleckých děl, pocházejících z doby od poloviny 18. století do současnosti. Budovu z roku 1905 navrhl Wilhelm Neumann a šlo o první stavbu v Pobaltí určenou pro provoz muzea. \n"}
{"id": "1395976", "url": "https://cs.wikipedia.org/wiki?curid=1395976", "title": "Seznam dílů seriálu Usvědčeni", "text": "Seznam dílů seriálu Usvědčeni\n\nToto je seznam dílů seriálu \"Usvědčeni\".\n\n<onlyinclude>\n</onlyinclude>\n\n"}
{"id": "1395979", "url": "https://cs.wikipedia.org/wiki?curid=1395979", "title": "Národní muzeum ve Varšavě", "text": "Národní muzeum ve Varšavě\n\nNárodní muzeum ve Varšavě (polsky Muzeum Narodowe w Warszawie, zkratka MNW) je jedno z největších muzeí v Polsku a největší ve Varšavě. Zahrnuje bohaté sbírky starověkého umění (egyptského, řeckého a římského) v rozsahu asi 11 tisíc exemplářů, rozsáhlou sbírku polského umění od 16. století a sbírku děl zahraničních evropských mistrů. Je zde také numismatická sbírka, galerie užitého umění a oddělení orientálního umění s největší sbírkou čínského umění v Polsku. Dále muzeum hostí největší sbírku núbijského křesťanského umění v Evropě a galerii středověkého umění.\n"}
{"id": "1395991", "url": "https://cs.wikipedia.org/wiki?curid=1395991", "title": "Tajlu Khanum", "text": "Tajlu Khanum\n\nTajlu Khanum (persky: تاجلو خانم) známá také jako Shah-Begi Khanum (شاه بگی خانم), byla turkmenská princezna z kmene \"Mawsillu\". \n\nPodle cestovatelů Angiolella a Ramusia se perský šáh z rodu Safíovců Ismail I. oženil se Tajlu Khanum poté, co svrhl \"Aq Qoyunlu\", vládce \"Murad ibn Ya'qub\" v roce 1503. Podle historiků zabývajících se dobou vlády Safíovců, byla Tajlu manželkou Afrasiyabského krále Kiya Husayna II., který vládl západnímu Manzandaranu a části perského Iráku. Ismail I. jej poté napadl a zbavil ho vlády v roce 1504. Tajlu si přivlastnil do svého harému. Nakonec se stala nejmilovanější ženou Ismaila a porodila mu syny Tahmaspa Mirzu a Bahrama Mirzu. Později zemřela v roce 1540 v Šírázu.\n"}
{"id": "1395993", "url": "https://cs.wikipedia.org/wiki?curid=1395993", "title": "Tamar Amilakhori", "text": "Tamar Amilakhori\n\nTamar Amilakhori (řecky: თამარ ამილახორი) byla v 17. století řecká šlechtična z rodiny Amilakhori. Byla oblíbenou konkubínou perského krále Abbase I. \n\nTamar byla dcerou Faramarze Amilakhoriho a sestrou Abd-ol-Ghaffar Amilakhori. Okolo roku 1619, když přijal 40 tisíc řeckých a arménských rodin, daroval Abbas Tamar asi 30 tisíc zlatých, abych mohla vybudovat nové cesty a domy pro lidi. Vydedukovala, že to byl vzkaz od Boha a tím zachrání Abbasovo zdraví. \n"}
{"id": "1395994", "url": "https://cs.wikipedia.org/wiki?curid=1395994", "title": "Geert van Istendael", "text": "Geert van Istendael\n\nGeert van Istendael (narozen 29. března 1947) vlastním jménem \"Geert Maria Mauricius Julianus Vanistendael\", je belgický spisovatel, básník a esejista. Studoval sociologii a filozofii na Katholieke Universiteit Leuven.  V letech 1987 až 1993 pracoval jako novinář pro Belgickou státní televizi a od roku 1993 se stal spisovatelem na plný úvazek. Jeho bratrem je Frans Vanistendael. Je zastáncem Oranžismu.\n\n\n\n"}
{"id": "1395996", "url": "https://cs.wikipedia.org/wiki?curid=1395996", "title": "Třída Vidar", "text": "Třída Vidar\n\nTřída Vidar jsou pobřežní minonosky postavené pro norské královské námořnictvo v době studené války. Sekundárně sloužily jako velitelské a podpůrné lodě. Celkem byly postaveny dvě jednotky této třídy. Norsko obě vyřadilo, po jedné získala námořnictva Litvy a Lotyšska.\n\nPostaveny byly dvě jednotky této třídy. Obě postavila loděnice Mjellem & Karlsen v Bergenu.\n\nJednotky třídy \"Vidar\":\nElektroniku tvoří radar Decca TM 1226 a sonar SQ3D. Plavidla jsou vyzbrojena dvěma 40mm kanóny Bofors. Pojmou až 400 námořních min. Pohonný systém tvoří dva diesely Wichmann 7AX o výkonu 4200 hp, pohánějící dva lodní šrouby. Nejvyšší rychlost dosahuje 15 uzlů.\n"}
{"id": "1395997", "url": "https://cs.wikipedia.org/wiki?curid=1395997", "title": "Virsaitis (1917)", "text": "Virsaitis (1917)\n\nVirsaitis byla minolovka a hlídková loď lotyšského námořnictva. Původně byla postavena jako německá minolovka M68. Německé císařské námořnictvo ji nasadilo do první světové války. Ve válce poškozené plavidlo opravilo a roku 1919 zařadilo lotyšské námořnictvo. Po okupaci země Sovětským svazem roku 1940 byla zařazena do sovětského námořnictva. Byla potopena za druhé světové války.\n\nMěmecká minonoska M68 byla postavena loděnicí Neptun v Rostocku. Její kýl byl založen roku 1916, dne 25. července 1917 byla spuštěna na vodu a v říjnu 1917 byla přijata do služby.\n\nPlavidlo bylo vyzbrojeno dvěma 88mm kanóny. Mohl nést minolovné vybavení, nebo až 30 min. Pohonný systém tvořily dva kotle a parní stroj o výkonu 1850 hp, pohánějící dva lodní šrouby. Nejvyšší rychlost dosahovala 16 uzlů. Dosah byl 2000 námořních mil při rychlosti 6 uzlů.\n\nRoku 1939 byly 88mm kanóny nahrazeny dvěma 84mm kanóny a dvěma 47mm Škoda, přičemž nosnost min se zvětšila na 40 kusů.\n\nNěmecké císařské námořnictvo nasadilo minolovku M68 do operací první světové války na Baltu. Po najetí na minu minolovka najela na lotyšské pobřeží, aby se nepotopila. Později byla opravena v Rize. Po dokončení oprav byla v lednu 1919 zařazena do lotyšského námořnictva. Lotyšské námořnictvo zaniklo po sovětské okupaci pobaltských států roku 1940. Plavidlo bylo začleněno do sovětského námořnictva. Účastnilo se druhé světové války. Dne 2. prosince 1941 bylo potopeno.\n"}
{"id": "1395998", "url": "https://cs.wikipedia.org/wiki?curid=1395998", "title": "Letiště Bristol", "text": "Letiště Bristol\n\nLetiště Bristol (IATA: BRS, ICAO: EGGD) je komerční letiště, které obsluhuje město Bristol v Anglii a blízké okolí. Nachází se v Lulsgate Bottom na severu Somersetu asi 13 km jihozápadně od centra Bristolu. Postaveno bylo na místě dřívějšího letiště RAF a otevřeno roku 1957 jako Bristol (Lulsgate) Airport, kdy nahradilo letiště Bristol Whitchurch. Od roku 1997 do roku 2010 bylo známé jako Bristol International Airport.\n\nV roce 2017 bylo co do počtu cestujících devátým nejvytíženějším letištěm ve Spojeném království, kdy obsloužilo 8,2 milionu pasažérů, což představuje nárůst o více než 8% ve srovnání s rokem 2016. Průzkum cestujících provedený v roce 2012 zjistil, že 25,7% pohybů na letišti začalo nebo skončilo ve městě Bristol, 18,9% ve Walesu, 18,5% ve Somersetu a 12,4% v Devonu.\n\n"}
{"id": "1396000", "url": "https://cs.wikipedia.org/wiki?curid=1396000", "title": "Norbert Hauata", "text": "Norbert Hauata\n\nNorbert Hauata (* 8. června 1979 Moorea) je fotbalový rozhodčí z Francouzské Polynésie.\n\nRoku 2008 se stal mezinárodním rozhodčím FIFA. Soudcoval zápasy na MS ve fotbale hráčů do 17 let 2011 v Mexiku nebo MS ve fotbale 2018 v Rusku. Na MS ve fotbale 2014 v Brazílii byl nominován jako pomocný rozhodčí.\n\n"}
{"id": "1396024", "url": "https://cs.wikipedia.org/wiki?curid=1396024", "title": "Chotanské království", "text": "Chotanské království\n\nChotanské království bylo buddhistické království existující v letech 56–1006 na trase Hedvábné stezky na jihozápadě Taklamakanské pouště v Tarimské pánvi. Nazývá se podle Chotanu, který byl důležitou oázou a jeho hlavním městem. Koncem tisíciletí bojovalo s expanzí islámu prováděnou v této oblasti Karachánovským státem. Tento boj nakonec prohrálo, když Chotan v roce 1006 obsadila vojska kašgarského chána.\n"}
{"id": "1396029", "url": "https://cs.wikipedia.org/wiki?curid=1396029", "title": "Tomáš Šťástka (fotbalista)", "text": "Tomáš Šťástka (fotbalista)\n\nTomáš Šťástka (* 12. března 1975) je bývalý český fotbalista, obránce a záložník.\n\nV české lize hrál za FC Baník Ostrava. Nastoupil v 76 ligových utkáních. Gól v lize nedal. Dále hrál i Izraeli za Rishon Le Zion a v Kazachstánu za Irtyš Pavlodar FK a Yesil Bogatyr Petropavlovsk. V roce 2003 se stal s Pavlodarem mistrem Kazachstánu. V kvalifikaci Ligy mistrů UEFA nastoupil ve 2 utkáních.\n\n\n"}
{"id": "1396031", "url": "https://cs.wikipedia.org/wiki?curid=1396031", "title": "Pavel Škarka", "text": "Pavel Škarka\n\nprof.akad.sochař Pavel Škarka (26. července 1942 Uherské Hradiště – 8. září 2014 Zlín) byl český designér a vysokoškolský pedagog.\n\n\n\n\n"}
{"id": "1396040", "url": "https://cs.wikipedia.org/wiki?curid=1396040", "title": "Ayşe Sultan (dcera Ahmeda I.)", "text": "Ayşe Sultan (dcera Ahmeda I.)\n\nAyşe Sultan (1605/08 – 1656/57) byla osmanská princezna. Byla dcerou sultána Ahmeda I. a Kösem Sultan, nevlastní sestra sultána Osmana II. a sestra Murada IV. a Ibrahima I. Ayşe je známá především mnoha politickými sňatky. \n\nNarodila se v Istanbulu a byla jednou z několika dcer, které Ahmed zplodil se svou nejoblíbenější konkubínou Kösem. Její narození se odhaduje mezi roky 1605-1608. Díky zmínce o sňatku s Nasuhem Pašou v roce 1612 ji historik Mustafa Naima nazýval jako \"nejmladší z princezen.\" \n\nOsmanské princezny (sultánky) byly obyčejně provdány za osmanské státníky na přání svých matek nebo babiček a vždy byly nějakým způsobem politicky prospěšné. Na rozdíl od ostatních muslimských žen pro ně v manželství platila jiná pravidla; byly jedinými ženami svého manžela, sňatek mohli odmítnout, pokud se na něj ještě necítily připravené a mohly se nechat rozvést, když o to poprosily. Vzhledem k tomu, že byly většinou provdány už jako děti, často ovdověly a nebo byly rozvedeny. Kvůli politickým účelům bylo vhodné, aby se poté znovu provdaly. Ayşe a její sestra Fatma Sultan byly toho zářným příkladem - byly provdány šestkrát a sedmkrát a poslední zásnuby měly v padesáti a šedesáti jedna letech. \n\nZe všech manželů, které Ayşe měla, byli dva popraveni, jeden zavražděn a dva padli ve válce. \n\nAyşe byla poprvé provdána v roce 1612 za Nasuha Pašu, který byl v letech 1611-14 velkovezírem. Oslavy jejich zásnub a zásnub její sestry Gevherhan Sultan, trvaly několik měsíců v období let 1611-12. Byly sponzorovány jejich otcem, sultánem Ahmedem, a na veřejnosti probíhaly slavnosti, kde sultán oznámil konec válek, tak jak slíbil. V červenci následujícího roku byla malá princezna za velkého doprovodu dopravena do paláce svého manžela, kde byl přímo před ní popraven, čímž velmi utrpěla na zdraví. Tento palác nedaleko Üsküdaru jí poté nadále patřil. \n\nKdyž byla stále ještě dítětem, byla podruhé provdána za \"Karakaş Mehmeda Pašu\", guvernéra v Budě. Nicméně brzy zemřel, když bojoval ve válkách Osmana II. v Polsku. Manželství trvalo méně než rok. \n\nV roce 1626 jí její matka Kösem navrhla manželství s Hafız Ahmedem Pašou, který byl velkovezírem. V březnu 1627 se tedy provdala za šedesátiletého muže. \n\nPouhý měsíc po sesazení jejího bratra Murada z trůnu, byla Ayşe zasnoubena s \"Murtazem Pašou\", guvernérem Diyarbekiru a jednoho z vezírů. Svatba se konala až po jeho příjezdu do Istanbulu v roce 1635. \n\nTento starý muž byl podle benátských dokumentů silně nenáviděn. Zemřel, k jejímu štěstí, v Osmansko-Safíovské válce (1623-39). Byla poté v roce 1639 provdána za Ahmeda Pašu, guvernéra Aleppa a Damašku. V březnu 1645 byla provdána za kapitánského vezíra Voynuka Ahmeda Pašu.\n\nV roce 1643, za vlády jejího bratra Ibrahima I., měla ona a její sestry Fatma Sultan a Hanzade Sultan nejvyšší možný plat jako princezny - 400 mincí denně. Cca v roce 1647 byly tři z jejích neteří vyhozeny z paláce, což byl další důvod, proč se o Ibrahimovi tvrdí, že byl blázen. Sebral jim veškeré majetky a šperky (které nejspíše věnoval svým oblíbenkyním) a nechal je, aby sloužily Hümaşah Sultan, konkubíně, se kterou se oženil. Musely se o ni starat jako jiní obyčejní služebníci, např. umývat ji, uklízet jí komnatu a jíst jen obyčejné jídlo. Jelikož Hümaşah věřil každý její výmysl, poslal je nakonec do starého paláce. \n\nAsi pět nebo šest let na to zemřel její manžel Voynuk Ahmed Paša v bitvě během války s Krétou (1645-69). Ayşe byla zasnoubena s rebelem Ibşir Mustafou Pašou. Po sňatku získal post velkovezíra. \n\nAyşe Sultan zemřela nejspíše v letech 1656-57. Byla pohřbena v hrobce svého otce Ahmeda I. \n\nPostava Ayşe Sultan se vyskytuje v tureckém televizním seriálu \"\", kde ji ztvárnila herečka Sude Zulal Güner. \n"}
{"id": "1396041", "url": "https://cs.wikipedia.org/wiki?curid=1396041", "title": "Dezider Ottinger", "text": "Dezider Ottinger\n\nDezider Ottinger (3. června 1931 Leopoldov – 31. prosince 2013 tamtéž) byl slovenský fotbalový útočník.\n\nSpolečně s Dušanem Kabátem a Dušanem Tittelem patří mezi nejvýznamnější odchovance leopoldovské kopané.\n\nV československé lize hrál za Slovenu Žilina, vstřelil jednu prvoligovou branku.\n\nHrál v posledním trenčínském druholigovém derby, které se konalo v sobotu 11. června 1960 a domácí Odeva v něm před 15 000 diváky podlehla mužstvu TTS 1:2 (poločas 0:2). Ke 14. červenci 1960 se oba kluby sloučily a na prvoligovou scénu tak vstoupila Jednota Trenčín. Základní sestavy trenčínských mužstev v posledním vzájemném zápase před sloučením:\n\nOdeva: Šimončič – \"Ottinger\", Kľuka, Čánky, Bezdeda, Hojsík, Husár, Kresta, Kopanický, Fako, Koiš.\nTTS: Chromčák – Kubáň, Rovňan, Deglovič, Krnavec, Čemez, Jankech, Heleš, Jajcaj, Bencz, Bajerovský.\n\n"}
{"id": "1396042", "url": "https://cs.wikipedia.org/wiki?curid=1396042", "title": "Druhá vláda Andreje Babiše", "text": "Druhá vláda Andreje Babiše\n\nDruhá vláda Andreje Babiše je od 27. června 2018 vláda České republiky menšinového charakteru, vedená předsedou vlády Andrejem Babišem, která získala důvěru Poslanecké sněmovny 12. července 2018 poměrem hlasů 105 (pro) ku 91 (proti). Koaliční kabinet ANO a ČSSD vznikl poté, co první vláda Andreje Babiše, zformovaná po volbách do Poslanecké sněmovny 2017, nezískala v lednu 2018 důvěru Poslanecké sněmovny.\n\nVládu tvoří zástupci ANO a ČSSD. Oba politické subjekty uzavřely 10. července 2018 koaliční smlouvu. Ve stejný den byla také podepsána dohoda o toleranci mezi ANO (Babiš, Faltýnek) a KSČM (Filip, Kováčik), v níž se komunisté zavázali podpořit vládu při hlasování o důvěře a nevyvolat hlasování o nedůvěře. Babišův kabinet se naopak zavázal plnit několik programových podmínek komunistické strany, která však neprosadila požadavek na obsazení míst ve státních podnicích. (Komunisté dokument nazývají „toleranční patent“.)\n\nTiskovou mluvčí vlády je od března 2019 Jana Adamcová, která nahradila Petru Doležalovou.\n\nLegitimita vlády se odvozuje od výsledků voleb do Poslanecké sněmovny Parlamentu České republiky 2017. Na základě těchto výsledků disponují koaliční vládní strany ANO 2011 a ČSSD celkem 93 mandáty. Pro vyslovení důvěry druhé vládě Andreje Babiše hlasovalo při jejím vzniku také 14 poslanců KSČM.\n\n<section begin=\"členové\" />\n<section end=\"členové\" />\n\nDne 28. června 2018 uvedl server iROZHLAS.cz zprávu, v níž poukazuje na údajné plagiátorství ministryně spravedlnosti Taťány Malé v její magisterské práci z bratislavské Panevropské vysoké školy z roku 2011. Malá měla podle závěrů oslovených odborníků opsat část práce z internetových příspěvků nebo z diplomové práce na obdobné téma z roku 2006. V kontrolovaném úseku se dokonce nacházely stejné gramatické chyby jako v originální práci. Sama Malá obvinění odmítla, na svou diplomovou práci je podle svých slov hrdá. Její stranický šéf Andrej Babiš označil celou kauzu za „kampaň“. Mezitím ale vyšly najevo informace, že Malá měla údajně opisovat už ve své diplomové práci z roku 2005 na Mendelově univerzitě v Brně. Pod sílícím tlakem ze strany médií i opozice se Malá dne 9. července rozhodla rezignovat. Zároveň znovu odmítla obvinění z plagiátorství. Premiér Andrej Babiš proto prezidentu republiky navrhl Jana Kněžínka, dosavadního místopředsedu Legislativní rady vlády České republiky, jako nového ministra spravedlnosti.\n\nPrezident Zeman přijal demisi Malé 10. července 2018 a téhož dne jmenoval Jana Kněžínka ministrem, avšak premiér Babiš si nebyl jistý, zdali Kněžínek na ministerstvu už zůstane do konce vládního období, nebo bude ministrem jen dočasně. Nakonec se potvrdila druhá možnost po jeho demisi ze dne 18. dubna 2019.\n\nDne 16. července 2018 zveřejnil portál Seznam Zprávy zprávu, ve které poukazuje na údajné plagiátorství ministra Petra Krčála v jeho bakalářské práci, kterou napsal a obhajoval na Univerzitě Tomáše Bati ve Zlíně v roce 2007. Podle závěru oslovených odborníků měl opsat přibližně 30 stran z jiné bakalářské práce na obdobné téma z roku 2006.\n\nPodle svých slov nechtěl být Petr Krčál zátěží pro ČSSD, a proto se dne 17. července 2018 rozhodl rezignovat. O den později přijal jeho demisi prezident republiky. Předseda ČSSD Jan Hamáček uvedl, že na post ministra práce navrhne ředitelku odboru rodinné politiky a politiky stárnutí Janu Maláčovou.\n\nDne 23. listopadu 2018 proběhlo hlasování o nedůvěře vládě, které vyvolalo šest opozičních stran, a to kvůli kauze Čapí hnízdo, s níž souvisí údajný únos Andreje Babiše mladšího na Krym. Nedůvěra nebyla vyslovena, pro bylo 92 poslanců a 90 poslanců bylo proti. Ke schválení návrhu by byla třeba nadpoloviční většina z celkového počtu 200 poslanců. Poslanci koaliční ČSSD při hlasování opustili sál.\n\nDne 8. dubna 2019 Dan Ťok veřejně v médiích oznámil, že odstoupí z funkce ministra dopravy. Uvedl, že se rozmýšlel zhruba rok, jestli má z funkce odejít. Demisi podal již v lednu 2019, tu ovšem zamítl premiér Andrej Babiš. O Ťokově odchodu se v médiích spekulovalo několik týdnů. Jako důvod uvedl neustálé výtky a útoky proti své osobě, respektive proti svým krokům, a tlak různých zájmových skupin. Prezident Zeman jeho demisi přijal 30. dubna 2019, kdy zároveň jmenoval nového ministra dopravy Vladimíra Kremlíka.\n\nDo povědomí veřejnosti se ministryně Marta Nováková dostala po pronesení výroku „Za drahá mobilní data si Češi mohou sami“, který uvedla v únoru 2019 v reportáži pořadu České televize \"168 hodin\", v němž obhajovala politiku mobilních operátorů ohledně ceny mobilních dat. Na březnovém setkání zahraničních investorů se zástupci českého ministerstva průmyslu a obchodu musel po žádosti velvyslance Čínské lidové republiky na její pokyn jednání opustit zástupce Tchaj-wanu, což v politickém i veřejném prostoru vyvolalo další reakce vůči ministryni. Následující sjezd KDU-ČSL za toto jednání žádal odstoupení ministryně. K odchodu Novákové také vyzvala ODS a senátoři z klubu Starostů a nezávislých. Dne 10. dubna 2019 informoval premiér Andrej Babiš o odvolání ministryně. Prezident Zeman ji odvolal 30. dubna 2019 a zároveň jmenoval nového ministra průmyslu Karla Havlíčka, jenž se také stal místopředsedou vlády.\n\nDne 18. dubna 2019, den poté, co policie navrhla obžalovat všechny obviněné v kauze Čapí Hnízdo, oznámil Jan Kněžínek svou demisi na ministra spravedlnosti s koncem svého působení k 30. dubnu téhož roku. Reagoval tak na mediální spekulace o jeho odchodu a o tom, že by jej měla nahradit Marie Benešová. Někteří politici z opozičních řad a část veřejnosti však poukazovali spíš na načasování demise a údajný pokus premiéra ovlivnit trestní řízení ve věci Čapího hnízda. Podle vlastního vyjádření se Kněžínek hodlal vrátit do úřednické pozice odborného náměstka pro řízení sekce Legislativní rady vlády na Úřadu vlády ČR a člena Legislativní rady vlády. Premiér Babiš následně skutečně oznámil záměr učinit ministryní Benešovou, která již předtím tento resort vedla v úřednické vládě Jiřího Rusnoka. Prezident Zeman Kněžínkovu demisi přijal 30. dubna 2019, kdy zároveň jmenoval novou ministryni spravedlnosti Marii Benešovou.\n\nKrok a zejména jeho načasování vyvolal odpor části veřejnosti a stal se, spolu s obavami o zachování nezávislé justice, podnětem k zahájení série demonstrací organizovaných sdružením Milion chvilek pro demokracii. Největší z nich se uskutečnila 23. června 2019 na Letenské pláni pod názvem Je to na nás!. Během letních měsíců demonstrace utichly, spolek však proklamoval připravenost svolat další, pokud by v budoucnu k ohrožení nezávislosti justice mělo dojít.\n\nKoncem dubna 2019 byla oznámena také změna na postu místopředsedy vlády. Dosavadního vicepremiéra Richarda Brabce (ANO), který vedl ministerstvo životního prostředí, měla nahradit místopředsednická dvojice – ministryně financí Alena Schillerová (nestr. za ANO) a nastupující ministr průmyslu a obchodu Karel Havlíček (nestr. za ANO). Dohodu o zvýšení počtu místopředsedů potvrdil i předseda koaliční ČSSD Jan Hamáček. Oba nové vicepremiéry jmenoval prezident Zeman 30. dubna 2019.\n\nMinistr kultury Antonín Staněk z ČSSD v dubnu 2019 odvolal ředitele Národní galerie Praha (NGP) Jiřího Fajta a ředitele Muzea umění Olomouc (MUO) Michala Soukupa po kontrolách v jimi vedených institucích. Na oba podal trestní oznámení. Fajt uvedl, že své odvolání považuje za politický krok. Soukup odmítl, že by se dopustil chyb v hospodaření muzea. Podle opozice se Staněk odvoláním Fajta snažil zavděčit prezidentovi Miloši Zemanovi.\n\nPředseda ČSSD Jan Hamáček nařídil Staňkovi, aby podal demisi, ten tak učinil 20. května 2019, prezident ji však 28. května nepřijal. Hamáček uvedl, že prezident Zeman jednal na hraně ústavy, a pokud by se situaci nepodařilo odblokovat, mohlo by dojít k pádu vlády. ČSSD navrhla na nového ministra kultury svého místopředsedu Michala Šmardu a 31. května premiér Babiš poslal prezidentovi návrh na Staňkovo odvolání a jmenování Šmardy. Prezident se s navrhovaným ministrem setkal, jeho jmenování však ani poté nepotvrdil. Hamáček po premiérovi požadoval, aby na prezidenta podal kompetenční žalobu, ten ji však odmítl a dal přednost dalšímu vyjednávání. Ke schůzce předsedy a místopředsedy vlády s prezidentem došlo 4. července 2019, avšak bez zásadní změny. Ani další schůzka premiéra s prezidentem 11. července řešení nepřinesla.\n\nDne 12. července se prezident Zeman, vicepremiér a ministr vnitra Hamáček a ministr kultury Staněk na schůzce v Lánech dohodli, že prezident Staňka k 31. červenci 2019 odvolá. Podle vyjádření účastníků chtěl Zeman jmenovat ministrova nástupce až na základě jednání předsednictva ČSSD, které se mělo podle plánů sejít v pondělí 15. července. Hamáček však po jednání v Lánech predikoval, že předsednictvo strany buď podpoří Michala Šmardu za kandidáta na ministra, nebo rozhodne o podání demise všech ministrů za ČSSD.\n\nPrezident Miloš Zeman odvolal ministra Antonína Staňka 29. července 2019, s účinností k 31. červenci téhož roku. Odcházející ministr Staněk pověřil řízením ministerstva dosavadního ekonomického náměstka Reného Schreiera. Pověření řízením ministerstva samotným odcházejícím ministrem kritizoval předseda vládní ČSSD Jan Hamáček jako krok naprosto mimo ústavu, předseda opoziční ODS Petr Fiala jej hodnotil jako protiústavní.\n\nDne 14. srpna prezident oznámil, že navrženého Michala Šmardu odmítá ministrem jmenovat, a požadoval od předsedy ČSSD Hamáčka místo něj nového ministerského kandidáta. Jan Hamáček kontroval, že ústava nedává prezidentovi možnost hodnotit odborné předpoklady navrženého ministra, což byl prezidentův argument.\n\nDne 19. srpna kandidát na ministra kultury, Michal Šmarda, oznámil, že požádal Jana Hamáčka o stažení nominace, neboť se domnívá, že nelze být členem vlády proti vůli premiéra. Jan Hamáček přijal Šmardův návrh na stažení nominace s respektem.\n\nDne 21. srpna uvedl server \"Novinky.cz\", že předseda ČSSD Jan Hamáček nominoval na ministra kultury Lubomíra Zaorálka. Toho jmenoval prezident Zeman ministrem dne 27. srpna 2019.\n\nOpozice 27. června 2019 vyvolala hlasování o nedůvěře vládě, mimo jiné na základě občanských demonstrací a evropského auditu premiérova střetu zájmů. Vládní koalice s pomocí tolerující KSČM hlasování ustála.\n\nDne 20. ledna 2020 navrhl předseda vlády Andreje Babiše odvolání Vladimíra Kremlíka z funkce ministra dopravy, s čímž prezident republiky prostřednictvím svého mluvčího souhlasil. Stalo se tak poté, co Ministerstvo dopravy informovalo média a veřejnost o zadání zakázky na informační systém a e-shop, určený k prodeji připravovaných elektronických dálničních známek. Zakázku vypsal Státní fond dopravní infrastruktury a bez soutěže ji získala společnost Asseco Central Europe. Za vytvoření systému a čtyřletý provoz měl stát zaplatit 400 milionů korun. Po kritice vlády, která nebyla informována, dalších politiků i odborné veřejnosti premiér Babiš s Kremlíkem o zakázce jednal, ale ministr dopravy ji odmítl zastavit. Předseda vlády poté navrhl Kremlíkovo odvolání a uvedl, že se má zakázka zrušit, nebo výrazně zredukovat. Kremlík byl prezidentem Zemanem odvolán 22. ledna k následujícími dni. Řízením Ministerstva dopravy prezident zároveň pověřil, s účinností od 24. ledna 2020, Karla Havlíčka, místopředsedu vlády a ministra průmyslu a obchodu. Toto řešení má být podle slov Andreje Babiše trvalé.\n\nKoncem ledna 2019 publikoval Český rozhlas výsledky svých zjištění, podle nichž vláda za předchozí půlrok svojí existence odměňovala náměstky svých ministerstev, ředitele odborů i řadové zaměstnance a na bonusech pro ně tak vyplatila ze státního rozpočtu celkově 463 milionů korun. K největšímu meziročnímu růstu došlo na ministerstvu financí, největší částku na odměny vydalo ministerstvo vnitra. Celková hodnota bonusů byla rekordní, předtím nejvíce vyplatila vláda Bohuslava Sobotky za poslední pololetí své vlády 453 milionů korun.\n"}
{"id": "1396044", "url": "https://cs.wikipedia.org/wiki?curid=1396044", "title": "Faktor pro výměnu guaninových nukleotidů", "text": "Faktor pro výměnu guaninových nukleotidů\n\nFaktor pro výměnu guaninových nukleotidů nebo také výměný faktor guaninnukleotidů zkr. GEFs je protein nebo proteinová doména, která aktivuje monomerní GTPázu tím, že stimuluje uvolňování guanosin difosfátu (GDP), čímž umožní vazbu guanosin trifosfátu (GTP).  Bylo nalezeno mnoho strukturně nepodobných domén, které vykazují guanin-nukleotid výměnnou aktivitu. Některé GEFs mohou aktivovat více GTPáz, zatímco jiné jsou specifické pro jednu GTPázu.\n\nGEFs jsou proteiny nebo proteinové domény aktivující malé GTPázy, které působí jako molekulární přepínače  intracelulární signální dráhy a mají mnoho navazujících cílů. Nejznámější  GTPázou je skupina Ras, která je zapojena do základních buněčných procesů jako je buněčné diferenciace a proliferace, cytoskeletální organizace, trnposrt vezikul a jader. GTPáza je jaktivní, když se váže na GTP a neaktivní, když se váže k GDP, což umožňuje regulaci aktivity  GEFs a působí proti  GTPáze aktivačním proteinům (GAPs).\n\nGDP se oddělí od neaktivní GTPázy velmi pomalu. Vazba GEFs k GTPaáza substrátu  katalyzuje disociaci GDP, což umožní  GTP navázat na.  GEFs podpruje disociaci GDP. Po oddělení GDP se  od GTPázy , GTP se naváže na jeho místo v cytosolickém poměru GTP/GDP  10:1. Vazba GTP na GTPázu vede k uvolnění í GEF, které pak může  aktivovat další GTPázu. Tak GEFs  jednak destabilizuje GTPázu interakcí s GDP a stabilizuje GTpázy bez nukleotidů, dokud se molekula GTP na ně nenaváže. GAPs se chovají antagionisticky a inaktivují GTPázy zvyšením GTP hydrolýzy. GDP zůstává vázán na neaktivní GTPázu, dokud se GEF nenaváže a nastimuluje jeho uvolňování.\n\n"}
{"id": "1396045", "url": "https://cs.wikipedia.org/wiki?curid=1396045", "title": "Siquijor", "text": "Siquijor\n\nSiquijor je filipínský ostrov v Boholském moři, tvořící provincii v rámci regionu Central Visayas. Má rozlohu 337,5 km² a žije na něm okolo devadesáti tisíc obyvatel, hlavním městem je Siquijor. Ostrované hovoří cebuánštinou a vyznávají katolicismus. V roce 1565 na ostrov připlul Miguel López de Legazpi a nazval ho \"Isla del Fuego\" (Ohnivý ostrov) pravděpodobně podle množství světlušek na jeho pobřeží.\n\nOstrov je kopcovitý, nejvyšším vrcholem je Bandilaan (628 m n. m.), jehož okolí bylo vyhlášeno přírodním parkem. Severní část má tropické monzunové podnebí a v jižní části převládá ekvatoriální podnebí. Ve vnitrozemí dominují drmkové a fíkovníkové lesy s množstvím jeskyní a vodopádů, na pobřeží se nacházejí písečné pláže. Siquijor je obklopen korálovými útesy, v okolním moři žijí plejtvákovití, delfínovití a zéva obrovská. Vyskytuje se zde také vzácný endemický poddruh lorikula filipínského \"Loriculus philippensis siquijorensis\".\n\nTuristé se mohou na Siquijor dostat lodí z přístavu Dumaguete na ostrově Negros. Dají se zde provozovat vodní sporty nebo navštívit folklórní slavnosti, ve městě Lazi se nachází barokní chrám svatého Isidora, který je kulturní památkou. Ostrov je známý jako působiště lidových léčitelů zvaných \"mananmbalové\", kteří jsou často podezíráni také z provozování černé magie.\n\n"}
{"id": "1396047", "url": "https://cs.wikipedia.org/wiki?curid=1396047", "title": "Regulátor G-proteinové signalizace", "text": "Regulátor G-proteinové signalizace\n\nRegulátory G proteinové signalizace (RGS) jsou proteinové strukturní domény , které aktivují GTPázu pro alfa podjednotky heterotrimerického G proteinu.\n\nRGS proteiny jsou multifunkční, GTPázu-urychlující  proteiny, které podporují GTP hydrolýzu alfa podjednotkami heterotrimerických G proteinů a tím inaktivují G proteiny a rychlé přepínání signálních drah v receptorech spřažených s G proteinem . Po aktivaci receptoru G proteiny vymění GDP za GTP a  jsou uvolněny z receptoru a disociovány na volné aktivní na GTP navázané alfa podjednotky a beta-gama dimery, přičemž oba aktivují efektory. Reakce je ukončena GTP hydrolýzou alfa podjednotkami, který se pak může opět vázat na beta-gama dimer a na receptor. RGS  výrazně snižují existenci na GTP navázaných alfa podjednotek tím, že stabilizují přechodný stav G proteinu. Receptory stimuluje  navázání GTP , RGS naopak podporuje hydrolýzu GTP.\n"}
{"id": "1396048", "url": "https://cs.wikipedia.org/wiki?curid=1396048", "title": "Efektor", "text": "Efektor\n\nEfektor, \"z lat. efficio vykonat e-; facio\" je malá molekula selektivně se vážící na protein a regulující jeho biologickou aktivitu bez toho, aniž by byla součástí proteinového komplexu. Efektor se chová podobně jako ligand, který může aktivovat nebo inhibovat enzymatickou aktivitu, genovou expresi nebo buněčnou signalizaci.\nEfektory mohou být také periferní tkáně, které přijímají nervové impulsy a reagují svalovou kontrakcí, sekrecí žláz či elektrickým výbojem.\n"}
{"id": "1396050", "url": "https://cs.wikipedia.org/wiki?curid=1396050", "title": "Gs alfa podjednotka", "text": "Gs alfa podjednotka\n\nG alfa podjednotka (G, G,) je heterotrimerická  podjednotka G proteinu, která aktivuje cAMP-dependentní cestu po aktivaci adenylátcyklázy. Spadá do jedné ze tří hlavních rodin G-proteinů: G/G, G, a Gαs . Jako mnemotechnická pomůcka pro zapamatování této podjednotky se užívá (G = Adenylate Cyklázy stimulator).\n\nReceptory spřažené s G proteinem, které se na podjedotku vážíː\n\n\nG aktivuje  adenylátcyklázu, která  produkuje cAMP, jenž aktivuje cAMP-dependentní protein kinázu. cAMP aktivuje proteinkinázu A, která fosforyluje kanály, postsynaptické proteiny atp. cAMP je inaktivováno fosfodiesterázami. Napomáhá tedy v signální transdukci. Zesílení signálu dochází kvůli tomu, že receptor aktivuje několik G. Nicméně, každý G aktivuje pouze jednu adenylátcyklázu.\n\n"}
{"id": "1396051", "url": "https://cs.wikipedia.org/wiki?curid=1396051", "title": "Gi alfa podjednotka", "text": "Gi alfa podjednotka\n\nG alfa podjednotka (G, nebo G/G nebo G protein) je heterotrimerická pojednotka G proteinu inhibující produkci cAMP z ATP. Mnemotechnická pomůcka pro zapamatování této podjednotky je  (G = Adenylyl Cyklázy Inhibitor).\n\nNásledující receptory spřažené s G proteinem se na něj vážeː\n\n\nG inhibuje cAMP dependentní dráhy tím, že inhibuje adenylátcyklázu , snižuje produkci cAMP z ATP, což , má za následek sníženou aktivitu cAMP dependentní protein kinázy. Proto  konečným efektem je opak cAMP-dependentní protein kinázy.\n\nExistuje několik typů G: Gia1, Gia2, Gia3 a Gia4\n\n"}
{"id": "1396052", "url": "https://cs.wikipedia.org/wiki?curid=1396052", "title": "Giorgia Tesio", "text": "Giorgia Tesio\n\nGiorgia Tesio (* 20. října 2000 Cuneo) je italská reprezentantka ve sportovním lezení, vicemistryně Itálie a juniorská mistryně Evropy v boulderingu.\n\n\n\n"}
{"id": "1396053", "url": "https://cs.wikipedia.org/wiki?curid=1396053", "title": "Gq alfa podjednotka", "text": "Gq alfa podjednotka\n\nG protein (G, nebo G) je heterotrimerická podjednotka G proteinu, která aktivuje fosfolipázu C (PLC). PLC  hydrolyzuje fosfatidylinositol 4,5-bisfosfát (PIP) na  diacyl glycerol (DAG) a inositol trisfosfát (IP). DAG působí jako druhý posel a aktivuje proteinkinázu C (PKC) a IP pomáhá ve fosforylaci některých proteinů. IP3 vede k uvolnění Ca2+ z endoplasmatického retikula a je jedním z důsledků translokace proteinkinázy C z cytoplasmy do buněčné membrány, aktivuje kalcium-dependentní kinázy a ryanodinové receptory ER a vede k amplifikaci kalciového signálu. DAG zase aktivuje proteinkinázu C, která fosforyluje různé cíle.\n\nG proteiny jsou třídy G proteinů pro aktivaci fosfolipázy C (PLC), které se účastní různých buněčných signalizačních drah.\n"}
{"id": "1396060", "url": "https://cs.wikipedia.org/wiki?curid=1396060", "title": "Fosforylace proteinů", "text": "Fosforylace proteinů\n\nFosforylace proteinů je posttranslační modifikace proteinů, ve kterých aminokyselinový zbytek je fosforylován pomocí protein kinázy přidáním kovalentně navázané fosfátové skupiny. Fosforylace mění strukturní konformaci proteinu, což způsobuje jehol aktivace,  deaktivaci nebo změnu jeho funkce. Reverzní reakce fosforylace se nazývá defosforylace a je katalyzována proteinem fosfatázou. Protein kinázy a fosfatázy fungují nezávisle  a v rovnováze pro regulaci funkcí proteinů.  Nejčastěji fosforylované aminokyseliny jsou serin, threonina tyrosin u eukaryot, a histidin u prokaryot a u rostlin, kde hrají důležitou a dobře popsanou roli v signalizačních drah a metabolismu. Nicméně, mnoho jiných aminokyselin může být také fosforylováno v buňkách, včetně argininu, lysinu, kyseliny asparagové, kyseliny glutamové a cysteiun. \n\nFosforylace způsobí existenci nabitých a hydrofilních skupiny v postranním řetězci aminokyselin, a možnost změny struktury proteinu změnou interakce s okolními aminokyselinami. Některé proteiny, jako p53 obsahují více fosforylačních míst, což usnadňuje komplexitu a multi-level nařízení. Pro jednoduchost , s níž proteiny mohou být fosforylované a defosforylována, je tento typ úpravy flexibilním mechanismem pro buňky, jak  reagovat na vnější signály a podmínky prostředí.\n\nFosforylace proteinů je komplexní interakce proteinkináz a proteinfosfatáz v jednotlivých intracelulárních signalizačních dráhách a mezi nimi, projevujíc se v integrace a vyhodnocení vícečetných externích signálů v kontextu vnitřního stavu neuronu a přijetí adekvátní reakce, analogicky o několik úrovní výše dělá principiálně to samé mozek jako celek ve vztahu k organismu. Fosfoproteiny jako molekulární přepínače pro „rozhodování“ buňky. \n\nCílejm je nastavení míry amplifikace nebo atenuace signálu při jeho přenosu na synapsi (synaptická plasticita), např. fosforylace AMPA receptorů po aktivaci NMDA receptoru jako projev časné fáze dlouhodobé potenciace (e-LTP)\n\nFosforylací dochází k regulaci excitability neuronu, např. fosforylace draslíkových kanálů GIRK prostřednictvím PKC\n\nCílem je syntéza/ a ecyklace transmiterů, např. zvýšená aktivita inhibičních neuronů vede k fosforylaci GAD65 a tím ke zvýšené produkci GABA.\n\nDochází k zapínaní a vypínání genů dle aktuální potřeby, např. fosforylace CREB cestou PKA nebo CaMK důležitá pro plasticitu \n\n často přes geny časné odpovědi (IEG=immediate early genes), např. c-Fos\n"}
{"id": "1396068", "url": "https://cs.wikipedia.org/wiki?curid=1396068", "title": "Nature Valley Open 2018 – mužská dvouhra", "text": "Nature Valley Open 2018 – mužská dvouhra\n\nMužská dvouhra Nature Valley Open 2018 probíhala v polovině června 2018. Do singlové soutěže nottinghamského tenisového challengeru hraného na trávě nastoupilo třicet dva hráčů. Obhájcem titulu byl izraelský tenista Dudi Sela, který do turnaje nezasáhl.\n\nVítězem se stal druhý nasazený a 96. hráč žebříčku Alex de Minaur, jenž ve finále zdolal 28letého Brita Dana Evanse po dvousetovém průběhu 7–6 a 7–5. Devatenáctiletý Australan de Minaur vybojoval premiérový challengerový titul v pátém odehraném finále. Evans nastoupil do prvního finále od návratu k tenisu v dubnu 2018 po ročním trestu za užívání kokainu.\n"}
{"id": "1396070", "url": "https://cs.wikipedia.org/wiki?curid=1396070", "title": "Ante Rebić", "text": "Ante Rebić\n\nAnte Rebić (* 21. září 1993 Split, Chorvatsko) je chorvatský útočník hrající za AC Milán a reprezentaci Chorvatska. V roce 2013 vyhrál anketu o největší naději chorvatského fotbalu.\n\nZačínal v týmech NK Vinjani, NK Imotski a RNK Split, za který hrál od roku 2011 první ligu dospělých. V roce 2013 ho koupil italský klub ACF Fiorentina, který ho po sezóně uvolnil na hostování do RB Leipzig, Hellasu Verona a Eintrachtu Frankfurt. V roce 2018 vyhrál Rebić s Frankfurtem DFB-Pokal, k finálovému vítězství 3:1 nad FC Bayern Mnichov přispěl dvěma brankami.\n\nZa chorvatskou juniorskou reprezentaci startoval na Mistrovství světa ve fotbale hráčů do 20 let 2013, kde jeho tým skončil v osmifinále; zaznamenal na turnaji dvě branky. V seniorském národním mužstvu debutoval v roce 2013. Zúčastnil se mistrovství světa ve fotbale 2014 a mistrovství světa ve fotbale 2018, kde vstřelil úvodní branku v zápase základní skupiny D proti Argentině, který Chorvatsko vyhrálo 3:0. \n\nZdroj:\n\n\n\n\n"}
{"id": "1396071", "url": "https://cs.wikipedia.org/wiki?curid=1396071", "title": "Isakijevské náměstí", "text": "Isakijevské náměstí\n\nIsakijevské náměstí () je náměstí, které se nachází v Petrohradě, Admiraltějském rojónu, Admiraltějském okruhu. Ze severu je ohraničeno Admiraltějským prospektem, z jihu Mariinským palácem. Spolu s Palácovým náměstím a Senátním náměstím se Isakijevské náměstí tradičně řadí do architektonického souboru centrálních náměstí města. Z důvodu umístění Zákonodárného shromáždění Petrohradu v Mariinském paláci se Isakijevské náměstí považuje za hlavní správní. Jakožto součást historického centra je toto náměstí zapsáno do seznamu UNESCO.\n\nNáměstí oplývá kulturně-historickým bohatstvím, s historickými a architektonickými památkami 19. a 20. století, včetně katedrály svatého Izáka, Mariinského paláce, hotelů Astorija a Angľetěr. Blízkost hlavních pamětihodností a hotelů činí Isakijevské náměstí přitažlivé pro turisty. PSČ budov na náměstí je \"190000\" a \"190107\".\n\nDne 26. května 2013 se na náměstí konala oslava 310 let od založení Petrohradu, která může vnést Isakijevské náměstí do Guinessovy knihy rekordů.\n"}
{"id": "1396075", "url": "https://cs.wikipedia.org/wiki?curid=1396075", "title": "František Zeman", "text": "František Zeman\n\nFrantišek Zeman (* 10. října 1950, Vysoké nad Jizerou) je bývalý československý lyžař, sdruženář.\n\nNa XII. ZOH v Innsbrucku 1976 skončil v severské kombinaci na 15. místě. Na Mistrovství světa v klasickém lyžování 1974 ve Falunu skončil v severské kombinaci na 17. místě.\n\n"}
{"id": "1396083", "url": "https://cs.wikipedia.org/wiki?curid=1396083", "title": "Axonový transport", "text": "Axonový transport\n\nAxonový transport, řidč. axoplazmický tok a axonální transport, je buněčný proces zodpovědný za pohyb mitochondrií, lipidů, synaptických vezikul, proteinů a ostatních buněčných částí (organel) z/do buněčného těla neuronu, prostřednictvím cytoplazmy jeho axonu ( axoplazma). Protože některé axony jsou dlouhé v řádu metrů, neurony nemohou spoléhat na prostou difúzi produktů z jádra a organel do konce jejich axonů. Axonový transport je také zodpovědný za pohyb molekul určených k degradaci z axonu zpět do těla buňky, kde jsou zpracovány lysosomy.\n\nPohyb směrem k buňce těla se nazývá retrográdní transport a pohyb směrem k synapse je tzv. anterográdní transport.\n\nDrtivá většina axonových proteinů jsou syntetizovány v neuronálních buněčných  tělech a jsou přepravovány podél axonů. Některé mRNA translace probíhají  v axonech. K axonovému transportu dochází v průběhu života neuronu a je nezbytný pro jeho růst a přežití. Mikrotubuly (z tubulinu) běží po celé délce axonu a poskytují  cytoskeletální stopu pro přepravu. Rychle rostoucí plus-konec je orientován směrem k synapsím a stabilnější minus-konec směrem k tělu Kinesin a dynein jsou motorové proteiny , které se pohybují náklad v anterográdní (dopředu od soma do axonálního výběžku) a retrográdní (zpět do somy). Motorové proteiny váží a transportují několik různých nákladů včetně mitochondrií, cytoskeletálních polymerů, autofagosomů, a synaptických vezikul obsahující neurotransmitery.\n\nAxonový transport může být rychlý nebo pomalý a anterográdní nebo retrográdní.\n\nVezikulární náklad se pohybuje relativně rychle (50-400 mm/den) vzhledem k tomu, že doprava rozpustných (cytosolových) a cytoskeletární proteiny trvá mnohem déle ( méně než 8 mm/den). Základní mechanismus rychlého axonového transport byl znám dávno, ale  mechanismus pomalého axonového transportu byl pochopen až v důsledku pokročilé zobrazovací techniky. Fluorescenční značení techniky (např. fluorescenční mikroskopie) umožnila přímé vizualizace dopravy v živých neuronech. (Viz také: Anterográdní tracing.)\n\nNedávné studie odhalily, že pohyb cytoskeletálních \"pomalých\" nákladů je skutečnosti rychlý, ale na rozdíl od rychlého náklad často \"odpočívá\", takže celková tranzitní doba je mnohem delší. Tento mechanismus je známý jako \"Stop and Go\" modelu pomalého axonového transportu  a  byl ověřen na  přepravě neurofilament z cytoskeletálních proteinů. Pohyb rozpustných (cytosolových) nákladů je složitější, ale asi má podobný základ, při kterém se  rozpustné proteiny organizovat do multi-proteinových komplexů, které jsou pak dopravovány přechodnými interakcemi rychle.\n\nAnterográdní (také\"orthográdní\") transport  je pohyb molekul/organel ven, od těla buňky (také nazývané soma) do synapse nebo buněčné membrány.\n\nNa anterográdní pohyb  nákladů (v transportních vezikulách) pro rychlé i pomalé komponenty podél mikrotubulové je zprostředkován kinesinem. Několik kinesinů byl prokázáno i u  pomalého transportu, i když mechanismus pro generování \"pauzy\" v tranzitu je stále neznámý.\n\nRetrográdní transport vede  molekuly a organely od axonálního zakončení  směrem k tělu buňky. Retrográdní axonální transport je zprostředkován cytoplazmatickým dyneinem, a je používán například k zaslání  chemických zpráv (trofické signály při axonálním poškození a produktů endocytóz do endolyzozomů z axonu zpátky do buňky. \"In vivo\" rychlost je  přibližně 2 µm/sec, rychlý retrográdní transport může pokrýt 10-20 centimetrů za den.\n\nMaps (microtubule associated proteins) jsou proteiny stabilizující mikrotubuly, neboť mikrotubuly jsou jinak velmi dynamickou strukturou, a regulují jejich polymerizaci a depolymerizaci. Další skupinou jsou MAP motory.\n\nKdykoli axonální transport je inhibován nebo přerušen, normální fyziologie se stává patofyziologií, a nahromadění axoplasmy (axonální sferoid) může mít nepříznivý následek. Protože axonální transport může být narušen  mnoha způsoby, axonální sferoidy byly zjištěny u mnoha různých tříd nemocí, včetně genetických, traumatických, cévních, infekčních, toxických, degenerativních a  specifickém onemocněních bílé hmoty zvané leukoencefalopatie. Několik vzácných neurodegenerativních onemocnění jsou spojeny s genetickými mutacemi v motorových proteinech, kinesinu a dyneinu, a v těchto případech je pravděpodobné, že axonový transport je klíčovým hráčem při zprostředkování patologie. Nefunkční axonový transport je také spojen s neurodegenerativními onemocnění jako je Alzheimerova a Parkinsonova nemoc,v důsledku zjištění , že velké axonální akumulace jsou vždy vidět v postižených neuronech, a že geny hrájící roli mají také role v normálním axonálním transportu. Zde je ale velmi málo přímých důkazů pro zapojení axonovém transportu v druhém onemocnění, a možná  další mechanismy (např. přímá synaptotoxicita) jsou více relevantní.\n\nProtože axon je závislý na axoplazmickém toku životně důležitých bílkovin a materiálu, zranění jako  difúzní axonální poranění, která přeruší dopravu způsobí, že distální axon degeneruje v procesu zvaném Wallerianská degenerace. Léky na rakovinu , které zasahují rakovinné bujení , tím, že změní mikrotubuly (které jsou nezbytné pro buněčné dělení), poškodí nervy, protože mikrotubuly jsou nezbytné pro axonální transport.\n\nVirus vztekliny dosáhne na centrální nervový systém retrográdním axoplazmickým tokem. Tetanový neurotoxin je internalizován na nervosvalové ploténce prostřednictvím vazby na nidogenní proteiny a je zpětně přepravován na soma v signalizačních endozomech. \n\n"}
{"id": "1396085", "url": "https://cs.wikipedia.org/wiki?curid=1396085", "title": "Generální tajemník ústředního výboru Komunistické strany Číny", "text": "Generální tajemník ústředního výboru Komunistické strany Číny\n\nGenerální tajemník ústředního výboru Komunistické strany Číny (čínsky v českém přepisu \"Čung-kuo Kung-čchan-tang Čung-jang Wej-jüan-chuej Cung-šu-ťi, \"pchin-jinem \"Zhōngguó Gòngchǎndǎng Zhōngyāng Wěiyuánhuì Zǒngshūjì\", znaky zjednodušené 中国共产党中央委员会总书记, znaky tradiční 中國共產黨中央委員會總書記) je od roku 1982 nejvyšším představitelem Komunistické strany Číny a nejvyšším hodnostářem Čínské lidové republiky. Generální tajemník je členem politbyra ústředního výboru Komunistické strany Číny a je obvykle považován za \"vůdce\" Číny.\n\nPodle Ústavy Čínské komunistické strany je generální tajemník z titulu své funkce zároveň také členem stálého výboru politbyra. Od 90. let 20. století bývá držitel funkce, s výjimkou přechodných období, také předsedou ústřední vojenské komise, tedy nejvyšším velitelem Čínské lidové osvobozenecké armády. Jeho funkční období je 5 let, počet za sebou následujících období není omezen.\n\nGenerální tajemník je Si Ťin-pching. Úřadu se ujal 15. listopadu 2012 a znovu byl zvolen 25. října 2017.\n"}
{"id": "1396094", "url": "https://cs.wikipedia.org/wiki?curid=1396094", "title": "Steinfeld (rozcestník)", "text": "Steinfeld (rozcestník)\n\nVýraz Steinfeld může mít následující významy:\n\n\nSteinfeld jako název geografických objektů:\n\nObce:\n\n\nČásti obcí:\n\n\nhistorické:\n\n\nBudovy:\n\n\n\"Kamenný hrob Steinfeld:\"\n\n\nOstatní:\n\n"}
{"id": "1396102", "url": "https://cs.wikipedia.org/wiki?curid=1396102", "title": "Mohammed Abdulla Hassan Mohamed", "text": "Mohammed Abdulla Hassan Mohamed\n\nMohammed Abdulla Hassan Mohamed (* 2. prosince 1978) je fotbalový rozhodčí ze Spojených arabských emirátů.\n\nRoku 2010 se stal mezinárodním rozhodčím FIFA. Soudcoval zápasy na Mistrovství Asie ve fotbale 2015 v Austrálii. V březnu 2018 ho FIFA zvolila jako rozhodčího na Mistrovství světa ve fotbale 2018 v Rusku.\n\n"}
{"id": "1396104", "url": "https://cs.wikipedia.org/wiki?curid=1396104", "title": "Tři povídky", "text": "Tři povídky\n\nTriptych Tři povídky ( \"Trois Contes\") je kniha Gustava Flauberta, poprvé vydaná v roce 1877. Skládá se ze tří povídek seřazených tak, aby představovaly postupnou cestu do hlubší minulosti: „Prosté srdce“ ukazuje maloměstský život ve Francii 19. století, „Legenda o svatém Juliánu Pohostinném“ je zasazena do středověku a biblický příběh „Herodias“ se odehrává ve starověké Judeji v Ježíšově době. \"Tři povídky\" byly posledním dílem, které Flaubert dokončil, a jsou v něm přítomny všechny tři základní polohy, jež se v jeho díle uplatňovaly: mravoličný příběh (\"Paní Bovaryová\", \"Citová výchova\"), život světce (\"Pokušení svatého Antonína\") a vyprávění z dávnověku (\"Salambo\").\n\nProsté srdce ( \"Un cœur simple\") vypráví životní příběh služebné Félicité (Blaženy). Její milý z mládí dá přednost bohatší ženě, aby se vyhnul vojně. Blažena odejde do města Pont-l'Évêque a přijme zaměstnání u vdovy Aubainové jako služka. Protože nemá žádnou rodinu, je věrná své paní a jejím dětem, i když jí samotné si nikdo příliš nevšímá. Svůj jednoduchý život naplňuje také návštěvami bohoslužeb. Pořídí si papouška jménem Loulou (Lulu) a později si ho nechá vycpat. V závěru svého života se jí obraz papouška prolne s představou Ducha svatého.\nPovídku využil anglický postmoderní spisovatel Julian Barnes jako východisko pro román \"Flaubertův papoušek\" (1984). Hrdina, lékař Geoffrey Bradwaithe, se pokouší sestavit příběh Flaubertova života, ale zjišťuje, že nelze rozhodnout, co k Flaubertovi jako autorovi patří a co již nikoliv. Román tematizuje problém plurality významů a korespondence mezi slovy a skutečností. Bradwaithe nedokáže rozřešit ani nejbanálnější problém: který ze dvou vycpaných papoušků, nacházejících se v různých muzeích, byl skutečně předobrazem k napsání „Prostého srdce“.\n\nFrancouzský sémiotik a literární vědec Roland Barthes na příkladu „Prostého srdce“ vysvětluje pojem „efekt reálného“ ve stejnojmenném textu z roku 1968. Vybírá z Flaubertovy povídky pasáž, v níž je popisován sál, ve kterém stojí patronka Félicité, paní Aubainová, a text říká, že se „na starém pianě pod barometrem vršila pyramida krabic a kartonů“. Jedná se o konkrétní detail, který je důležitý ne tím, že by měl nějaký význam ve vyprávění, ale tím, že je vůbec přítomen, čímž se odkazuje pouze na reálno samotné.\n\nLegenda o svatém Juliánu Pohostinném ( \"La légende de Saint-Julien l'hospitalier\") vypráví o mladém šlechtici z hradu uprostřed lesů. Poté, co během bohoslužby připraví o život myš, si oblíbí zabíjení, loví obrovské množství různé zvěře, a nakonec skolí také jelení rodinu. Jelen jej lidským hlasem prokleje a předpoví mu, že zahubí také své rodiče. Aby se Julián vyhnul svému osudu, opustí rodný hrad, putuje po kraji se skupinou dobrodruhů a vyhýbá se lovu. Časem se stane slavným vojevůdcem a dostane ruku císařovy dcery. Když jej přijdou navštívit jeho vlastní rodiče, nešťastnou náhodou je přece jen usmrtí. Po tomto skutku se vzdá majetku a odejde žít do chudé chýše. Když jej pak navštíví malomocný, dá mu bez váhání najíst a napít, pustí jej do vlastní postele a nakonec jej zahřeje teplem svého těla. Tak dosáhne svatosti, což mu bylo předpovězeno již v dětství.\n\nUvádí se, že inspirací pro napsání povídky byl obraz svatého Juliána na vitrajovém okně v rouenské katedrále. Benjamin F. Bart a Robert Francis Cook však identifikují celkem pět možných inspiračních zdrojů: kromě již zmíněné mozaiky v okně (a jejího popisu Eustachem-Hyacinthem Langloisem) je to život svatého Juliána ve \"Zlaté legendě\" mnicha Jacoba de Voragine, překlad tohoto díla do francouzštiny od Pierra Gustava Bruneta, starofrancouzská prozaická podoba legendy o Juliánovi, jejíž rukopis je uložen v Alençonu, a odlišná verze legendy, kterou zaznamenal Joseph Adrien Félix Lavallée ve své knize o lovu.\n\nHerodias je převyprávěním příběhu o Herodiadě a stětí Jana Křtitele. Do Judeje přijíždí Vitellius, římský správce Sýrie, a probíhá bohatě popisovaná opulentní hostina. Herodiada pomocí intriky přiměje svého manžela Héróda, aby se zamiloval do její dcery Salome. Jejím prostřednictvím pak dosáhne popravy proroka Joachanana, hlásajícího příchod Mesiáše.\n\nNápad na text vnukla Flaubertovi plastika z 13. století na vlysu rouenské katedrály, kde je Salome zobrazena tančící na rukou. Povídka později byla inspirací dalším tvůrcům, zejména Oscaru Wildeovi pro napsání divadelní hry \"Salome\" (1891), v mnoha detailech Flaubertovo dílo připomínající. Rozdíl však spočívá v tom, že u Flauberta Herodiada zneužije svou dceru, která ani neví, jak se prorok, o jehož hlavu žádá, jmenuje, kdežto Wilde postavil Salome do popředí.\n\nPodle seznamu překladů v disertační práci Jovanky Šotolové.\n"}
{"id": "1396105", "url": "https://cs.wikipedia.org/wiki?curid=1396105", "title": "Chordin", "text": "Chordin\n\nChordin je antagonista kostního morfogenetického proteinu, který se  skládá ze čtyř malých na cystein bohatých domén, jejichž funkce není známa. Chordin byl původně identifikován v Xenopus laevis v laboratoři Edwarda M. De Robertise jako klíčový hráč pro vývojové bílkoviny , které tvoří zpomaluje vývoj obratlovců z embryonálních tkání. Jde o polypeptid z 941 aminokyselin, 120 kDa velký , který inhibuje byvíjející se embryo vazbou  na TGFß proteiny, jako jsou kostní morfogenní proteiny. Existuje pět izoforem tohoto proteinu skrze alternativní sestřih.\n\nU lidí, chordinový peptid je kódován podle \"CHRD\" genu.\n\nChordin je také zapojen ve vývoji ptačí gastrulace.\n"}
{"id": "1396107", "url": "https://cs.wikipedia.org/wiki?curid=1396107", "title": "Noggin", "text": "Noggin\n\nNoggin je protein, který  se podílí na rozvoji mnoha tělesných tkání, včetně nervové tkáně, svalů a kosti. U lidí ke kódován \"NOG\" genem. Aminokyselinové sekvence jsou vysoce homologní vůči krysám, myším, a \"Xenopus\".\n\nNázev proteinu  je slangový výrazem pro  \"hlavu\", a byl vytvořen v reakci na jeho schopnost produkovat embrya s velkými hlavami, pokud jsou vystavena  jeho vysokým koncentracím.\n\nNoggin je signalizační molekula, která hraje důležitou roli u vyvíjejícího se embrya. Je uvolňován z notochordu a reguluje kostní morfogenetické proteiny (BMP4) během vývoje. Absence BMP4 způsobí zpomalení vývoje neurální trubice a buněk z neurální ploténky u vyvíjejícího se embrya. To způsobuje vznik hlavy a ostatních dorzálních struktur.\n"}
{"id": "1396109", "url": "https://cs.wikipedia.org/wiki?curid=1396109", "title": "Steinfeld (příjmení)", "text": "Steinfeld (příjmení)\n\nSteinfeld/Steinfeldová, příp. \"Steinfeldt(ová)\" je příjmení rozšířené zejména v německy hovořících zemích, potažmo v USA, kam se příjmení dostalo hlavně v souvistlosti s vystěhovalectvím.\n\n\nZnačné rozšíření příjmení na územích s různými jazyky či předchodových územích (např. dolnoněmčina, nizozemština, hornoněmčina) vedlo k dalším variantám: \n\n\nStejného původu i významu je také příjmení\n\n\nDolnoněmecké, dánské a nizozemské varianty příjmení:\n\n\n\n\n"}
{"id": "1396113", "url": "https://cs.wikipedia.org/wiki?curid=1396113", "title": "Nature Valley Open 2018 – mužská čtyřhra", "text": "Nature Valley Open 2018 – mužská čtyřhra\n\nMužská čtyřhra Nature Valley Open 2018 probíhala v první polovině června 2018. Do deblové soutěže nottingamského tenisového challengeru hraného na trávě nastoupilo šestnáct dvojic. Obhájcem titulu byli britští bratři Ken a Neal Skupští, které v semifinále vyřadili Nielsen se Salisburym.\n\nVítězem se stal dánsko-britský nasazený pár Frederik Nielsen a Joe Salisbury, který ve finále zdolal americko-indické turnajové čtyřky Austina Krajicka s Džívanem Nedunčežijanem po dvousetovém průběhu 7–6 a 6–1. Oba šampioni si do žebříčku ATP připsali 125 bodů a získali druhou společnou trofej. Nielsen vybojoval dvacátý devátý deblový titul na okruhu ATP Challenger Tour a pro Salisburyho to bylo osmnácté takové turnajové vítězství.\n\n"}
{"id": "1396115", "url": "https://cs.wikipedia.org/wiki?curid=1396115", "title": "Henry Pelham-Clinton, 5. vévoda z Newcastle", "text": "Henry Pelham-Clinton, 5. vévoda z Newcastle\n\nHenry Pelham-Clinton, 5. vévoda z Newcastle (\"Henry Pelham Fiennes Pelham-Clinton, 5th Duke of Newcastle, 12th Earl of Lincoln\") (22. května 1811 – 18. října 1864) byl britský státník ze šlechtického rodu Pelhamů. Politicky patřil k liberálům a v několika britských vládách zastával funkce ministra, v době krymské války byl ministrem války a kolonií. Byl též rytířem Podvazkového řádu.\n\nNarodil se jako nejstarší syn 4. vévody z Newcastle, měl tři mladší bratry a dvě sestry, které se provdaly za vysoké námořní důstojníky. Studoval v Oxfordu, kde se seznámil s pozdějším premiérem Gladstonem, který se stal jeho přítelem. V roce 1832 byl zvolen do Dolní sněmovny a byl poslancem bezmála dvacet let. Pod otcovým vlivem původně patřil ke konzervativcům, ale brzy přešel k liberálům a začal zastávat nižší vládní posty. Na ministerstvu financí byl v letech 1834–1835 lordem pokladu, později vrchním komisařem státních lesů (1841–1846) a zároveň předsedou státní komise pro urbanistický rozvoj Londýna (1842–1846). R. 1846 byl krátce státním sekretářem pro Irsko a zároveň se stal členem irské Tajné rady.\n\nR. 1851 zdědil titul vévody a vstoupil do Sněmovny lordů (do otcovy smrti vystupoval pod jménem hrabě z Lincolnu), krátce poté se stal členem koaliční vlády 4. hraběte z Aberdeenu jako státní sekretář války a kolonií (1852–1854). Ministerstvo války a kolonií bylo během krymské války rozděleno na dva samostatné úřady a vévoda z Newcastle zůstal nadále státním sekretářem války (1854-1855). V této funkci byl vystaven neustále kritice parlamentu kvůli vedení války a nakonec v lednu 1855 celá vláda odstoupila. Vévoda z Newcastle pak odjel na Krym, aby se osobně seznámil se situací.\n\nV další liberální vládě zastával post státního sekretáře kolonií (1859–1864), v roce 1860 získal Podvazkový řád a vykonával i další čestné funkce (lord-místodržitel v hrabství Nottingham 1857–1864, guvernér v Cornwallu a Devonu 1862–1864). V letech 1858–1861 byl navíc předsedou státní komise pro školství.\n\nJeho manželkou byla od roku 1832 Susan Douglas-Hamilton (1814–1889), sestra 11. vévody z Hamiltonu. Měli spolu pět dětí, čtyři syny a jednu dceru. Manželství skončilo rozvodem v roce 1850 za skandálních okolností, kdy Susan měla nemanželské dítě s 4. hrabětem z Orfordu a manžela opustila. Dědicem vévodského titulu byl nejstarší syn Henry Pelham-Clinton, 6. vévoda z Newcastle (1834–1879), který z finančních důvodů rezignoval na politickou kariéru. Další synové sloužili v armádě a zasedali v Dolní sněmovně, z nich lord Edward Pelham-Clinton (1836–1907) byl v letech 1894–1907 správcem královské domácnosti.\n\n\n\nRodokmen vévodů z Newcastle\n"}
{"id": "1396116", "url": "https://cs.wikipedia.org/wiki?curid=1396116", "title": "Thomas Pelham, 2. hrabě z Chichesteru", "text": "Thomas Pelham, 2. hrabě z Chichesteru\n\nThomas Pelham, 2. hrabě z Chichesteru (\"Thomas Pelham, 2nd Earl of Chichester, 3rd Baron Pelham of Stanmer\") (28. dubna 1756, Londýn – 4. července 1826, Londýn) byl britský státník ze šlechtického rodu Pelhamů, byl prasynovcem dvou britských premiérů 1. vévody z Newcastle a Henryho Pelhama. V několika britských vládách zastával postupně funkce ministra pro Irsko, ministra vnitra a generálního poštmistra, byl též členem Královské společnosti.\n\nNarodil se v Londýně jako nejstarší syn 1. hraběte z Chichesteru, který zastával hodnosti u dvora a také nižší vládní funkce. Studoval v Cambridge a v letech 1775–1778 podnikl kavalírskou cestu po Evropě, navštívil Španělsko, Francii, Itálii, německé země a Rakousko. Po návratu z cest a v roce 1780 byl za hrabství Sussex zvolen do Dolní sněmovny. Původně patřil k whigůmm, podporoval 2. markýze z Rockinghamu, později ale přešel k toryům a získal funkce ve vládě W. Pitta mladšího. Byl generálním inspektorem v úřadu polního zbrojmistra (1782–1783) a státním sekretářem pro Irsko (1783–1784). Jako ministr pro Irsko se stal členem irské Tajné rady (1783) a zároveň byl zvolen i do irského parlamentu (1783–1790, 1795–1799).\n\nMimo vládní funkce v 80. a 90. letech často cestoval do zahraničí, jeho cesty byly částečně i diplomatickými misemi. R. 1795 byl jmenován členem Tajné rady a znovu státním sekretářem pro Irsko (1795–1798). R. 1801 byl krátce komisařem kontrolního úřadu Britská Východoindická společnost, po pádu Pittovy vlády odmítl nabídku na úřad ministra války a vyslance v Rusku. Znovu se stal členem vlády pod H. Addingtonem jako státní sekretář vnitra (1801–1803). R. 1801 byl s titulem barona ze Stanmeru povolán do Sněmovny lordů, titul hraběte z Chichesteru zdědil po otci až r. 1805. Kvůli sporům s premiérem Addingtonem musel rezignovat na post ministra vnitra a byl pověřen méně významnými funkcemi (lord kancléř vévodství lancasterského 1803–1804, velitel královské tělesné stráže 1804). Do druhé Pittovy vlády již nebyl přizván, ale později dlouhodobě zastával funkci generálního poštmistra (1807–1826). Od roku 1800 byl členem Královské společnosti.\n\nJeho manželkou byla od roku 1801 Mary Henrietta Osborne (1780–1862), dcera ministra zahraničí 5. vévody z Leedsu. Dědicem rodových titulů byl nejstarší syn Henry Thomas (1804–1886), který zastával spíše jen čestné funkce. Druhorozený syn Frederick Thomas (1808–1861) sloužil v námořnictvu a dosáhl hodnosti kontradmirála, nejmladší syn John Thomas (1811–1894) byl duchovním a biskupem v Norwichi (1857–1893).\n\nRodokmen hrabat z Chichesteru\n\nProfil 2. hraběte z Chichesteru na webu britského parlamentu\n"}
{"id": "1396117", "url": "https://cs.wikipedia.org/wiki?curid=1396117", "title": "Pelhamové", "text": "Pelhamové\n\nPelhamové jsou anglický šlechtický rod, od 13. století vlastnili statky v jižní Anglii (hrabství Sussex). Až v 17. století dosáhli vyššího postavení a s převzetím dědictví po rodu Holles a získáním titulu vévodů z Newcastle se zařadili mezi vlivné politické klany Velké Británie. V britské historii jsou jedinou rodinou, z níž dva sourozenci zastávali post předsedy vlády (Thomas Pelham-Holles, 1. vévoda z Newcastle, a Henry Pelham), vysokých funkcí ve vládě, u dvora, v námořnictvu, armádě a v církvi dosáhla i řada dalších členů rodu. V 19. století v dalších liniích získali tituly hrabat z Chichesteru (1801) a hrabat z Yarborough (1837) Jejich nejvýznamnějším sídlem byl zámek Clumber Park (hrabství Sussex), který byl kvůli vysokým nákladům na údržbu zbořen v roce 1938. V 19. století byl majetkem rodu jeden z nejslavnějších drahokamů na světě, diamant Hope. V linii vévodů z Newcastle rod vymřel v roce 1988, současnými představiteli rodu jsou John Nicholas Pelham, 9. hrabě z Chichesteru (*1944), a Charles John Pelham, 8. hrabě z Yarborough (*1963).\n\nRod Pelhamů se připomíná od 13. století, mezi jejich nejstarší sídla patřilo panství Laughton, od nějž byl později odvozen peerský titul. Rodina vlastnila statky v hrabství Sussex, Sir John Pelham (1355–1429) byl v roce 1399 povýšen do šlechtického stavu a dosáhl vlivného postavení za Jindřicha V. Později Sir William Pelham (1530–1587) proslul jako vojevůdce a nejvyšší sudí v Irsku, byl zakladatelem linie Pelhamů na panství Brocklesby v hrabství Lincolnshire.\n\nSir Thomas Pelham (1653–1712) byl dlouholetým členem Dolní sněmovny za stranu whigů a v roce 1706 získal titul barona s členstvím ve Sněmovně lordů. Jeho manželkou byla Grace Holles (1668–1700), sestra 1. vévody z Newcastle. Jejich starší syn Thomas Pelham přijal i příjmení Holles a získal titul vévody z Newcastle (1715). Thomas Pelham-Holles, 1. vévoda z Newcastle, a jeho mladší bratr Henry Pelham patřili po celou první polovinu 18. století k významným politickým osobnostem Velké Británie a oba zastávali post ministerského předsedy (v historii Velké Británie to byl jediný případ, kdy sourozenci dosáhli postu premiéra). Oba ale zemřeli bez mužského potomstva a titul vévody z Newcastle přešel na jejich synovce Henryho Clintona, 9. hraběte z Lincolnu, který přijal i jméno Pelham.\nHenry Pelham–Clinton, 2. vévoda z Newcastle (1720–1794), nezasahoval do politiky tak jako jeho předchůdci, ale jako jeden z nejbohatších šlechticů v Anglii několikrát prosadil svůj vliv. Proslul především jako iniciátor přestavby rodového sídla \"Clumber Park\". Zámek se dodnes nedochoval, ale jeho velikost dokládají parametry velké jídelny zvané State Dining Room, kde u jedné tabule mohlo stolovat 150 osob. Bohaté umělecké sbírky byly zničeny v roce 1879 při požáru. Z dalších generací vynikl 5. vévoda z Newcastle, který byl jako liberální politik ministrem války a kolonií. Kvůli finančním potížím se jeho potomci v politice angažovali již minimálně, Henry Pelham–Clinton, 6. vévoda z Newcastle (1834–1879), kvůli vysokým dluhům opustil Anglii, později se ale výhodně oženil a sňatkem s bohatou dědičkou Henriettou Hope (1843–1913) získal do svého majetku diamant Hope. Jméno Hope užívali pak i další nositelé vévodského titulu (\"Pelham-Clinton-Hope\"). Mladší syn 6. vévody, Francis, pozdější 8. vévoda z Newcastle (1866–1941), prodal diamant v roce 1902 za 29 000 liber. Na sklonku života nechal kvůli vysokým nákladům na údržbu zbořit i hlavní rodové sídlo Clumber Park. Jeho syn Henry Edward Pelham-Clinton-Hope, 9. vévoda z Newcastle (1907–1988), předal v roce 1946 zámecký park v Clumberu do správy organizace National Trust a v roce 1950 koupil menší sídlo Boyton Manor v hrabství Wiltshire. Posledním potomkem této linie byl Edward Pelham–Clinton–Hope, 10. vévoda z Newcastle (1920–1988), jehož majetek byl odhadnut na dva a půl miliónu liber. Jeho úmrtím zanikl titul vévody z Newcastle, na vzdálené příbuzenstvo z rodu Clintonů přešel jen hraběcí titul z Lincolnu (nyní Robert Edward Fiennes-Clinton, 19. hrabě z Lincolnu, *1972).\n\nZakladatelem linie hrabat z Chichesteru byl poslanec Henry Pelham (1661–1721), který v roce 1712 koupil panství Stanmer v hrabství Sussex. Zámek \"Stanmer House\" vznikl přestavbou v 18. století, Henryho vnuk Thomas Pelham (1728–1805) zastával nižší posty ve vládě a u dvora, v roce 1768 z titulatury zemřelého 1. vévody z Newcastle převzal titul barona ze Stanmeru a vstoupil do Sněmovny lordů, v roce 1801 byl povýšen na hraběte z Chichesteru. Jeho syn Thomas (1756–1826) byl ministrem vnitra a poté dlouholetým generálním poštmistrem. V dalších generacích potomci této linie zasedali v Dolní sněmovně, spíše se ale věnovali regionálním záležitostem v hrabství Sussex. Zámek Stanmer House byl rodovým sídlem do druhé světové války, kdy padl John Pelham, 8. hrabě z Chichesteru (1912–1944). Současným představitelem této linie je John Nicholas Pelham, 9. hrabě z Chichesteru (*1944).\n\nTitul hrabat z Yarborough náleží rodině Anderson, která v 19. století přijala jméno spřízněného rodu Pelham. Dlouholetý poslanec Charles Anderson (1749–1823) pocházel po babičce z rodu Pelham a v roce 1763 přijal po svém prastrýci Charlesu Pelhamovi jeho příjmení. Spolu s tím získal rozsáhlé panství Brocklesby v hrabství Lincoln o rozloze 11 000 hektarů a nechal přestavět rodové sídlo \"Brocklesby Hall\". V roce 1794 získal titul barona a stal se členem Sněmovny lordů. Jeho syn Charles Anderson–Pelham, 2. baron z Yarborough (1781–1846), taktéž dlouholetý poslanec, zdědil po otci titul barona (1823) a v roce 1837 získal titul hraběte. Součástí hraběcího titulu byl i baronát Worsley z Appuldurcombe, který vycházel ze spříznění s rodinou Worsley a dědictvím panství \"Appuldurcombe House\". Tento zámek potomci prodali v roce 1855.\n\nV dalších generacích se potomci angažovali především v lokální politice v hrabství Lincolnshire, během 19. století rodina zcela upustila od příjmení Anderson a nadále užívá jen příjmení Pelham. Současným představitelem rodu je Charles John Pelham, 8. hrabě z Yarborough (*1963).\n\n\n\n\n\n"}
{"id": "1396119", "url": "https://cs.wikipedia.org/wiki?curid=1396119", "title": "Badiana", "text": "Badiana\n\nBadiana je vesnice v regionu Ziguinchor v Senegalu.\n\nBadiana se nachází v nadmořské výšce 13 m n. m.\n\nV roce 2002 žilo ve vesnici Badiana 1 698 obyvatel.\n\n"}
{"id": "1396131", "url": "https://cs.wikipedia.org/wiki?curid=1396131", "title": "Zakk Sabbath", "text": "Zakk Sabbath\n\nZakk Sabbath, je americká skupina která hraje písně skupiny Black Sabbath s kytaristou a zpěvákem Zakkem Wyldem (Ozzy Osbourne, Black Label Society), basskytaristou Robem 'Blaskem'Nicholsonem (Ozzy Osbourne, Rob Zombie) a bubeníkem Joeyem Castillem (Danzig, Queens of the Stone Age, Bl'ast!). Skupina funguje od roku 2014 a v roce 2016 vydala své první živé album Live In Detroit.\n\n\n"}
{"id": "1396132", "url": "https://cs.wikipedia.org/wiki?curid=1396132", "title": "Malang Diedhiou", "text": "Malang Diedhiou\n\nMalang Diedhiou (* 30. dubna 1973 Badiana) je fotbalový rozhodčí ze Senegalu.\n\nMalang Diedhiou se narodil 30. dubna 1973 ve vesnici Badiana v Senegalu.\n\nRoku 2008 se stal mezinárodním rozhodčím FIFA. Soudcoval zápasy na Africkém poháru národů 2015 v Rovníkové Guineji, turnaji mužů na LOH 2016 a Africkém poháru národů 2017. Na Konfederačním poháru FIFA 2017 sloužil jako video asistent rozhodčího. Účastnil se též jako rozhodčí na Mistrovství světa ve fotbale klubů 2017 v SAE a Mistrovství světa ve fotbale 2018 v Rusku.\n\n"}
{"id": "1396142", "url": "https://cs.wikipedia.org/wiki?curid=1396142", "title": "Asociační analýza", "text": "Asociační analýza\n\nAsociační analýza v oblasti dobývání znalostí z databází je metoda nalézání \"asociačních pravidel\" spojujících zároveň se vyskytující atributy (události, položky…) u zkoumaných objektů. Častým použitím je analýza nákupního košíku: jestliže objektem je nákup jednoho zákazníka v obchodě a atributy tohoto nákupu jsou názvy položek, jež zákazník zakoupil, tak příkladem jednoho pravidla může být \n\ncož znamená, že zákazníci nakupující párky mají často ve svém nákupu rovněž hořčici a chléb. Rozumí se, že taková pravidla nemusejí platit vždy (v našem příkladu se mohou vyskytnout zákazníci, kteří si nekoupili hořčici nebo chléb, i když si koupili párky), ale očekává se, že platí obvykle, takže je na nich možné založit prakticky užitečnou akci (například dát v prodejně k párkům reklamu na hořčici, která se k nim hodí). \n\nMnožina atributů před šipkou asociačního pravidla (v našem příkladu {párky}) se označuje jako \"předpoklad\", \"levá strana pravidla\" či \"antecedent\", zatímco množina atributů za šipkou (v příkladě {hořčice, chléb}) se nazývá \"závěr\", \"pravá strana pravidla\" či \"sukcedent\".\n\nKoncept asociační analýzy se poprvé objevil roku 1966 v článku \"The GUHA method of automatic hypotheses determination\", jehož autory jsou Petr Hájek, Ivan Havel a Metoděj Chytil. Metodu však znovu vynalezli a zpopularizovali až v 90. letech Rakesh Agrawal, Tomasz Imieliński, Arun Swami a Ramakrishnan Srikant. K úspěchu přispěl také efektivní algoritmus pro hledání asociačních pravidel Apriori, který publikovali Agrawal a Srikant.\n\nNa větších datových souborech lze obvykle najít obrovské množství aspoň poněkud vyhovujících asociačních pravidel. Proto je potřeba je třídít a vybírat podle jejich kvality, aby analytik svou pozornost věnoval jenom těm nejnadějnějším K posouzení kvality pravidel se nejčastěji používají tyto ukazatele:\n\n\nZpravidla se do výstupu vypisují jen pravidla, která překračují analytikem stanovené dolní meze těchto nebo dalších ukazatelů kvality, případně jejich vážených součtů s vhodně stanovenými vahami.\n"}
{"id": "1396143", "url": "https://cs.wikipedia.org/wiki?curid=1396143", "title": "Gehad Grisha", "text": "Gehad Grisha\n\nGehad Grisha (* 29. února 1976) je fotbalový rozhodčí z Egypta.\n\nGehad Grisha se narodil 29. února 1976 v Káhiře v Egyptě.\n\nRoku 2008 se stal mezinárodním rozhodčím FIFA. Soudcoval zápasy na Kvalifikaci na Mistrovství světa ve fotbale 2014 v africké zóně, Africkém poháru národů 2013 v JAR a Africkém poháru národů 2015 v Rovníkové Guineji. Účastnil se jako sudí též utkání na Mistrovství světa ve fotbale 2018 v Rusku.\n\n"}
{"id": "1396148", "url": "https://cs.wikipedia.org/wiki?curid=1396148", "title": "Obléhání Paříže (1429)", "text": "Obléhání Paříže (1429)\n\nObléhání Paříže v roce 1429 byl pokus francouzského krále Karla VII. dobýt zpět hlavní město ovládané Burgunďany a Angličany. Obléhání skončilo nezdarem francouzských královských vojsk.\n\nPo dobytí Paříže Jindřichem V. v roce 1420 anglický král podporoval rozvoj města tím, že potvrdil měšťanům jejich stará privilegia a dokonce i uděloval nová. Pařížané přijali Angličany především z nenávisti ke Karlu VII., kterého přezdívali \"král měšťáků\", a k Armagnakům, od kterých se obávali ohrožení svých dávných výsad. Po bitvě u Montépilloy 26. srpna 1429 Johanka z Arku a vévoda Jan II. z Alençonu obsadili Saint-Denis severně od Paříže. Dne 28. srpna podepsal Karel VII. příměří v Compiègne, s výjimkou měst Saint-Cloud, Vincennes, Charentonu a Paříže.\n\nNa počátku září Karel VII. rozbil svůj tábor na návrší Saint-Roch u Paříže. Dne 3. září dorazila Johanka z Arku v doprovodu vévodů z Alençonu a Bourbonu, vévodů Bourbon-Vendôme a Laval, maršálů Gillese de Rais a Étinenna de Vignolles a jejich vojsky a ubytovali se ve vesnici La Chapelle. Po několika dnech drobných výpadů u různých bran Paříže se Johanka z Arku pomodlila v kapli Sainte-Geneviève. Ve čtvrtek 8. září 1429 zaútočili Johanka z Arku, vévoda z Alençonu a maršálové Gilles de Rais a Jan de Brosse na bránu Saint-Honoré. Johanka z Arku nechala na vrchu Saint-Roch umístit děla na podporu útoku. Pařížané se silně bránili. Johanka z Arku byla sama zraněna střelou kuše do nohy, když se pokoušela překonat vodní příkop před branou. Byla převezena zpět do ležení v La Chapelle. Přestože chtěla pokračovat v útoku na Paříž, král nařídil ústup do opatství Saint-Denis. Po čtyřech hodinách útok skončil.\n\nPo vojenském neúspěchu se Karel VII. snažil město získat jinak. V roce 1430 podpořil spiknutí, které však Angličané odhalili a popravili šest Pařížanů.\n"}
{"id": "1396150", "url": "https://cs.wikipedia.org/wiki?curid=1396150", "title": "Obléhání Paříže (1420)", "text": "Obléhání Paříže (1420)\n\nObléhání Paříže v roce 1420 skončilo dobytím města Burgunďany, spojenci anglického krále a znamenalo počátek anglické přítomnosti v Paříži během stoleté války.\n\nDne 29. května 1418 díky zradě jistého Perrineta Leclerca a za podpory řemeslníků a členů univerzity proti Karlu VI. ovládl Paříž burgundský kapitán Jean de Villiers, spojenec Angličanů.\n\n10. září 1419, krátce po uzavřeném příměří, byl burgundský vévoda Jan I. zavražděn v Montereau. Zpráva se rychle rozšířila do Paříže, kde vyvolala odpor Burgunďanů. Ti pronásledovali Armagnaky. Problémy trvaly až do roku 1420. V dubnu byli Armagnaci vytlačeni mimo město.\n\n29. dubna pařížský parlament jednohlasně schválil princip francouzsko-anglické mírové dohody, která otevřela cestu ke smlouvě z Troyes. Na počátku června anglické posádky ovládly pevnosti Bastilu a Louvre. Ve městě vznikla anglicko-burgundská vláda. Město se dostalo pod kontrolu anglického krále Jindřicha V.\n\nVstup Burgunďanů do Paříže, kterým velel burgundský vévoda Filip Dobrý, a jejich anglických spojenců, kterým velel Jindřich V., znamenal počátek šestnáctileté nadvlády Burgunďanů a Angličanů nad hlavním městem. V roce 1427 obléhal město francouzský král Karel VII. a roku 1429 se také vojska Johanky z Arku snažila Paříž dobýt zpět, ale bez úspěchu.\n"}
{"id": "1396151", "url": "https://cs.wikipedia.org/wiki?curid=1396151", "title": "Seznam dílů seriálu Charlieho andílci (2011)", "text": "Seznam dílů seriálu Charlieho andílci (2011)\n\nToto je seznam dílů seriálu \"Charlieho andílci\".\n\n<onlyinclude>\n</onlyinclude>\n\n"}
{"id": "1396153", "url": "https://cs.wikipedia.org/wiki?curid=1396153", "title": "Diazoalkanová 1,3-dipolární cykloadice", "text": "Diazoalkanová 1,3-dipolární cykloadice\n\nDiazoalkanová 1,3-dipolární cykloadice je cykloadiční reakce (1,3-dipolární cykloadice) mezi 1,3-dipolární a dipolarofilní sloučeninou. Pokud je tímto dipolarofilem alken, pak vzniká pyrazolin.\n\nProduktem cykloadiční reakce diazomethanu a trans-diethylglutakonátem je 1-pyrazolin. Tato reakce má 100% reagioselektivitu, jelikož se dusíkový atom na konci diazoskupiny váže výhradně na α uhlík esteru. Reakce je rovněž syn adicí a konfigurace dipolarofilu je zachována. 1-pyrazolin je nestabilní a izomerizuje se na 2-pyrazolin kvůli upřednostňované konjugaci s esterovou skupinou.\n\nPři použití fenyldiazomethanu jako reaktantu se regioselektivita obrátí a reakce se rozšíří o oxidaci pyrazolinu vzdušným kyslíkem na pyrazol.\n"}
{"id": "1396156", "url": "https://cs.wikipedia.org/wiki?curid=1396156", "title": "Bamlak Tessema Weyesa", "text": "Bamlak Tessema Weyesa\n\nBamlak Tessema Weyesa (* 30. prosince 1980) je fotbalový rozhodčí z Etiopie.\n\nBamlak Tessema Weyesa se narodil 30. prosince 1980 v Addis Abebě v Etiopii.\n\nRoku 2009 se stal mezinárodním rozhodčím FIFA. Soudcoval zápasy na Kvalifikaci na Mistrovství světa ve fotbale 2014 v africké zóně nebo na Mistrovství světa ve fotbale 2018 v Rusku.\n"}
{"id": "1396158", "url": "https://cs.wikipedia.org/wiki?curid=1396158", "title": "Seznam dílů seriálu Charlieho andílci", "text": "Seznam dílů seriálu Charlieho andílci\n\nSeznam dílů seriálu \"Charlieho andílci\" může být:\n"}
{"id": "1396166", "url": "https://cs.wikipedia.org/wiki?curid=1396166", "title": "Dukakinzade Ahmed Paša", "text": "Dukakinzade Ahmed Paša\n\nDukakinzade Ahmed Paša (? - březen 1515) byl státník a velkovezír Osmanské říše v období od 18. prosince 1514 do března 1515. Byl také básníkem. \n\nAhmed pocházel z albánské šlechtické rodiny Dukaginiů. Podle záznamů se jeho rodiče poddali Osmanské říši a přešli na islám. \n\nV prosinci 1514 odebral sultán Selim I. funkci velkovezíra Hersekzade Ahmed Pašovi a jmenoval Dukakinzadeho Ahmeda, který byl do té doby pouze druhým vezírem. \n\nV březnu 1515 byl ale popraven také na příkaz sultána Selima za účast ve vzpouře janičářů v Amasyi. Byl také podezříván z tajného jednání s nepřáteli říše. \n\nJeho manželkou byla Hafsa Sultan, princezna a dcera sultána Selima. \n\nJeho syn Dukakinzade Mehmed Paša byl guvernérem v Egyptě v letech 1544-46. Oženil se s dcerou sultána Bájezída II.\n"}
{"id": "1396175", "url": "https://cs.wikipedia.org/wiki?curid=1396175", "title": "Neuromer", "text": "Neuromer\n\nNeuromer je morfologicky či molekulárně definovaný přechodný segment raného vývoje mozku. \n\nNeuromery jsou segmenty neurální trubice, které se ustanoví v embryonálním mozku během jeho vývoje. Mohou být rozděleny dle genetických charakteristik, vyjadřující různé funkce ve vývoji.\n\nNeuromery byly poprvé objeveny na začátku 20. století. I když vědci již dávno znali různé stopy diferenciace během embryonálního vývoje, neuromery neměly mít žádný vztah ke struktuře nervového systému. Anatomické hranice neuromerů jsou dány expresí unikátních genů, známé jako Hox genů v dané zóně. Hox geny obsahují 183 basických párů, které kódují konkrétní část Hox proteinu homeodomény. Na homeodoména se pak může vázat na další části DNA k regulaci genové exprese. Tyto geny určují základní strukturu a (předozadní) orientaci organismu po vytvoření embryonálních segmentů. Neurální buňky, které se nacházejí mimo daný neuromer budou exprimovat stejné proteiny jako buňky, které se nacházejí uvnitř neurální trubice. Geny spadají do dvou kategorií, extracelulární signální proteiny a intracelulární transkripční faktory.\n\nCentrální nervový systém může být rozdělen do tří tříd neuromerů: prosomery, mesomery a rombomery. Přední mozek tvoří šest prosomerů, p1 až p6, které jsou pak rozděleny do dalších dvou kategorií, dorzální a ventrální. Telencephalon se vytvoří z dorzální části p6 a p5, kde p6 se stane čichovým systémem a p5 se bude shodovat s vizuálním systémem. Mezomery, m1 a m2, se promění ve střední mozek, který obsahuje horní a spodní hrbolek. 12 rombomerů, které jsou číslovány od r0 k r11, vygenerují zadní mozek. Prodloužená mícha je vytvořena z rombomerů r2 až r11, který také tvoří míchu. Tyto rombomery jsou také spojené s neurální lištou, která dodává faryngální oblouky, sadu viditelné tkáně, které jsou v souladu s vyvíjejícím se mozkem a vedou do hlavy a krku.\n\nMíšní segmenty jsou část míchy, ze které ventrální a dorzální kořeny tvoří zvláštní pár míšních nervů.\nMícha není segmentovaná , pouze se dělí podle míšních nervů, které z ní vycházejí na 31 různých segmentů.\n"}
{"id": "1396182", "url": "https://cs.wikipedia.org/wiki?curid=1396182", "title": "Luca Marenzio", "text": "Luca Marenzio\n\nLuca Marenzio (též \"Marenzi\", 18. října 1554, Coccaglio – 22. srpna 1599, Řím) byl italský hudební skladatel, loutnista a zpěvák období italského cinquecenta. Ve své době patřil k nejslavnějším tvůrcům madrigalů.\n\nLuca Marenzio se narodil jako syn notářského koncipienta z Brescii a své první hudební vzdělání získal zřejmě u Giovanniho Contina, regenschoriho katedrály v Brescii. Poté se stal kapelníkem, nejprve u kardinála Cristofora Madruzza v Římě a po jeho smrti roku 1578 u kardinála Ludvíka Estenského, kde setrval až do roku 1586, kdy kardinál zemřel. V počátcích své služby u Estenských, byl Luca Marenzio zná především jako vynikající zpěvák a loutnista, ačkoli jeden jeho madrigal již vyšel tiskem. V této době se však stává slavným také jako skladatel a publikuje množství madrigalových sborníků s mnoha přetisky, jak v Itálii, tak v zahraničí.\n\nVe Florencii sloužil asi dva roky u dvora Ferdinanda I. Medicejského. V roce 1589 se vrátil do Říma, kde byl kapelníkem kardinála Aldobrandiniho a následně u rodiny Orsiniových. V letech 1596 až 1598 byl kapelníkem u dvora polského krále Zikmunda III. ve Varšavě a Krakově, čímž potvrdil své renomé skladatelé evropského významu. V roce 1598 se vrátil do Itálie a 20. října téhož roku napsla věnování svého spisu \"'Ottavo libro di madrigali a 5 voci\", určená Ferrantu Gonzagovi. V roce 1599 publikoval svou poslední sbírku, \"Nono libro di madrigali\". \n\nO jeho životě po návratu do vlasti není mnoho informací. Nejstarší prameny hovoří o možných zdravotních komplikacích spojených s chladnějším klimatem v Polsku.\n\nZemřel v Římě 22. srpna 1599 ve 44 letech. Byl pohřben v kostele San Lorenzo in Lucina.\n\nV roce 1993 po něm byla pojmenována Státní hudební konzervatoř v Brescii (\"Conservatorio di Musica Statale di Brescia\") a její pobočka v Darfo Boario Terme.\n\nJeho skladby patří mezi nejvyspělejší tvorbu světské vokální polyfonie období renesance. Těžiště Marenziova díla spočívá zejména ve dvou desetiletích komponování madrigalů, které tvoří valnou část jeho hudební tvorby. V tomto období napsal deset knih pětihlasých madrigalů.\n\nPozdější skladby oproti předcházejícímu období vykazují příklon k modernějšímu stylu. Již od své Šesté knihy madrigalů (\"Sesto libro de madrigali a cinque voci\") z roku 1594 rozvinul deklamativní styl, inspirovaný požadavky florentské cameraty a na počátky melodramatu, a ve velké části poetickými texty Francesca Petrarky, Iacopa Sannazara, Torquata Tassa a Giovanniho Battisty Guariniho. Marenzio byl jedním z tehdejších předních módních interpretů, kteří se vyznačovali interpretací stylu \"musica reservata\" 16. století, zkudebňováním Petrarkových veršů (ve smyslu tzv. hudebího petrarkismu).\n\nMarenzio komponoval také duchovní hudbu, ta ovšem u něho není tak významná – jak svým množstvím, tak stylem – zřejmě proto, že jeho aktivity byly spojeny spíše se službou u dvora, než s církví.\n\nJeho věhlas zůstával nepřekonaný až do nástupu generace mladých hudebníků, jakým byl např. Claudio Monteverdi, kteří definitivně zaujali nové pozice a vlastní směřování k baroku, s převážným užitím monodie a systematickým užitím polyfonního doprovodu nástrojů.\n"}
{"id": "1396184", "url": "https://cs.wikipedia.org/wiki?curid=1396184", "title": "Nájera", "text": "Nájera\n\nNájera je obec v autonomním společenství La Rioja ve Španělsku. Nachází se na Svatojakubské cestě na řece Najerilla. V roce 2017 měla 8088 obyvatel.\n\nV blízkosti současného města se nacházela římská osada \"Tritium\". Později se město dostalo pod muslimskou nadvládu. Současný název je arabského původu (\"Naxara\" znamená \"město mezi skalami\"). Jeden z břehů řeky Najerilla lemují vysoké pískovcové skály, mezi nimiž byl střed města postupně vybudován.\n\nNájera se proslavila díky bitvě mezi Rolandem a islámským válečníkem Ferragutem. V roce 923 jej dobyl Ordoño II. z Leónu. Nájera potom byla na nějakou dobu hlavním městem Navarského království až do doby, kdy ji dobyla Kastilie v roce 1054 po bitvě u Atapuercy. I přesto odsud však muslimové nebyli po dobytí křesťanským státem vyhnáni. Od desátého století zde také žila početná židovská komunita.\n\n"}
{"id": "1396185", "url": "https://cs.wikipedia.org/wiki?curid=1396185", "title": "Džabal at-Tajr (vrch)", "text": "Džabal at-Tajr (vrch)\n\nDžabal at-Tajr ( – Džabal at-Tajr – \"ptačí vrch\"; přepis dle místní výslovnosti: \"Džebel el-Tejral\") je název vulkanického vrcholu na stejnojmenném ostrově (\"Džazíra Džabal at-Tajr\" – ) pod správou Jemenu. Nachází se v Rudém moři, asi 115 km východně od pobřeží Jemenu, 150 km západně od pobřeží Eritreje a 80 km jihozápadně od Farisianských ostrovů. Průměr ostrova je asi 3 km, nejvyšší bod je 244 m nad hladinou moře. Na ostrově se od roku 1996 nachází menší vojenská základna jemenské armády. Ostrov nemá žádný přírodní zdroj vody a kromě vojáků není trvale obydlený (kromě sezónního pobytu rybářů).\n\nCelý ostrov je vulkanického původu, základna převážně čedičového stratovulkánu se nachází asi 1200 m pod hladinou moře. Je to nejseverněji položený vulkán v Rudém moři. Do konce září 2007 byl považován za vyhaslý, poslední erupce se odehrála před 124 lety.\n\nSopka je poměrně mladá – holocénna, mladé bazaltové lávové proudy typu pahoehoe jsou soustředěny kolem kráteru \"Džebel Duchan\" a radiální se rozšiřujících trhlin kráteru. Pyroklastické struskové kužely se nacházejí podél severozápadního a jižního pobřeží ostrova. V 18. a 19. století bylo zaznamenáno několik explozivních erupcí.\n\n30. září 2007 se sopka po sérii tří menších zemětřesení znovu probudila k životu. Při pátrání po pohřešovaných vojácích ze základny na ostrově byla jemenskou pobřežní stráží požádána o pomoc kanadská fregata Toronto. Fregata byla součástí flotily NATO, která se právě procházela Suezským průplavem. Podle prvních zpráv byl celý ostrov pokryt rozlitou lávou.\n\nOstrov byl znám již od starověku (pod jménem \"Saiban\"), když byl důležitým navigačním bodem lodních tras v Rudém moři. Později přešel pod kontrolu Osmanské říše a v roce 1915 byl okupován britskou armádou. Na ostrově byl Francií vybudovaný maják (ještě před britskou okupací), po obsazení prošla koncese na správu majáku pod Británii a nakonec na Jemen.\n\nNa ostrov si dělala nárok i Etiopie, po získání nezávislosti Eritreje proběhl v roce 1995 krátký třídenní vojenský konflikt. V roce 1996 byla na ostrově vybudována menší základna jemenských ozbrojených sil a dvě pozorovatelny.\n\n"}
{"id": "1396186", "url": "https://cs.wikipedia.org/wiki?curid=1396186", "title": "Maria Helena Vieira da Silva", "text": "Maria Helena Vieira da Silva\n\nMaria Helena Vieira da Silva (13. června 1908, Lisabon – 6. března 1992, Paříž) byla portugalsko-francouzská malířka a grafička. Ovlivnila vývoj výtvarného umění ve 2. polovině 20. století. Kolekci jejích obrazů má ve sbírkách i Centre Georges Pompidou.\n\n Marie Helena byla jedináček. Jejím otcem byl ekonom a diplomat Marcos Vieira da Silva. Marie Helena o něj přišla už ve věku necelých tří let, když zemřel na tuberkulózu v sanatoriu ve švýcarském Leysinu. Spolu s matkou žila v Lisabonu v domě svého dobře situovaného dědečka, novináře republikánského smýšlení. Vyrůstala v naprosté izolaci od svých vrstevníků, nechodila ani do školy. Vzdělání jí poskytli domácí učitelé. Už v dětství se u ní projevil intenzívní zájem o četbu, hudbu a kreslení.\n\nV letech 1924–1925 studovala na lisabonské akademii sochařství a později ještě navštěvovala kurzy anatomie. Roku 1926 zakoupila její matka v Lisabonu dům, kde s dcerou žila. Da Silva ho později používala jako ateliér, když zde s manželem pobývala. \n\nTouha stále se zdokonalovat a poznávat nové se projevila zejména kolem jejích dvaceti let. Roku 1928 odjela Vieira spolu s matkou do Paříže. Na Académie de la Grande Chaumière pokračovala ve studiu sochařství u Bourdella. Ještě téhož roku podnikla delší cestu do Itálie, kde na vlastní oči poznávala díla renesančních mistrů. V Paříži byla z moderních malířů nejvíce zaujata Matissem a Cézannem. V roce 1929 se v Paříži přihlásila ke studiu na Académie scandinave, kde byli jejími učiteli Charles Dufresne a Othon Friesz. V jednom z ateliérů se seznamovala s grafickými technikami. A ještě téhož roku přešla do ateliéru Fernanda Légera. Aby mohla studovat, živila se v té době jako designérka a ilustrátorka.\n\nRoku 1933 došlo na první samostatnou výstavu da Silvy v pařížské galerii Jeanne Bucher. Malířka zde pravidelně vystavovala po celou dobu její existence. V roce 1937 se da Silva spolu s manželem osobně poznali s Matissem a Braquem. Spolu se svou galeristkou uspořádala malířka v roce 1939 dražbu svých obrazů ve prospěch dětí španělských exulantů. Pod hrozbou nacistické invaze do Francie se v témže roce manželé vrátili do Lisabonu. Da Silva se neúspěšně pokusila získat zpět portugalské občanství, o které přišla sňatkem. V červnu 1940 se oba manželé rozhodli zemi opustit. Usadili se v brazilském Riu de Janeiro, kde zůstali až do roku 1947.\n\nPoválečná doba přinesla malířce uznání v celé západní Evropě i ve Spojených státech. Prakticky každý rok střídala výstava výstavu. Hned v roce 1948 od ní koupil první obraz, \"Šachová hra\", francouzský stát, který jí roku 1956 také udělil státní občanství. Z hlavních světových přehlídek výtvarného umění, které Vieira da Silva obeslala, lze uvést Benátské biennale v letech 1950 a 1954, první tři ročníky documenty v Kasselu (1955, 1959, 1964) či Biennale v São Paulo, kde roku 1961 získala velkou cenu.\n\nV roce 1985 da Silva ovdověla. Stále však pracovala a obesílala výstavy. Dne 10. května 1990 bylo v Lisabonu za podpory vlády otevřeno sídlo Nadace Arpad Szenes – Vieira da Silva. Roku 1991 obdržela Řád čestné legie. Zemřela 6. března 1992.\n\nV malířčině tvorbě jsou zahrnuty jak tradice evropského umění od doby renesance, tak vlivy jejích avantgardních současníků. Snad surrealismus se v ní – ať už si toho byla vědoma či nikoliv – zakořenil nejhlouběji. Je zcela svá, nelze ji zařadit ani mezi abstraktní umělce, ani mezi malíře vyznávající figurativní styl v malbě. Na většině jejích pláten je přítomný tu více, tu méně patrný odkaz na člověka a jeho prostředí. Údiv či úžas nad proměnami světa, který ji obklopuje: tak lze zřejmě pojmenovat impulzy, které jí vedly štětec při vytváření obrazů. Častým tématem a snad i jednotícím prvkem jejího díla je labyrint, ztělesňovaný moderním velkoměstem. Vyjadřuje obavy moderního člověka, že v něm zabloudí.\n\nNa mezinárodní scéně se malířka začala prosazovat ve druhé polovině 30. let. V té době malovala obrazy, které měly blízko k abstrakci. Krajina je na nich redukována na lineární a geometrické tvary. Barevné skvrny na neutrálním pozadí vytvářejí iluzi prostoru bez použití tradičních technik. Na obrazech z poválečné doby se spojují horizontální a vertikální prvky, vytvářející světelné, vysoce organizované imaginární městské krajiny.\n\n\n\n"}
{"id": "1396187", "url": "https://cs.wikipedia.org/wiki?curid=1396187", "title": "Najerilla", "text": "Najerilla\n\nNajerilla je řeka v severním Španělsku, v regionech Burgos a La Rioja. Je přítokem řeky Ebro. Její délka činí cca 100 km a povodí rozlohu 1090 km\n\nŘeka pramení v obci Neila v provincii Burgos. Poté teče směrem na severu pod vrcholky pohoří Urbión. PO několika kilometrech vstupuje na území autonomního společenství La Rioja a prochází obcemi Canales de la Sierra, Villavelayo, Mansilla de la Sierra (kde se nachází vodní nádrž), dále potom Anguiano, Bobadilla a Baños de Río Tobía. Odtud vstupuje do rovinaté krajiny a dále směřuje na sever, skrz město město Nájera, obec Hirmilleja a následně u obce Torremontalbo se vlévá do řeky Ebro. V údolí řeky se nachází četné ovocné sady a vinice. \n"}
{"id": "1396189", "url": "https://cs.wikipedia.org/wiki?curid=1396189", "title": "Arthur Kobus", "text": "Arthur Kobus\n\nArthur Kobus (9. února 1879 Metz – duben 1945 Berlín) byl německý důstojník, generálporučík Wehrmachtu za druhé světové války.\n\nNarodil se 9. února 1879 v Metách v Alsasku-Lotrinsku, které v té době bylo součástí Německého císařství. Za první světové války sloužil v německé armádě jako důstojník a byl oceněn Železným křížem obou tříd. Po válce přešel do Reichswehru, později do Wehrmachtu. Za druhé světové války plnil rozličné úkoly a účastnil se několika bojových operací. Hodnost Generalleutnant získal 1. července 1942. V dubnu spáchal v Berlíně sebevraždu, aby nepadl do sovětského zajetí.\n\n\n"}
{"id": "1396192", "url": "https://cs.wikipedia.org/wiki?curid=1396192", "title": "Witold Hurewicz", "text": "Witold Hurewicz\n\nWitold Hurewicz (29. červen 1904, Lodž, Polsko, tehdy Ruské impérium - 6. září 1956, Uxmal, Mexiko) byl polský matematik. Zabýval se především topologií a teorií množin, ale i diferenciálními rovnicemi a aplikovanou matematikou. Většinu tvůrčího života prožil v USA, od roku 1945 přednášel na Massachusettském technologickém institutu. Zemřel v Mexiku po pádu z mayské pyramidy.\n"}
{"id": "1396193", "url": "https://cs.wikipedia.org/wiki?curid=1396193", "title": "Dálnice D18 (Slovensko)", "text": "Dálnice D18 (Slovensko)\n\nDálnice D18 byla plánovaná dálnice na Slovensku. Měla spojovat Žilinu se státní hranicí s Polskem. Zanikla v roce 1999 schválením nové koncepce výstavby dálnic a nahradila ji dálnice D3. Změnilo se také trasování cesty, protože byl definitivně zamítnut severní obchvat Žiliny. V roce 1998 se začal stavět krátký úsek dálnice D18 u Skalitého, nedaleko polské hranice, který je dnes součástí D3.\n\n"}
{"id": "1396194", "url": "https://cs.wikipedia.org/wiki?curid=1396194", "title": "Air Italy", "text": "Air Italy\n\nAIR ITALY S.p.A., působící jako Air Italy, byla soukromá italská letecká společnost se sídlem v Olbii. Letecká společnost byla druhou největší leteckou společností v Itálii, po národním dopravci Alitalia. Letecká společnost byla dceřinou společností společnosti AQA Holding, kterou vlastní Alisarda (51 %) a Qatar Airways (49 %). Provozovala pravidelné lety do domácích, evropských a mezikontinentálních destinací. Hlavním leteckým uzlem společnosti bylo letiště Malpensa u Milána se zaměřením na letiště Olbia Costa Smeralda.\n\n11. února 2020 oznámila Air Italy zastavení činosti a likvidaci společnosti.\n"}
{"id": "1396195", "url": "https://cs.wikipedia.org/wiki?curid=1396195", "title": "Průmyslová hnojiva", "text": "Průmyslová hnojiva\n\nPrůmyslová hnojiva nebo chemická hnojiva nebo umělá hnojiva jsou průmyslově vyráběná hnojiva, které je koncentrovanou anorganickou nebo (vzácněji) organickou sloučeninou primárních biogenních prvků (zejména dusíku, fosforu a draslíku) nebo směsí těchto sloučenin a jsou často obohacena sloučeninami vhodných sekundárních a stopových biogenních prvků. \n\nDělení:\n\n"}
{"id": "1396197", "url": "https://cs.wikipedia.org/wiki?curid=1396197", "title": "Werner Hühner", "text": "Werner Hühner\n\nWerner Hühner (13. srpna 1886 Helmerkamp bei Celle – 3. února 1966 Plön) byl německý důstojník, generálporučík Wehrmachtu za druhé světové války. Je držitelem Rytířského kříže Železného kříže.\n\nNarodil se 13. srpna 1886 v Helmerkampu v Německém císařství. Za první světové války sloužil v německé armádě jako důstojník. Po válce přešel do Reichswehru, kde působil na různých postech. Ve Wehrmachtu za druhé světové války velel 8. tankové, 61. pěší a 416. pěší divizi. Werner Hühner zemřel 3. února 1966 v Plönu ve Šlesvicku-Holštýnsku.\n\n\n"}
{"id": "1396201", "url": "https://cs.wikipedia.org/wiki?curid=1396201", "title": "Tee (příkaz)", "text": "Tee (příkaz)\n\nVe výpočetní technice je příkaz tee filtr, který čte standardní vstup a duplikuje jej tím, že jej vypisuje jak na standardní výstup tak do souboru, který mu byl zadán jako parametr. Příkaz je pojmenován po rozbočce ve tvaru písmena T používané instalatéry. \n\nMá-li být výstup programu uložen pro následné zpracování, je možné použít přesměrování standardního výstupu. Pak však text vypisovaný programem nebude vidět. U dlouho běžících programů, které vypisují výsledky postupně, může být vypsání celého výstupu na obrazovku najednou po skončení programu nevhodné. Pro tento případ je navržen filtr tee, který umožňuje průběžné vypisování výsledků i jejich ukládání do jednoho nebo více souborů.\n\n\n\nPříkaz vrací následující návratové hodnoty. \n\n"}
{"id": "1396202", "url": "https://cs.wikipedia.org/wiki?curid=1396202", "title": "Klášter svatého Antonína (Castrojeriz)", "text": "Klášter svatého Antonína (Castrojeriz)\n\nKlášter svatého Antonína (španělsky Monasterio de San Antón) se nachází v blízkosti města Castrojeriz v provincii Burgos, v severní části země. Pozůstatky kláštera se nacházejí 3,3 km od centra města, na Svatojakubské cestě. \n\nKlášter byl budován v 12. století a dokončen v roce 1146. Původně areál sloužil jako královská rezidence. Později byl přestavěn francouzskými mnichy z řádu antonitů (který byl později zrušen). Byl pod ochranou tehdejšího krále Alfonsem VII. Vývoj kláštera probíhal postupně a současná podoba pochází ze 14. století. Jeho součástí byl trojlodní gotický kostel, z něhož se dochovalo několik oblouků a vysoká gotická okna. Okolo kláštera se nacházejí nižší budovy; středem původního areálu kláštera dnes prochází asfaltová cesta. Po zrušení řádu Antoniánů připadl klášter nedalekému kostelu Nuestra Señora del Manzano. V 19. století začal postupně chátrat. \n\nV současné době je areál kláštera v soukromém vlastnictví a není otevřen veřejnosti. Existuje zde i jednoduchá ubytovna pro poutníky Svatojakubské cesty. \n"}
{"id": "1396203", "url": "https://cs.wikipedia.org/wiki?curid=1396203", "title": "Kostel Navštívení Panny Marie (Borovany)", "text": "Kostel Navštívení Panny Marie (Borovany)\n\nKostel Navštívení Panny Marie je součástí Borovanského kláštera (zámku), bývalého kláštera augustiniánů v obci Borovany okres České Budějovice. Založen byl Petrem z Lindy na místě původního kostela sv. Václava a budován v letech 1459–1466. Je chráněn jako kulturní památka České republiky od 3. 5. 1958.\n\nZaložení kostela probíhalo v roce 1455, jeho dokončení kolem 3. čtvrtiny 15. století.\n\nKostel byl založen Petrem z Lindy († 1473) na místě původního farního kostela sv. Václava (připomínaného v roce 1339). Vybudován byl v roce 1466, poté se začalo se stavbou kláštera.\n\nProběhly zde barokní přístavby v 18. století (věž 1729, klenba presbytáře 1746). Protáhlé jednolodí s vtaženými pilíři v lodi je zaklenuto čtyřmi poli jednoduchých síťových hvězdových kleneb, žebra hruškového profilu vybíhají z válcových přípor s římsovými hlavicemi. Kruchta je podklenuta hvězdovou klenbou se stejným vzorcem jako v lodi.\n\nNa severní straně přiléhá ke kostelu klášter – z 3. čtvrtiny 15. století, byl vybudován po roce 1466 (po smrti zakladatele za patronátu Rožmberků). Křížová chodba je klenutá síťovými žebrovými klenbami předhusitských vzorců (východní a severní křídlo srv. Žumberk a Horní Stropnice). V patře jsou pozdně gotické pravoúhlé portály s okoseným ostěním a diamantovými patkami. Jedná se o jediný příklad jihobavorského vlivu u nás (Líbal).\n\nChrám Navštívení Panny Marie (farní) je budova orientovaná, omítnutá. Jižní stěna lodi je rozčleněna čtyřmi dekorativními pilíři, které vystupují ze soklu v různé výšce od země bez podpory, klínovitě dvěma stranami (0,35 m) trojbokého hranolu a dvakrát jsou přerušeny malou římsou. Dva vybíhají do štítků, lemované záclonovým obloučkem a zakončené bambulkou, dva mají na vrcholu cimbuří tři zuby. Rohový, částečně zazděný pilíř na jihozápadním konci vyniká pravidelně třemi stranami čtyřbokého hranolu, přerušen římsami a zakončen štítkem. Zdivo presbytáře je rozčleněno pilastry.\n\nV jižní zdi lodní jsou čtyři velká gotická okna, zbavená prutů a kružeb. Presbytář má z každé strany jednoduché barokní okno. V západním průčelí je patrno původní gotické okno, později v okrouhlé proměněné a nakonec úplně zazděné. Vysoký průčelní štít je proveden z neomítnutých cihel a rozčleněn na způsob panelu, zdoben lesénkami a hrotitými obloučky. Profilována obruba je čistě vypracována z granulitu a nahoře se nachází ozdobný kříž. Barokní věž je kryta ozdobnou cibulovitou bání.\nZ předsíně později přilepené k jižní straně, vcházíme upravenými dveřmi do kostela. Kostel je 32,68 m dlouhý, 8,10 m široký a 12,20 m vysoký. Uvnitř jsou tři páry opěrných pilířů s příporami, vystupujícími z líce zdi. Tyto přípory rozdělují opticky loď na čtyři nestejně dlouhá travé (6,30-5,20-6,10-6,30 m).\n\nZápadní travé vyplňuje empora, na níž bývala mnišská kruchta. Patky jejího podklenutí jsou založeny u roviny dlažby. Z každého koutu vystupují dvě silná, hruškovitě profilovaná žebra rozvětvující se v čtyřcípou hvězdovou klenbu s vloženým obrazcem. Při výšce 3,80 m působí klenba tísnivě ale otevírá se do lodi bohatě profilovaným hrotitým obloukem.\n\nPilastry jsou 0,73 m široké, mají hrany otupené žlábkem a šikmým páskem a na čelní straně válcovitou příporu, vystupující dvěma třetinami obvodu; ta leží na 0,45 m vysokém, osmihranném podvalu, má antickou patku a hlavici složenou z oblounů a žlábků, krytou polygonální deskou.\n\nOd hlavic pilastrů se rozvětvují hruškovitě profilovaná žebra síťové klenby, ve vrcholech se nachází několik svorníků různé velikosti a podoby. Presbytáři nejbližší, veliký lichoběžníkový, svorník nese znak Petra z Lindy. Následující je ozdoben jetelovým čtyřlistem, třetí trojlistem a ve čtvrtém je otvor.\nBarokní kněžiště(presbytář) má eliptický závěr, stěny rozčleněné pilastry a římsami. Strop tvoří báňovitá klenba, zdobená zašlými freskami. Původní presbytář byl polygonální a měl navenek pilíře se dvěma ústupky.\n\nZ prvního travé lodi vedou jednoduché dveře do sakristie zbudované v 18. století. V ní je veliká kredenční síň, na hořejší části zdobená intarsiemi, a cínová, porouchaná lavatoř v podobě koule s dračí hlavičkou na výtoku.\n\nNad sakristií se nachází oratoř se dvěma okny ven, dvěma menšími okny do prostoru kostela a dveřmi vedoucími přes emporu na kazatelnu Škapulířové kaple. Oratoř je spojena se sakristií kamenným točitým schodištěm, vedle kterého jsou zároveň dveře vedoucí do prostor horního patra kláštera.\n\nVe vnitřních prostorách kostela Navštívení Panny Marie jsou umístěny tři oltáře. V čele kostela, na jeho podélné ose, se nachází hlavní oltář z roku 1679. Jako další lze vidět po stranách novogotický oltář sv. Anny z roku 1861 a také oltář sv. Maří Magdaleny z 18. století. Nachází se zde taktéž sochy sv. Ludmily a Piety z pozdně gotického období. V průběhu 18. století byly do kostela pořízeny nové varhany, za kterými se nacházejí místa pro sezení chóru. Dalším příbytkem vybavení byla kamenná křtitelnice a nástropní freska v presbytáři. Tuto desku zhotovil známý jihočeský malíř František Jakub Prokyš.\n\nPo levé ruce před vstupem do oratoře najdeme dveře vedoucí k dřevěnému schodišti do věže se třemi zvony.\n\nPrůměr 105 cm, výška 84 cm, má kolem čepce minuskulní nápis:\n\n\"Ξ ad honorem Ξ somme frinifati † 7 † individve † vnifati † anno † domini † milesinno † quadringentesimo † nanjesimo † vetavo iohanes cantarista\" (lvíček.)\n\nNa plášti je vyobrazen sv. Jan Evangelista.\n\nPrůměr zvonu je 73 cm a jeho hmotnost čítala 245 kg. Kolem čepce byl minuskulní nápis:\n\n\"† anno domini † m° † ccc° † χ χ χviii † fufa † elt † Campana † in honore fci † menceflan † amen\"\n\nNa plášti byl čtverhraný relief, 13 cm dlouhý a 10 cm široký, v něm vyobrazen kříž a na jeho koncích pelikáni. U patky je lebka, po stranách P. Maria a sv. Jan Nepomucký, nahoře jsou andělé s odznaky slunce a měsíce a kolem drobný nápis:\n\n\"A vos amnes qui tran\"<br>\n\"litis figuram hanc conlpicite\"<br>\n\"Memores mei lemper li\"<br>\n\"Tis et mundom nune delpicite\"\n\nReliéf byl vyříznut a uložen v městském českobudějovickém muzeu, odlitek pak i se starým nápisem byl dán na nový zvon.\n\nZvon má průměr 69 cm, vážil 200 kg a měl kolem čepce nápis:\n\"X ave % maria % grafia % plena % dominos % tecum % bene\"\n\nK severní straně kostelní sakristie byla v roce 1747, kde se pod podlahou nalézají základy středověké kaple Panny Marie Kramelské, postavena Škapulířová kaple. Tato kaple je přístupná také z křížové chodby kláštera. Nad lavicemi se nachází cibulovitá báň, zdobená nástropní freskou a nad oltářem je křížová klenba s freskami andělíčků. Oltář má vyřezávané antické motivy. Tvarosloví portálu a také to, že není umístěn na osu klenebného pole ambitu, ukazuje, že kapitulní síň byla dokončena kolem roku 1490, v době kdy ještě nestálo východní křídlo křížové chodby.\n\nZ neveliké stavby bývalého konventu stojí za zmínku ambit, do něhož se vstupuje z kostelní lodi zmodernizovanými dveřmi prolomenými v severní zdi. Čtvercová chodba, 4 m široká obkličuje 10 m dlouhé a široké nádvoří. Do tohoto nádvoří z líce zdi vystupují, po každé straně, dva široké opěrné pilíře. Až do výše prvního patra mají obyčejný tvar, dále jsou však osazeny prohnutou, římsovitě přečnívající kosinou, nad níž klínovitě vynikají ze stěny, ostrou hranou pětibokého hranolu. Nahoře jsou pilíře koso seříznuty a patrně pozdějšími opravami porouchány. Mezi pilíři se po každé straně nad čistě vypracovaným soklem otevírají tři okna, bez prutů a kružeb.\n\nV severním, východním a jižním křídle jsou okna tvořena hrotitými oblouky s téměř přímými rameny, v západním křídle jsou polokruhové okenní oblouky, nad nimi se však přepínají vysoké oslí hřbety téměř záclonového tvaru.\n\nPilíře, sokl, ostění i oblouky jsou čistě provedeny z jemného granulitu..\nRovněž jsou provedeny rozmanitě s hravým tvarem klenby ambitu. V jižním křídle, z jehož stěny vynikají slabé trojboké kostelní přípory, je hvězdová klenba, zdobená na svornících erbem Petra z Lindy a pětilistou růží, v západním křídle je poloviční hvězdová klenba, jejíž konzoly jsou zapuštěny na jedné straně v pilířích, na druhé ve stěnách proti osám oken. V severním a východním křídle jsou klenby síťové se spletenými žebry v rohových polích.\n"}
{"id": "1396205", "url": "https://cs.wikipedia.org/wiki?curid=1396205", "title": "Nohup", "text": "Nohup\n\nnohup je POSIX příkaz umožňující ignorovat signál HUP. Signál HUP je způsobem, jakým terminál dává najevo, že se uživatel odhlásil. Výstup, který by obvykle putoval do terminálu, je namísto toho přesměrován do souboru nohup.out, pokud nebyl přesměrován jinak. \n\nPrvní z těchto příkazů spustí příkaz abcd tak, aby ho následné odhlášení nezastavilo. \n"}
{"id": "1396210", "url": "https://cs.wikipedia.org/wiki?curid=1396210", "title": "Garderobiér (film, 1983)", "text": "Garderobiér (film, 1983)\n\nGarderobiér (\"The Dresser\") je britský hraný film z roku 1983, který režíroval Peter Yates podle stejnojmenné divadelní hry z roku 1980. Film popisuje vztahy v divadelní skupině.\n\nUprostřed operace Blitz se divadelní skupina hrající shakespearovy hry vydává na turné z Londýna do Bradfordu. Garderobiér Norman se stará o šéfa skupiny – Sira, který je na jedné straně brilantní herec, na druhé straně tyran. Je nespokojen s výkonem ostatních herců, které považuje za podřadné neumětely. První představení, které má být odehráno, je \"Král Lear\". Sir se psychicky zhroutí a zdá se, že představení bude muset být odvoláno. Noman se ze všech sil snaží dostat Sira na jeviště. Ten předvede před vyprodaným divadlem mimořádný výkon, ale po odchodu ze scény umírá, takže ohlášené další představení \"Richarda III.\" se už neodehraje. Norman zjišťuje, že se mu zhroutil celý jeho dosavadní svět.\n\n"}
{"id": "1396214", "url": "https://cs.wikipedia.org/wiki?curid=1396214", "title": "McDonnell Douglas X-36", "text": "McDonnell Douglas X-36\n\nMcDonnell Douglas (později Boeing) X-36 \"Tailless Fighter Agility Research Aircraft\" byl americký experimentální proudový letoun, zkonstruovaný bez klasických ocasních ploch jaké má většina plošníků.\n\nX-36 vznikl v měřítku zmenšeném na 28 % velikosti případného stíhače a byl řízen dálkově z pozemního virtuálního kokpitu pilotem, jehož výhled zajišťovala videokamera instalovaná pod překrytem kabiny.\n\nOvládání zajišťovaly kachní plochy instalované před křídly a decelerony (kombinující funkci křidélek a aerodynamických brzd) na křídlech, a směrové ovládání dále zajišťoval pokročilý systém vektorování tahu výstupní trysky motoru. X-36 byl navržen jako aerodynamicky nestabilní v příčné i podélné ose, a stabilitu letu zajišťoval pokročilý systém kontroly fly-by-wire.\n\nPoprvé vzlétl 17. května 1997 a dva postavené kusy uskutečnily do 25. září 1997 celkem 25 úspěšných experimentálních letů. Typ měl dobré letové vlastnosti, a podle zpráv naplnil, či dokonce překonal, plánované cíle projektu. Disponoval také vysokou manévrovací schopností, která by byla ideální u stíhacího letounu, ale navzdory této potenciální vhodnosti, a velmi úspěšného programu zkoušek, nedošlo k oficiálnímu vyjádření zda na jeho základě bude přikročeno k dalšímu vývoji.\n\nData podle a \n\n"}
{"id": "1396217", "url": "https://cs.wikipedia.org/wiki?curid=1396217", "title": "Anatolij Arkaďjevič Blagonravov", "text": "Anatolij Arkaďjevič Blagonravov\n\nAnatolij Arkaďjevič Blagonravov () (1. června 1894 Aňkovo, Ruské impérium - 4. února 1975 Moskva, Sovětský svaz) byl sovětský vědec v oblasti mechaniky (balistiky), akademik.\n\nV roce 1916 ukončil studium na Michailovské dělostřelecké škole. Bojoval v první světové válce. Po skončení občanské války pokračoval ve studiu na Vyšší dělostřelecké škole, kterou ukončil v roce 1924 a Moskevské vojenské akademii, kterou ukončil roku 1929. Po získání doktorátu z inženýrství v roce 1938 se stal profesorem na Moskevské dělostřelecké akademii. Během druhé světové války spolupracoval na vývoji pěchotních a dělostřeleckých zbraní. V poválečném období se věnoval vývoji raket. V roce 1953 se byl jmenován do funkce ředitele Institutu mechaniky Sovětské akademie věd. Od roku 1959 byl viceprezidentem organizace COSPAR. Významnou měrou se podílel na vypuštění první umělé družice země, Sputnik 1. V letech 1963-1966 jako předseda Komise pro výzkum a využití kosmického prostoru při Akademii věd Sovětského svazu spolupracoval s NASA při společném mírovém využití vesmíru. Jeho snahy vyvrcholily půl roku po jeho smrti v roce 1975, společným programem Sojuz-Apollo.\n\nByl pohřben na Novodevičím hřbitově v Moskvě.\n\n"}
{"id": "1396224", "url": "https://cs.wikipedia.org/wiki?curid=1396224", "title": "Kostel svatého Mikuláše (Lúčky)", "text": "Kostel svatého Mikuláše (Lúčky)\n\nKostel svatého Mikuláše je jednolodní pozdně gotický kostel situovaný v obci Lúčky. Je významný tím, že patří k nejkrásnějším vesnickým kostelům, které si zachovaly svůj původní vzhled až dodnes. \n\nKostel se nachází ve středu opevněného areálu v centru obce Lúčky nedaleko hornického města Kremnica v okrese Žiar nad Hronom. Lze ho najít jižně od obecního úřadu, v obklopení jiných sakrálních památek jako je Kaple Panny Marie nebo evangelický kostel, původně klasicistní, postavený v roce 1823, který byl opraven a zmodernizován přesně o století později, je v současnosti nefunkční. V areálu opevnění kostela se nachází také hřbitov.\n\nŘímsko-katolický kostel byl postaven v roce 1478, v jiných pramenech se zmiňuje i rok 1540 a to kvůli tomu, že hlavní loď byla dostavěna až v tomto roce .\nV 16. a 17. století patřil protestantské církvi, v roce 1708 byl vrácen zpět římskokatolické církvi.\nTento kostel byl několikrát rekonstruován. Nejrozsáhlejší opravy se konaly v letech 1912 a 1935. Celková obnova fasády a pokrytí dřevěným šindelem se datuje do roku 1766. Po předání a odvezení tří oltářů do Budapešti, nastala v roce 1912 velká rekonstrukce, při které byl rozebrán nevyhovující dřevěný kůr a nahrazen novým železobetonovým s podepřením prostřednictvím litinových sloupů. Dále byla vytvořena betonová podlaha a na dřevěné zábradlí chóru byly namalovány jednotlivé výjevy z Křížové cesty.\nOd roku 1925 byla střecha kostela pokryta eternitovou krytinou. V 30. letech 20. století byl kompletně vymalován interiér, opravena fasáda kostela a vyměněna šindelová střecha na věži. Částečné malování interiéru probíhalo i v roce 1973, kdy zároveň došlo k výměně dřevěných lavic. V 80. letech byla odstraněna nevhodná novodobá přístavba předsíně. V letech 1993-1997 se realizovala velká rekonstrukce, v níž byla věž pokryta měděným plechem a na stěnách kostela a věže byla obnovena vnější omítka a proveden vnější nátěr. Dále také byla opravena střecha a následně pokryta dřevěnými šindeli. Od roku 2013 probíhala další rekonstrukce a v současnosti si lze všimnout odkazu na dveřích kostela ohledně sbírky.\n\nJde o jednolodní stavbu s polygonálním presbytářem a malou sakristií. Podélná osa kostela je orientována směrem západ - východ, přičemž na východě je umístěn oltář a na západě věž se zvonicí. Kostel se vyznačuje dvěma vstupy - portály s lomenými oblouky, a to hlavním jižním a vedlejším západním. Celková délka spolu s věží dosahuje 24 m, šířka ve středu je 10,2 m. Výška klenby je 8,5 m, zatímco výška věže je uváděna jako 26 m. Vnější část podpírají třístupňové opěrné pilíře se stříškami.\n\nOltářní část nebo presbytář je dlouhý 6 m a široký 7,7 m. Je zakončen polygonálním uzávěrem rozděleným žebrovou paprskovitě klenbou na 5 částí s centrálním svorníkem s reliéfem obličeje Ježíše Krista. Přičemž tři stěny z jižní strany zabírají velké gotické vitrážové dvojitá okna s lomenými oblouky, kamenným ostěním, středním prutem, třílistou zakončením a kružbami rozdílného vzoru.\n\nV páté nejsevernější části zdi svatyně lze vidět sedlový portál, kterým se vstupuje do maličké sakristie, a také napravo od ní i hodnotné gotické výklenkové pastoforium na způsob věžičky vysoké 3,5 m, které zdobí nástavba ve tvaru prutů a fiál z konce 15. stol. V centru presbytáře najdeme novogotický Mikulášský oltář vybudovaný po velké rekonstrukci z roku 1912. \n\nBočním západním portálem se vstupuje do podvěží, kde se konaly a stále i konají rozloučení se zesnulými. Stejně se touto místností prostřednictvím úzkého kamenného točitého schodiště dostaneme do věže, ve které jsou dvoje dveře, jedny vedoucí do podkroví a ty druhé se sedlovým portálem vedoucí do zapuštěné empory a dále na chór. Rovněž jsou v ní tři lana. Dva pro velké zvony a jeden pro umíráček. Představená věž, která má čtvercový půdorys, je podklenutá lunetovou valenou klenbou, zatímco loď má křížovou žebrovou klenbu a sakristie jednoduchou valenou klenbu. V kostele lze nalézt celkem tři kamenné svorníky, dva v lodi a jeden v kapli. Ve východní části lodi je svorník s florálním motivem a v západní s datováním neogotických úprav z roku 1931. Typická gotické okna s lomenými oblouky a třílistým zakončením se kromě presbytáře nacházejí i v jižní zdi hlavní lodi, ale ve zmenšené verzi. V kostele také lze najít \"Volný obraz Madony\" z barokního období restaurován G. Viszem v roce 1853, a také gotický kalich z roku 1511.\n\nKostelík se dostal do pozornosti odborníků díky jednomu z nejvýznamnějších křídlových oltářů poslední čtvrtiny 15. stol., A to pozdně gotický oltář sv. Mikuláše z Bari. Naneštěstí tento ani další dva oltáře (Oltář Panny Marie a Svaté Doroty a pašijové oltář) spojené s tímto kostelem zde už nenajdeme, protože při příležitosti oslav tisíciletí Uherského království v roce 1896 byla nejhodnotnější umělecká díla z celého Uherska vykoupena a umístěna do nově založené budapešťské Národní galerie.\n\nPůvodní hlavní oltář kostela byl banskobystrickou diecézí v roce 1876 hodnocen jako umělecky nejhodnotnější oltář z těch, které se v kostelíku nacházely. Jeho vznik se datuje do období kolem 1470-1480. Jelikož mluvíme o křídlovém oltáři, tak sestává ze střední pevné části, a dvou krajních s možností otáčení. Výška oltáře je 153 cm a jeho největší možná šířka (při rozevření křídlových částí) je 390 cm. Nejvýraznější a nejstarší částí oltáře je plastika sv. Mikuláše z Bari, ochránce kostela sv. Mikuláše. Autorství se připisuje Mistrovi figur z hlavního oltáře v Hronském Beňadiku, který na její sestrojení použil lipové dřevo. Vyřezávaná socha, která je výrazně pomalovaná, dosahuje výšky oltáře a je situována do středu oltáře v nice. Ve střední části oltáře lze nalézt také dalších šest namalovaných stojících figur svatých, které obklopují sochu patrona. Jde o malbu svatého Petra (vlevo - 153x37,5 cm), svatého Erasma (vlevo nahoře - 71,5x13 cm), papeže (vlevo dole - 79x11,5 cm), svatého Ulricha (vpravo nahoře - 71x12,8 cm), svatého Wolfganga (vpravo dole - 78x11 cm) a svatého Pavla (vpravo - 159x39 cm). Boční tabule se kvůli velikosti oltáře nevešly do svatyně a proto byly zavěšeny na stěnách. Jejich šířka je 98 cm a obsahují celkem 10 maleb, po jedné z vnější strany a po čtyřech z vnitřní, které zobrazují legendy ze života sv. Mikuláše. Na přední straně pravého křídla lze vidět Ukřižování Krista, zatímco na levé je zobrazen Kristus na hoře Olivetské. Na vnitřní straně se nacházejí malby zobrazující příběhy jako \"sv. Mikuláš obdarovává tři děvy\", \"sv. Mikuláš utišuje rozbouřené jezero\", \"falešná přísaha před soudcem\", \"zázrak zlata ukrytého v obchodě\", \"zloději okradli Žida, ten v zlosti zničil obraz světce\", \"sv. Mikuláš přikazuje zlodějům vrátit poklad\", \"sv. Mikuláš zachraňuje tří nevinných mládenců před stětím\" a \"smrt sv. Mikuláše\".\n\nJde o boční oltář, který vznikl stejně jako oltář sv. Mikuláše mezi lety 1470-1480. Je široký 165 cm a vysoký 125 cm. Některé části jako oltářní predeal nebo štít se bohužel nedochovaly. Ve střední pevné části se znovu nacházejí sochy, ale nyní Panny Marie s Jezulátkem na levé straně a svaté Doroty na pravé straně. Tyto sochy jsou vyrobeny z lipového dřeva. Baldachýn ve skříni je vytvořen dvěma oblouky ve tvaru oslího hřbetu. Na křídlových malovaných částech lze vidět z vnitřní strany po dvě malby nad sebou, které zobrazují po dvou světcích a dvou světicích. Na levé straně sv. Petra se sv. biskupům s knihou a sv. Bartoloměje s sv. Jana Evangelistu a na pravé sv. Barboru s sv. Alžbětou a sv. Margitu se sv. Apolonií. Z vnější části jsou zde dvě menší malby a to polopostava Krista a polopostava světce, které se nacházejí nad většími malbami jako je Anděl ze zvěstování Panny Marie a Panna Maria ze zvěstování. Tento oltář stál pravděpodobně na místě dnešního Mariánského oltáře.\n\nRozměry tohoto oltáře jsou 100 cm na výšku a 165 cm na šířku, což říká, že jde o nejmenší z těchto tří oltářů. Kromě předěly a štítu se v tomto nezachovalo ani levé přední křídlo. Stejně jako u předchozích dvou i tento obsahuje ve střední části reliéf z lipového dřeva avšak bohatě pozlacený a zobrazující Oplakávání Krista (ukládání do hrobu). Vedle piety lze zpozorovat dalších 6 postav, které se dělí o bolest s matkou Ukřižovaného. 6 dochovaných malovaných obrazů na vnější straně a čtyři na vnitřní dokumentují celou křížovou cestu až po ukřižování a zmrtvýchvstání. Jde o obrazy jako Krista svlékají ze šatů, Zmrtvýchvstání Krista, Nesení kříže a Oplakávání Krista na vnitřní straně a Kristus na Hoře Olivetské, Korunování trním, zajetí Krista, Bičování, Kristus před Pilátem a Ecce homo na vnější. Tento oltář byl pravděpodobně umístěn na místě při kanclu. \n\nSoučasný novogotický oltář tvoří tři výklenky s gotickými lomenými oblouky, ve kterých jsou umístěny polychromované pozlacené postavy světců. V centrální části je umístěna největší figura a to patrona kostela sv. Mikuláše z Bari. Vedle jeho biskupských insignií v levé ruce drží modlitební knížku, na které je zlatý měšec a tři zlaté jablka jako znázornění jeho spořivosti a ochoty pomoci chudým. V levé prohlubni je znázorněn papež Klement se želízkem a kladívkem (ochránce horníků a sv. Mučedník) a v pravé prohlubni lze vidět sv. Vendelína se sedící ovečkou při pravé noze, která ho představuje jako patrona zemědělců a pastevců.\n\nV kostele se nacházejí dvě kamenné křtitelnice. Jedna pozdně z poloviny13. stol. A druhá pozdně z dob kolem roku 1500, která byla původně umístěna v malé přístavbě před hlavním jižním vchodem.\n\nNeogotická kaple, situovaná jižně od kostela sv. Mikuláše a zasvěcená patronce Slovenska Panně Marii, byla postavena před 200 lety. Původně se v ní nacházela socha Piety, ale ta byla později ukradena. Díky obyvatelům obce byla před pár lety rekonstruována a 15.9.2009 se konalo vysvěcení již obnovené kaple. Přesně o rok se uskutečnilo další vysvěcení, a to dřevěné sochy Sedmibolestné Panny Marie, jejímž autorem je známý řezbář a sochař z Liptova Miroslav Trnovsko. Právě jemu se podařilo mistrně propojit umělecké pojetí sochy s tématem bolestného utrpení Boží rodičky, a tím splnit přání obyvatel obce mít sochu, která by se stala symbolem ochrany a mariánské tradice.\n\n"}
{"id": "1396225", "url": "https://cs.wikipedia.org/wiki?curid=1396225", "title": "Mitch Apau", "text": "Mitch Apau\n\nMitch Apau [mič apau] (* 27. dubna 1990, Amsterdam) je nizozemský fotbalový obránce vlastnící také ghanské občanství, od července 2018 hráč slovenského klubu ŠK Slovan Bratislava. Mimo Nizozemsko působil na klubové úrovni v Belgii a na Slovinsku. Nastupuje převážně na pravém kraji obrany, jedná se o silného, razantního fotbalistu se skvělou úspěšností v defenzivních soubojích.\n\nJe odchovancem týmu AFC Ajax z Amsterdamu, v mládeži nastupoval také za mužstva SV Ouderkerk, AVV Zeeburgia a AZ Alkmaar. Před sezonou 2009/10 zamířil do \"áčka\" celku SC Veendam, kde pravidelně nastupoval ve druhé nejvyšší soutěži. V červenci 2013 jeho kroky směřovaly do mužstva RKC Waalwijk, ve kterém rok působil v první lize. V roce 2014 odešel do zahraničí a stal se novou posilou belgického klubu KVC Westerlo.\n\nV červenci 2017 přestoupil do slovinského celku NK Olimpija Lublaň. Ligovou premiéru v dresu Lublaně absolvoval v prvním kole hraném 16. července 2017 proti týmu NK Celje (výhra 3:1), na hrací plochu přišel v 84. minutě. Svůj první a zároveň jediný ligový gól během tohoto angažmá zaznamenal 31. 3. 2018 v souboji s mužstvem NK Maribor (remíza 1:1), trefil se v 69. minutě. Během roku odehrál za Olimpiji celkem 36 utkání v lize, ve kterých dal jednu branku a na další čtyři přihrál. Na jaře 2018 získal s klubem „double“, tzn. ligový titul a triumf v domácím poháru.\n\nV létě 2018 zamířil na Slovensko a podepsal kontrakt na tři roky se Slovanem Bratislava, vicemistrem z ročníku 2017/18 Fortuna ligy. Ve Slovanu dostal dres s číslem dva a krátce po příchodu se připojil k týmu, který v té době byl na soustředění v Česku.\n\nS \"belasími\" postoupil přes moldavský tým FC Milsami Orhei (výhry 4:2 a 5:0) a mužstvo Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž Slovan vypadl po výhře 2:1 a prohře 0:4 s rakouským celkem Rapid Vídeň. Svůj ligový debut za bratislavský klub si připsal 22. července 2018 v úvodním kole v souboji s ViOnem Zlaté Moravce - Vráble (výhra 4:1), odehrál celých devadesát minut. Poprvé za \"belasí\" skóroval 19. 8. 2018 proti týmu MFK Ružomberok (výhra 2:0), když v 76. minutě dal vítěznou branku na 1:0. Svůj druhý ligový gól v sezoně dal v utkání s mužstvem AS Trenčín (remíza 3:3). Potřetí v ročníku se trefil v 18. kole hraném 8. prosince 2018 v souboji s klubem MŠK Žilina, když ve 42. minutě zvyšoval na průběžných 4:0. Zápas skončil vítězstvím Slovanu v poměru 5:2. Se Slovanem získal 14. 4. 2019 po výhře 3:0 v odvetě nad Žilinou šest kol před koncem sezony mistrovský titul. V ročníku 2018/19 odehrál 25 ligových střetnutí.\n\nZa \"belasí\" nastoupil v úvodním zápase prvního předkola Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem byl jeho tým přesunut do předkol Evropské ligy UEFA. V nich Apau odehrál pouze jedno ze šesti možných utkání, ale i tak pomohl Slovanu po postupu přes kosovské mužstvo KF Feronikeli (výhry doma 2:1 a venku 2:0), klub Dundalk FC z Irska (výhry doma 1:0 a venku 3:1) a řecký tým PAOK Soluň (výhra doma 1:0 a prohra venku 2:3) k účasti ve skupinové fázi. V základní skupině však neodehrál žádné utkání, jelikož nebyl zařazen na soupisku pro EL.\n\nAktuální k 3. červenci 2019\n\n"}
{"id": "1396226", "url": "https://cs.wikipedia.org/wiki?curid=1396226", "title": "Marcus Didius Falco", "text": "Marcus Didius Falco\n\nSoukromý informátor Marcus Didius Falco je ústřední postavou a vypravěčem série historických detektivních románů z antického Říma odehrávajících se za vlády císaře Vespasiana v letech 70-77 našeho letopočtu, jejichž autorkou je anglická spisovatelka Lindsey Davisová.\n\nNa základě obsahu jednotlivých dílů série je možno vytvořit Falconův rámcový životopis. Narodil se roku 41 našeho letopočtu v plebejské rodině. Když byl ještě mladý, opustil jeho otec rodinu, aby žil s jinou ženou. Roku 59 se Falco stal římským vojákem a sloužil v II. Augustově legii (II. Legio Augusta) v Británii během povstání královny Boudiccy. Roku 66 ukončil kvůli zranění vojenskou službu a stal se soukromým informátorem. Kromě toho byl také amatérským básníkem, autorem satir, ód, epigramů a divadelní hry. Jeho bratr Festus, rovněž legionář, padl roku 68 v Judei během první židovské války a Falco se tak stal hlavou rodiny. \n\nByl císařem Vespasianem a jeho synem Titem pověřen řešením několika významných misí vyžadujících velkou diskrétnost a postoupil do jezdeckého stavu. Při vyšetřování v Británii roku 70 se seznámil s Helenou Justinou, dcerou senátora, se kterou měl dvě dcery. Roku roku 75 společně adoptovali dívku Flavii Albiu, která roku 89 ve věku dvaceti osmi let vystupuje v románu \"Svátek hojnosti\" rovněž jako soukromý informátor. Série knih s Flavií Albiou také naznačuje, že Falco se musel za vlády císaře Domitiana stáhnout do pozadí a pracovat jako dražebník..\n\nV románu \"Soumrak v Cordubě\" je zmínka o tom, že Falco věděl, že se římským císařem stal roku 117 Hadrianus. Falconovi by bylo tedy v té době sedmdesát šest let..\nSérie se skládá z dvaceti románů (všechny vyšli česky v pražském nakladatelství BB/art):\n\n\n"}
{"id": "1396232", "url": "https://cs.wikipedia.org/wiki?curid=1396232", "title": "Státní znak Venezuely", "text": "Státní znak Venezuely\n\nStátní znak Venezuely je tvořen obloukem děleným štítem na dvě části. Horní část je polcena, v prvním, červeném poli je zlatý snop pšenice s 24 klasy, v druhém, zlatém poli jsou dvě zkřížené venezuelské vlajky na žerdích zakončených hroty. Žerdě jsou svázány zeleným vavřínovým věncem, za vlajkami jsou šavle, luk s toulcem, oštěp se stuhou v národních barvách a mačeta. V dolním, modrém poli je stříbrný kůň běžící tryskem heraldicky vpravo. Štít obepínají dvě ratolesti: heraldicky vpravo olivová, vlevo palmová, které jsou v dolní části převázány stuhou v národních barvách (i žluto-modro-červenou). Na stuze jsou v modrém pruhu zlaté nápisy. Heraldicky vpravo 19 DE ABRIL DE 1810 – INDEPENDENCIA (), vlevo 20 DE FEBRERO DE 1859 – FEDERACIÓN () a dole REPÚBLICA BOLIVARIANA DE VENEZUELA (). Nad štítem jsou dva stříbrné, zkřížené rohy hojnosti.\n\nKlasy symbolizují 23 venezuelských států a teritorium Esequiba, nacházející se v západní části Guyany (více než 70 % jejího území), na západ od řeky Essequibo, na které si Venezuela činí nárok. Šavle, luk, oštěp a mačeta symbolizují zbraně původních obyvatel a národů afrického původu. Běžící kůň symbolizuje nezávislost a svobodu, změna směru (do roku 2006 běžel obráceně) současnou levicovou politiku země. Ratolesti symbolizují slávu a mír, rohy hojnosti pak blahobyt.\n\nNezávislost na Španělsku vyhlásila junta v Caracasu 15. dubna 1811. Stalo se tak pod vlivem \"Vlastenecké společnosti\", vedené Francisco de Mirandou a Simónem Bolívarem. 5. července potvrdil oficiálně novou republiku Národní kongres pod názvem Spojené státy venezuelské (1. Venezuelská republika). První státní znak byl potvrzen až dekretem kongresu 29. ledna 1812, jiný zdroj uvádí datum 15. února. Státní znak byl tvořen kruhovým polem se sluncem, s číslicí 19 v jeho středu, na připomínku deklarace nezávislosti 19. dubna 1810. Ve slunečních paprscích bylo umístěno 7 hvězd, symbolizujících zakládající provincie nového státu (Barcelona, Barinas, Caracas, Cumaná, Margarita, Mérida a Trujillo). Kolem slunce byl opis názvu státu (ESTADOS UNIDOS DE VENEZUELE) a letopočet vyhlášení nezávislosti (1811). Oproti zdroji je na zobrazeném obrázku nad znakem ještě motto LUX UNITAS CLARIOR (). 25. července 1812 však byla 1. republika poražena.\n\n17. prosince 1819 byla vyhlášena Velká Kolumbie. Základem státního znaku se stal motiv připomínající emblém z venezuelské vlajky z roku 1811: indiánka s kopím v ruce, sedící na kameni na pobřeží s vycházejícím sluncem. Na špici kopí byla frygická čapka, nad sluncem tři bílé, pěticípé hvězdy. Znak byl doplněn o symbol spojených rukou ve vínku nad štítem a rostlinami po stranách dolní části štítu. Za štítem byla čtveřice zkřížených vlajek.\n\n6. října 1821 zavedl Generální kongres Velké Kolumbie nové státní symboly. Státní znak byl tvořen hnědým litorským svazkem, sekerou a lukem se třemi šípy, vše v přirozených barvách. Po stranách byly dva rohy hojnosti, dole svázány žluto-modro-červenou stuhou. Znak byl (ale jen podle některých zdrojů) v oválném mezikruží se španělským názvem státu (REPÚBLICA DE COLOMBIA) v horní části a malou, pěticípou hvězdou dole. Rohy hojnosti symbolizovaly bohatství nové republiky a tři šípy reprezentovaly tři země (dnešní Bolívii, Kolumbii a Venezuelu).\n\nPo rozpadu Velké Kolumbie byla 6. května 1830 vyhlášena nezávislost Venezuelské republiky. 14. října byl schválen dekret o státních symbolech. Státní znak byl odvozen z předchozího znaku Velké Kolumbie, rohy hojnosti byly obráceny dolů. Pod znakem byl nápis ESTADO DE VENEZUELA (), později (není jasné kdy a není obrázek) nahrazen novým nápisem REPÚBLICA DE VENEZUELA ().\n\n20. dubna 1836 byly dekretem č. 1353 zavedeny nové státní symboly. Základ státního znaku byl již, až na drobnosti, shodný se znakem současným: klasů bylo 13 (na obrázku jich je však 20) a symbolizovaly počet tehdejších provincií, kůň běžel heraldicky doleva a otáčel hlavu a pod znakem byl na stuze uprostřed nápis LIBERTAD () a po stranách 19 DE ABRIL DE 1810 () a 5 DE JULIO DE 1811 (), data dvou základních deklarací venezuelské nezávislosti.\n\nV roce 1856 změnil prezident José Tadeo Monagas dekretem č. 213 drobně znak. Kůň nyní běžel tryskem (není obrázek).\n\nPři občanské válce proti unitárnímu uspořádání Venezuely vyhlásili federalisté 20. února 1859 Spojené státy venezuelské. 25. února zveřejnila provizorní vláda sídlící v Coro novou vlajku, znak však zřejmě zůstal zachován. V červnu 1859 změnil generál Ezequiel Zamora vlajku i znak (z období republiky). Rohy hojnosti byly obráceny nahoru a na lemu byl nápis FEDERACIÓN VENEZOLANA () (není obrázek).\n\nPo občanské válce, trvající do roku 1863 (při které zůstávala centralistická vláda u symbolů z roku 1836), se stal prezidentem Juan Crisóstomo Falcón. Ten zavedl 29. července 1863 (dekretem č. 1352) kromě vlajky i nový znak. Počet klasů byl změněn na 20, změněna byla i kresba vlajek a zbraní a kůň se neohlížel. Stuha nesla nápisy: uprostřed DIOS Y FEDERACIÓN () a nad ním vpravo 5 DE JULIO DE 1811 – INDEPENDENCIA (). Vlevo měl být datum přijetí ústavy a nápis LIBERTAD (. Ústava byla přijata 28. března 1864, poté se tedy na znaku objevil nápis 28 DE MARZO 1864. Do té doby se zřejmě užíval nápis 19 DE ABRIL DE 1810.\n\n28. března 1905 vydal prezident José Cipriano Castro dekret, kterým se změnila dosud užívaná vlajka a znak. Barvy horních polí byly prohozeny (zlatá vpravo, červená vlevo), tak aby barvy odpovídaly pozicím na venezuelské vlajce, počet klasů byl stanoven na 7 a na stuze byly nápisy DIOS Y FEDERACIÓN uprostřed, INDEPENDENCIA – 5 DE JULIO DE 1811 vpravo a vlevo LIBERTAD – 24 DE MARZO DE 1854. 24. března 1854 byl datum připomínající definitivní zrušení otroctví (není obrázek).\n\nV květnu 1911 navrhl senátor José Gil Fortoul změnu státního znaku, který považoval se svými kolegy za heraldicky nesprávný. Barvy byly opět prohozeny a kůň neběžel tryskem, ale cválal. Návrh byl přijat, avšak nebyl stanoven zákonem. Od té doby se objevovalo několik verzí znaku, měnil se směr běhu koně i texty na stuze (např. zkrácený text DIOS Y FED) (nejsou obrázky).\n\n15. července 1930 přijal venezuelský Národní kongres první zákon o státních symbolech. Oficiálně bylo odstraněno prohození barev z roku 1905, kůň běžel heraldicky doleva a ohlížel se. Na stuze v barvě trikolóry byly vpravo nápisy 19 DE ABRIL DE 1810 – INDEPENDENCIA a vlevo 20 DE FEBRERO DE 1859 – FEDERACIÓN, datum zahájení povstání za federalizaci státu. Pod štítem byl uprostřed nápis E.E. U.U. DE VENEZUELA (zkráceně Spojené státy venezuelské) (není obrázek).\n\n10. února 1954 upravil parlament název státu na Venezuelská republika a zákonem o státních symbolech (Ley de Bandera, Escudo e Himno Nacionales) znak (a tím i státní vlajku). Změna spočívala ve změně textu na stuze pod štítem: REPÚBLICA DE VENEZUELA ().\n\n13. června 1984 publikovalo ministerstvo vnitra novou verzi státního znaku, uzákoněna však nebyla.\n\n2. února 1999 nastoupil do prezidentského úřadu Hugo Chávez, 15. prosince byl název země změněn na Venezuelská bolívarovská republika a 7. března 2006 schválilo Národní shromáždění zákon č. 423 o státních symbolech. Zákon byl 9. března uveřejněn ve věstníku č. 38.394 a nabyl účinnosti 12. března, v den 200. výročí vztyčení první venezuelské vlajky na lodi generála Mirandy.\n\nVenezuelský státní znak je vyobrazen na státní vlajce, vlajce venezuelského prezidenta na souši i na moři. Je také zobrazen na bolivijských bankovkách a mincích.\n\n"}
{"id": "1396233", "url": "https://cs.wikipedia.org/wiki?curid=1396233", "title": "Burnsova univerzita", "text": "Burnsova univerzita\n\nDíl Burnsova univerzita je 19. dílem 28. řady seriálu Simpsonovi.\n\nDěj začíná, když Homer je na mezifiremním zápasu v baseballu. Pan Burns se dohaduje o budoucnosti jaderné energie s manažerem modrého týmu v baseballu. Burns se rozhodne vycvičit nové dělníky za pomoci Yaleovy univerzity, kde dříve studoval. Diví se, jak se univerzita změnila, když jej ředitel univerzity provádí kolem školy. Burns chce financovat fakultu jaderné energetiky. Burns zjistí, že škola není, co bývala a je zklamaný. Poté když mluví se svými zaměstnanci, rozhodne se založit vlastní univerzitu. Lenny Leonard mu vnukne nápad, že by škola mohla dobře vydělávat a Burnse napadne, že jeho univezita bude soukromá. Burns hned začne hledat adepty na učitele a rozhodne se pomáhat mladým lidem.\n"}
{"id": "1396234", "url": "https://cs.wikipedia.org/wiki?curid=1396234", "title": "Seznam kamenů zmizelých ve Znojmě", "text": "Seznam kamenů zmizelých ve Znojmě\n\nSeznam kamenů zmizelých ve Znojmě obsahuje tzv. kameny zmizelých – respektive alternativně \"stolpersteine\" – na území města Znojmo v Jihomoravském kraji. Kameny zmizelých připomínají osud těch lidí, kteří byli nacisty deportováni, vyhnáni, zavražděni nebo dohnáni k sebevraždě.\n\nVe Znojmě byly kameny zmizelých poprvé položeny 4. srpna 2016 pro dva členy rodiny Weinbergerových. Jistou, ne častou, zvláštností je skutečnost, že se jedná o čtyři kameny pro dvě osoby – pro každou vždy česky a německy.\n\nVe Znojmě žilo před válkou (1930) 675 osob židovského původu.\n\n\n"}
{"id": "1396235", "url": "https://cs.wikipedia.org/wiki?curid=1396235", "title": "Maják Stella Maris", "text": "Maják Stella Maris\n\nMaják Stella Maris (hebrejsky: מגדלור סטלה מאריס, anglicky: \"Stella Maris Light, Mout Carmel, Har Carmel nebo Haifa Light\") se nachází na vrcholu hory Karmel nad městem Haifa a Haifským zálivem v Izraeli, ve východní části Středozemního moře. Maják ukazuje polohu Haifského přístavu. Nalézá se nedaleko kláštera Stella Maris, uvnitř základny izraelského vojenského námořnictva. Maják není přístupný veřejnosti.\n\nNa hoře Karmel byly v dřívějších dobách majáky na několika místech. Byly budovány už v době Římské říše. Jedna ze zmínek o majáku v místech původního kláštera Stella Maris pochází z roku 1631. Maják byl postaven v roce 1864. Nachází se na místě letního paláce Abdullaha Paši, který nechal rozbořit klášter. Během první světové války byl maják poškozen. Na konci války byl obnoven a v roce 1926 byl zvýšen o druhé patro. Současná podoba je z roku 1928. Během druhé světové války byl v nájmu britské armády až do roku 1948. Od roku 1948 je využíván izraelským vojenským námořnictvem.\n\nMaják je ve správě \"Israel Shipping and Ports Administration.\"\n\nV nároží třípatrové budovy válcová osmistěnná věž majáku zakončena lucernou a galerií. Stavba je natřena světle žlutou barvou, válcová podstava lucerny svislými bílé-červenými pásy. Kopule lucerny je černá. Původní Fresnelova čočka a plány stavby se nacházejí v Národním námořním muzeu v Haifě.\n\n\noznačení:\n\n"}
{"id": "1396237", "url": "https://cs.wikipedia.org/wiki?curid=1396237", "title": "Vzorkování (biologie)", "text": "Vzorkování (biologie)\n\nVzorkování je viditelným, (statisticky) uspořadaným výsledkem sebeorganizace a společných principů podobné vzory v přírodě.\n\nVe vývojové biologii vzorkování  odkazuje na tvorbu komplexní organizace buňečného osud v prostoru a čase. Vzorkování je řízeno geny. Role genů ve vzorkování obsahuje aspekt morfogeneze, vytvoření rozmanité anatomie od podobných genů. Mechanismy jsou dobře vidět v předozadní vzorkování embryí od modelového organismu \"Drosophila melanogaster\" (octomilka)\n\nPříklady vzorkování lze nalézt v biologii, chemii, fyzice a matematice, a může snadno být simulována pomocí počítačové grafiky.\n\nBiologické vzory jako zvířecí znaky, rozdělení zvířat, a fylotaxe jsou tvořeny různými způsoby.\n"}
{"id": "1396238", "url": "https://cs.wikipedia.org/wiki?curid=1396238", "title": "Neurogenin", "text": "Neurogenin\n\nNeurogenin (Ngns) je bHLH transkripční faktor, který se spolupodílí na neuronální diferenciaci. Typ Ngns například inhibuje diferenciaci kmenových buněk na astrocyty. Buňky exprimující Neurogenin 3 ve vyvíjejícím se pankreatu jsou prekurzorovými buňkami Langerhansových ostrůvků a to všech typů buněk endokrinní části pankreatu Buňky exprimující NEUROG3 byly detekovány i v pankreatu u dospělých jedinců. Pro buňky neurální lišty, atonální neurogeniny jsou  důležité pro smyslové dráhy a jsou nezbytné pro tvorbu míšních nervových uzlin).\n"}
{"id": "1396239", "url": "https://cs.wikipedia.org/wiki?curid=1396239", "title": "NeuroD", "text": "NeuroD\n\nNeuroD, nebo Beta2, je základní transkripční faktor exprimovaný v určitých částech mozku, beta buňkách pankreatu a neuroendokrinních buňkách. Podílí se na diferenciaci nervové soustavy a vývoji slinivky břišní. Heterodimerizuje s produkty E2A genu a řídí transkripci různých genů skrze identifikaci a navázání E boxů do jejich promotorové oblasti.\n\nU savců existují dva typy tohoto faktoru:\n\n"}
{"id": "1396242", "url": "https://cs.wikipedia.org/wiki?curid=1396242", "title": "Záliv Trpělivosti", "text": "Záliv Trpělivosti\n\nZáliv Trpělivosti () je záliv Ochotského moře na jihovýchodním pobřeží Sachalinu. Na východě je zčásti ohraničen mysem Trpělivosti s Tulením ostrovem. \n\nV roce 1643 jej objevil nizozemský mořeplavec Maarten Gerritsz Vries a nazval zálivem Trpělivosti, protože jeho výprava musela dlouho čekat, až se zvedne hustá mlha bránící plavbě.\n\nVody zálivu jsou bohaté rybami, mezi nimi nejhojnější lososovité keta (\"Oncorhynchus keta\") a gorbuša (\"Oncorhynchus gorbuscha\").\n\nPři ústí řeky Poronaj se rozkládá přístavní město Poronajsk.\n"}
{"id": "1396245", "url": "https://cs.wikipedia.org/wiki?curid=1396245", "title": "Semaforin", "text": "Semaforin\n\nSemaforiny jsou sekretové a membránové proteiny, které byly původně uváděny jako ukazatele kužele axonálního růstu molekul. Především se chovají jako inhibiční signály na krátkou vzdálenost a signál pro multimerické receptorové komplexy. Semaforiny napomáhají odklonu vedení axonů od nevhodných oblastí a jsou  tedy důležité pro vývoj nervové soustavy. Hlavní třída bílkovin, které působí jako jejich receptory se nazývá plexiny, s neuropily jako jejich koreceptory v mnoha případech. Hlavní receptory pro semaforiny jsou plexinsý se zavedenou rolí v regulaci Rho rodiny GTPases. \n\nProteiny z rodiny semaforinů jsou charakteristické svojí N-terminální, vysoce konzervovanou, na cystein bohatou semaforinovou (Sema) doménou. Obvykle má zhruba 500 aminokyselin Semaforiny obsahují plexin-semaforin-integrinovou (PSI) domén bohatou na cystein . Proteiny jsou děleny dle dalších proteinových domén, např. imunoglobulinové (Ig) domény, trombospodinové nebo bazické C-terminální domény. Semaforiny mají 8 tříd. Třídy 1, 2 a 5 zahrnují semaforiny bezobratlých (5 semaforinů) a tříd 3-7 zahrnují 20 semaforinů obratlovců. Třída 5 obsahuje dva semaforiny pro viry. Do tříd 1,4,5,6 a 7 patří semaforiny transmembránové nebo asociované s glykofosfatidylinositolem pro ukotvení do membrány. Třídy 2, 3 a 5 jsou sekretované semaforiny\n\nSemaforiny byly pojmenované po s\"emaforu\",  v řečtině znamená ten, kdo podepisuje.\n\nU lidí, geny jsou:\n\n\nRůzné semaforiny používají různé typy receptorů:\n\n"}
{"id": "1396246", "url": "https://cs.wikipedia.org/wiki?curid=1396246", "title": "John Pitti", "text": "John Pitti\n\nJohn Pitti (* 2. srpna 1978) je fotbalový rozhodčí z Panamy.\n\nJohn Pitti se narodil 2. srpna 1978 v panamské provincii Chiriquí.\n\nRoku 2012 se stal mezinárodním rozhodčím FIFA. Soudcoval zápasy Ligy mistrů CONCACAF nebo Mistrovství světa ve fotbale 2018 v Rusku.\n\n"}
{"id": "1396247", "url": "https://cs.wikipedia.org/wiki?curid=1396247", "title": "Efrin", "text": "Efrin\n\nEfrin je proteinový  ligand pro eph receptory. Eph receptory pak tvoří největší známou podskupinui tyrozinkinázových receptorů (RTKs).\n\nEph/efrin signalizace reguluje řadu biologických procesů v průběhu embryonálního vývoje včetně vedení kuželu axonů, tvorba hranice tkáně , buněčné migrace a segmentace. Navíc, Eph/ephrin signalizace hraje zásadní roli v udržování několika procesů v dospělosti, včetně dlouhodobé potenciace, angiogeneze, a diferenciace kmenových buněk.\n"}
{"id": "1396252", "url": "https://cs.wikipedia.org/wiki?curid=1396252", "title": "Oak Creek Township", "text": "Oak Creek Township\n\nNázev Oak Creek Township nese více sídelních útvarů ve Spojených státech amerických:\n"}
{"id": "1396253", "url": "https://cs.wikipedia.org/wiki?curid=1396253", "title": "Mezinárodní letiště Belfast", "text": "Mezinárodní letiště Belfast\n\nMezinárodní letiště Belfast (IATA: BFS, ICAO: EGAA) je mezinárodní letiště, které leží 21,3 km severozápadně od Belfastu v Severním Irsku. Dříve bylo známé jako Letiště Aldergrove podle nedaleké vesnice Aldergrove. Letiště Belfast je nejvytíženější letiště v Severním Irsku a druhé nejvytíženější na ostrově Irsko za Dublinem. V roce 2017 jím prošlo přes 5,8 milionu cestujících, což je oproti roku 2016 nárůst o 13%.\n\nV listopadu 1917 během první světové války se letiště Aldergrove stalo výcvikovou základnou \"Royal Flying Corps\" a od května 1925 zde sídlila zvláštní rezervní jednotka 502. 31. května 1931 zde přistál první civilní letoun do Severního Irska z Glasgow. Po druhé světové válce až 28. října 1963 bylo letiště znovu otevřeno a terminály byly slavnostně otevřeny britskou královnou matkou. Do roku 2008 se zde také nacházela základna \"Royal Air Force\" RAF Aldergrove.\n\nLetiště je v majetku společnosti ADC & HAS, která vlastní i letiště Stockholm Skavsta, Orlando Sanford International Airport, letiště Daniela Odubera, letiště Mariscal Sucre a letiště Juana Santamaríi.\n\n"}
{"id": "1396258", "url": "https://cs.wikipedia.org/wiki?curid=1396258", "title": "Oak Creek Township (Saunders County, Nebraska)", "text": "Oak Creek Township (Saunders County, Nebraska)\n\nOak Creek Township je jeden ze dvaceti čtyř \"townshipů\" v okrese Saunders County v Nebrasce ve Spojených státech amerických.\n\nV rámci \"townshipu\" leží též vesnice Valparaiso.\n\nDle sčítání lidu Spojených států amerických v roce 2000 zde žilo 949 obyvatel, ze kterých bylo 40,8 % českého původu. V roce 2000 tak Oak Creek Township byla komunita v USA, kde žil procentuálně druhý největší podíl lidí českého původu. Dle odhadu z roku 2006 zde žilo 988 obyvatel.\n\n\n"}
{"id": "1396260", "url": "https://cs.wikipedia.org/wiki?curid=1396260", "title": "Okresní vláda v Nebrasce", "text": "Okresní vláda v Nebrasce\n\nOkresní samospráva v Nebrasce ve Spojených státech amerických je vždy organizována jedním z těchto dvou modelů:\n\n\nDalší funkce (okresní inspektor a volební komisař) mohou být též zvoleny. V menších okresech mohou být jednotlivé funkce i s osobami sdíleny několika okresy.\n"}
{"id": "1396265", "url": "https://cs.wikipedia.org/wiki?curid=1396265", "title": "Kokubundži", "text": "Kokubundži\n\nKokubundži () je město v Japonsku, součást prefektury Tokia. K roku 2018 mělo přibližně 125 tisíc obyvatel.\n\nKokubundži leží západně od Tokia v prefektuře Tokio v oblasti Kantó na ostrově Honšú. Sousedí na jihu s Fučú, na jihozápadě s Kunitači, na západě s Tačikawou, na severu s Kodairou a na východě s Koganei.\n\nMěstem je Kokubundži od roku 1964.\n\n"}
{"id": "1396266", "url": "https://cs.wikipedia.org/wiki?curid=1396266", "title": "Haradok", "text": "Haradok\n\nHaradok (, – \"Gorodok\", ) je město ve Vitebské oblasti v Bělorusku. K roku 2018 mělo přes dvanáct tisíc obyvatel a bylo správním střediskem svého rajónu.\n\nHaradok leží přibližně třicet kilometrů sever od Vitebsku, správního střediska oblasti. Východní částí města prochází železniční trať z Vitebska do Jezjarišči a dále přes bělorusko-ruskou státní hranici do ruského Něvelu. Dále na východně město míjí dálnice M8 vedoucí víceméně souběžně s železnicí a spojující stejná města.\n\nPodobně jako mnoho jiných běloruských měst, i Haradok měl před druhou světovou válkou velkou židovskou komunitu: K roku 1939 zde žilo 1584 Židů, kteří tvořili více než pětinu zdejšího obyvatelstva.\n\n"}
{"id": "1396267", "url": "https://cs.wikipedia.org/wiki?curid=1396267", "title": "Bamboo Airways", "text": "Bamboo Airways\n\nBamboo Airways je vietnamská letecká společnost vlastněná společností FLC Group. Provoz zahájila 16. ledna 2019, když začala létat na 37 linkách po Vietnamu se základnami v Hanoji, Ho Či Minově Městě a Da Nangu. Společnost plánuje do konce roku 2019 rozšířit provoz do Japonska, Jižní Korey a Singapuru a do konce roku 2021 pak začít provozovat dálkové lety do Spojených států amerických a Evropy, včetně Prahy. \n\nFlotila společnosti se k 6. dubnu 2019 skládala ze 7 pronajatých letadel.\n\nV březnu 2018 aerolinka objednala 24 letadel Airbus A321neo (v konfiguraci se dvěma třídami) a v polovině téhož roku pak 20 letadel Boeing 787-9 (v konfiguraci se třemi třídami). Ty bude dostávat od výrobce pravděpodobně v období od dubna 2020 do konce roku 2021. Do roku 2022 společnost výhledově plánuje mít 60 letadel A320 a A321 a 40 letadel Boeing 787-9.\n"}
{"id": "1396268", "url": "https://cs.wikipedia.org/wiki?curid=1396268", "title": "Mondžo", "text": "Mondžo\n\nMondžo (také Monjo) je malá vesnice ve východním Nepálu v oblasti Khumbu. Leží v údolí řeky Dudh Kosi, severně od vesnice Phakding a jižně od Džorsale. Nad vesnicí je vstupní brána do parku Sagarmatha, který je zapsán na Seznamu světového dědictví UNESCO. Mondžo je častou zastávkou pro turisty na cestě k Mount Everestu. Hlavní zdroj obživy obyvatel obce je podpora cestovního ruchu a jako taková se skládá z řady penzionů.\n"}
{"id": "1396269", "url": "https://cs.wikipedia.org/wiki?curid=1396269", "title": "Phakding", "text": "Phakding\n\nPhakding je malá vesnice ve východním Nepálu v oblasti Khumbu. Leží v údolí řeky Dudh Kosi severně od města Lukla a jižně od vesnice Monjo, v nadmořské výšce 2 610 metrů a je zapsána na Seznamu světového dědictví UNESCO. Phakding je častou zastávkou pro turisty na cestě k Mount Everestu. Hlavní zdroj obživy obyvatel obce je podpora cestovního ruchu. Ves se tak skládá z řady penzionů.\n"}
{"id": "1396281", "url": "https://cs.wikipedia.org/wiki?curid=1396281", "title": "Josef Pospíšil (sdruženář)", "text": "Josef Pospíšil (sdruženář)\n\nJosef Pospíšil (* 19. dubna 1953, Nové Město na Moravě) je bývalý československý lyžař, sdruženář.\n\nNa XII. ZOH v Innsbrucku 1976 skončil v severské kombinaci na 12. místě. Na Mistrovství světa v klasickém lyžování 1974 ve Falunu skončil v severské kombinaci na 11. místě.\n\n"}
{"id": "1396328", "url": "https://cs.wikipedia.org/wiki?curid=1396328", "title": "Kara Ahmed Paša", "text": "Kara Ahmed Paša\n\nKara Ahmed Paša (? - 29. září 1555) byl osmanský státník albánského původu. Byl velkovezírem v letech 1553-1555. \n\nVedl osmanské válečné výpravy, kde v červenci 1552 dobyl maďarskou pevnost Temešvár. Toho roku jeho armáda dobyla další tři hrady (Veszprém, Szolnok a Lipova), dokud neprohráli při obléhání Egeru. \n\nPoté, co sultán Sulejman I. nechal v říjnu roku 1553 popravit svého nejstaršího syna Şehzade Mustafu, vypuklo se několik vzpour mezi janičáři s tím, že za Mustafovou smrtí stojí sultánův zeť Rüstem Paša. Sulejman I. poté Rüstema zbavil postu a jmenoval vezírem Ahmeda. Ten však byl po necelých dvou letech obviněn z úplatkářství a v září roku 1555 na příkaz sultána popraven. Existují dohady, že v pozadí jeho popravy byla sultánova manželka Hürrem Sultan, která se snažila dosadit svého zetě Rüstema zpět na post velkovezíra, k čemu po Ahmedově smrti skutečně došlo. \n\nManželkou Kara Ahmeda Paši byla Fatma Sultan, sestra sultána Sulejmana I. Počet jejich dětí není znám.\n\nPostava Kara Ahmeda Paši se vyskytuje v tureckém televizním seriálu \"Muhteşem Yüzyıl Velkolepé století\", kde jej ztvárnil herec Yetkin Dikinciler.\n"}
{"id": "1396329", "url": "https://cs.wikipedia.org/wiki?curid=1396329", "title": "Cimbálová muzika Milana Broučka", "text": "Cimbálová muzika Milana Broučka\n\nCimbálová muzika Milana Broučka (CMMB) vznikla v roce 2014 spojením houslisty Plzeňské filharmonie Milana Broučka a cimbalistky Vlaďky Křenkové, která v té době hostovala na filmovém turné po Německu s Plzeňskou filharmonií. Následně se do kapely přidali další členové – Michal Vostrý, který hrál s Milanem Broučkem v kapele Gili Romani, Ondřej Pustějovský a Vojtěch Masnica, členové Plzeňské filharmonie, a Anton Masnica, otec Vojtěcha. V tomto složení funguje CMMB až do současnosti. V repertoáru CMMB se nachází mnoho žánrů – prvky folkloru (českého, moravského, slovenského, maďarského), cikánské melodie, oblíbené filmové melodie, pop a rock covery, atd. Vlastní písně CMMB vycházejí z pera skladatele Dalibora Bárty a textaře Václava Bárty. CMMB má dvě základny, v Praze a v Plzni, a působí po celé České republice i v zahraničí.\n\n\n\n"}
{"id": "1396331", "url": "https://cs.wikipedia.org/wiki?curid=1396331", "title": "Palorchestes", "text": "Palorchestes\n\nPalorchestes je rod vyhynulých vačnatců, který obýval Austrálii od konce miocénu. Vymizel zhruba před jedenácti tisíci lety, pravděpodobně byl vyhuben člověkem. Dosahoval délky okolo 2,5 metru a váhy okolo 200 kg. Měl krátký chobot, podobně jako tapírovití, dlouhý jazyk a drápy na předních končetinách, kterými nejspíš strhával ze stromů listí a kůru, což byla jeho hlavní potrava.\n\nRod popsal Richard Owen a dal mu název \"Palorchestes\" (doslova „dávný skákač“), protože ho podle úlomku čelisti původně považoval za druh klokana.\n\n"}
{"id": "1396334", "url": "https://cs.wikipedia.org/wiki?curid=1396334", "title": "Chuandongocoelurus", "text": "Chuandongocoelurus\n\nChuandongocoelurus („\"Coelurus\" z Chuandongu“) byl rod menšího masožravého dinosaura (teropoda), žijícího v období střední jury (asi před 165 miliony let) na území dnešní provincie S’-čchuan v centrální části Číny (souvrství Ša-si-miao, vrstvy Ta-šan-pchu). \n\nFormálně byl tento taxon popsán roku 1984 a původně se paleontologové domnívali, že do tohoto taxonu spadá materiál dvou jedinců, s kat. ozn. \"CCG 20010\" a \"CCG 20011\". Později se však ukázalo, že tyto fosilie zřejmě patří jiným, spíše vzdáleně příbuzným teropodům. Druhý zmíněný materiál pak zřejmě patří teropodovi blízce příbuznému rodu \"Elaphrosaurus\". V současnosti považujeme za blízkého příbuzného tohoto rodu teropoda rodu \"Monolophosaurus\".\n\n\"Chuandongocoelurus\" byl menší teropod, jehož stehenní kost měří na délku pouze 20,1 cm. Celková délka tohoto dinosaura je na jejím základě odhadována asi na 1,5 metru a jeho hmotnost zhruba na 10 až 20 kilogramů.\n\n\n"}
{"id": "1396336", "url": "https://cs.wikipedia.org/wiki?curid=1396336", "title": "Vincenzo Montella", "text": "Vincenzo Montella\n\nVincenzo Montella (* 18. června 1974) je italský fotbalový trenér a bývalý italský fotbalový útočník. Většinu kariéry odehrál za fotbalový klub AS Řím, kde byl v roce 2013 uveden do síně slávy. V dresu italské reprezentace se zúčastnil Mistrovství Evropy ve fotbale 2000 (finále) a Mistrovství světa ve fotbale 2002, přičemž vstřelil 3 branky. V současnosti je trenérem italského klubu ACF Fiorentina.\n\n\n\n\n"}
{"id": "1396340", "url": "https://cs.wikipedia.org/wiki?curid=1396340", "title": "Saíf bin Sultán", "text": "Saíf bin Sultán\n\nSaíf bin Sultán († 4. října 1711, Rustak) byl ománský imám z dynastie Járuba. Během jeho vlády (1691/1692-1711) se Ománci vydali expandovat na východní pobřeží Afriky, odkud se jim podařilo vyhnat Portugalce. Éra sultána a imáma Saífa patří mezi nejúspěšnější období ománské historie.\n\nPo smrti jeho otce imáma Sultána bin Saífa se moci chopil Saífův bratr Bilárub bin Sultán. Některé kmeny ale podporovaly Saífa, a tak nastala vzpoura. Saíf zvítězil, ale Bilárub se roky držel v pevnosti Džabrín (Džibrín), kde také nakonec zemřel. Po jeho smrti se stal Saíf imámem definitivně.\n\nSaíf bin Sultán se zasloužil o rozvoj zemědělství a nechal postavit podzemní kanály s vodou (\"kanáty\"), aby byla zavlažována i suchá pouštní území více ve vnitrozemí.\n\nRoku 1694 se maskatským lodím podařilo vyplenit ostrov Salsette (u Bombaje) s portugalskou posádkou na západním pobřeží Indie, o rok později piráti z Maskatu vyrabovali také Mangalúru.\nV roce 1698 se Saíd sblížil s Brity, s nimiž podepsal smlouvu o přátelství.\n\nImám Saíf získal portugalské državy – přibližně v letech 1698–1700 padla Ománcům Mombasa (dnešní Keňa), ostrov Zanzibar a ostrov Pemba, přístav Kilwa (dnešní Tanzanie), Patta a další teritoria. Mosambik se mu ale dobýt nepodařilo, Portugalci Mosambik ovládali až do 20. století.\n\nExpanze nepokračovala jen na africkém kontinentu, v roce 1700 Omán okupoval ostrov Bahrajn.\n\n"}
{"id": "1396345", "url": "https://cs.wikipedia.org/wiki?curid=1396345", "title": "Hadım Sulejman Paša", "text": "Hadım Sulejman Paša\n\nHadim Sulejman Paša (1467 – září 1547) byl osmanský státník a velkovezír Osmanské říše v letech 1541–44. Svého času byl také guvernérem Egypta. \n\nNarodil se v roce 1467 a už jako dítě se dostal do sultánského paláce, kde také studoval. Údajně byl maďarského původu. V historii je znám především jako vezír eunuch (\"Hadım\" v turečtině znamená eunuch). \n\nV roce 1524 byl jmenován guvernérem Damašku. V roce 1525, rok po potlačení vzpoury Ahmeda Paši v Egyptě, byl velkovezírem Ibrahimem Pašou jmenován na post guvernéra Egypta. Tento post zastával po dobu deseti let. \n\nV té době se zhoršily obchodní vztahy s Indií kvůli Portugalsku. Sultán Sulejman I. započal turecko-portugalskou válku a Hadim Sulejman Paša měl na starost vojsko posílané přes Suezský průplav. V Indii obléhali Osmané neúspěšně pevnost Diu a vojsko se muselo vrátit zpět. Během návratu však byli chyceni v Jemenu a Adenu, které byli součástí Osmanské říše. Další rozvoj flotily byl pozastaven kvůli válce v Íránu. Na příkaz sultána opustil Sulejman Paša Egypt a odešel do Íránu. Do Egypta místo něj nastoupil jako guvernér \"Hüsrev Paša\". Po návratu z Íránu byl Sulejmana Paša v roce 1535 jmenován guvernérem Anatolie. \n\nV roce 1539 byl odvolán do hlavního města a získal post vezíra v divánu. Po sesazení Lütfiho Paši z postu velkovezíra v roce 1541, jmenoval sultán novým velkovezírem Sulejmana Pašu. \n\nV roce 1544 proběhla mezi sultánem a Hüsrevem Pašou hádka. Došlo k boji a Hüsrev i Sulejman byli zbaveni svých postů. Hüsrev poté držel hladovku a za sedmnáct dní zemřel. Sulejman byl poslán do Malkary.\n\nHadım Sulejman Paša zemřel v září 1547 v Malkaře ve věku 80 let. \n\nPostava Sulejmana Paši se vyskytuje v tureckém televizním seriálu \"Muhteşem Yüzyıl\", kde jej ztvárnil herec Ibrahim Raji Oksuz.\n"}
{"id": "1396349", "url": "https://cs.wikipedia.org/wiki?curid=1396349", "title": "Matice záměn", "text": "Matice záměn\n\nMatice záměn (též konfusní či chybová matice) v kontextu klasifikačních úloh strojového učení a matematické statistiky je kontingenční matice, obsahující ve sloupcích skutečnou hodnotu předpovídaného znaku a v řádcích předpověď klasifikátoru. Buňky matice obsahují četnosti toho, kolikrát došlo na zkoumané datové množině k dané kombinaci skutečné a předpověděné hodnoty. Případy na diagonále matice záměn jsou klasifikovány správně, mimo diagonálu jde o chyby. Matice se používá ke stanovení vlastností a kvality klasifikátoru.\n\nNapříklad je-li cílem klasifikátoru rozeznat, které zvíře z tříprvkové množiny je na obrázku, může matice záměn vypadat takto:\n\nKlasifikátor z tohoto příkladu zařadil 11 obrázků králíka správně, dva králíky zaměnil za psy a jednoho psa mylně určil jako králíka. K záměně králíka s kočkou nedošlo.\n"}
{"id": "1396361", "url": "https://cs.wikipedia.org/wiki?curid=1396361", "title": "Sokolluzade Lala Mehmed Paša", "text": "Sokolluzade Lala Mehmed Paša\n\nSokolluzade Lala Mehmed Paša (16. století - 21. června 1606 Istanbul) byl osmanský státník pocházející z Bosny. Byl nejspíše bratrancem Mehmeda Paši Sokoloviće a sloužil jako vychovatel (\"lala\") prince, který byl následníkem trůnu. V letech 1604-06 byl velkovezírem Osmanské říše. \n"}
{"id": "1396368", "url": "https://cs.wikipedia.org/wiki?curid=1396368", "title": "3. námořní pěší divize (Wehrmacht)", "text": "3. námořní pěší divize (Wehrmacht)\n\n3. námořní pěší divize (německy \"3. Marine-Infanterie-Division\") byla pěší divize německé armády (Wehrmacht) za druhé světové války.\n\nDivize byla založena 1. dubna 1945 v Pomořansku a byla nasazena na více místech proti Rudé armádě. Divize kapitulovala v květnu 1945 u města Kyritz v Braniborsku a dostala se tak do sovětského zajetí.\n\n"}
{"id": "1396374", "url": "https://cs.wikipedia.org/wiki?curid=1396374", "title": "Boune", "text": "Boune\n\nBoune je vesnice v regionu Ziguinchor v Senegalu.\n\nBoune se nachází v nadmořské výšce 6 m n. m. v oblasti Casamance.\n\nV roce 2002 žilo ve vesnici Boune 407 obyvatel.\n"}
{"id": "1396375", "url": "https://cs.wikipedia.org/wiki?curid=1396375", "title": "Aldobrandiniové", "text": "Aldobrandiniové\n\nAldobrandiniové ( \"(famiglia) Aldobrandini\") byl italský šlechtický rod původem z Florencie. Pocházel z něj jeden papež, Klement VIII., a několik kardinálů. Tím se Aldobrandiniové zařadili mezi papežskou šlechtu a evropskou vysokou šlechtu. Rod v mužské linii vymřel, jedna z větví rodu Borghese však stále používá titul knížat Aldobrandiniů.\n\n"}
{"id": "1396376", "url": "https://cs.wikipedia.org/wiki?curid=1396376", "title": "Česká asociace farmaceutických firem", "text": "Česká asociace farmaceutických firem\n\nČeská asociace farmaceutických firem (ČAFF) je sdružení hlavních českých výrobců generických a biosimilárních léků. Založena byla v roce 2001.\n\nAsociace vystupuje mj. jako lobbistická skupina.\n\nČleny ČAFF jsou:\n\n"}
{"id": "1396378", "url": "https://cs.wikipedia.org/wiki?curid=1396378", "title": "Bandjikaky", "text": "Bandjikaky\n\nBandjikaky je vesnice v regionu Ziguinchor v Senegalu.\n\nBandjikaky se nachází v nadmořské výšce 22 m n. m. v oblasti Casamance.\n\nV roce 2002 žilo ve vesnici Bandjikaky 822 obyvatel.\n"}
{"id": "1396379", "url": "https://cs.wikipedia.org/wiki?curid=1396379", "title": "Jan Řezníček", "text": "Jan Řezníček\n\nJan Řezníček (* 22. listopadu 1992, Pardubice) je český fotbalový záložník, odchovanec FK Pardubice. V současné době je hráčem SFC Opava.\n\nS fotbalem začínal v MFK Pardubice, prošel také týmy Tesla Pardubice a FK AS Pardubice, od založení klubu FK Pardubice zde působil. Před sezónou přestoupil do SFC Opava .\n\nV Pardubicích odehrál 134 ligových zápasů, ve kterých si z pozice středního záložníka připsal 12 gólů a 13 žlutých karet.\n\nPo sezóně, ve které Pardubice skončily třetí, přestoupil do Slezského FC Opava, který v sezóně 2017/18 skončil první a vybojoval si tím postup do nejvyšší soutěže .\n\n"}
{"id": "1396381", "url": "https://cs.wikipedia.org/wiki?curid=1396381", "title": "Fokker T.IX", "text": "Fokker T.IX\n\nFokker T.IX byl nizozemský dvoumotorový bombardér vyvíjený společností Fokker pro Vojenské letectvo Královské nizozemské východoindické armády, který měl v jeho výzbroji nahradit zastarávající bombardéry Martin 139.\n\nVývojové práce na typu T.IX byly zahájeny v roce 1938, a šlo o vůbec první bombardér společnosti Fokker celokovové konstrukce. Jednalo se o středoplošník s dvojitými svislými ocasními plochami a zatažitelným podvozkem, poháněný dvěma hvězdicovými motory Bristol Hercules o výkonu 1 375 hp (1 025 kW). Prototyp poprvé vzlétl 11. září 1939, ale v dubnu 1940 byl poškozen při kolizi s vraty hangáru. Květnová invaze Wehrmachtu do země učinila konec snaze o jeho opravu i dalšímu vývoji.\n\nÚdaje podle\n\n\n"}
{"id": "1396385", "url": "https://cs.wikipedia.org/wiki?curid=1396385", "title": "Hispano-Suiza 14AB", "text": "Hispano-Suiza 14AB\n\nHispano-Suiza 14AB, někdy označovaný také jako Hispano-Suiza 80, byl francouzský vzduchem chlazený čtrnáctiválcový dvouhvězdicový letecký motor. V roce 1929 společnost Hispano-Suiza zakoupila licenční práva k rodině motorů Wright Whirlwind, a jejich technická řešení použila při vývoji řady hvězdicových motorů odlišujících se vyššími zdvihovými objemy, počtem válců a výkony.\n\nNejvýznamnějším z této série byl 14AB, velmi kompaktní konstrukce s relativně dobrými výkony, který vznikl v počtu okolo 2 500 kusů. Trpěl ale problémy s chlazením, a mnoho letounů původně zkonstruovaných s tímto typem bylo překonstruováno pro použití spolehlivějších motorů řady Gnome-Rhône 14M, či importovaných motorů Wright nebo Pratt & Whitney R-1535.\n\n\nÚdaje podle\n\n\n"}
{"id": "1396391", "url": "https://cs.wikipedia.org/wiki?curid=1396391", "title": "Festival Jarmily Novotné", "text": "Festival Jarmily Novotné\n\nFestival Jarmily Novotné je hudební festival, který každoročně pořádá nezisková organizace Zámek Liteň z.s. v zámeckém areálu v Litni od roku 2012.\n\nNezisková organizace Zámek Liteň z.s. obnovuje odkaz Jarmily Novotné a rodu Daubků. Navrací povědomí o životě a díle významné operní divy a šlechtického rodu Daubků, kteří kdysi spravovali a obývali panství v Litni. Podporuje a zapojuje se také do různých komunitních projektů. .\n\nFestival založila Ivana Leidlová. Spolu s manželem koupili zdevastovaný zámecký areál v Litni, kde Jarmila Novotná se svým mužem, baronem Jiřím Daubkem, kdysi pobývala. Pak přišlo setkání se synem Jarmily Novotné, Georgem Daubkem. Seznámila se s historií zámku a rozhodla se znovu pozvednout jméno a navrátit lesk Jarmile Novotné, dlouholeté sólistce Metropolitní opery a hvězdě filmového plátna.\n\nV roce 2012 byla v polorozbořeném zámku uspořádána první výstava o životě a historii zámeckého areálu a také výstava fotografií Jarmily Novotné. Na podzim se pak uskutečnil první festivalový víkend, na který z Ameriky přijeli Daubkovi. Pak se ozvaly známé osobnosti, jako dirigent Jiří Bělohlávek, tenorista Peter Dvorský a mnozí další. Oceňovali, že se festival věnuje umělkyni, o které v Česku léta nikdo neslyšel. To byl impuls k tomu, že se Ivana Leidlová stala zakladatelkou a ředitelkou Festivalu i spolku Zámek Liteň z.s.\n\n\nPo absolvování Vysoké školy ekonomické v oboru mezinárodní obchod a právo (Ing., 1997) a Rochester Institute of Technology (MBA, 2000) působila na pozici firemní bankéř (relationship manager) u Citibank. V letech 2003–2011 vedla oddělení mezinárodní klientely v rámci korporátního bankovnictví (bankovnictví pro právnické osoby) v Unicredit Bank, Česká republika. Po odchodu na mateřskou dovolenou (synové David a Lukáš) se rozhodla věnovat neziskové sféře.\n\n\nAbsolventka Vyšší odborné školy publicistiky, oboru kulturní publicistika se, po letech působení v modelingové agentuře nebo PR v komerčním sektoru, rozhodla pro kulturní sféru. Od roku 2011 se věnuje PR a marketingu kulturních projektů z oblasti filmu, výtvarného umění či divadla, ale ze všeho nejbližší je jí hudba. Po působení v orchestru PKF – Prague Philharmonia, kde byla vedoucí PR a marketingu, odešla na volnou nohu a podílí se na různých kulturních projektech. Pro Zámek Liteň z.s. pracuje od roku 2015.\n\n\nPo ukončení studia na Vysoké škole ekonomické působila v agentuře ACNielsen jako analytik trhu. Později se věnovala filmovému marketingu v distribuční společnosti Bontonfilm. Od odchodu na mateřskou dovolenou je její hlavní náplní péče o tři dcery a podle svých možností pomáhá zajišťovat plynulý chod organizace Zámek Liteň, z.s.\n\n\nVystudovala klavír na konzervatoři, a muzikologii na Filosofické fakultě Univerzity Karlovy. Publikovala v odborných časopisech a připravovala rozhlasové pořady či koncertní programy. V publikační činnosti pokračovala v Lidových novinách (2000-2009). Absolvovala stáž pro odborné novináře v Berlíně (2003-4). Od roku 2006 vyučuje hudební historii na New York University of Prague. V letech 2010-2012 působila na Ministerstvu kultury ČR. Překládá odborné texty z němčiny, angličtiny a francouzštiny. Má dceru Annu.\n\nČlenové poradního sboru Zámku Liteň z.s.\n\n\n\nFestival se konal pod záštitou předsedkyně Poslanecké sněmovny ČR paní Miroslavy Němcové, ministra zahraniční pana Karla Schwarzenberga a pod záštitou Ministerstva kultury s tímto programem:\n\n\nFestivalu se zúčastnila a s jeho uskutečněním pomáhala rodina Daubkových: George, jeho dcera Tatiana a manželka Cathy.\n\nTřetí ročník festivalu byl slavnostní vzhledem k vyhlášenému \"Roku české hudby\" a ke 20. výročí úmrtí Jarmily Novotné. Konal se pod záštitou ministra kultury ČR Daniela Hermana a Amerického velvyslanectví v České republice\n\n\n\nFestival Jarmily Novotné 2015 se konal pod záštitou Ministerstva kultury a Americké ambasády v České republice.\n\n\nKonal se pod záštitou ministra kultury Daniela Hermana.\n\n\nNad rámec těchto aktivit pořádaných v roce 2016, se organizace Zámek Liteň,z.s. stala producentem dokumentu o životě českého herce, spisovatele, básníka, hudebníka a divadelního režiséra Jiřího Suchého, který oslavil své 85. narozeniny. Premiéra dokumentu \"Jiří Suchý: Moje souboje a boje\" byla uvedena během trojice večerů s názvem \"Pocta Jiřímu Suchému, aneb Znám ještě starší lidi…,\" pořádaných 30. září, 1. a 2. října 2016 v divadle Semafor. Prostřední z večerů se uskutečnil v rámci Mezinárodního televizního festivalu Zlatá Praha.\n\nŠestý ročník festivalu ke 110. výročí narození Jarmily Novotné, které připadlo na 23. září 2017 se konal pod záštitou ministra kultury Daniela Hermana a hejtmanky Středočeského kraje Ing. Jaroslavy Pokorné Jermanové. \n\n\nUskutečnil se pod záštitou ministra kultury Antonína Staňka a hejtmanky Středočeského kraje Jaroslavy Pokorné Jermanové s programem:\n\n\n\n\n"}
{"id": "1396393", "url": "https://cs.wikipedia.org/wiki?curid=1396393", "title": "APA", "text": "APA\n\nAPA může znamenat:\n\n\n\n"}
{"id": "1396400", "url": "https://cs.wikipedia.org/wiki?curid=1396400", "title": "Nature Valley International 2018", "text": "Nature Valley International 2018\n\nNature Valley International 2018 byl společný tenisový turnaj mužského okruhu ATP World Tour a ženského okruhu WTA Tour, který se odehrával v areálu Devonshire Park Lawn Tennis Clubu na otevřených travnatých dvorcích. Probíhal mezi 24. až 30. červnem 2018 v britském Eastbourne jako sedmý ročník mužské poloviny a čtyřicátý třetí ročník ženské části turnaje. Představoval poslední přípravu na grandslamový Wimbledon.\n\nMužská část se řadila do kategorie ATP World Tour 250 a její dotace činila 721 085 dolarů. Ženská část s rozpočtem 917 664 dolarů byla součástí kategorie WTA Premier.\n\nNejvýše nasazenými hráči v soutěžích dvouher se stali argentinský jedenáctý hráč žebříčku Diego Schwartzman a světová dvojka Caroline Wozniacká z Dánska. Jako poslední přímí účastnici do dvouher nastoupili slovenský 99. tenista pořadí Lukáš Lacko a italská 56. žena klasifikace Camila Giorgiová. Lacko se probojoval do svého druhého kariérního finále.\n\nPremiérový titul z mužské dvouhry ATP Tour vybojoval 30letý Němec Mischa Zverev. Druhou eastbournskou trofej si po devíti letech odvezla dánská světová dvojka Caroline Wozniacká, která tak získala dvacátý devátý singlový titul na túře WTA Tour. Mužskou čtyřhru ovládl britský pár startující na divokou kartu Luke Bambridge a Jonny O'Mara. Oba hráči přitom před turnajem nevyhráli na okruhu ATP Tour ani jeden zápas. V ženské čtyřhře získala čtvrtou společnou trofej kanadsko-čínská dvojice Gabriela Dabrowská a Sü I-fan.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující pár obdržel divokou kartu do hlavní soutěže:\n\n\n\n\n"}
{"id": "1396405", "url": "https://cs.wikipedia.org/wiki?curid=1396405", "title": "Milan Golas", "text": "Milan Golas\n\nMilan Golas (* 16. srpna 1958) je český advokát, manažer a politik, člen ODS. Od listopadu 2018 je jedním z místostarostů Dolních Chaber.\nVystudoval právo na Právnické fakultě Masarykovy univerzity, kde také úspěšně složil rigorózní zkoušku a získal tak titul JUDr. Pracoval v právnických a manažerských pozicích, od roku 2005 působí jako advokát. Od roku 2010 působí ve statutárních orgánech akciové společnosti \"V - COMM\", je také jednatelem a společníkem s vkladem ve firmách \"MORAVIAN WELFARE\" (od roku 1991) a \"M.J.G.\" (od roku 2008).\n\nMilan Golas žije v Praze, konkrétně v části Praha 8, kde sídlí pobočka jeho advokátní kanceláře, která sídlí v Brně. Je ženatý, má čtyři děti. \n\nOd roku 2006 je členem ODS. V komunálních volbách v letech 2006 a 2010 za tuto stranu kandidoval z předposledního místa do Zastupitelstva obce Česká v okrese Brno-venkov, ale ani jednou neuspěl.\n\nVe volbách do Poslanecké sněmovny PČR v letech 2010 a 2013 kandidoval z desátého, respektive třetího místa za ODS v Jihomoravském kraji, ale ani jednou neuspěl.\n\nVe volbách do Senátu PČR v roce 2018 kandidoval za ODS v obvodu č. 23 – Praha 8. Uvádí, že je konzervativním politikem. Rád by se zasadil o zrušení EET a dalších byrokratických zátěží. Jeho programové priority byly bezpečnost, doprava a zlepšení sportovních a volnočasových aktivit pro děti a mládež. V senátní kampani ho podpořil Vladimír Šmicer nebo spolustraníci Jaroslav Kubera a Václav Klaus mladší. Se ziskem 12,99 % hlasů skončil na 3. místě.\n\nV komunálních volbách v roce 2018 získal zastupitelský mandát v Dolních Chabrech, kde se stal jedním z místostarostů.\n"}
{"id": "1396408", "url": "https://cs.wikipedia.org/wiki?curid=1396408", "title": "Bazilika Proměnění Páně (hora Tábor, Izrael)", "text": "Bazilika Proměnění Páně (hora Tábor, Izrael)\n\nBazilika Proměnění Páně na hoře Tábor v Izraeli náleží františkánské Kustodii Svaté země a byla postavena na místě, kde se připomíná biblická událost Proměnění Páně. Na hoře Tábor se také nachází řecký ortodoxní klášter s kostelem sv. Eliáše.\n\nPrvní bazilika zde vznikla mezi 4.–6. stoletím, ve 12. století ji přestavěli křižáci. V této době zde vznikl také benediktinský klášter, původně vyňatý z pravomoci biskupa. V roce 1187 dobyl Tábor Saladin, v roku 1263 sultán Bajbars zničil všechny křesťanské stavby na hoře. Na těchto zříceninách postavili v letech 1921-1924 františkáni nový kostel s klášterem podle projektu italského \"architekta Svaté země\" Antonia Barluzziho.\n\n\n"}
{"id": "1396411", "url": "https://cs.wikipedia.org/wiki?curid=1396411", "title": "Operní partie", "text": "Operní partie\n\nOperní partie je označení pro šachovou partii, kterou roku 1858 v pařížské opeře (v budově Opéra Le Peletier) sehrál americký šachista Paul Morphy proti dvěma konzultujícím aristokratům, německému emigrantovi, sesazenému vévodovi z Brunšviku a Lüneburgu Karlu II. a hraběti Isouardu de Vauvenargues. Přestože prý chtěl Morphy původně nerušeně sledovat průběh operního představení, na které byl pozván, ze zdvořilosti šachové utkání během představení neodmítl.\n\nMorphy měl bílé figury, zatímco vévoda a hrabě černé. Rozehrána byla Philidorova obrana a oba šlechtici se již v 6. tahu dopustili rozhodující chyby, která umožnila Morphymu provést dvojí úder. V 17. tahu Morphy po oběti dámy zmatoval černého krále, celou partii drženého v počátečním postavení. Operní partie se stala nejznámější Morphyho partií. V prvním svazku díla \"Amenities and Background of Chess-Play\" (1934) od amerického šachisty Williama Ewarta Napiera je dokonce Operní partie považována za nejslavnější šachovou hru vůbec a pochvalně se o ní zmiňoval i druhý mistr světa v šachu Emanuel Lasker. Zároveň je uváděna v řadě učebnic. Někdy však sklízí též kritiku. Britský velmistr John Nunn ji kritizoval mimo jiné proto, že by se dle něj k výuce šachu měly používat spíše partie novější, protože moderní šach se od toho z roku 1858 odlišuje, a nepovažoval ji obecně za obzvlášť dobrou.\n\nAmerický šachista Paul Morphy byl ve své době jedním z nejsilnějších hráčů na světě. V roce 1857 se zúčastnil šachového turnaje v New Yorku, kde triumfoval, a o rok později se vydal hrát s evropskými hráči. Svou tzv. operní partii sehrál v mezidobí mezi utkáními s Danielem Harrwitzem a Adolfem Anderssenem (zápasem s Anderssenem, tehdy považovaným za nejlepšího evropského šachistu, jeho kariéra vyvrcholila). Soupeři Morphyho v operní partii byli dva aristokraté, německý emigrant, sesazený vévoda z Brunšviku a Lüneburgu Karel II., a francouzský hrabě Isouard de Vauvenargues [Isuár d'Vóv(e)nárg], kteří spolu tahy konzultovali. Přestože se o síle těchto hráčů vedou debaty, vévoda z Brunšviku byl pravděpodobně dle jeho jiných partií celkem silným šachistou.\n\nPartie byla sehrána roku 1858 během představení v pařížské opeře (Opéra Le Peletier), kam vévoda amerického šachistu několikrát pozval. Podle Morphyho společníka Fredericka Milnese Edgeho byla vévodova lóže přímo na jevišti a natolik blízko, že „byste mohli bez potíží políbit primadonu”. Přestože prý chtěl Morphy původně nerušeně sledovat operu (Edge se zmiňuje o tom, že Morphy vášnivě miloval hudbu), ze zdvořilosti neodmítl sehrát partii během představení (vévoda z Brunšviku hrával se svými společníky během představení i dříve a jednou byl ředitelem divadla kvůli hluku napomenut) a oba spojence porazil během sedmnácti tahů. O jakou operu se přesně jednalo, není zcela jasné. Pravděpodobně šlo o Rossiniho dílo \"Lazebník sevillský\", uváděla se ale také opera \"Norma\" od Vincenza Belliniho, jiné Rossiniho dílo \"Popelka\", eventuálně také \"Figarova svatba\" od Wolfganga Amadea Mozarta (Fine, The World's Great Chess Games). Podrobnější informace o utkáních Morphyho s aristokraty jsou uvedeny například v knize D. Lawsona \"Paul Morphy: The Pride and Sorrow of Chess\". Ten uvádí:\n\nZahájením byla Philidorova obrana, staré zahájení známé již z Göttingenského rukopisu, které bylo analyzováno v 18. století F. A. D. Philidorem. Na vrcholové úrovni se v dnešním šachu příliš často nevyskytuje.\n\nTah 3… Sg4 se považuje za nekorektní a tato odpověď černého je chybou. Přesto se v partiích tehdejší doby vyskytovala a reagovali tak i natolik silní šachisté, jako byl Daniel Harrwitz. Jako vhodnější pokračování pro černého se jeví tahy 3… Jd7 nebo 3… exd4.\nAby v příštích tazích černý nepřišel o pěšce, střelce mění za bílého jezdce. V případě pokračování 4… Jd7 5. e×d6 S×d6 by měl sice černý měl o pěšce méně, ale mírný náskok ve vývinu.\nDalší, rozhodující, chyba ze stran aristokratů. Útok na slabé pole f7 měl černý pokrýt tahy 6… Df6 nebo 6… Dd7, i tak by si ale bílý udržel v dalším pokračování výhodu. Tento tah, který měl zároveň začít s vývinem černých figur, umožní Morphymu provést vidličku a útokem na pole b7 a f7. O dva měsíce dříve stejnou chybu v partii udělal i Harrwitz.\n\nČerný musí zabránit hrozícímu dvojtahovému matu. Pokračování, které v této pozici zahrál Harrwitz, je 7…Sd6.\nTento tah je označován jako překvapivý. Morphy mohl získat pěšce tahy 8. D×b7 Db4+ 9. D×b4 S×b4+ 10. Sd2 anebo zvolit pokračování 8. S×f7+! D×f7 (8…Kd8 9. D×b7 Db4+ 10. D×b4 S×b4+ +-) 9. D×b7 +-. Aby však byla hra rychleji dohrána, rozhodl se americký šachista neměnit dámy a raději vyvinul jezdce.\nJezdec černého se dostal do vazby. Černopolného střelce na poli f8 nelze vyvinout, protože je blokován vlastní dámou.\n\nTento tah vévody a hraběte je chybný. Snaží se zbavit střelce útočícího na pole f7, ale pozice černého je špatná a figury nevyvinuty, a to umožní Morphymu provést v následujícím tahu oběť figury. Korektním pokračováním by bylo 9… Ja6 10. S×a6 b×a6 11. Dc4 nebo útok na střelce na g5 pomocí h pěšce. Někde se uvádí jako možné pokračování černého i 9…Dc7. Po 10. O-O-O Sc5 11. S×f7+ D×f7 12. Vd8+ by nicméně bílý získal dámu.\nMorphy se rozhodl neustoupit a obětoval jezdce za dva pěšce. Naopak ústup střelcem na pole e2 by byl chybou pro pokračování černého 10… Db4!. Aristokraté oběť přijali, lepší pokračování by v tomto případě bylo 10… Db4+ s nuceným ústupem bílého jezdce zpět na pole c3. I tak by ale stál Morphy lépe.\nČerný se rozhodl pokrýt šach představením jezdce, při druhé možnosti 11… Kd8 by bílý reagoval 12. O-O-O+. Střelci na b5 a g5 naprosto omezili černé figury.\n\nPokud by nyní černý zahrál 12… Db4?, bílý by sebral 13. S×f6. O výhře bílého je již rozhodnuto.\n\nPři pokračování 14… Db4? by bílý opět zahrál 15. S×f6. Černému nezbývá žádné východisko.\nMorphy by získal vyhranou pozici i pokud by vyměnil dámy nebo odebral jezdce na f6. Takto partii zakončí obětí dámy.\nMax Euwe toto zakončení označil jako jiskřivé. Podle knihy \"Morphy's games : a selection of the best games played by the distinguished champion in Europe and America\", ke které sepsal poznámky maďarský šachový mistr Johann Jacob Löwenthal, závěrečná \"oběť dámy přispívá ke kráse celé kombinace a vytváří nejelegantnější zakončení\". Podobný závěr jako v Operní partii se vyskytl například i v partii Albert Beauregard Hodges – Daniels, hrané v prosinci 1886 v Nashvillu.\n\nOperní partie Paula Morphyho je pravděpodobně nejznámější hrou tohoto šachisty. Emanuel Lasker, druhý mistr světa v šachu, celou partii roku 1907 okomentoval jako skvělou. Lasker též vychválil 8. tah bílého, ve kterém Morphy nesebral pěšce (dle Laskera „řeznická metoda”) a dále rozvíjel figury, což Lasker považoval za „metodu umělce”. V prvním svazku díla \"Amenities and Background of Chess-Play\" (1934) od amerického šachisty Williama Ewarta Napiera je dokonce Operní partie považována za nejslavnější hru vůbec. Roku 2013 operní partii označil za svou nejoblíbenější britský velmistr Nigel Short. Od roku 1908 ji uvádí coby studijní materiál řada šachových učebnic a jako ukázku díla Paula Morphyho ji zařadil bývalý mistr světa Garri Kasparov do své čtyřdílné knihy \"Moji velcí předchůdci\" jako jednu z pěti Morphyho partií.\n\nOperní partie však ne vždy sklízela pouze pozitivní reakce. Například jiný britský velmistr John Nunn se k ní vyjádřil kriticky. Napsal, že to \"není obzvláště dobrá hra, jaká by se dala očekávat, když se nejsilnější hráč své doby postaví proti dvěma amatérům\". Kritizoval také stáří partie s ohledem na to, že je využívána i v moderních výukových materiálech. Dle něj by se k výuce šachu měly používat spíše partie novější, protože moderní šach se odlišuje od šachu 19. století.\n\n"}
{"id": "1396413", "url": "https://cs.wikipedia.org/wiki?curid=1396413", "title": "Nature Valley International 2018 – ženská dvouhra", "text": "Nature Valley International 2018 – ženská dvouhra\n\nŽenská dvouhra Nature Valley International 2018 probíhala ve druhé polovině června 2018. Do singlové soutěže eastbournského tenisového turnaje nastoupilo čtyřicet osm hráček. Turnaj se tak tradičně stal nejobsazenější událostí sezóny v kategorii Premier 700. Obhájkyní titulu byla česká světová sedmička Karolína Plíšková, kterou ve čtvrtfinále vyřadila Běloruska Aryna Sabalenková.\n\nVítězkou se stala dánská světová dvojka a obhájkyně finálové účasti Caroline Wozniacká, jež ve finále zdolala 20letou běloruskou hráčku Arynu Sabalenkovou po dvousetovém průběhu 7–6 a 7–5. V probíhající sezóně si 27letá Dánka připsala druhé turnajové vítězství, které představovalo dvacátý devátý singlový titul na okruhu WTA Tour. V Eastbourne již triumfovala v roce 2009. \n\nVšechny nasazené hráčky obdržely volný los do druhého kola.\n"}
{"id": "1396415", "url": "https://cs.wikipedia.org/wiki?curid=1396415", "title": "Jaroslav Zahrádka", "text": "Jaroslav Zahrádka\n\nJaroslav Zahrádka (* 13. listopadu 1963) je český pedagog, od roku 2009 ředitel gymnázia v Chomutově.\n\nOd září 2009 je ředitelem \"Gymnázia, Chomutov, Mostecká 3000\".\n\nJaroslav Zahrádka žije ve městě Chomutov.\n\nVe volbách do Senátu PČR v roce 2018 kandidoval za ODS v obvodu č. 5 – Chomutov. Se ziskem 11,08 % hlasů skončil na 3. místě.\n"}
{"id": "1396420", "url": "https://cs.wikipedia.org/wiki?curid=1396420", "title": "Nature Valley International 2018 – mužská dvouhra", "text": "Nature Valley International 2018 – mužská dvouhra\n\nMužská dvouhra Nature Valley International 2018 probíhala ve druhé polovině června 2018. Do singlové soutěže eastbournského tenisového turnaje nastoupilo dvacet osm hráčů. Obhájcem titulu byl srbský tenista Novak Djoković, který do turnaje nezasáhl. \n\nVítězem se stal 30letý nenasazený Němec Mischa Zverev, jenž ve finále zdolal Slováka Lukáše Lacka po dvousetovém průběhu 6–4 a 6–4. Na okruhu ATP Tour tak vybojoval premiérové turnajové vítězství, z třetího odehraného finále. Lacko do závěrečného boje o titul postoupil podruhé v kariéře.\n\nČtyři nejvýše nasazení hráči obdrželi volný los do druhého kola.\n"}
{"id": "1396430", "url": "https://cs.wikipedia.org/wiki?curid=1396430", "title": "Obléhání Paříže (1435–1436)", "text": "Obléhání Paříže (1435–1436)\n\nObléhání Paříže v letech 1435–1436 organizoval maršál Ambroise de Loré, který velel vojsku francouzského krále Karla VII. Skončilo dobytím města a vyhnáním Angličanů, kteří ovládali Paříž od roku 1420.\n\nPo neúspěšném obléhání v roce 1429 a neúspěšným intrikám v roce 1430 se Karel VII. znovu rozhodl dobýt francouzské hlavní město silou. Na jaře roku 1435 bretaňští kapitáni na příkaz konetábla Arthura de Richemont překvapili anglickou posádku v Saint-Denis a podařilo se jim tam dočasně usadit. Ovšem k vypuzení Angličanů z Paříže bylo nutno většího zásahu. Smlouva z Arrasu ze dne 20. září 1435 ukončila občanskou válku mezi Armagnaky a Burgunďany. Vojska francouzského krále se tak mohla opřít o posily burgundských vojsk. Také samotní Pařížané začali tajně vyjednávat s francouzským králem.\n\nFrancouzi s posilou burgundských vojsk porazili Angličany v Saint-Denis 6. dubna 1436 a oblehli všechny brány hlavního města. Paříž tím byla zcela obklíčena královskými silami a ani po Seině nebylo možno dovážet zásoby. Dne 13. dubna 1436 se Richemont s vojskem ukázal před hradbami města. Karel VII. během tajných jednání slíbil pařížským měšťanům úplnou amnestii, pokud během útoku podpoří jeho vojska vedené Ambroisem de Loré a Arthurem de Richemont. Taktika byla jednoduchá. Pařížští měšťané vyvolali nepokoje u brány Saint-Denis, což donutilo Angličany stáhnout své síly do této oblasti. Královské vojsko následně zaútočilo na špatně bráněnou bránu Saint-Jacques. Po jejím dobytí snadno pronikli do Halles a poté k Notre-Dame. Mezitím byli Angličané lapeni v pouličních bojích, kdy je obyvatelstvo střelbou z oken donutilo k ústupu do Bastily u brány Saint-Antoine. Dne 17. dubna bylo anglické posádce dovoleno odejít do Rouenu.\n\nPo mnoha letech anglické okupace mohl Karel VII. vstoupit do Paříže 12. listopadu 1437. Král překvapen poloprázdným městem povolil všem obyvatelům Paříže, kteří opustili město spolu s Angličany, aby se vrátili za podmínky, že složí přísahu králi. \n"}
{"id": "1396432", "url": "https://cs.wikipedia.org/wiki?curid=1396432", "title": "Appellation d'origine contrôlée", "text": "Appellation d'origine contrôlée\n\nAppellation d’Origine Contrôlée [\"apelasjo dorižin kontrólé\"] (AOC), česky \"chráněné označení původu zboží\" je systém, který se snaží chránit tradiční názvy a značky místních zemědělských produktů. Původně vznikl ve Francii na ochranu slavných značek vína a přesně definuje několik desítek oblastí, které tato označení smějí používat. V současné době se ve Francii chrání asi 300 druhů vína z velmi rozmanitých oblastí, od největších jako jsou \"Côtes du Rhône\" (asi 400 km) až po ty nejmenší o rozloze několika málo hektarů. Pro užívání značky AOC platí přesná pravidla a z označené oblasti musí např. pocházet aspoň 80 % použitých hroznů, produkt se musí vyrábět tradičním postupem a být nějak vázán na místní podmínky atd. \n\nNa francouzské ochranné zákony z roku 1905 a 1919 navázalo založení Národní komise pro označování původu (\"Comité National des Appellations d'Origine\", CNAO) v roce 1935, po druhé světové válce přejmenované na Národní institut (\"Institut National des Appellations d'Origine\", INAO). V 50. až 70. letech 20. století byla tato ochrana prosazena do francouzských zákonů a od roku 1990 rozšířena i na další produkty, zejména na sýry, máslo, levanduli, med, likéry, olivový olej a další.\n\nTéměř současně se zavedením systému AOC ve Francii byla podobná ochrana uzákoněna ve Španělsku (oblasti Rioja 1925, Jerez/Sherry 1933) a postupně v řadě evropských zemí (Itálie, Portugalsko, Rakousko, Švýcarsko a konečně i společná legislativa Evropské unie), v Jižní Africe, v Austrálii, v USA a dalších pěstitelských zemích. Německý systém je poněkud odlišný a nehraje tak významnou roli.\n\nPři vstupu do EU uplatnila i Česká republika ochranu několika tradičních produktů, například olomouckých syrečků, v rámci mechanismu chráněných názvů.\n\n\n"}
{"id": "1396436", "url": "https://cs.wikipedia.org/wiki?curid=1396436", "title": "Seznam dílů seriálu Vraždy ve Stratfordu", "text": "Seznam dílů seriálu Vraždy ve Stratfordu\n\nToto je seznam dílů seriálu \"Vraždy ve Stratfordu\".\n\n<onlyinclude>\n</onlyinclude>\n\n"}
{"id": "1396441", "url": "https://cs.wikipedia.org/wiki?curid=1396441", "title": "Floruit", "text": "Floruit\n\nFloruit, zkráceně fl. (či též flor.), je latinský výraz s významem \" vzkvétal/a\", který určuje datum nebo období, během kterého byla určitá osoba nejvíce aktivní. \n\nV češtině se setkáváme s podobným výrazem \"\"rozkvět\"\" (\"\"vzkvétat\"\", \"\"výkvět\"\" apod.). V němčině existuje výraz \"blühte\" (zkr. \"bl.\") s podobným významem, doslova „kvetl(a)“.\n"}
{"id": "1396449", "url": "https://cs.wikipedia.org/wiki?curid=1396449", "title": "Kostel svatého Ondřeje (Nelahozeves)", "text": "Kostel svatého Ondřeje (Nelahozeves)\n\nKostel svatého Ondřeje stojí v obci Nelahozeves v okrese Mělník, patří pod správu Římskokatolické farnosti Kralupy nad Vltavou a od roku 2005 získal status filiální. Kostel je umístěn na okraji vesnice poblíž Vltavy.\n\nVýstavba kostela proběhla v 1. polovině 14. století, ale dnešní podoba pochází až z neogotické přestavby 18.–19. století. První písemná zmínka pochází z roku 1352, kdy byl kostel farní, později se stal kostelem filiálním, v roce 1787 byl lokalií a dne 21. března 1857 byl opět povýšen na farní. Obec s kostelem a tvrzí nejdříve patřila českému knížeti a poté pražské kapitule. Od té se vlastnictví vrátilo panovníkovi. Král Jiří z Poděbrad v roce 1469 věnoval obec svému rádci Řehořovi z Heimbruku, kterému byla později zabavena. Poté se vlastnictví často sřídalo. V roce 1544 obec získal Florián Gryspek z Gryspachu, který zbořil tvrz a založil nynější zámek. \n\nObdélníkové jednolodí je zakončeno uskočeným užším presbytářem, orientovaným na východ. Presbytář je uzavřen pěti hranami osmistěnu, zvenku podporován opěráky. Na jeho severní straně je malá sakristie. Západní průčelí je ploché bez věžové zvonice, na ose je portál, nad ním jsou sdružená okna s lomeným obloukem a ve štítu se nachází drobná rozeta. Na rozích tohoto průčelí jsou šikmé podpěráky. Do kostela vedou tři portály – hlavní ze západního průčelí, druhý z předsíně, která je přistavěna k jižní straně lodi a poslední vede do sakristie. Hlavní portál je sedlového typu s nadpražní římsou. Ostění jižního vchodu je profilováno žlábkem. Vchod do sakristie je ozdoben jednoduchou šambránou. Hlavní loď osvětlují z každé strany, jižní a severní, dvě okna s mírným lomeným obloukem, další čtyři okna se nachází v presbytáři. Okna jsou bez vitráží a kružeb, ale mají šikmé špalety – nálevkovitě otevřené. Kostel je omítnut, natřen na bílo a zastřešen sedlovou střechou. Předsíň a sakristie jsou zastřešeny valbou. Pod střechami jsou okapní římsy oblounového tvaru. Na hřebeni lodi se nachází osmihranný sanktusník s jehlovou střechou, ve kterém je malý zvon používaný při mších. \nV poli presbytáře je žebrová křížová klenba, závěr je zaklenut paprsčitou klenbou. Profil žeber je klínovitý, a v místě protnutí jsou kulaté svorníky. Žebra jsou svedeny do válcových přípor na konzolách tvaru jehlanu kromě konzol mezi polem a závěrem, ty mají tvar maskaronu. Sakristie, stejně jako předsíň, je zaklenuta českou plackou a vede do ní portál s ostěním ze 16. století. Loď a presbytář jsou odděleny mírně lomeným, hladkým vítězným obloukem a také je zde použito pravidlo zvýšení presbytáře o dva stupně. Loď je zastropena dřevěným trámovým stropem s omítnutým záklopem. Z předsíně vede goticky profilovaný portál. V západní části se nachází kůr, který je podepřen štíhlými dřevěnými sloupy a vede na něj dřevěné schodiště. Podlaha je vydlážděna na koso červenou a žlutou dlažbou.\n\nV zábradlí kůru stojí varhany z roku 1881 od Karla Sniffnera. Varhany mají typické uspořádání jako mnoho dalších, které Sniffner pro Prahu a střední Čechy vyrobil. Atypické jsou ovšem v rejstříku, vesnické varhany mají obvykle čtyři rejstříky nebo méně, ale v Nelahozevsi mají rejstříků šest. Varhany během let prodělaly různé úpravy a v roce 2013 byly opraveny. Dalším vybavením je gotický kamenný nástěnný sanktuář, ozdoben lomeným obloukem a skruží. Nachází se na jižní straně presbyteria pod oknem. Hlavní oltář je z 2. čtvrtiny 18. století a obsahuje obraz, který vyobrazuje sv. Ondřeje. Na stěnách jsou dva náhrobníky, znakový z roku 1586 a figurální z roku 1613. Dále je v kostele rokoková kazatelna a kamenná barokní křtitelnice z 1. poloviny 18. století.\n\nV areálu kostela na místě bývalého hřbitova stojí dřevěná zvonice vybudovaná na čtvercovém půdorysu s jehlancovou střechou. Ve zvonici se nachází dva zvony z let 1812 a 1864.\n\nV blízkém okolí se nachází železniční trať, renesanční zámek ze 16. století a rodný dům skladatele Antonína Dvořáka, který chodil hrát do kostela na varhany.\n\n\n\n"}
{"id": "1396450", "url": "https://cs.wikipedia.org/wiki?curid=1396450", "title": "Jiří Šindler", "text": "Jiří Šindler\n\nJiří Šindler (25. května 1922 Polička – 4. června 2015 Brno) byl český výtvarník, grafik, malíř, ilustrátor, kaligraf, středoškolský a vysokoškolský učitel. \n\nOtec Vladimír Šindler byl učitel, malíř, grafik a bibliofil. Jiří Šindler po studiu na Státním reálném gymnnáziu v Poličce (1934–1942) a roční odborné průpravě na Státní grafické škole v Praze (1942–1943) nastoupil na Uměleckoprůmyslovou školu do ateliéru Antonína Strnadela (1943–1944, 1945–1950). V letech 1945–1948 absolvoval měsíční praxe u tiskaře Vlastimila Vokolka. \n\nVyučoval písmo a propagační grafiku na Střední škole uměleckých řemesel (1969–1983), kaligrafii a základy teorie písma na Fakultě výtvarných umění VUT v Brně (1992–2011), v letech 1998–2005 učil na Střední škole uměleckých řemesel a Vyšší odborné škole uměleckých řemesel. \n\nJiří Šindler 50. letech ilustroval ruskou literaturu, později také knihy pro děti a poezii. \n\nVěnoval se písmu, zabýval se hebrejsou abecedou. Vytvořil tiskovou abecedu hlaholského písma, která byla v roce 1992 použita při tisku \"Hlaholského misálu\". Kaligraficky přepsal např. \"Zdi\" Vladimíra Holana, \"Mozart v Praze\" Jaroslava Seiferta a \"Jsem nyní se všemi\" Ivana Blatného. Od písma také Jiří Šindler odvodil svou volnou tvorbu, která je na pomezí kaligrafie a abstraktního umění. \n\nJiří Šindler byl členem tvůrčí skupiny Profil ´58, TT klubu, Sdružení Q a čestným členem Sdružení Bienále Brno. \n\nJiří Šindler: Sny. 2002.\nJiří Šindler: Příbuznosti. Brno: Sdružení šuřka, 2005. \nJiří Šindler: Limeriky. Brno: Sdružení šuřka, 2005. \n\n\nProfil na Internetové encyklopedii dějin města Brna\nVýstava Doteky téměř něžné – Muzeum města Brna\n"}
{"id": "1396454", "url": "https://cs.wikipedia.org/wiki?curid=1396454", "title": "Bezpečnostní otázka", "text": "Bezpečnostní otázka\n\nBezpečnostní otázka je typ sdíleného tajného klíče používaný jako přídavná bezpečnostní vrstva pro autentizaci uživatele.\n\nPřesněji jde o pár: \"otázka – odpověď\", z nichž otázka, zpravidla osobního charakteru, může být fixní nebo volitelná z omezené množiny (při registraci), odpověď uživatel vyplní při registraci. Příklady bezpečnostních otázek:\n\nOdpovědí je, předpokládá se, pravdivá odpověď na bezpečnostní otázku. Nejde však o obsah samotné odpovědi ve smyslu poskytování osobních údajů. Princip bezpečnostní otázky je v tom, že se týká věci o které se předpokládá, že k ní má uživatel citový vztah a je tudíž velká pravděpodobnost, že uživatel odpověď na otázku nezapomene.\n\nDíky této vlastnosti se bezpečnostní otázka používá zejména pro možnost obnovení zapomenutého hesla.\n\nNa druhou stranu, právě kvůli uvedeným vlastnostem zde existuje bezpečnostní problém, protože zejména blízké osoby uživatele mohou odpověď znát nebo uhodnout, je také snadněji zjistitelné sociálním inženýrstvím než heslo. Někteří bezpečnostní odborníci proto tvůrcům systémů používání bezpečnostních otázek nedoporučují, (zdatnějším) uživatelům zase doporučují „falešnou“ bezpečnostní odpověď.\n"}
{"id": "1396456", "url": "https://cs.wikipedia.org/wiki?curid=1396456", "title": "Kostel svaté Markéty (Zvole)", "text": "Kostel svaté Markéty (Zvole)\n\nKostel svaté Markéty je dominantou a kulturní památkou ve Zvoli. V současné době je kostel ve vlastnictví katolické církve – Římskokatolické farnosti Praha-Zbraslav.\n\nKostel v pseudogotickém stylu byl postaven v letech 1892–1894. Architekt nynějšího kostela je Josef Mocker. První kostel stojící na místě stávajícího kostela, o kterém jsou dochované záznamy, byl dřevěný a postavený okolo roku 1267 spolu se založením obce Zvole. Původní kostel byl několikrát přeměněn. Nejprve byl regotizovaný a poté barokně přestaven. Následně roku 1875 byl zbořen, kvůli svému havarijnímu stavu. Původní kostely sloužily pouze místní komunitě, po následné přestavbě dle Josefa Mockera a po zvětšení prostorů byl využíván i obyvateli z okolních vesnic. Pro místní občany byl kostel důležitý z náboženského, ale i kulturního hlediska. V roce 1876 farář předložil první stavební nástiny nového kostela. Po několika předlohách zakázku získal Josef Mocker, který dokázal vystavět nový kostel za dva roky. Dne 22. Září 1892 bylo začato kopání základů pro nový kostel. Peníze byly získány za čtyř zdrojů, jedním z nich je sbírka místních farníků a občanů. Dne 20. Září 1894 po dostavbě kostela byla provedena konsekrace Jeho Eminencí arcipastýřem Františkem de Pauli, hrabětem Schönborn, kardinálem knězem Svaté církve římské. Jeho Eminence přivezla ostatky třech světců: sv. Jana Nepomuckého, sv. Cecilie a sv. Viktora. Tyto ostatky byly při konsekraci vloženy do oltáře.\n\nKostel sv. Markéty neprošel příliš velkými vnějšími změnami. V 70. letech 20. století byla nahrazena původní prejzová krytina za plechovou krytinu světlé barvy. Kvůli ochraně oken, před možným vysklením, byla z vnější strany přes okna umístěna drátěná síť tmavé barvy.\n\nSv. Markéta dle návrhu Josefa Mockera je obložena pálenými neomítnutými cihlami. Kostel má věž na západním průčelí s hodinami a zvonem. V roce 1930 vysvětil arcibiskup Kordač nový zvon, který však nyní není používán. Věž je zdobena čtyřmi římsami začínající cihelným zubořezem. Okna na věži jsou malá, obdélná a jsou zvýrazněna cihelným překladem. V úrovni zvonu jsou dvě lomená okna oddělena pilířem a jsou také zvýrazněné cihelným obkladem.\n\nOkna na jižním a severním průčelí v novogotickém stylu jsou zhotovena s lomeným obloukem, vitráží a kamenným trojlistem se dvěma jeptiškami v jejím vrcholu. Dále zde můžeme najít opěrný systém ukončený kamennou střechou s odstupňovaným uložením.\n\nNa jižní straně průčelí se nachází hlavní vstup do kostela, který je zdůrazněn kamenným lomeným obloukem s oblouny a výžlabky.\n\nVe východním průčelí, ve kterém se nachází presbytář je také opěrný systém. Lomená okna jsou daleko vyšší a užší než okna předchozí, ale tentokrát pouze s kamennou jeptiškou. Presbytář je rozdělen dvěma římsami, které jsou z části kamenná a začínají cihelným zubořezem. Hlavní loď kostela je vyšší než presbytář. Štít lodi je zdoben kamennou římsou s odstupňovaným uložením a slepými okny.\n\nCelá stavba je postavena na vyvýšeném kamenném soklu. Loď kostela je vyztužena venkovním opěrným systémem, typickým pro gotický sloh.\n\nJednolodní kostel je po celé šíři zdoben čtyřmi křížovými klenbami s kamennými žebry, do kterých jsou vytesány oblouny a výžlabky. Žebra kleneb se sbíhají do vrcholových kruhových svorníků a jsou ukončeny jehlancovými konzolami. Presbytář kostela má navazující křížovou klenbu v jednom poli a poté je zakončen klenbou paprsčitou. Žebra jsou rovněž svedena na jehlancové konzoly.\n\nSám architekt Josef Mocker navrhl vnitřní interiér i design jednotlivých kusů nábytku ve stejném stylu. Mockerovy návrhy zhotovil řezbář Mráz. Mezi tyto věci patří: novogotický oltář, zpovědnice, kazatelna, lavice v lodi i nábytek v sakristii. Všechen řezbářský nábytek je vyroben z dubového dřeva. Při konsekraci byl kostel vybaven dvanácti bronzovými svícny, které byly zasazené nad dvanáct konsekračních křížů. Jedna z významných hodnot kostela jsou varhany.\n\n„\"Dne 20. 9. 1894. slavili jsme u nás slavnost, na niž obec naše nikdy nezapomene a již potomstvo naše povždy  žehnati bude. Velkomyslným přičiněním Jeho Eminencí nejdůstojnějšího pána kardinála a arcibiskupa Františka hraběte ze Schonbornů postaven totiž naší chudé vesničce na místě starého sešlého nový velkolepý chrám dle plánu architekta p. J. Mockera v slohu gotickém a v tak ušlechtilých formách, že opravdu srdce plesá při pohledu na tu novou svatyni. Mohutná věž s hodinami v čele toho chrámu hlásati bude po věky bohumilou štědrost pečlivého arcipastýře, pod jehož patronátem se týž chrám náš nachází.\"“\n\n\n"}
{"id": "1396460", "url": "https://cs.wikipedia.org/wiki?curid=1396460", "title": "Medicejská knihovna ve Florencii", "text": "Medicejská knihovna ve Florencii\n\nMedicejská knihovna sv. Vavřince ve Florencii ( \"Biblioteca Medicea Laurenziana\", zkr. též \"Laurenziana\") je slavná knihovna v italské Florencii, známá díky svým rukopisům. Knihovna je přístupná veřejnosti jako \"Biblioteca pubblica statale\" a spadá pod správu italského ministerstva kultury a turismu.\n\nStředověkou knihovnu založil v roce 1441 Cosimo Medicejský, v raném období vlády rodu Medicejských a od roku 1560 se nachází v klášteře baziliky svatého Vavřince, dřívějším Medicejském rodovém kostele. Své pojmenování \"Laurenziana\" nese podle Cosimova vnuka, Lorenza I. Medicejského (1449–1492), který ji významně rozšířil.\n"}
{"id": "1396462", "url": "https://cs.wikipedia.org/wiki?curid=1396462", "title": "Seznam dílů seriálu C.B. Strike", "text": "Seznam dílů seriálu C.B. Strike\n\nToto je seznam dílů seriálu \"C.B. Strike\".\n\n<onlyinclude>\n</onlyinclude>\n\nV říjnu 2018 bylo oznámeno, že seriál získá čtvrtou řadu.\n\n"}
{"id": "1396470", "url": "https://cs.wikipedia.org/wiki?curid=1396470", "title": "Most v Hořepníku", "text": "Most v Hořepníku\n\nMost v Hořepníku byl postaven v roce 1912 podle projektu Stanislava Bechyně. Překlenuje říčku Trnavu, spojuje Hořepník s částí Vítovice. Patří k nejstarším železobetonovým mostům v českých zemích. Objekt je kulturní památkou.\n"}
{"id": "1396476", "url": "https://cs.wikipedia.org/wiki?curid=1396476", "title": "Maják Michmoret", "text": "Maják Michmoret\n\nMaják Michmoret (hebrejsky: מגדלור מכמורת, anglicky: \"Mikhmoret Light, Mevo'ot Yam Light\") se nachází na střeše námořní školy v severní části přístavu Michmoret v Izraeli ve východní části Středozemního moře. Maják není přístupný veřejnosti.\n\nLampa majáku se nachází na střeše betonové jednopatrové budovy, která je posazena na třech betonových sloupech. Budova majáku byla postavena v šedesátých létech 20. století jako část námořní školy Mevo'ot Jam. Je natřena modrobíle.\n\n\noznačení:\n\n\nMaják je ve správě \"Israel Shipping and Ports Administration.\"\n"}
{"id": "1396478", "url": "https://cs.wikipedia.org/wiki?curid=1396478", "title": "Kočevje", "text": "Kočevje\n\nKočevje je město na řece Rinža v jižním Slovinsku, správní centrum občiny Kočevje. Žije v něm okolo 8 000 obyvatel.\n\nPrvní písemná zmínka pochází z roku 1339 pod jménem Mahovnik, roku 1471 dostalo městská práva. Později se jmenovalo Hvojčevje podle chvojí, což si němečtí kolonisté upravili na Gottschee, z toho vznikl současný název. Místní Němci hovořili dialektem Göttscheabarisch. V roce 1809 zde proběhlo ozbrojené povstání proti okupaci Kraňska napoleonskými vojáky. Za druhé světové války bylo město obsazeno italskou armádou a většina místních Němců odešla do Říše. Po válce byly v okolí zmasakrovány tisíce příslušníků kolaborantské Slovinské domobrany.\n\nHlavní pamětihodností města je novorománský kostel svatého Bartoloměje z roku 1903. V okolí se nachází Kočevské jezero, hrad Fridrihštajn a krasová planina Kočevski Rog.\n\nMístní obyvatelé se často živili jako podomní obchodníci, toto povolání získalo podle města označení „kočebr“.\n"}
{"id": "1396484", "url": "https://cs.wikipedia.org/wiki?curid=1396484", "title": "American Psychological Association", "text": "American Psychological Association\n\nAmerican Psychological Association (Americká psychologická společnost) je přední odborné sdružení amerických psychologů. Založena roku 1925, v roce 2017 sídlila ve Washingtonu a v 54 odborných sekcích s velkou autonomií sdružovala přes 117 tisíc členů.\n\nZárodkem APA bylo nezávislé odborné sdružení, vzniklé roku 1892. Tehdejších 31 zakládajících členů zvolilo předsedou G. Stanley Halla. V prosinci téhož roku se konal první sjezd. V roce 1899 čítalo 125 členů, v roce 1916 308 členů. Pod svým jménem Asociace existuje od 2. ledna 1925. Počet členů prudce vzrostl od poloviny 20. století a přesáhl 117 tisíc; APA je největší národní psychologická společnost na světě. Roku 2018 byla předsedkyní APA Jessica Henderson Daniel.\n\nPro plné členství se zpravidla vyžaduje doktorát v psychologii nebo v některém z příbuzných oborů, Protože jednotlivé státy Unie mají odlišné předpisy pro udělování licencí klinickým psychologům, doporučuje APA znění smlouvy mezi vládami a odbornými společnostmi. Svým členům doporučuje, aby kliničtí psychologové užívali titul „psycholog“, jen pokud mají příslušnou licenci.\n\nAPA má své ústředí, které obstarává také vydávání publikací a údržbu databází, vlastní odbornou činnost řídí pět „direktorátů“:\n\nAPA uděluje řadu diplomů, uznání a cen za vynikající úspěchy v oboru, ať už ve vědě a v teorii nebo v organizaci poskytování psychologické péče. APA vydala stovky knih a pro autory svých časopisů vyvinula pravidla pro úpravu rukopisů atd. Tento APA standard se dobře osvědčil a užívá jej řada dalších časopisů v oblasti humanitních a společenských věd. APA vydává také 17 odborných časopisů s různou periodicitou:\n\n"}
{"id": "1396486", "url": "https://cs.wikipedia.org/wiki?curid=1396486", "title": "Brno-Královo Pole (nádraží)", "text": "Brno-Královo Pole (nádraží)\n\nBrno-Královo Pole je železniční stanice ve čtvrti Královo Pole v Brně. Nachází se na železniční trati z Brna do Havlíčkova Brodu.\n\nPůvodní železniční stanice v Králově Poli se nacházela v prostoru dnešní Sportovní ulice, poblíž ulice Sladkovského. Vznikla v roce 1885 jako jedna z dopraven na tehdy zprovozněné trati z Brna do Tišnova. Od roku 1938 byla mezi Brnem a Havlíčkovým Brodem stavěna nová rychlíková trať, která byla uvedena do provozu 20. prosince 1953 a na které byla v Budovcově ulici zřízena již v roce 1952 nová stanice Královo Pole, jež funguje dosud. Kolejiště původního královopolského nádraží, s novým propojené spojovací kolejí podél ulice Sportovní, slouží od roku 1962 pouze pro posunovací práce a vedou z něj vlečky do areálu Královopolské a do areálu Tepláren Brno.\n\nNa novém nádraží v Králově Poli byla v roce 1954 postavena rozsáhlá výpravní budova. V přednádražním prostoru byla v 80. letech postavena silniční estakáda směrově dělené čtyřpruhové výpadové Svitavské radiály.\n\nZanedbávané královopolské nádraží počátkem 21. století již nestačilo kvalitativním nárokům na příměstskou dopravu. Radní městské části Brno-Královo Pole oslovili architekta Petra Parolka, který v roce 2010 navrhl zcela novou staniční budovu ve stylu organické architektury. Revitalizace celého dopravního terminálu, včetně stavby objektu, připomínajícího letící vážku, měla stát asi 700 milionů korun, byla však zastupitelstvem městské části odmítnuta jako megalomanská. I přesto plánuje Správa železniční dopravní cesty (SŽDC) komplexní modernizaci nádraží za 1,8 miliardy korun. Výpravní budova z 50. let 20. století má být nahrazena novým dvoupodlažním objektem. Roku 2019 požádala SŽDC o vydání územního rozhodnutí, stavba by mohla začít koncem roku 2021.\n\nVe stanici Královo Pole zastavují vlaky příměstské železniční linky S3, která je součástí Integrovaného dopravního systému Jihomoravského kraje (IDS JMK). Dálková doprava v relaci Brno – Havlíčkův Brod – Praha je řešena rychlíkovou linkou R9, jejíž spoje v Králově Poli také zastavují.\n\nV jedné z variant Severojižního kolejového diametru se uvažuje o napojení na železniční trať Brno – Havlíčkův Brod v prostoru nádraží Brno-Královo Pole. V takovém případě by se diametr po stanici Šumavská stočil k tramvajové zastávce Kartouzská a pokračoval dále přes čtvrť Ponava ke královopolskému nádraží. Vedení trasy diametru má rozhodnout studie.\n\nPřed železniční stanicí se v Budovcově ulici (částečně pod silniční estakádou Sportovní ulice) nachází terminál brněnské městské hromadné dopravy. Je zde umístěna tramvajová smyčka, kde končí linka č. 6, bloková trolejbusová smyčka, obsluhovaná linkou č. 30, a autobusové zastávky MHD i regionálních autobusů IDS JMK. Tramvajová trať, odbočka z tratě do Řečkovic, byla k železniční stanici přivedena Kosmovou ulicí v roce 1952.\n\nZ tramvajové smyčky vede vlečková kolej do prostoru stanice, kde je napojena spojkou na železnici. Toto spojení vzniklo v roce 1970 a bylo v minulosti využíváno jako překladiště materiálu pro Dopravní podnik města Brna a pro překládání nových nebo rekonstruovaných tramvají dovezených do Brna na nákladních železničních vagonech.\n"}
{"id": "1396489", "url": "https://cs.wikipedia.org/wiki?curid=1396489", "title": "Čistá duša", "text": "Čistá duša\n\nČistá duša je pseudonym slovenského spisovatele nebo spisovatelky poezie, aforismů a slovních hříček.\n\nVěk, pohlaví a identita autora zatím není známa.\n\nPrvní texty se objevily na sociálních sítích. Mezi čtenáři ze Slovenska i Česka si získaly velkou oblibu a tak v roce 2017 ve vydavatelství Slovart vyšla debutová knižní sbírka s eponymním názvem. Kniha se podle ankety Panta Rhei Awards 2017 v kategorii \"debutant\" zařadila mezi nejprodávanější slovenské tituly roku.\n\n\n"}
{"id": "1396491", "url": "https://cs.wikipedia.org/wiki?curid=1396491", "title": "Praha-Sedlec (železniční zastávka)", "text": "Praha-Sedlec (železniční zastávka)\n\nPraha-Sedlec je železniční zastávka na dvoukolejné elektrizované trati číslo 090 do Kralup nad Vltavou. Stojí v centru Sedlce mezi mrazírnami a Vltavou. Stanice je součástí Pražské integrované dopravy.\n\nRoku 1879 byla na jednokolejné Severní státní dráze zřízena železniční stanice Selc. Po zdvoukolejnění trati se stanice přeměnila na zastávku. Roku 1920 byla přejmenována na Selc u Prahy, roku 1924 na Sedlec u Prahy (přestože byl Sedlec již dva roky součástí hlavního města) a od roku 1942 je užíván současný název zastávky Praha-Sedlec.\n\nZastavují zde pouze osobní vlaky, které jezdí mezi Masarykovým nádražím (nebo Hlavním nádražím) a Kralupy nad Vltavou či Roudnicí nad Labem. Od 19. dubna 2004 vede přes Sedlec příměstská železniční linka z Hostivaře do Roztok u Prahy.\n\nRoku 2003 byla zastávka zmodernizována spolu s přestavbou tratě na součást 1. tranzitního železničního koridoru (SRN - Děčín - Praha - Česká Třebová - Brno - Břeclav - Rakousko). Obě koleje vedou na betonových pražcích na čistém štěrkovém loži. Po jejich stranách jsou dvě nová nástupiště - na nástupišti ve směru na Kralupy nad Vltavou je malá prosklená čekárna, ve směru na Prahu je přístřešek pod prodlouženou střechou bývalé staniční budovy. V průchodu na nároží, ze kterého původně vedly dveře do haly, jsou umístěny jízdní řády. Nástupiště jsou propojena po chodníku v podjezdu ulice V Sedlci na severní straně zastávky. Bývalá staniční budova byla adaptována na obytný dům se zahradou.\n\nK zastávce nejezdí městská hromadná doprava, poblíž jsou pouze příměstské autobusy ČSAD a přívoz na Zámky.\n\n\n"}
{"id": "1396495", "url": "https://cs.wikipedia.org/wiki?curid=1396495", "title": "Kapská květenná říše", "text": "Kapská květenná říše\n\nKapská květenná říše neboli Capensis je jedna z šesti oblastí, do nichž je podle fytogeografie rozdělena světová pevnina. Nachází se v jihozápadní části Jihoafrické republiky (provincie Západní Kapsko, Východní Kapsko a částečně KwaZulu-Natal) a s rozlohou okolo 90 000 km² je ze všech květenných říší výrazně nejmenší; díky subtropickému podnebí ovlivňovanému studeným Benguelským proudem a izolované poloze za hřebeny Kapských hor se však vyznačuje mimořádně rozmanitou florou. Vyskytuje se zde asi 9000 druhů rostlin (nejvíce jsou zastoupeny hvězdnicovité), z toho je 69 % endemických. Typickými společenstvy jsou sklerofylní křoviny zvané fynbos, v nichž dominují proteovité, lanovcovité a vřesovcovité, a renosterveld porostlý keřem \"Dicerothamnus rhinocerotis\". \n\nKapská květenná říše je tvořena jedinou provincií. Je řazena mezi horká místa biologické diverzity a soubor osmi místních chráněných oblastí byl v roce 2004 zapsán na seznam světového dědictví.\n\n"}
{"id": "1396497", "url": "https://cs.wikipedia.org/wiki?curid=1396497", "title": "Muzeum Ludwigových", "text": "Muzeum Ludwigových\n\nMuzeum Ludwigových (německy Museum Ludwig) v Kolíně nad Rýnem je jedno z nejvýznamnějších evropských muzeí moderního umění. Disponuje největší sbírkou pop-artu Evropy, jejíž jádro darovali manželé Peter a Irene Ludwigovi, čímž také muzeum roku 1976 vzniklo. Dále je zde třetí největší sbírka Picassových děl na světě, významná sbírka německého expresionismu z odkazu sběratele Josefa Haubricha, klíčová díla ruské avantgardy a sbírka k dějinám fotografie. Výstavní plocha činí asi 8000 m². \n"}
{"id": "1396502", "url": "https://cs.wikipedia.org/wiki?curid=1396502", "title": "Antonio Barluzzi", "text": "Antonio Barluzzi\n\nAntonio Barluzzi (26. září 1884, Řím - 14. prosince 1960, Řím) byl italský architekt, který na objednávku františkánské Kustodie Svaté země provedl řadu staveb ve Svaté zemi, takže je přezdíván \"\"architekt Svaté země\"\".\nNarodil se v rodině architektů, která již po několik generací pracovala pro Vatikán. Jeho dědeček z matčiny strany byl Andrea Busiri Vici, dvorní architekt papeže Pia IX., zodpovědný za úpravy vatikánské baziliky. I když byl přesvědčen o svém povolání ke kněžství, na radu zpovědníka se stal architektem, v letech 1902-1907 vystudoval inženýrství na římské Sapienze. Již před 1. světovou válkou začal pracovat v Jeruzalémě, na stavbě nemocnice Italské misijní společnosti. Ve Svaté zemi pracoval s přestávkami až do roku 1958, kdy jej srdeční infarkt přinutil k návratu do Itálie, kde v roce 1960 zemřel. Byl františkánským terciářem, v roce 1923 byl jmenován komturem Řádu Božího hrobu, a byl také komturem Maltézského řádu.\n\n\n\n"}
{"id": "1396507", "url": "https://cs.wikipedia.org/wiki?curid=1396507", "title": "Städelovo muzeum", "text": "Städelovo muzeum\n\nStädelovo muzeum (česká výslovnost [\"štédlovo\"], německy Städel Museum, plným jménem Städelsche Kunstinstitut und Städtische Galerie, \"Städelovský umělecký institut a městská galerie\") ve Frankfurtu nad Mohanem je jedno z nejvýznamnějších německých muzeí. Spravuje přes 4000 maleb od středověku po současnost a další umělecké předměty, fotografie a rozsáhlou knihovnu. Založení muzea umožnil svým odkazem Johann Friedrich Städel roku 1815. Ke sbírkám patří i několik světoznámých obrazů, například Botticelliho \"Portrét Simonetty Vespuciové\" a Tischbeinův \"Goethe v Kampánii\", nejslavnější zpodobení básníkovo.\n"}
{"id": "1396515", "url": "https://cs.wikipedia.org/wiki?curid=1396515", "title": "Alexander Petersson", "text": "Alexander Petersson\n\nAlexander Petersson (* 2. července 1980 Riga jako \"Aleksandrs Pētersons\") je islandský házenkář lotyšského původu, hrající na pravé spojce za německý klub Rhein-Neckar Löwen.\n\nS házenou začínal v rodné Rize, v letech 1998–2003 působil v islandském týmu Íþróttafélagið Grótta a roku 2004 získal islandské občanství. S islandskou reprezentací vybojoval stříbrnou medaili na olympijských hrách 2008 a bronzovou na mistrovství Evropy v házené mužů 2010. Kromě toho se zúčastnil mistrovství světa v házené mužů 2011 (6. místo), mistrovství Evropy v házené mužů 2012 (10. místo), olympiády 2012 (5. místo), mistrovství světa v házené mužů 2015 (11. místo) a mistrovství Evropy v házené mužů 2016 (13. místo). S týmem Rhein-Neckar Löwen se stal mistrem Německa v letech 2016 a 2017 a vyhrál Pohár EHF 2013.\n\nV roce 2010 byl zvolen islandským sportovcem roku, na mistrovství světa v házené mužů 2011 byl vybrán do týmu all-stars.\n\n"}
{"id": "1396532", "url": "https://cs.wikipedia.org/wiki?curid=1396532", "title": "Lišaj borový", "text": "Lišaj borový\n\nLišaj borový (\"Sphinx pinastri\") je noční motýl z čeledi lišajovitých. Na území České republiky patří k běžnějším druhům lišajů. Ještě v polovině 20. století byla jeho početnost místy taková, že byl považován za škůdce jehličnatých lesů.\n\nAreál rozšíření zahrnuje téměř celé mírné pásmo Evropy a Asie. Nevyskytuje se na severu Irska.\nVýskyt lišaje borového je vázán na biotopy s jehličnatými stromy, jejichž jehličím se živí jeho housenky. Častější je v borových lesích nížin, ale vystupuje i výše do hor.\n\nVelikost i zbarvení motýla mohou být dosti variabilní. Délka předního křídla se pohybuje mezi 30 a 40 mm, základní barvou je šedá. Kresba je nevýrazná, jen ve střední části křídel se nachází trojice šípovitých černých skvrn. Zadní křídla jsou šedohnědé barvy, při kořeni světlejší. Oba páry křídel mají kontrastně hnědo-bílé třásnité okraje. Hruď je šedá, na hřbetě s černým pruhem po stranách. Zadečkové články jsou černo-bílé, středem zadečku probíhá podélný šedý pruh s tenkým černým proužkem uprostřed. Pohlaví lze do jisté míry odlišit podle vzhledu – samci bývají menší, štíhlejší a tmavší, s výraznější kresbou. Nadto mají jemně hřebenitá tykadla.\nDle některých pramenů vytváří lišaj borový v oblastech s průmyslově znečištěným ovzduším také melanistickou formu, nazývanou \"unicolor\" – v ČR například na Ostravsku ve 20. století. Takový jev nazýváme \"průmyslovým\" či \"industriálním melanismem\".\n\nVajíčka jsou zelená až žlutozelená, hladká a oválná.\n\nHousenky lišaje borového jsou čerstvě po vylíhnutí zelené, 6 mm dlouhé, s drobným, na špičce rozeklaným růžkem na konci těla. Během prvních 4 instarů se zbarvení nemění, v instaru pátém se ale housenky diferencují do dvou barevných forem – zelené a hnědé. Obě formy mají uprostřed hřbetu podélný hnědý pruh, podél kterého probíhají po obou stranách přerušované pruhy bílé. Hlava housenky je oválná, v mládí zelená, později okrová, se šikmými hnědobílými pruhy po stranách. Průduchy jsou u obou barevných forem oranžové s černou obrubou, růžek na konci těla je drsný, černý, na konci lehce rozeklaný. Dorostlá housenka může měřit 6–7 cm.\n\nKukla je červenohnědá, 3,5–4,5 cm dlouhá, s mírně odstávající pochvou sosáku. Podobá se kukle lišaje šeříkového, je ale menší.\n\nV ČR vytváří obvykle jedinou generaci, jejíž motýli létají v květnu a červnu. V teplých a nížinatých lokalitách se může vzácně vyvinout i generace druhá, jejíž motýli létají ještě v srpnu. Ve vyšších nadmořských výškách je doba výskytu posunutá na červenec a srpen, druhá generace se nevyskytuje. Přes den motýli odpočívají na kmenech stromů, za soumraku jsou aktivní, létají a sají nektar z květů. Oplodněné samičky kladou vajíčka jednotlivě či po dvou na jehlice živných rostlin, což mohou být borovice (v horách kosodřevina), smrky, jedle, modříny, ale i cedry.\n\nHousenky se z vajíček líhnou po 8–14 dnech. Nejprve pozřou vaječný obal, pak začínají okusovat jehlice. Mladší housenky se živí špičkami mladých jehlic, starší jsou schopny konzumovat jehlice celé. Během vývoje, který probíhá od června do září, se housenky čtyřikrát svlékají. Před kuklením slézají z živného stromu a mělce se zahrabávají u jeho paty v mechu nebo jehličí, kde si vytvářejí zemní komůrku.\n\nKukla přezimuje, někdy dokonce dvakrát.\n\n"}
{"id": "1396543", "url": "https://cs.wikipedia.org/wiki?curid=1396543", "title": "Wimbledon 2018", "text": "Wimbledon 2018\n\nWimbledon 2018 představoval 132. ročník třetího tenisového grandslamu sezóny a 51. v otevřené éře – nejstaršího a nejslavnějšího turnaje světa, který se konal od pondělí 2. července do neděle 15. července 2018. Grand Slam tradičně probíhal na travnatých dvorcích v londýnském All England Lawn Tennis and Croquet Clubu.\n\nTurnaj organizovaly Mezinárodní tenisová federace a All England Club. Jednalo se o jediný travnatý major, který se stal součásti kalendáře profesionálních okruhů mužů ATP World Tour a žen WTA Tour. Vítězové, vyjma soutěže smíšené čtyřhry, si do žebříčků připsali 2 000 bodů a šampioni dvouhry obdrželi prémii 2 250 000 liber.\n\nObhájci titulů v singlových soutěžích byli švýcarský druhý hráč světa Roger Federer, kterého ve čtvrtfinále mužské dvouhry zdolal Jihoafričan Kevin Anderson a v ženské části španělská světová trojka Garbiñe Muguruzaová, jíž ve druhém kole vyřadila Belgičanka Alison Van Uytvancková. \n\nDo grandslamu celkově zasáhlo 790 tenistů ze 66 států. Nejvyšší zastoupení měli Američané se 108 hráči, následováni 73 Brity. V Londýně se také představil jediný reprezentant Salvadoru Marcelo Arévalo, Paraguaye Verónica Cepedeová Roygová a Papuy-Nové Guineje Violet Apisahová. \n\n132. ročník se odehrával v londýnském All England Lawn Tennis and Croquet Clubu, v němž se premiérový ročník uskutečnil roku 1877. Na novou adresu v ulici Church Road se oddíl přemístil v roce 1922. \n\nZ celkového počtu čtyřiceti travnatých dvorců bylo pro grandslam využito osmnáct (centr a kurty č. 1–18, vyjma č. 13) včetně tří největších: centrálního dvorce s kapacitou 14 979 diváků, kurtu č. 1, jenž pojmul 11 393 přihlížejících, a dvorce č. 2, do jehož ochozů se vtěsnalo 4 000 návštěvníků. Zbylých dvacet dva dvorců v Aorangi Parku a Southlands College sloužilo pro trénink. Šířka základní čáry činila 10 cm, ostatních čar pak 5 cm. \n\nJestřábí oko pro elektronickou kontrolu dopadu míčů, používané od roku 2006 bylo umístěno na třech největších dvorcích a dále na kurtech č. 3, 12 a 18. K odehrání pořadatelé naplánovali 674 zápasů. Do turnaje včetně kvalifikací zasáhlo 790 tenistů. Akreditováno bylo 3 250 médií.\n\nGrand Slam probíhal mezi 2. až 15. červencem 2018 a zahrnoval soutěže mužské i ženské dvouhry, mužskou, ženskou a smíšenou čtyřhru, singly i debly juniorů a juniorek do 18 let v kategorii Grade A, turnaj legend, a také dvouhry a čtyřhry vozíčkářů v rámci okruhu handikapovaných UNIQLO Tour, turnaje zařazeného do kategorie Grand Slamu. Mezi 25. až 28. červnem 2018 probíhaly kvalifikační turnaje v areálu Bank of England Sports Ground na londýnském předměstí Roehampton.\n\nOficiální míče dodala firma Slazenger, což od roku 1902 představovalo nejdelší partnerství v historii sportovního vybavení. Na organizaci se podílelo okolo šesti tisíc osob, včetně 360 rozhodčích (hlavních a čárových), 250 sběračů, 22 fyzioterapeutů a 46členné obsluhy výsledkových tabulí. Pro zamezení přítomnosti holubů na dvorcích byl každý den dopoledne vypouštěn jestřáb. Vysílací práva držela britská veřejnoprávní stanice BBC, s níž pořadatelé v roce 2016 prodloužili smlouvu do roku 2024. Akreditovalo se 3 250 médií. Tradiční večeře šampionů se uskutečnila v Guildhallu.\n\nMužskou dvouhru počtvrté vyhrál 31letý Srb Novak Djoković, který vybojoval třináctý grandslamový titul ve dvacátém druhém odehraném finále majoru. Tím se posunul na čtvrté místo historických statistik před Roye Emersona. Z pozice světové jednadvacítky se stal nejníže postaveným vítězem od Chorvata Gorana Ivaniševiće z roku 2001. \n\nPrvní wimbledonský titul v ženské dvouhře získala 30letá Němka Angelique Kerberová, jež si po trofejích na Australian Open 2016 a US Open 2016 odvezla třetí kariérní grandslam. Stala se i první německou šampionkou turnaje od Steffi Grafové v roce 1996. \n\nMužskou čtyřhru ovládl americký pár Mike Bryan a Jack Sock. Bryan vybojoval sedmnáctou grandslamovou trofej ze čtyřhry, čímž se na čele statistik otevřené éry odpoutal od dvojčete Boba Bryana a v historických tabulkách se dotáhl na prvního Australana Johna Newcomba. Čtvrtým wimbledonským titulem se ve 40 letech stal nejstarším šampionem mužské čtyřhry londýnského majoru i nejstarší světovou jedničkou, když se na tuto pozici po skončení vrátil. Sock ovládl Wimbledon podruhé v kariéře. Oba se tak stali třetím a čtvrtým tenistou v All England Clubu, jimž se podařilo získat wimbledonský titul dvakrát s jiným spoluhráčem.\n\nV ženské čtyřhře triumfovaly úřadující vítězky Roland Garros, Barbora Krejčíková a Kateřina Siniaková z České republiky. Jako první pár od roku 2003 tak získaly tzv. Channel Slam, grandslamová vítězství na obou stranách Lamanšského kanálu v jediné sezóně. Navíc se staly první dvojicí, která před ženskou čtyřhrou ovládla ve Wimbledonu i juniorskou soutěž.\n\nVe smíšené čtyřhře zvítězila rakousko-americká dvojice Alexander Peya a Nicole Melicharová, jejíž členové vybojovali premiérové grandslamové tituly v kariéře.\n\n\nCelkový rozpočet Wimbledonu 2018 byl proti předešlému ročníku navýšen o 2,4 milionu liber (o 7,6 %) a dosáhl částky 34 000 000 liber. Vítězové dvouher si připsali 2 250 000 liber, což znamenalo meziroční nárůst o 50 tisíc liber.\n\nTenisté singlových soutěží nucení odstoupit pro zranění po úterý v týdnu před zahájením, získali poprvé nárok na náhradu ve výši polovičního výdělku vyřazených z prvního kola. Druhá polovina částky náležela šťastně poraženému kvalifikantovi, který singlistu vystřídal. Nové grandslamové pravidlo vstoupilo v platnost na Australian Open 2018. \n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl. \n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\n\nNásledující tenisté obdrželi divokou kartu do hlavních soutěží.\n\n\nDvacet tři mužů a čtrnáct žen postoupilo do hlavních soutěží z kvalifikací dvouher. Z mužské deblové soutěže prošly kvalifikačním sítem čtyři páry, z ženské čtyřhry pak sedm dvojic. Turnaj se odehrával mezi 25. až 28. červnem 2018 v areálu Bank of England Sports Ground na londýnském předměstí Roehampton. \n\nNásledující tenisté využili k účasti v hlavních singlových soutěžích žebříčkové ochrany:\n\n"}
{"id": "1396544", "url": "https://cs.wikipedia.org/wiki?curid=1396544", "title": "Wimbledon 2018 – kvalifikace ženské dvouhry", "text": "Wimbledon 2018 – kvalifikace ženské dvouhry\n\nKvalifikace ženské dvouhry ve Wimbledonu 2018 probíhala před zahájením hlavní soutěže. Konala se mezi 25. až 28. červnem 2018 na travnatých dvorcích areálu Bank of England Sports Ground londýnského předměstí Roehampton.\n\nKvalifikace se účastnilo devadesát šest hráček, z nichž v rámci tříkolové soutěže postoupilo čtrnáct do navazujícího ženského singlu, z toho dvanáct řádně a dvě jako tzv. šťastné poražené. Do soutěže zasáhly tři bývalé wimbledonské finalistky. Kanaďanka Eugenie Bouchardová s Ruskou Věrou Zvonarevovou prošly kvalifikačním sítem do dvouhry, zatímco Němka Sabine Lisická vypadla v úvodním kole s Ruskou Annou Kalinskou.\n\n Mariana Duqueová Mariñová\n"}
{"id": "1396547", "url": "https://cs.wikipedia.org/wiki?curid=1396547", "title": "Wimbledon 2018 – kvalifikace mužské dvouhry", "text": "Wimbledon 2018 – kvalifikace mužské dvouhry\n\nKvalifikace mužské dvouhry ve Wimbledonu 2018 probíhala před zahájením hlavní soutěže. Konala se mezi 25. až 28. červnem 2018 na travnatých dvorcích areálu Bank of England Sports Ground londýnského předměstí Roehampton.\n\nKvalifikace se účastnilo sto dvacet osm hráčů, z nichž v rámci tříkolové soutěže postoupilo dvacet tři do navazujícího mužského singlu, šestnáct řádně a sedm jako tzv. šťastní poražení. Úvodní dvě kola byla hrána na dva vítězné sety, rozhodující kvalifikační kolo pak probíhalo na tři vítězné sady.\n"}
{"id": "1396548", "url": "https://cs.wikipedia.org/wiki?curid=1396548", "title": "Wimbledon 2018 – mužská dvouhra", "text": "Wimbledon 2018 – mužská dvouhra\n\nMužská dvouhra ve Wimbledonu 2018 probíhala v první polovině července 2018. Do londýnského grandslamu hraného na trávě All England Clubu nastoupilo sto dvacet osm tenistů. Z tříkolového kvalifikačního turnaje, konaného mezi 25. až 28. červnem 2018, se do dvouhry probojovalo dvacet tři hráčů. Rozlosování soutěže se uskutečnilo 29. června 2018. \n\nObhájcem titulu byl osminásobný vítěz turnaje a druhý hráč žebříčku Roger Federer ze Švýcarska, jenž do majoru vstoupil s wimbledonskou zápasovou bilancí 92–11. Poprvé od US Open 2012 se stal nejvýše nasazeným hráčem v grandslamovém pavouku. Ve čtvrtfinále jej vyřadil po pětisetovém dramatu Jihoafričan Kevin Anderson, když Federer nevyužil mečbol při vedení 2–0 na sety. Jihoafrický tenista přitom v žádném ze čtyř předchozích vzájemných utkání neuhrál ani jednu sadu. Basilejský rodák ziskem úvodních dvou setů vyrovnal svůj wimbledonský rekord 34setové neporazitelnosti z ročníků 2005 a 2006. Organizátoři zápas nasadili na větrnější dvorec č. 1 než centrkurt, čímž Federer nehrál na centrálním dvorci poprvé po třech letech, od čtvrtfinále Wimbledonu 2015 proti Simonovi.\n\nRafael Nadal s Federerem vstoupili do londýnského grandslamu jako soupeři o post světové jedničky. Nadal si zajistil setrvání na čele klasifikace postupem do čtvrtého kola.\n\nŠpaněl Feliciano López svou 66. účastí na grandslamu v řadě překonal historický rekord v nejvyšším počtu grandslamových startů bez přerušení, který držel s Federerem. \n\nV úvodní fázi vyřadil šestého nasazeného Bulhara Grigora Dimitrova trojnásobný grandslamový šampion Stan Wawrinka, jemuž na žebříčku ATP patřila až 224. příčka v důsledku dlouhodobé absence pro zranění. Obhájce finálové účasti a třetí hráč žebříčku Marin Čilić z Chorvatska podlehl ve druhém kole Argentinci Guidu Pellovi, figurujícímu na 82. místě, když neudržel vedení 2–0 na sety.\n\nDo třetího kola se probojovalo šestnáct z třiceti dvou nasazených hráčů, což byl nejnižší počet od roku 2003, kdy do stejné fáze prošlo jen patnáct nasazených.\n\nObě pětisetová semifinále se stala nejdelšími ve wimbledonské historii. Úvodní z nich mezi Američanem Johnem Isnerem a Kevinem Andersonem trvalo 6.36 hodin s výsledkem 7–6, 6–7, 6–7, 6–4, 26–24. Po duelu Isner–Mahut z roku 2010 tak představovalo druhý nejdelší wimbledonský zápas, čtvrtý nejdelší v celé tenisové historii a nejdelší duel druhého grandslamového týdne. V druhém duelu se střetli Novak Djoković a světová jednička Rafael Nadal, a to již v 52. vzájemném střetnutí, představujícím rekordní počet otevřené éry. Djoković triumfoval po 5.21 hodinách výsledkem 6–4, 3–6, 7–6, 3–6, 10–8 a navýšil mírně aktivní vzájemnou bilanci na 27–25. Oba shodně zahráli 73 vítězných míčů a vytvořili 42 nevynucených chyb.\n\nVítězem se stal dvanáctý nasazený Srb Novak Djoković, jenž ve finále zdolal turnajovou osmičku Kevina Andersona po třísetovém průběhu 6–2, 6–2, 7–6 a navýšil poměr vzájemných duelů na 6–1. V probíhající sezóně si tak připsal premiérové turnajové vítězství, které představovalo šedesátý devátý singlový titul na okruhu ATP Tour. Po triumfech z let 2011, 2014 a 2015 vybojoval čtvrtou wimbledonskou trofej, která znamenala třináctý grandslamový titul ve dvacátém druhém odehraném finále majoru. Tím se posunul na čtvrté místo historických statistik před Roye Emersona a jedna výhra mu scházela na třetího Peta Samprase. 31letý Srb hrající z pozice světové jednadvacítky se stal nejníže postaveným vítězem od Chorvata Gorana Ivaniševiće z roku 2001. Anderson se do wimbledonského finále probojoval jako první reprezentant Jihoafrické republiky, respektive Jihoafrické unie, od roku 1921, kdy do boje o titul postoupil Brian Norton (jihoafrický finalista z roku 1985 Kevin Curren reprezentoval Spojené státy). Anderson také vytvořil wimbledonský rekord v počtu odehraných gamů ve dvouhře během jednoho ročníku, když jich odehrál 349 a překonal Roddickův výkon 331 her z roku 2009.\n"}
{"id": "1396550", "url": "https://cs.wikipedia.org/wiki?curid=1396550", "title": "Wimbledon 2018 – ženská dvouhra", "text": "Wimbledon 2018 – ženská dvouhra\n\nŽenská dvouhra ve Wimbledonu 2018 probíhala v první polovině července 2018. Do londýnského grandslamu hraného na trávě All England Clubu nastoupilo sto dvacet osm tenistek. Z tříkolového kvalifikačního turnaje, konaného mezi 25. až 28. červnem 2018, se do dvouhry probojovalo čtrnáct hráček, z toho dvanáct řádně a dvě jako tzv. šťastné poražené. Obhájkyní titulu byla třetí hráčka žebříčku Garbiñe Muguruzaová ze Španělska, kterou ve druhém kole na tzv. pohřebišti favoritů zdolala 24letá Belgičanka a 47. žena pořadí Alison Van Uytvancková. Jednalo se o nejčasnější vyřazení obhájkyně titulu od roku 1994, kdy Steffi Grafová dohrála již v úvodní fázi soutěže.\n\nRozlosování proběhlo 29. června 2018. Simona Halepová, Caroline Wozniacká a Sloane Stephensová vstoupily do londýnského majoru jako soupeřky o post světové jedničky. Stephensová příležitost ztratila porážkou v úvodním kole a Wozniacká vyřazením ve druhé fázi soutěže. Na čele singlové klasifikace tak po skončení zůstala Rumunka Halepová. \n\nSedminásobná wimbledonská šampionka Serena Williamsová usilovala o vyrovnání historického rekordu 24 grandslamových trofejí z dvouhry Australanky Margaret Courtové. Na travnatý povrch se vrátila poprvé od wimbledonského triumfu v roce 2016. Ačkoli jí patřila až 183. příčka žebříčku, byla organizátory nasazena pro dosažené výkony v minulosti. V úvodním kole vyřadila 107. hráčku světa Arantxu Rusovou z Nizozemska a následně prošla až do finále.\n\nS vyřazením devíti z deseti nejvýše nasazených tenistek před čtvrtým kolem se jednalo o nejhorší vstup první nasazené desítky do Wimbledonu v otevřené éře tenisu, tj. od roku 1968, kdy byl turnaj otevřen profesionálům. V předchozích ročnících open éry do osmifinále vždy postoupily nejméně čtyři členky první nasazené desítky. Do druhého hracího týdne tak prošla jen česká turnajová sedmička Karolína Plíšková. Před čtvrtým kolem dohrálo dvacet pět tenistek z třiceti dvou nasazených a poprvé v open éře do této fáze nepostoupila ani jedna ze čtyř nejvýše nasazených. Vyřazením Plíškové ve čtvrtém kole během tzv. šíleného pondělí, neprošel poprvé do čtvrtfinále ženské či mužské dvouhry v otevřené éře grandslamu ani jeden z deseti nejvýše nasazených.\n\nVítězkou se stala jedenáctá nasazená Němka Angelique Kerberová, jež ve finále, a repríze závěrečného duelu z roku 2016, zdolala sedminásobnou šampionku a americkou turnajovou pětadvacítku Serenu Williamsovou po dvousetovém průběhu 6–3, a 6–3. V probíhající sezóně si 30letá Němka připsala druhé turnajové vítězství, které představovalo dvanáctý singlový titul na okruhu WTA Tour. Rovněž vybojovala třetí kariérní grandslam a stala se první německou šampionkou turnaje od Steffi Grafové v roce 1996. 36letá Američanka odehrála jubilejní desáté wimbledonské finále.\n\n \n"}
{"id": "1396579", "url": "https://cs.wikipedia.org/wiki?curid=1396579", "title": "Milan Jarý", "text": "Milan Jarý\n\nMilan Jarý (* 30. dubna 1952, Rokytnice nad Jizerou) je bývalý český lyžař, běžec na lyžích. Závodil za Duklu Liberec.\n\nNa XII. ZOH v Innsbrucku 1976 skončil v běhu na lyžích na 15 km na 39. místě, na 30 km na 26. místě, na 50 km na 14. místě a ve štafetě na 4x10 km na 10. místě. Na Mistrovství světa v klasickém lyžování 1974 ve Falunu skončil v běhu na 15 km na 38. místě. Na Mistrovství světa v klasickém lyžování 1978 v Lahti skončil v běhu na 30 km na 55. místě a ve štafetě na 4x10 km na 7. místě.\n\n"}
{"id": "1396586", "url": "https://cs.wikipedia.org/wiki?curid=1396586", "title": "Vízové požadavky pro české občany", "text": "Vízové požadavky pro české občany\n\nVízové požadavky pro občany České republiky jsou administrativní omezení vstupu ze strany státních orgánů jiných států na občany České republiky. Čeští občané patří mezi nejméně vízově omezené národnosti s volným vstupem do 182 zemí v roce 2018. Český cestovní pas se řadí na sedmé místo společně s Maltou a Novým Zélandem dle volnosti bezvízového pohybu ve srovnání s ostatními státními příslušnostmi dle tzv. \"Henley & Partners Passport Indexu\".\n\n"}
{"id": "1396602", "url": "https://cs.wikipedia.org/wiki?curid=1396602", "title": "Umifenovir", "text": "Umifenovir\n\nUmifenovir je léčivá látka dostupná v Rusku a Číně jako antivirotikum pod názvem Arbidol (, ) jako hydrochlorid-monohydrát.\n\nChemicky jde o vysoce substituovaný derivát indolu. Byl objeven už v roce 1974 v Sovětském svazu. V Rusku byl také testován a uveden na trh. Původně tam byl klasifikován jako imunistimulační látka. V západních zemích doposud nebyl jako léčivo schválen.\n\nMechanismus antivirového účinku umifenoviru spočívá v inhibici virové membránové fúze. Podle klinických studií uskutečněných v Rusku je účinnost umifenoviru při léčbě chřipky srovnatelná s oseltamivirem (Tamiflu). Věrohodnost těchto studií však zpochybňuje nejen Světová zdravotnická organizace, ale je to i domácí téma.\n\nByly prokázány i účinky proti virům dalších onemicnění jako jsou hepatitida C, Ebola, HHV-8 nebo Zika.\n\nV současné době se umifenovir zkoumá i jako nadějná látka pro léčbu klíšťové encefalitidy.\n\nNebyly zjištěny závažné vedlejší účinky, kromě alergických reakcí u citlivých jedinců a sensitizace u dětí.\n"}
{"id": "1396606", "url": "https://cs.wikipedia.org/wiki?curid=1396606", "title": "Antonie von Procházka", "text": "Antonie von Procházka\n\nAntonie Ludmila baronka von Procházka, rozená \"Gundling(ová)\" ( \"Tonia Baronin von Procházka\", celým jménem \"Antonie Ludmila Monika svobodná paní von Procházka\"; 4. ledna 1861, Praha – 16. nebo 17. května 1945 Břevnovský klášter), byla zpěvačka, dobrodinka a předsedkyně Klubu německých umělkyň v Praze (\"Klub deutscher Künstlerinnen in Prag\").\n\nNarodila se v Praze jako \"Antonie Ludmila Monika Gundlingová\", třetí ze čtyř dětí Eduarda Gundlinga a Pauliny Gundlingové rozené Stupkové. Rodina má původ ve francké rodině Gundlingových, z níž pocházeli např. slavní bratři Jacob Paul von Gundling a Nikolaus Hieronymus Gundling a její strýc, Julius Gundling.\n\nPo absolvování klášterní školy řádu voršilek v Praze v letech 1867 až 1873 navštěvovala v zimních měsících následující čtyři roky kurzy malování a kreslení pro dámy na c. k. uměleckoprůmyslové škole v Praze. V letních měsících podnikla se svými rodiči cesty do Uher, Německa, Itálie, Švýcar, Francie, Španěl a Anglie, což jí umožnilo získat si velký všeobecný rozhled. 24. června 1893 se vdala za ministerského radu Rudolfa sv. p. von Procházka, jemuž 20. listopadu 1900 porodila syna Romana. \n\nPo pražském povstání proti německým okupantům v květnu 1945 byla Antonie baronka Procházková umístěna v českém koncentračním táboře pro Němce zřízeném v Břevnovském klášteře, kde následně 16. nebo 17. května 1945 zemřela.\n\nJako dlouholetá členka \"Rakouské společnosti červeného kříže\" byla Antonie baronka Procházková nejprve zapisovatelkou této společnosti a roku 1910 byla zvolena do předsednictva \"Ženského pomocného spolku Červeného kříže Českého království (Frauenhilfsverein vom Roten Kreuze im Königreich Böhmen)\". Zde se angažovala v otázkách pomoci lidem v nouzi. \n\nStejně jako její otec, byla činná také v oblasti umění a jeho podpory, působila jako zpěvačka a učitelka zpěvu a roku 1920 se stala předsedkyní Klubu německých umělkyň v Praze. \n\nZa svou péči o sociálně slabé a za zásluhy v oblasti vojenské zdravotnické péče v době první světová válce obdržela 29. ledna 1916 Čestný odznak Rakouského Červeného kříže s válečnou dekorací . 4. dubna 1917 jí císař Karel I. propůjčil Válečný kříž za občanské zásluhy II. třídy jako „Uznání zvláště záslužné působení v Rakouského Červeného kříže“.\n\n"}
{"id": "1396613", "url": "https://cs.wikipedia.org/wiki?curid=1396613", "title": "Latifundie", "text": "Latifundie\n\nLatifundie (z lat. \"latifundium\", rozsáhlý pozemek) byly resp. jsou zemědělské velkostatky ve vlastnictví jedné osoby nebo rodiny, někdy i obchodní společnosti, a spravované centrálně z jednoho místa. V Evropě vznikaly už od antického Říma a v novověku zejména v koloniích. Někde přetrvaly v různé podobě až do moderní doby, zejména v Evropě a Latinské Americe.\n\nRozsah latifundií se v jednotlivých oblastech římského státu lišil, zatímco ve starších osídleních měl takovou povahu často už větší statek, v nových římských provinciích i sebevětší farmy mohly charakter latifundií postrádat. Jejich vznik umožnil výhodnější organizaci práce, efektivnější hospodaření vedoucí později k modernímu zemědělskému průmyslu i snadnější získání finančních prostředků. Z hlediska sociálního však měly latifundie spíše negativní dopad. Vzhledem ke svému rozsahu bylo pro obdělávání půdy zapotřebí stále větší množství otroků (až později byly části latifundií pronajímány kolónům) a protože jejich majitelé trávili svůj čas spíše ve městech, přinesly s sebou i poměrně nákladnou správu s vícero úředníky. Naopak nedostatek volné půdy na venkově způsobil odliv místních obyvatel do měst, kde vytvářeli chudý proletariát, což vedlo k sociálním nepokojům. Proto si již Plinius starší povzdechl „\"Latifundia perdidere Italiam\"“ (latifundie ničí Itálii). Tehdejší pokusy o pozemkové reformy, spočívající v rozparcelování latifundií mezi bezzemky, např. bratrů Tiberia a Gaia Graccha, byly ale neúspěšné.\n\nTaké středověké lenní poměry a konfiskace v důsledků válek spíše růst latifundií podporovaly. Až moderní zákonodárství se opět snažilo podobné velkostatky omezovat, kromě jejich přímého rozdělování mezi drobné rolníky např. rušením fideikomisů nebo vnitřní kolonizací. Naopak kolem poloviny 20. století se ukázalo, že drobní hospodáři nemohou konkurovat velkým „latifundiím“ s rozsáhlou mechanizací a finanční silou, takže se drobná hospodářství opět scelují a velcí vlastníci půdy je výhodně vykupují.\n"}
{"id": "1396628", "url": "https://cs.wikipedia.org/wiki?curid=1396628", "title": "Prezident Čínské lidové republiky", "text": "Prezident Čínské lidové republiky\n\nPrezident Čínské lidové republiky (čínsky v českém přepisu \"Čung-chua Žen-min Kung-che-kuo Ču-si\", pchin-jinem \"Zhōnghuá Rénmín Gònghéguó Zhǔxí\", znaky zjednodušené 中华人民共和国主席, znaky tradiční 中華人民共和國主席) je hlavou Čínské lidové republiky. Prezidentství je podle čínské ústavy úřad převážně ceremoniální s omezenými pravomocemi, nicméně od roku 1993 je zvyklostí, že úřad prezidenta je současně zastáván Generálním tajemníkem ústředního výboru Komunistické strany Číny, nejvyšším představitelem v systému jedné strany. Současný prezident je Si Ťin-pching, který se ujal úřadu 14. března 2013.\n\nS výjimkou přechodných období je od roku 1993 nejvyšší představitel Číny zároveň prezident, stranický vůdce (generální tajemník ústředního výboru Komunistické strany Číny) a nejvyšší vojenský velitel (jako předseda Ústřední vojenské komise). Různé povinnosti tedy vykonává pod jednotlivými tituly.\n\nÚřad byl poprvé zřízen Ústavou Čínské lidové republiky v roce 1954 a následně zastáván Mao Ce-tungem a Liou Šao-čchiem. Během Kulturní revoluce však Liou upadl v nemilost a úřad zůstal nadále neobsazený. Ústavou z roku 1975 byl úřad zrušen, poté byl obnoven Ústavou z roku 1982, avšak s omezenými pravomocemi. Původní oficiální překlad titulu byl „předseda“, po roce 1982 byl změněn na „prezident“, přičemž čínský výraz zůstává stejný. \n\nPrezident (předseda) ČLR je zastupován viceprezidentem (místopředsedou) Čínské lidové republiky.\n\n"}
{"id": "1396638", "url": "https://cs.wikipedia.org/wiki?curid=1396638", "title": "Vladimír Karmazín", "text": "Vladimír Karmazín\n\nVladimír Karmazín (* 8. července 1957) je český manažer, speciální pedagog a bývalý policista, od června 2018 člen Rady České televize.\n\nPochází z Tábora, v roce 1986 nastoupil ke Sboru národní bezpečnosti, později byl zaměstnán na Inspekci ministra vnitra, kde pracoval do roku 2000. Další roky dělal zástupce ředitele na učilišti. Rovnou z něj nastoupil v roce 2005 bez výběrového řízení do čela brněnského studia České televize. Na podzim 2007 jej přivedl do pražského vedení ČT tehdejší generální ředitel Jiří Janeček a svěřil mu nově zřízený post provozního ředitele. Zastával také funkci vedoucího kanceláře generálního ředitele. Po odchodu Jiřího Janečka, který odstoupil koncem srpna 2011, řídil celou televizi, až do zvolení nového ředitele Petra Dvořáka. V lednu 2012 z České televize odešel.\n\nOd května 2011 je jednatelem a společníkem s vkladem ve společnosti \"CARMANO CZE\". V červnu 2018 upozornili Piráti, že \"\"společnost je předlužená a jen za rok 2015 skončila se ztrátou 1,4 milionů Kč\"\". Dále také konstatovali, že \"\"firma nedodržuje rejstříkový zákon i zákon o účetnictví, neboť nezveřejnila ve sbírce listin obchodního rejstříku finanční výkazy za rok 2016. Společnost poskytuje poradenství při zadávání veřejných zakázek, autodopravu, drobné stavební a zednické práce, údržba zahrad, pronájem strojů a zařízení či hlídací, bezpečnostní či mediální služby\"\".\n\nOd května 2013 do listopadu 2014 byl místopředsedou hnutí Pro sport a zdraví. V červnu 2015 se stal novým ředitelem Odboru správy a majetku Českého rozhlasu. Na přelomu let 2015 a 2016 neúspěšně kandidoval na post generálního ředitele Českého rozhlasu.\n\nV krajských volbách v roce 2016 kandidoval jako nestraník za Rozumné na kandidátce subjektu \"\"NE ILEGÁLNÍ IMIGRACI - PENÍZE RADĚJI PRO NAŠE LIDI\"\" (tj. Rozumní, ČSNS, ČSNS 2005 a DSZ) do Zastupitelstva Jihočeského kraje, ale neuspěl. V rámci této kandidatury uvádí své povolání jako \"speciální pedagog\".\n\nDne 28. června 2018 byl zvolen členem Rady České televize. Dostal 80 hlasů (ke zvolení jich bylo třeba 74) a ve volbě tak porazil někdejšího vedoucího televizního pracovníka Marka Hladkého (4 hlasy) a bývalou senátorku ODS Irenu Ondrovou (57 hlasů).\n\nVladimír Karmazín žije ve městě Tábor. Je ženatý, jeho manželkou je Zora Karmazín Blümlová.\n"}
{"id": "1396639", "url": "https://cs.wikipedia.org/wiki?curid=1396639", "title": "Vladimír Matějček", "text": "Vladimír Matějček\n\nVladimír Matějček (7. března 1947, Vyškov) je český herec, překladatel, scenárista a režisér. Otec (Vladimír Matějček st.) byl středoškolský profesor, překladatel a jazykovědec.\n\nDětství a mládí prožil s rodiči a se svými třemi sourozenci v Náchodě. V domě, kde žili, vznikl s podporou rodičů dětský divadelní spolek Bílá labuť. Byl členem náchodského Divadelního studia mladých, které založil a vedl M. Houštěk. \n\nV. Matějček vystudoval náchodské gymnázium (1965) a Herectví na Divadelní fakultě AMU v Praze u profesorů K. Palouše, V. Fabiánové a L. Spáčila (1965-1969). V roce 1966 hostoval v Národním divadle - T. Wilder: \"Jen o chlup\". V roce 1966 hostoval v Divadle S. K. Neumanna v Libni - E. Rostand: \"Cyrano z Bergeracu\" (\"De Valvert\"). Absolvoval v Disku r. 1969 rolí \"Franciho\" v PERIFÉRII F. Langera v režii J. Kačera. \n\nHerec světově proslulého Divadla za branou (1968-1972, 1990-93), Divadla O. Stibora v Olomouci (1969-1970), Lyry Pragensis (1972-1988) a host činohry Národního divadla (1998-2001).\n\nAutor básnické prózy \"O svatém Mikuláši\", koncertně uvedené po celé České republice.\n\nPřeložil básnické dílo anglického spisovatele A. A. Milna ve dvou sbírkách: „Když jsme byli velmi mladí“ a „Teď je nám šest“.\n\nZa dlouholetou soustavnou činnost v oblasti uměleckého přednesu byl oceněn r. 1987 v Poděbradech Medailí S. K. Neumanna.\n\n"}
{"id": "1396667", "url": "https://cs.wikipedia.org/wiki?curid=1396667", "title": "Maják Reading", "text": "Maják Reading\n\nMaják Reading (hebrejsky: מגדלור רדינג‎, anglicky: \"Reading Light,\" znám také jako \"Tel Kudadi Light, Hayarkon Light a Tel Aviv Light\") se nachází v Tel Avivu v Izraeli ve východní části Středozemního moře, v blízkosti pláže na severní straně ústí řeky Jarkon. Název je odvozen od názvu blízké elektrárny Reading.\n\nMaják se objevil na známce vydané v roce 2009 a v několika izraelských filmech.\n\nMaják byl postaven v letech 1936–1938 britskými úřady, aby se lodě vyhýbaly písčitým mělčinám u pobřeží. Stavbu realizovala francouzská firma. Při výkopech základů byly objeveny pozůstatky asyrské pevnosti z 8. století.\n\nV letech 1937–1938 byla v blízkosti postavena elektrárna Reading, její vysoký osvětlený komín byl výraznější než maják, přesto maják sloužil dál k navádění lodí do přístavu elektrárny. V roce 1965 byl otevřen Ašdodský přístav a přístav elektrárny v ústí řeky Jarkon byl uzavřen a maják vypnut. V roce 2007 bylo okolí majáku upraveno a zpřístupněno. Věž majáku je uzavřena.\n\nMaják má širokou válcovou základnu, na které byla postavena čtyřboká věž ukončená lucernou. Válcová část měla bílou barvu, hranolová věž červeno-bílý šachovnicový vzor.\n\nMaják je nečinný. Vysílal dva světelné záblesky, jeden dlouhý a jeden krátký v intervalu 7 sekund (Morseovo písmeno N).\n\noznačení:\n\n"}
{"id": "1396675", "url": "https://cs.wikipedia.org/wiki?curid=1396675", "title": "Katrín Jakobsdóttir", "text": "Katrín Jakobsdóttir\n\nKatrín Jakobsdóttir (* 1. února 1976 Reykjavík, Island) je islandská eko-socialistická politička, od listopadu 2017 předsedkyně vlády Islandu – koalice Hnutí zelené levice, Strany nezávislosti a Pokrokové strany. Od roku 2007 je poslankyní islandského parlamentu Althing. V letech 2009 až 2013 byla ministryní školství, vědy a kultury v levicové vládě Jóhanny Sigurðardóttir. V únoru 2013 se stala předsedkyní Hnutí zelené levice, které dokázala po volebním propadu na necelých 11 procent v roce 2013 dovést na druhé místo téměř se 17 procenty.\n\nPo předčasných parlamentních volbách v roce 2017 byla pověřena sestavením koaliční vlády mezi Hnutím zelené levice, Pokrokovou stranou, Sociálnědemokratickou aliancí a Pirátskou stranou, kterou podporoval islandský prezident Guðni T. Jóhannesson, nicméně tato vyjednávání o koalici zkrachovala poté, co Pokroková strana odmítla vstoupit do koalice s tak těsnou většinou (nejnižší možná většina 32 z celkem 63 mandátů parlamentu). Katrín Jakobsdóttir tak zahájila druhé kolo vyjednávání o koaliční vládě, tentokrát se Stranou nezávislosti a Pokrokovou stranou (35 mandátů). Tato koalice tří stran se ujala vládnutí 30. listopadu 2017 a Katrín Jakobsdóttir se tak stala druhou ženou ve funkci předsedy vlády Islandu.\n"}
{"id": "1396686", "url": "https://cs.wikipedia.org/wiki?curid=1396686", "title": "Troy Donockley", "text": "Troy Donockley\n\nTroy Donockley (* 30. května 1964 Workington, Anglie, Spojené království) je anglický skladatel a multiinstrumentalista. Kromě množství strunných nástrojů ovládá také hru na irské dudy či irskou píšťalku. Nejvíce je známý jako člen symfonicky metalové hudební skupiny Nightwish, se kterou vystupuje a nahrává od roku 2007. Zároveň v roce 2008 spoluzaložil folkovou kapelu The Bad Shepherds a také vystupoval jako hostující člen s mnoha jinými hudebníky.\n\n\n"}
{"id": "1396695", "url": "https://cs.wikipedia.org/wiki?curid=1396695", "title": "Bécský rukopis", "text": "Bécský rukopis\n\nBécský rukopis (maďarsky \"Bécsi kódex\", tedy \"Vídeňský kodex\" – Bécs je maďarský název pro Vídeň) je sbírka nejstarších dochovaných maďarských překladů Bible. \n\nRukopis je součástí Husitské bible z 15. století. Třetina je psána gotickou bastardou. \nKodex je uložen v Széchényiho národní knihovně v Budapeši.\n\nRukopis obsahuje překlad knih: Rút, Júdit, Ester, 2. knihy Makabejské, Báruch, Daniel a dvanácti Menších proroků.\n\n"}
{"id": "1396710", "url": "https://cs.wikipedia.org/wiki?curid=1396710", "title": "Tichosteus", "text": "Tichosteus\n\nTichosteus (\"stěnová kost\") byl rod ornitopodního, snad iguanodontního dinosaura, žijícího v období svrchní jury (stupeň kimmeridž, asi před 157 až 152 miliony let) na území dnešního Colorada v USA (geologické souvrství Morrison).\n\nTypový druh \"T. lucasanus\" formálně popsal americký paleontolog Edward Drinker Cope v roce 1877 na základě fosilních obratlů o délce 23 mm, které obdržel od sběratele Oramela W. Lucase (dnes holotyp s označením \"AMNH 5770\"). Druhové jméno stanovil Cope právě na počest tohoto muže. V roce 1878 pak Cope popsal další druh \"T. aequifacies\", na základě podobného fosilního materiálu (dvou obratlů, dnes typový exemplář \"AMNH 5771\"). Cope si však nebyl jistý, o jakého tvora se mohlo jednat. Teprve na konci 20. století se ukázalo, že šlo nejspíše o menšího ornitopodního dinosaura, snad bazálního iguanodonta.\n\n\n"}
{"id": "1396719", "url": "https://cs.wikipedia.org/wiki?curid=1396719", "title": "Herzlija (maják)", "text": "Herzlija (maják)\n\nMaják Herzlija (hebrejsky: מגדלור הרצליה‎‎, anglicky: \"Herzliya Light,\" znám také jako \"Herzliya Marina Light\") se nachází ve městě Herzlija v Izraeli ve východní části Středozemního moře.\n\nMaják je na konci hlavního vlnolamu přístavu Herzlija a lze k němu dojít po molu. Věž je veřejnosti nepřístupná.\n\nVysoký betonový válcový sloup s galerií a lucernou. Sloup má bílou barvu.\n\n\n\noznačení:\n\n"}
{"id": "1396721", "url": "https://cs.wikipedia.org/wiki?curid=1396721", "title": "Flint Firebirds", "text": "Flint Firebirds\n\nFlint Firebirds je americký juniorský klub ledního hokeje, který sídlí ve Flintu ve státě Michigan. Založen byl v roce 2015 po přestěhování týmu Plymouth Whalers do Flintu. Od roku 2015 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Dort Federal Credit Union Event Center s kapacitou 4 021 diváků. Klubové barvy jsou námořnická modř, bílá, oranžová a stříbrná.\n\nNejznámější hráči, kteří prošli týmem, byli např.: Nicholas Caamano, William Bitten nebo Fedor Gordeev.\n\nZdroj: \n\n\n"}
{"id": "1396725", "url": "https://cs.wikipedia.org/wiki?curid=1396725", "title": "Bitva u Santiaga de Cuba", "text": "Bitva u Santiaga de Cuba\n\nBitva u Santiaga de Cuba, která se odehrála 3. července 1898, představuje rozhodující bitvu španělsko-americké války. Americké námořnictvo v ní rozdrtilo slabší španělskou karibskou flotilu, která se pokoušela probít ze santiagského přístavu, čímž fakticky zlikvidovalo španělskou námořní moc, těžce zredukovanou již v bitvě v Manilské zátoce. Bitva definitivně rozhodla celou válku, protože bez loďstva, které by je chránilo a zásobovalo, se španělské zámořské državy jako Kuba, Portoriko, Guam a Filipíny staly pro USA a jejich místní spojence snadnou kořistí.\n"}
{"id": "1396727", "url": "https://cs.wikipedia.org/wiki?curid=1396727", "title": "The 5th Dimension", "text": "The 5th Dimension\n\nThe 5th Dimension je americká hudební skupina. Vytvořila ji v roce 1965 v Los Angeles pětice afroamerických zpěváků, vesměs rodáků ze St. Louis: Lamonte McLemore, Billy Davis Jr., Ronald Townson, Florence LaRue a Marilyn McCoo (vítězka soutěže krásy Miss Bronze California). Původně se nazývali „The Versatiles“ (Všestranní), od roku 1966 vystupovali jako „The 5th Dimension“ (Pátý rozměr). Svůj styl, zahrnující vlivy soulu, rhythm and blues, gospelu, jazzu a pop music, nazývali „champagne soul“. Spolupracovali s producentem Bonesem Howem, aranžérem Bobem Alcivarem a studiovou skupinou The Wrecking Crew, nahrávali pro Soul City Records a Motown Records. Největší úspěch zaznamenali se singlem „Aquarius/Let the Sunshine In“ (spojení dvou čísel z muzikálu \"Vlasy\"), který byl v roce 1969 šest týdnů v čele Billboard Hot 100. Americkým hitem č. 1 byla také coververze skladby Laury Nyro „Wedding Bell Blues“. V roce 1969 skupina úspěšně vystoupila na Harlem Cultural Festivalu, zvaném „černošský Woodstock“. The 5th Dimension obdrželi Grammy v letech 1968 (za píseň „Up, Up and Away“, kterou složil Jimmy Webb) a 1970 (za medley „Aquarius/Let the Sunshine In“). \n\nV roce 1975 skupinu opustili manželé Billy Davis a Marilyn McCoo (o rok později nahráli zlatou desku „You Don't Have to Be a Star (To Be in My Show)“, The 5th Dimension pak prošli řadou personálních změn a z původního složení zůstala už jen Florence LaRue. V roce 2002 byl soubor uveden do Vocal Group Hall of Fame. \n\nV roce 1973 vystoupila skupina v Československu na koncertu ve velkém sále Lucerny. Při této příležitosti vydal Supraphon SP s písněmi \"Aquarius\" / \"Let The Sunshine In\" / \"Carpet Man\".\n\n\n"}
{"id": "1396729", "url": "https://cs.wikipedia.org/wiki?curid=1396729", "title": "Peregrinus", "text": "Peregrinus\n\nPeregrinus byl cizinec ve starověkém Římě, svobodný člověk, ale bez římského občanství.\n\nPůvodně byli všichni cizinci v římském státě označováni jako \"hostes\" (nepřátelé), až postupem doby a s navázáním obchodních styků s okolím vzniklo označení \"peregrini\" (přespolní lidé z \"per agros venuti\"). Přesto mezi nimi byly podstatné rozdíly. Nejvíce práv měli původní Latinové, mohli nejen obchodovat a vstupovat do smluvních vztahů s Římany (\"ius commercii\"), ale také uzavírat sňatky (\"ius connubii\") a pokud se přestěhovali do Říma, automaticky se stali plnoprávnými římskými občany. Obyvatelé dalších italských osad (\"Latini coloniarii\") a propuštěnci (\"Latini Iuniani\") měli pouze právo obchodu a vztahy s obyvateli mimoitalských provincií upravovalo už jen \"ius gentium\", které se vyvinulo z ediktů provinciálních místodržících a hlavně cizineckého prétora (\"praetor peregrinus\"), jenž byl vedle římského městského prétora ustanoven roku 242 př. n. l. Protože toto „právo národů“ vzniklo především za účelem rozvoje obchodu, týkalo se téměř jen obligací. Spory peregrinů s Římany i mezi sebou navzájem rozhodovaly tří nebo pětičlenné skupiny rekuperátorů (\"recuperatores\").\n\nCizincem se ovšem mohl stát i svobodný římský občan, jestliže v důsledku vyloučení z římské obce nastala tzv. střední kapitisdeminuce (\"capitis deminutio media\"). Tím mu zanikla veškerá veřejná práva spojená s příslušností ke státu, např. možnost volit a kandidovat do veřejných funkcí, a ze soukromých ta, která byla odvozena od \"ius civile\". Např. jeho manželství se stalo pouze tzv. manželstvím cizineckým (\"matrimonium iuris gentium\"). Rozdíly mezi různými skupinami cizinců se ale postupem doby stíraly a za císařství již téměř úplně vymizely. Tento fakt potvrdil císař Caracalla, když roku 212 n. l. udělil římské občanství všem svobodným lidem v říši (\"Constitutio Antoniniana\").\n"}
{"id": "1396731", "url": "https://cs.wikipedia.org/wiki?curid=1396731", "title": "Zeta (kůň Převalského)", "text": "Zeta (kůň Převalského)\n\nZeta byla samice koně Převalského, která byla vůbec prvním narozeným mládětem tohoto druhu v Chovné a aklimatizační stanici Zoo Praha v Dolním Dobřejově. Stala se symbolem úspěchu reintrodukce koní Převalského do mongolské přírody a zejména pak účasti Zoo Praha na ní. V Mongolsku získala nové jméno – Ód, což v překladu znamená hvězda. \n\nZeta se narodila 23. dubna 1994 v Dolním Dobřejově a o čtyři roky později (26. 5. 1998) se stala jedním z prvních tří koní z pražského chovu, kteří putovali do Mongolska. Tam žila 20 let. Za tu dobu se stala matkou 11 hříbat (jubilejní desáté se narodilo v roce 2015) a také mnohonásobnou babičkou. Při kruté zimě na přelomu let 2009 a 2010, která se stala osudnou pro mnohé koně Převalského, a tak jednou ze zásadních příčin opětovného nastartování transportů do Mongolska (projekt Návrat divokých koní), přežila v rámci čtrnáctičlenného stáda jako jedna ze dvou samic. Následně si našla nové stádo a opětovně se stala matkou. \n\nV roce 2016 přešla do dalšího stáda – harému hřebce Mazaalaie. \n\nNěkolik let byla jediným žijícím koněm Převalského ještě z transportů 90. let 20. století, a tak i nejstarším koněm Převalského ve volné přírodě vůbec. Uhynula na počátku června 2018, tedy ve věku 24 let. Běžně se přitom koně Převalského dožívají přibližně 20 let.\n\nJejí vnuk Bars je vůdčím hřebcem největšího harému v oblasti Gobi (stav 2018).\n"}
{"id": "1396732", "url": "https://cs.wikipedia.org/wiki?curid=1396732", "title": "Saginaw Spirit", "text": "Saginaw Spirit\n\nSaginaw Spirit je americký juniorský klub ledního hokeje, který sídlí v Saginawu ve státě Michigan. Založen byl v roce 2002 po přestěhování týmu North Bay Centennials do Saginawu. Od roku 2002 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Dow Event Center s kapacitou 5 527 diváků. Klubové barvy jsou námořnická modř, červená, stříbrná, bílá a žlutá.\n\nNejznámější hráči, kteří prošli týmem, byli např.: John Carlson, Patrick McNeill, Jakub Svoboda, Michal Birner, Tomáš Záborský, Brandon Saad, Richard Jarůšek, Jamie Oleksiak nebo Vincent Trocheck.\n\nZdroj: \n\n\n"}
{"id": "1396746", "url": "https://cs.wikipedia.org/wiki?curid=1396746", "title": "Sarnia Sting", "text": "Sarnia Sting\n\nSarnia Sting je kanadský juniorský klub ledního hokeje, který sídlí v Sarnii v provincii Ontario. Založen byl v roce 1994 po přestěhování týmu Newmarket Royals do Sarnie. Od roku 1994 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Progressive Auto Sales Arena s kapacitou 4 118 diváků. Klubové barvy jsou černá, bílá a zlatá.\n\nNejznámější hráči, kteří prošli týmem, byli např.: Andy Delmore, Marek Posmyk, Steven Stamkos, Nail Jakupov, Štefan Blaho, Tomáš Pospíšil, Pavel Zacha, Daniel Carcillo nebo Mathis Olimb.\n\nZdroj: \n\n\n"}
{"id": "1396752", "url": "https://cs.wikipedia.org/wiki?curid=1396752", "title": "Sault Ste. Marie Greyhounds", "text": "Sault Ste. Marie Greyhounds\n\nSault Ste. Marie Greyhounds je kanadský juniorský klub ledního hokeje, který sídlí v Sault Ste. Marie v provincii Ontario. Od roku 1972 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Essar Centre s kapacitou 4 928 diváků. Klubové barvy jsou červená a bílá.\n\nNejznámější hráči, kteří prošli týmem, byli např.: Petr Tatíček, Wayne Gretzky, Josef Vašíček, Adam Foote, Ron Francis, Joe Thornton, Charlie Simmer, Ray Emery, Jeff Carter, Brian McGrattan, Tim Coulis, Tomáš Rachůnek, Jakub Čech, Vladimír Škoda, John Vanbiesbrouck, Rastislav Pavlikovský, Jake Muzzin nebo Jiří Drtina.\n\n\nZdroj: \n\n\n"}
{"id": "1396754", "url": "https://cs.wikipedia.org/wiki?curid=1396754", "title": "Windsor Spitfires", "text": "Windsor Spitfires\n\nWindsor Spitfires je kanadský juniorský klub ledního hokeje, který sídlí ve Windsoru v provincii Ontario. Od roku 1975 působí v juniorské soutěži Ontario Hockey League (dříve Ontario Hockey Association). Svůj současný název nese od roku 1989. Své domácí zápasy odehrává v hale WFCU Centre s kapacitou 6 450 diváků. Klubové barvy jsou modrá, bílá a červená.\n\nNejznámější hráči, kteří prošli týmem, byli např.: Richard Pánik, Jason Spezza, Timo Helbling, Jakub Kovář, Michal Jordán, Jack Campbell, Taylor Hall, Steve Downie, Claude Loiselle, Cam Fowler, Bryan Bickell, Ivan Rachůnek nebo Ed Jovanovski.\n\nZdroj: \n\n\n\nZdroj: \n\n\n"}
{"id": "1396759", "url": "https://cs.wikipedia.org/wiki?curid=1396759", "title": "Erie Otters", "text": "Erie Otters\n\nErie Otters je americký juniorský klub ledního hokeje, který sídlí v pensylvánském městě Erie. Založen byl v roce 1996 po přestěhování týmu Niagara Falls Thunder do Erie. Od roku 1996 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Erie Insurance Arena s kapacitou 6 716 diváků. Klubové barvy jsou zlatá, námořnická modř a bílá.\n\nNejznámější hráči, kteří prošli týmem, byli např.: Ryan O'Reilly, Connor McDavid, Steve Montador, André Burakovsky nebo Jaroslav Janus.\n\n\nZdroj: \n\n\n"}
{"id": "1396763", "url": "https://cs.wikipedia.org/wiki?curid=1396763", "title": "Guelph Storm", "text": "Guelph Storm\n\nGuelph Storm je kanadský juniorský klub ledního hokeje, který sídlí v Guelphu v provincii Ontario. Založen byl v roce 1991 po přestěhování týmu Dukes of Hamilton do Guelphu. Od roku 1991 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Sleeman Centre s kapacitou 4 715 diváků. Klubové barvy jsou rudá, bílá a černá.\n\nNejznámější hráči, kteří prošli týmem, byli např.: Richard Pánik, Daniel Paille, Drew Doughty, Daniel Girardi, Todd Bertuzzi, Craig Anderson, Matěj Machovský, Brian McGrattan, Fjodor Tjutin, Ryan Callahan, Jiří Drtina nebo Albert Michnáč.\n\n\nZdroj: \n\n\n"}
{"id": "1396767", "url": "https://cs.wikipedia.org/wiki?curid=1396767", "title": "Kitchener Rangers", "text": "Kitchener Rangers\n\nKitchener Rangers je kanadský juniorský klub ledního hokeje, který sídlí v Kitcheneru v provincii Ontario. Založen byl v roce 1963 po přestěhování týmu Guelph Royals do Kitcheneru. Od roku 1963 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Kitchener Memorial Auditorium Complex s kapacitou 7 131 diváků. Klubové barvy jsou modrá, červená a bílá.\n\nNejznámější hráči, kteří prošli týmem, byli např.: Scott Stevens, Mike Richards, Boris Valábik, Gregory Campbell, Michal Dvořák, Paul Coffey, Al MacInnis, Jakub Kindl, Dale Hunter, Steve Mason, Jeff Skinner, Brian Bellows, Mikkel Bødker, Gabriel Landeskog, Yannick Weber, Dominik Kubalík, Justin Azevedo nebo Radek Faksa.\n\n\nZdroj: \n\n\n"}
{"id": "1396768", "url": "https://cs.wikipedia.org/wiki?curid=1396768", "title": "Chalífa Haftar", "text": "Chalífa Haftar\n\nPolní maršál Chalífa Belqasim Haftar (: خليفة بلقاسم حفتر, narozen 7. listopadu 1943) je libyjský vojenský velitel a vůdce Libyjské národní armády v současnosti zapojené do občanské války v Libyi. 2. března 2015 byl jmenován velitelem ozbrojených sil věrných zvolenému Libyjskému parlamentu, který sídlí v Tobruku.\n\nHaftar se narodil v libyjském městě Adžedábíja. Sloužil v libyjské armádě za vlády Muammara Kaddáfího a podílel se na převratu, který vynesl Kaddáfího k moci. Byl součástí libyjského kontingentu během Jomkipurské války s Izraelem v roce 1973. V roce 1987 byl zajat během války s Čadem, poté co byl vlákán do léčky. Tento incident znamenal výrazný neúspěch pro Kaddáfího snahy v Čadu. V zajetí zformoval spolu s dalšími důstojníky skupinu spiklenců s cílem svrhnout Kaddáfího. V roce 1990 byl propuštěn na základě dohody se Spojenými státy a strávil téměř dvě dekády v Langley ve Virginii a získal americké občanství. V roce 1993 byl během pobytu v USA v Libyi obviněn ze zločinů proti Džamáhíríji a odsouzen k trestu smrti \"in absentia\" (v nepřítomnosti).\n\nHaftar zastával významnou pozici mezi silami, které svrhly Kaddáfího za občanské války v roce 2011. V roce 2014 byl velitelem libyjské armády, když Všeobecný národní kongres odmítl složit mandát. Haftar zahájil roční kampaň proti Všeobecnému národnímu kongresu a jeho spojencům z řad islamistických milic. Jeho kampaň umožnila konání voleb, v nichž byl zvolen nový Libyjský parlament, ale rozvinula se v občanskou válku.\n"}
{"id": "1396772", "url": "https://cs.wikipedia.org/wiki?curid=1396772", "title": "Owen Sound Attack", "text": "Owen Sound Attack\n\nOwen Sound Attack je kanadský juniorský klub ledního hokeje, který sídlí v Owen Soundu v provincii Ontario. Založen byl v roce 1989 po přestěhování týmu Guelph Platers do Owen Soundu. Od roku 1989 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Harry Lumley Bayshore Community Centre s kapacitou 3 500 diváků. Klubové barvy jsou červená, zlatá, černá a bílá.\n\nNejznámější hráči, kteří prošli týmem, byli např.: Andrej Sekera, Štefan Ružička, Brian McGrattan, Joel Ward, Andrew Shaw, Sean Avery, Marián Kacíř, Brent Johnson, Jan Šulc nebo Kirk Maltby.\n\nZdroj:\n\n\n\nZdroj:\n\n\n"}
{"id": "1396774", "url": "https://cs.wikipedia.org/wiki?curid=1396774", "title": "Kreativita a psychické poruchy", "text": "Kreativita a psychické poruchy\n\nPovahu spojitosti mezi duševními poruchami a tvořivostí se navzdory zájmu celé řady vědců zatím nepodařilo jednoznačně osvětlit. Není pochyb o tom, že lidé mají někdy tendenci pohlížet na originální jedince, kteří svými tvořivými produkty a často i chováním vybočují z řady, jako na podivíny nemající daleko k šílenství, ačkoliv je zde samozřejmě nutné počítat s různou mírou nadsázky. Hranice mezi tím, co lidé považují za krajně nezvyklou originalitu, popř. již za dílo choré mysli, není zřejmá ani ustálená. Z odborného hlediska má smysl se zabývat společnými aspekty a průniky mezi projevy některých duševních chorob a schopnostmi vytvářet originální díla.\n\nJe možno říct, že většina vědců se kloní k závěru, že mírný průběh některých psychických poruch může do určité míry pozitivně ovlivňovat tvořivost a stimulovat jedince k takovému výkonu, kterého by v naprosto zdravém stavu nebyl schopen. Je však třeba zdůraznit, že většina duševních chorob bude mít na kreativní potenciál člověka přesně opačný účinek, a to v souvislosti s narušením kognitivních funkcí, úbytkem motivace či v krajním případě ztrátou příčetnosti. Nejčastěji můžeme u tvořivých jedinců identifikovat nějakou formu bipolárních poruch, také naprostá většina odborného zájmu směřuje tímto směrem. Například podle K. R. Jamisonové, jež je jednou z nejuznávanějších autorek publikací o bipolární poruše osobnosti (a sama ji trpí), se s maniodepresivními potížemi setkáváme u kreativních lidí v daleko větší míře, než u běžné populace. Vysvětluje, jak je možné, že určitá forma mánie či deprese není překážkou pro rozvoj tvořivého myšlení:\n\"„Každý pokus svévolně polarizovat myšlení, chování a emoce na jednoznačně „zdravé“ nebo „nezdravé“ je odsouzen k neúspěchu: popírá zdravý rozum a je v rozporu s tím, co víme o nekonečných obměnách a gradaci chorob obecně a chorob duševních obzvlášť. „Šílenství“ se ve skutečnosti objevuje pouze v extrémních formách mánie a deprese: většina lidí, kteří trpí maniodepresivními chorobami, se nikdy nestane psychotickými… Maniodepresivní choroba na rozdíl od schizofrenie nebo Alzheimerovy nemoci není chorobou, jež by zbavovala rozumu.“\" str. 95.\n\nA. Ludwig, jenž se pokusil analyzovat výskyt psychických poruch napříč profesemi, přišel se zjištěním, že u umělců lze nalézt nějakou její formou minimálně dvakrát častěji, než u vědců či obchodníků. Podle něj byli básnící ve zvýšené míře postižení psychózou či mánií, což také vedlo k jejich častější hospitalizaci a téměř pětina z nich dokonce ukončila život vlastní rukou. K podobným závěrům došel také C. Martindale, jenž se zabýval životními osudy více než čtyřiceti básníků, kteří žili mezi léty 1670 a 1909, a zjistil, že zhruba polovina z nich velmi pravděpodobně trpěla duševní chorobou.\n\nNa druhou stranu se někteří jiní vědci domnívají, že žádný příznivý vztah mezi tvořivostí a psychopatologickými příznaky neexistuje, respektive že u duševně nemocných lidí vždy dochází k redukci tvořivých schopností. Tento přístup je však menšinový a je mu vytýkáno, že neuváženě nebere v úvahu značné množství historických pramenů a neodpovídá současnému stavu vědeckého poznání v této problematice.\n\nTo, jakým způsobem mohou bipolární výkyvy stimulovat kreativitu, se odvíjí od konkrétní povahy poruchy ve vztahu ke konkrétnímu jedinci. Příznaky bipolárních poruch mohou být velmi proměnlivé a lze hovořit o určitém kontinuu či spektru, které může přecházet od relativně mírnějších projevů až k velmi hlubokým stavům, které pro člověka znamenají značné kognitivní omezení. V tomto kontextu lez obecně říci, že deprese v určitém stádiu již znemožňuje člověku jakkoliv normálně fungovat, což zahrnuje i ztrátu možnosti věnovat se kreativní činnosti.\n\nAbychom mohli problematiku uchopit v její komplexitě, musíme se také podívat na různé stránky kreativity, o jejichž spojení s psychopatologickými příznaky se uvažuje. Na základě některých studií je možno se domnívat, že určité projevy bipolárních poruch mohou stimulovat každodenní tvořivost, čímž se myslí např. zachycování zajímavých okamžiků na fotografii, kreativní vaření, atd. U jedinečné kreativity, jež postihuje pole nových vynálezů a myšlenek, se jeví tato vazba ještě pravděpodobnější. V pozadí tohoto jevu by mohla stát skutečnost, že výkyvy emocí, jakožto průvodní jevy bipolárních poruch, mohou působit jako spouštěč tvořivého myšlení, neboť v určité fázi stimulují psychickou způsobilost nalézat nové asociace a pohlížet na problémy z jedinečného úhlu pohledu. Dalším vodítkem by mohla být zvýšená motivace, jež se pojí k manickým příznakům. Větší ochota přijmout tvořivé riziko, jakožto i zvýšené sebevědomí ohledně sebevyjádření – to mohou být faktory, jež by vysvětlovaly výše zmíněnou spojitost.\nJak již bylo uvedeno výše, s umělci je spojeno vyšší procento pravděpodobnosti výskytu duševní poruchy, než je tomu v případě jiných profesí. V historickém přehledu, který zdaleka není úplný a jednoznačný, lze nalézt množství příkladů, které by svědčily ve prospěch této hypotézy. Jedním z nejslavnějších případů je Vincent van Gogh, který měl poměrně vážné duševní potíže a musel být i několikrát hospitalizován. To se týká také malíře Edvarda Muncha, o němž se dokonce soudí, že po pobytu v psychiatrické léčebně se povaha jeho maleb změnila. Z ženských zástupkyň uměleckých kruhů, které trpěly bipolární poruchou, můžeme uvést spisovatelku Virginii Woolfovou nebo básnířku Sylvii Plathovou. Zajímavé je, že z výše uvedených osobností pouze Edvard Munch nespáchal sebevraždu.\n\nV této souvislosti nelze nezmínit zpěváka Kurta Cobaina, jenž svůj život ukončil ve dvaceti sedmi letech. Emocionální intenzita, se kterou přistupoval ke tvorbě své hudby, byla ovlivněna hlubokými stavy deprese, jež se střídaly s manickými epizodami. Jeho hudební odkaz, jehož hloubka a citovost se stala legendární, připomíná, že velmi nevyrovnaní lidé jsou často těmi nejobdivovanějšími umělci.\n\nUkazuje se, že tvořivá činnost může mít velmi pozitivní léčebné účinky ve vztahu k duševním chorobám. Navíc může fungovat i jako preventivní činitel, kdy se člověk ve formě kreativního vyjádření zbavuje duševního napětí a pomyslně si hledá cestu sám k sobě. Např. R. W. Weisberg, který se podrobněji zabýval vztahem mezi kreativitou a psychickými poruchami, sice ve svém výzkumu nepotvrdil hypotézy, že by mánie nebo deprese zvyšovala kreativní potenciál, na druhou stranu však poukázal právě na léčebné působení kreativity.\n\nJeden z konkrétních příkladů můžeme nalézt v osobě novinářky Elizabeth Laytonové, která velkou část života trpěla bipolární poruchou, jež se ještě prohloubila po smrti jejího syna, když jí bylo šedesát sedm let. Velmi dlouhé depresivní období se ji podařilo překonat pomocí každodenního praktikování tzv. konturového kreslení. Při této technice se malíř nedívá na to, co kreslí, sleduje pouze objekt a snaží se ho znázornit podle toho, co cítí. Elizabeth Laytonovou tato činnost velmi vtáhla, začala se jí věnovat až deset hodin denně. Již po jednom roce došlo téměř k úplnému potlačení depresivních příznaků, autorka dokonce svá díla vystavovala a dočkala se řady ocenění. Zdaleka nejen na jejím životním osudu se ukazuje, že kreativita může pomáhat překonávat obtíže spojené s duševními chorobami.\n"}
{"id": "1396775", "url": "https://cs.wikipedia.org/wiki?curid=1396775", "title": "Barrie Colts", "text": "Barrie Colts\n\nBarrie Colts je kanadský juniorský klub ledního hokeje, který sídlí v Barrie v provincii Ontario. Od roku 1995 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Barrie Molson Centre s kapacitou 4 195 diváků. Klubové barvy jsou námořnická modř, žlutá, červená a bílá.\n\nNejznámější hráči, kteří prošli týmem, byli např.: Jan Bulis, Jan Platil, Martin Škoula, Daniel Girardi, Alexandr Burmistrov, Stefan Della Rovere, Alexandr Volčkov, Alex Pietrangelo, Jakub Petružálek, Lukáš Bolf, Michal Birner, Tomáš Marcinko nebo Aaron Ekblad.\n\n\nZdroj:\n\n\n"}
{"id": "1396776", "url": "https://cs.wikipedia.org/wiki?curid=1396776", "title": "Národní park Khao Sam Roi Yot", "text": "Národní park Khao Sam Roi Yot\n\nNárodní park Khao Sam Roi Yot () je národním parkem nacházejícím se v Thajsku v distriktu Kui Buri (provincie Prachuap Khiri Khan). Je vzdálen asi 58 kilometrů jižně od Hua Hinu. Národní park chrání areál o rozloze celkem 98,08 km, z toho 20,88 km připadá na mořské oblasti. Národní park byl založen roku 1966, je prvním národním parkem při pobřeží v Thajsku. Park Khao Sam Roi Yot mimo jiné chrání největší sladkovodní bažiny v Thajsku.\n\nEtymologie názvu parku není známa, dle místní tradice znamená \"hora s 300 vrcholy\", ale může také odkazovat na 300 čínských námořníků, kteří tu po potopení své džunky hledali útočiště nebo je odvozen od místní rostliny názvu \"sam roi yot\".\nDo parku částečně zasahuje pohoří Tenasserim Hills, nejvyšší vrchol je se 605 metry nad mořem Khao Krachom. Mezi horami se rozprostírají sladkovodní močály. Několik těchto bažin však bylo přeměněno na krevetové farmy, protože z celkem 69 km močálů chrání park pouze 36 km. Část těchto bažin je plánovanou součástí Ramsarské úmluvy. V parku jsou dvě pláže s bílým pískem, Hat Laem Sala a Hat Sam Phraya. Parkem se také táhne čtyřkilometrový potok Klong Khao Daeng, který protéka zdejšími mangrovníkovými porosty.\n\nAsi 0,5 km od pláže Laem Sala a 17 km severně od hlavního sídla parku se nachází jeskyně Phraya Nakhon. Návštěvníci se do ní mohou dostat na zapůjčené lodi či pěšky po hoře Tian. Po asi 430 metrovém výšlapu se lze do jeskyně spustit. Jedním z prvních slavných návštěvníků jeskyně byl král Ráma V. V souvislosti s jeho návštěvou byl roku 1890 v jeskyni vybudován královský altán Khuha Kharuehat Pavilion (), který je výjimečný tím, že jej v určitých obdobích v roce oslňuje slunce. Stavba se stala symbolem provincie Prachuap Khiri Khan.\n\nPhraya Nakhon je velká jeskyně s otvorem ve stropě, který umožňuje průnik slunečních paprsků. V horní části této propasti je kamenný most známý jako „most smrti”, protože se odtud zřítila řada divokých zvířat.\n\nV parku se vyskytuje řada druhů ptáků, jako ledňáček říční (\"Alcedo atthis\"), černohlavý (\"Halcyon pileata\") a proměnlivý (\"Todiramphus chloris\"), volavka stříbřitá (\"Egretta garzetta\") a nádherná (\"Ardeola speciosa\"). Z dalších živočichů jsou zde rozšířeni lezcovití (Oxudercinae), krabi „houslisté” rodu \"Uca\", jejichž samci mají nápadně zvětšené jedno klepeto, či garnáti (Alpheidae). Vyskytuje se zde i populace javánských makaků (\"Macaca fascicularis\") a hulmanů tmavých (\"Trachypithecus obscurus\"), žije zde serau velký (\"Capricornis sumatraensis\") a ze šelem kočka rybářská (\"Prionailurus viverrinus\"). V moři bývají pozorovány orcely tuponosé (\"Orcaella brevirostris\").\nKhao Sam Roi Yot bylo pravděpodobně místem, kam král Mongkut 18. srpna 1868 pozval evropské návštěvníky na pozorování úplného zatmění Slunce. Mongkut se zajímal o astronomii a vypočítal datum a místo samotného zatmění. Jeho výpočty se ukázaly býti asi o dvě sekundy přesnější než výpočty francouzských astronomů, kteří to uznali. Během této události se král pravděpodobně nakazil malárií a na její následky zemřel 1. října.\n\nNárodní park byl založen 28. června 1966 a rozšířen byl 1. dubna 1982.\n"}
{"id": "1396783", "url": "https://cs.wikipedia.org/wiki?curid=1396783", "title": "Litošická", "text": "Litošická\n\nLitošická je ulice v Hloubětíně na Praze 14, která spojuje ulici Hloubětínskou a\na Hostavickou. Protíná ji ulice V Chaloupkách. Má přibližný půlkruhový tvar a její nadmořská výška stoupá k vrchu Lehovec (kdysi Hlohovec) asi o 20 metrů.\n\nNazvána je podle obce Litošice, která leží nedaleko Přelouče v Pardubickém kraji. Ulice vznikla a byla pojmenována v roce 1931.\n\nZástavbu tvoří rodinné domy se zahradami.\n\n"}
{"id": "1396786", "url": "https://cs.wikipedia.org/wiki?curid=1396786", "title": "Mississauga Steelheads", "text": "Mississauga Steelheads\n\nMississauga Steelheads je kanadský juniorský klub ledního hokeje, který sídlí v Mississauze v provincii Ontario. Založen byl v roce 2012 po přejmenování franšízy z Mississauga St. Michael's Majors na Mississauga Steelheads. Od roku 2012 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Hershey Centre s kapacitou 5 612 diváků. Klubové barvy jsou modrá, bílá a stříbrná.\n\nNejznámější hráči, kteří prošli týmem, byli např.: Alexander Nylander, Michael McLeod nebo Nathan Bastian.\n\nZdroj: \n\n\n"}
{"id": "1396787", "url": "https://cs.wikipedia.org/wiki?curid=1396787", "title": "Niagara IceDogs", "text": "Niagara IceDogs\n\nNiagara IceDogs je kanadský juniorský klub ledního hokeje, který sídlí v St. Catharines v provincii Ontario. Založen byl v roce 2007 po přestěhování týmu Mississauga IceDogs do St. Catharines. Od roku 2007 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Meridian Centre s kapacitou 5 300 diváků. Klubové barvy jsou červená, černá a bílá.\n\nNejznámější hráči, kteří prošli týmem, byli např.: Alex Pietrangelo, Andrew Shaw, Milan Doudera, Sebastian Dahm, Alex Nedeljkovic nebo Jamie Oleksiak.\n\nZdroj: \n\n\n"}
{"id": "1396788", "url": "https://cs.wikipedia.org/wiki?curid=1396788", "title": "Mistrovství Evropy dorostenců v orientačním běhu 2018", "text": "Mistrovství Evropy dorostenců v orientačním běhu 2018\n\n15. Mistrovství Evropy dorostenců v orientačním běhu () proběhlo ve dnech 28. června — 1. července 2018. Mistrovství Evropy hostilo Bulharsko s hlavním centrem ve městě Veliko Tarnovo, které leží na řece Jantře v severní části státu.\n\nProgram Mistrovství Evropy byl zveřejněn v souladu s Pravidly IOF v Bulletinu číslo čtyři:\n\n"}
{"id": "1396790", "url": "https://cs.wikipedia.org/wiki?curid=1396790", "title": "North Bay Battalion", "text": "North Bay Battalion\n\nNorth Bay Battalion je kanadský juniorský klub ledního hokeje, který sídlí v North Bay v provincii Ontario. Založen byl v roce 2013 po přestěhování týmu Brampton Battalion do North Bay. Od roku 2013 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale North Bay Memorial Gardens s kapacitou 4 246 diváků. Klubové barvy jsou khaki, žlutá, černá a bílá.\n\nNejznámější hráči, kteří prošli týmem, byli např.: Cam Dineen, Mark Shoemaker nebo Brett McKenzie.\n\nZdroj: \n\n\n"}
{"id": "1396792", "url": "https://cs.wikipedia.org/wiki?curid=1396792", "title": "Četba na pokračování", "text": "Četba na pokračování\n\nČetba na pokračování je forma rozhlasového pořadu. Jedná se o tvůrčí prezentaci rozsáhlejšího literárního díla (novely, románu). Text je prakticky vždy upraven (zkrácen), aby vyhovoval specifikaci mluveného projevu a rozdělen do jednotlivých dílů (nejčastěji půlhodinových), které jsou vysílány rozhlasovou stanicí většinou v pravidelném časovém intervalu (například jednou denně nebo jednou týdně)\n\nVyznění díla je ovlivněno dramatickými schopnostmi interpreta a režiséra pořadu. Vedle četby, kde dílo čte jeden interpret (herec) existuje i dramatizovaná četba na pokračování, kdy je dílo čteno více interprety, obvykle vypravěčem a představiteli hlavních postav čteného díla.\n"}
{"id": "1396794", "url": "https://cs.wikipedia.org/wiki?curid=1396794", "title": "Joël Lautier", "text": "Joël Lautier\n\nJoël Lautier (* 12. dubna 1973 Scarborough) je bývalý francouzský šachista.\n\nPo otci je kanadského a po matce japonského původu, od devíti let žil v Paříži a připravoval se v klubu Cercle Caïssa, v roce 1986 vyhrál mistrovství světa mládeže v šachu a v roce 1988 mistrovství světa juniorů v šachu. V patnácti letech se stal mezinárodním mistrem a v sedmnácti velmistrem. V roce 2002 dosáhl svého nejvyššího hodnocení Elo: 2687 bodů. V letech 2004 a 2005 se stal šachovým mistrem Francie. Podařilo se mu dosáhnout pozitivní bilance s mistrem světa Garrim Kasparovem. Zúčastnil se šesti šachových olympiád, v roce 2001 získal s francouzským týmem stříbrnou medaili na mistrovství Evropy v šachu družstev. S klubem De Variant Breda se stal v letech 1998, 1999, 2000, 2001 a 2006 vítězem nizozemské Meesterklasse. V roce 2001 postoupil do čtvrtfinále turnaje kandidátů, kde ho vyřadil Vasyl Ivančuk. V roce 2006 oznámil, že odchází ze světa vrcholového šachu, aby se mohl soustředit na podnikatelské aktivity (provozuje rusko–francouzskou obchodní firmu). \n\nV roce 1997 se oženil s moldavskou šachistkou Almirou Skripčenkovou, rozvedli se v roce 2002. Byl předsedou Asociace šachových profesionálů a místopředsedou Francouzské šachové federace. Kromě šachů vyniká i ve hře šógi. \n\n"}
{"id": "1396795", "url": "https://cs.wikipedia.org/wiki?curid=1396795", "title": "Sudbury Wolves", "text": "Sudbury Wolves\n\nSudbury Wolves je kanadský juniorský klub ledního hokeje, který sídlí v Greater Sudbury v provincii Ontario. Současná franšíza byla založena v roce 1972 po přestěhování týmu Niagara Falls Flyers do Sudbury. Od roku 1972 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Sudbury Community Arena s kapacitou 4 640 diváků. Klubové barvy jsou modrá, bílá a šedá.\n\nNázev Wolves mělo v minulosti mnoho týmu ze Sudbury. Jedním z nejznámějším týmů tohoto názvu byl amatérský tým, který v letech 1938 a 1949 reprezentoval Kanadu na mistrovství světa v ledním hokeji. Pro kanadský výběr získal tým při první účasti zlatou medaili. Při druhé účasti se tým umístil pouze na druhé místě, což znamenalo zisk stříbrné medaile. Zanikl v průběhu padesátých let dvacátého století. Další tým tohoto názvu zvítězil v roce 1932 v Memorial Cupu. Současný tým působí od roku 1972 v OHL.\n\nNejznámější hráči, kteří prošli týmem, byli např.: Mike Fisher, Dennis Wideman, Dale Hunter, Pat Verbeek, Mike Smith, Andrew Raycroft, Marc Staal, Brian McGrattan, Mike Foligno, Dominik Kubalík, Dave Hunter, Štefan Blaho, Radek Faksa nebo Sebastian Dahm.\n\nZdroj: \n\n\nBrankář: John Coulter, Mel Albright.\nObránci: Johnny Godfrey, Buster Portland.\nÚtočníci: Percy Allen, Pat McReavy, Roy Heximer, Gordie Bruce, Reg Chipman, Jimmy Russell, Jack Marshall, Glen Sutherland, Archie Burn.\nTrenér: Max Silverman.\n\nBrankáři: Robert Mills, Al Picard.\nObránci: Barney Hillson, Emile Gagne, Herb Kewley, Joe Tergeson.\nÚtočníci: William Dimoch, James Russell, Thomas Russell, Ray Bauer, Joe de Bastiani, Donald Stanley, Bud Hashey, Robert Mills, Don Munroe, John Kovich.\nTrenér: Max Silverman.\n\n\n"}
{"id": "1396796", "url": "https://cs.wikipedia.org/wiki?curid=1396796", "title": "Šimon Mareček", "text": "Šimon Mareček\n\nŠimon Mareček (* 19. února 2002 Nové Město na Moravě) je český dorostenecký reprezentant v orientačním běhu. Jeho největším úspěchem je titul dorosteneckého mistra a vicemistra Evropy v orientačním běhu ve štafetách a ve sprintu na dorosteneckém mistrovství Evropy 2018, které se konalo v bulharském Velikém Tarnovu. V současnosti běhá za český klub OK Lokomotiva Pardubice.\n\nRoku 2019 se stal Sportovcem kraje Vysočina v kategorii Juniorů.\n\n"}
{"id": "1396801", "url": "https://cs.wikipedia.org/wiki?curid=1396801", "title": "Rakhiot", "text": "Rakhiot\n\nRakhiot (také Rakhiot Peak) je vrchol vysoký 7 070 m n. m. nacházející se v pohoří Himálaj v Pákistánu. Rakhiot je jeden z předvrcholů hory Nanga Parbat. Leží na konci západního himalájského hřebene v severní pakistanské části Kašmíru. Vrchol je součástí dlouhého východního hřebene Nanga Parbat a nachází se asi čtyři kilometry jihovýchodně od hlavního vrcholu.\n\nPrvovýstup provedli horolezci Peter Aschenbrenner a Herbert Kunigk 16. června jako součást německo-americké himálajské expedice z roku 1932.\n"}
{"id": "1396804", "url": "https://cs.wikipedia.org/wiki?curid=1396804", "title": "Soko G-4 Super Galeb", "text": "Soko G-4 Super Galeb\n\nSoko G-4 Super Galeb (\"Super Racek\"), také značený jako N-62, je jugoslávský jednomotorový, pokročilý proudový cvičný a lehký bojový letoun. Byl navržen Leteckým technickým institutem ve městě Žarkovo a vyráběn továrnou SOKO ve městě Mostar jako náhrada za stroje Soko G-2 Galeb v rámci jugoslávského letectva. Výroba se rozeběhla v roce 1984 a pokračovala až do rozpadu Jugoslávie v roce 1991. Celkem bylo postaveno 85 letounů, z nichž bylo šest vyvezeno do Barmy.\n\nBěhem války v Jugoslávii prováděly letouny G-4 útoky na pozemní cíle, přičemž čtyři padly za oběť protivzdušné obraně. V roce 1992 byly zbývající stroje přesunuty do Srbska a Černé Hory, kde vstoupily do služby v letectvu nástupnické SR Jugoslávie. Jeden G-4 byl přenechán letectvu Republiky srbské.\n\n\n\n\n\n\n"}
{"id": "1396806", "url": "https://cs.wikipedia.org/wiki?curid=1396806", "title": "First Light (album, Wishbone Ash)", "text": "First Light (album, Wishbone Ash)\n\nFirst Light je prvním studiovým albem, které skupina Wishbone Ash nahrála, které však zůstalo nevydáno až do roku 2007. Debutovým albem tak zůstalo album Wishbone Ash.\n\nVšechny skladby složili a napsali Andy Powell, Martin Turner, Ted Turner a Steve Upton\n\n\nhttp://wishboneash.com/\n"}
{"id": "1396807", "url": "https://cs.wikipedia.org/wiki?curid=1396807", "title": "Muzeum Kröllerové-Müllerové", "text": "Muzeum Kröllerové-Müllerové\n\nMuzeum Kröllerové-Müllerové () je muzeum výtvarného umění v nizozemské vesnici Otterlo severozápadně od Arnhemu. Zaměřuje se na tvorbu Vincenta van Gogha, od něhož vlastní 87 maleb, a jeho současníků. Kromě druhé největší sbírky van Goghových obrazů na světě je známo také svou rozsáhlou „zahradou soch“. Základy sbírky položila Helene Kröllerová-Müllerová (1869–1939), sběratelka umění německého původu. \n"}
{"id": "1396811", "url": "https://cs.wikipedia.org/wiki?curid=1396811", "title": "LunchMoney Lewis", "text": "LunchMoney Lewis\n\nGamal \"LunchMoney\" Lewis (* 11. ledna 1988, Miami, Florida, USA) je americký rapper, zpěvák, skladatel a hudební producent. Nejznámější je díky jeho singlu z roku 2015 \"Bills\".\n\nLewis se narodil v Miami na Floridě 11. ledna 1988 . Jeho otec, Ian Lewis, a strýc Roger Lewis, jsou oba členové Jamajské reggae skupiny Inner Circley vlastní nahrávací studio, Cicrle House, v němž nahrávali umělci jako Flo Rida nebo Lil Wayne. Jako teenager dostal přezdívku \"Lunchmoney\".\n\nLewis začal pracovat s Dr. Luke jako producent a poprvé se zapsal do široké uznání jako rapper poté, co se objevil v písni \"Trini Dem Girls\" od Nicki Minaj 2014 album \"The Pinkprint\". Také přispěl při psaní singlu \"Burnin Up\" od Jessie J  z alba \"Sweet Talker\", a Fifth Harmony se singlem \"Bo$$\" z alba \"Odraz\". V roce 2015 vydal svůj první debutový singl jako sólový umělec, \"Bills\", který se dostal na 79 příčku v \"Billboard\" Hot 100 a na první příčku v ARIA Charts.\n\nV dubnu 2015, Lewis vydala track s názvem \"Real Thing\".\n\n Po úspěchu \"Bills\" EP, se Lewis inspiroval a vrátil se do studia psát hudbu. V srpnu 2015, vydal další píseň \"Whip It!\".Později představil 15. září hudební video.\n\nPoté, v prosinci 2015, vydal další svojí píseň \"Ain´t Too Cool\". Píseň se později objevila ve videohře \"Madden NFL 16\". \n\nRokem 2016 spolupracoval společně s Meghan Trainor na její propagační písně \"I Love Me\" z jejího alba Thank you\n\nDne 2. dubna 2017, se připojil k Pitbullovi a Flo Rida v \"Green Light\" na Wrestlemanii 33.\n"}
{"id": "1396812", "url": "https://cs.wikipedia.org/wiki?curid=1396812", "title": "Třída Giuseppe Garibaldi", "text": "Třída Giuseppe Garibaldi\n\nTřída Giuseppe Garibaldi byla třída italských pancéřových křižníků. Skládala se z celkem 10 jednotek, které byly postaveny pro námořnictva Itálie, Argentiny, Japonska a Španělska. Tři z nich byly během služby ztraceny v boji.\n\nÚspěšnou konstrukci pancéřových křižníků třídy \"Giuseppe Garibaldi\" vyvinul inženýr Edoardo Masdea. Plavidla představovala přechodný typ mezi bitevní lodí a křižníkem, schopný nasazení společně s bitevními plavidly, ale s přebytkem rychlosti, aby se boji mohl vyhnout. Křižníky měly silnou výzbroj a kvalitní pancéřování při relativně malém výtlaku.\n\nCelkem bylo postaveno 10 jednotek této třídy. Tři zakoupila Itálie, jeden Španělsko, čtyři Argentina a dva Japonsko. Dvojice japonských křižníků byla původně roku 1901 objednána pro Itálii, po spuštění na vodu je koupila Argentina, aby získala posilu pro válku s Chile. Ještě před jejich dokončením válka skončila a tak byly oba prodány Japonsku. Argentinská plavidla tvořila až do nástupu dreadnoughtů jádro argentinského námořnictva.\n\nJednotky třídy \"Giuseppe Garibaldi\":\n\nMezi jednotlivými plavidly existovaly odlišnosti. Hlavní výzbroj křižníku \"Giuseppe Garibaldi\" tvořil jeden 254mm kanón v dělové věži na přídi, dva 203mm kanóny ve věži na zádi a čtrnáct 152mm kanónů, které doplňovalo dalších deset 76mm kanónů, šest 47mm kanónů, dva 6,5mm kulomety a čtyři 450mm torpédomety. Pohon obstarávaly trojčinné expanzní parní stroje, kterým páru dodávalo 24 kotlů typu Niclausse. Lodní šrouby byly dva. Pohonný systém měl výkon 13 655 hp. Nejvyšší rychlost dosahovala 19,7 uzlu. Dosah byl 4400 námořních mil při 10 uzlech.\n\nItalské a japonské křižníky byly nasazeny za první světové války. Italské křižníky operovaly ve Středozemním a Jaderském moři. Dne 5. června 1915 ostřelovaly železniční trať Šibenik-Kotor. Dne 18. července 1915 ostřelovaly železniční trať u Dubrovníku. Vlajkový křižník \"Giuseppe Garibaldi\" přitom byl zasažen torpédem rakousko-uherské ponorky SM U 4 (Rudolf Singule) a během tří minut se potopil.\n\n"}
{"id": "1396817", "url": "https://cs.wikipedia.org/wiki?curid=1396817", "title": "Wallrafovo–Richartzovo muzeum", "text": "Wallrafovo–Richartzovo muzeum\n\nWallrafovo–Richartzovo muzeum (německy Wallraf-Richartz-Museum & Fondation Corboud, \"Wallrafovo–Richartzovo muzeum & Corboudova nadace\", zkráceným sloganem Wallraf das Museum) v Kolíně nad Rýnem je jedna z největších obrazových galerií Německa. Disponuje světov nejrozsáhlejší sbírkou středověkého malířství, zejména takzvané kolínské školy, a díky zápůjčce Corboudovy sbírky také největší německou sbírkou impresionismu a postimpresionismu. Původ galerie sahá až k jezuitským sbírkám umění z poloviny 16. století; vznik muzea umožnil odkaz sběratele a posledního rektora staré kolínské univerzity Ferdinanda Franze Wallrafa (1748–1824) a štědrý finanční dar měšťana Johanna Heinricha Richartze (1795–1861), po nichž muzeum nese jméno. Svou sbírku impresionistů muzeu zapůjčil švýcarský sběratel Gérard Corboud (1925–2017) roku 2001, čímž i se jeho jméno dostalo do názvu instituce.\n"}
{"id": "1396822", "url": "https://cs.wikipedia.org/wiki?curid=1396822", "title": "Jiří moravský Brabec", "text": "Jiří moravský Brabec\n\nJiří moravský Brabec (29. června 1955 Nové Město na Moravě – 26. června 2018) byl český textař folkových písní, festivalový moderátor a hudební publicista, autor rozhlasových či televizních pořadů, dramaturg a organizátor kulturních akcí.\n\n"}
{"id": "1396823", "url": "https://cs.wikipedia.org/wiki?curid=1396823", "title": "Bitva u Dyrrhachia", "text": "Bitva u Dyrrhachia\n\n"}
{"id": "1396825", "url": "https://cs.wikipedia.org/wiki?curid=1396825", "title": "Åmål", "text": "Åmål\n\nÅmål je město ležící ve švédském kraji Västra Götaland na západním pobřeží jezera Vänern. Má přes devět tisíc obyvatel a je správním sídlem stejnojmenné obce (\"kommun\", založená roku 1971) a farnosti s rozlohou 895 km² a 9491 obyvateli. Je jediným městem historické provincie Dalsland. V blízkosti města se nachází souostroví Tösse Skärgård, které je chráněnou přírodní památkou.\n\nMěsto bylo založeno roku 1643 v blízkosti hranice s Norskem a v prvních desetiletích jeho existence se o ně často bojovalo. V roce 1901 byl Åmål postižen katastrofálním požárem, poté bylo centrum města obnoveno v duchu secesní architektury. Obyvatelé se živili převážně rybolovem a těžbou dřeva, od třicátých letech 20. století zde sídlí strojírenská firma Åmål Components AB. Městem prochází Evropská silnice E45 i železniční trať Norge/Vänerbanan.\n\nMěsto má gymnázium, tři muzea a informační centrum. Koná se zde každoročně v červenci největší švédský bluesový festival. V mezinárodní soutěži Livcom Awards se Åmål umístil v roce 2005 jako druhé nejlepší místo pro život.\n\nRežisér Lukas Moodysson sem zasadil děj svého filmu \"Láska je láska\" (originální název \"Fucking Åmål\"), který se však natáčel v nedalekém Trollhättanu.\n\n\n"}
{"id": "1396827", "url": "https://cs.wikipedia.org/wiki?curid=1396827", "title": "Pomník Ernesta Denise v Praze", "text": "Pomník Ernesta Denise v Praze\n\nPomník Ernesta Denise na Malostranském náměstí v Praze byl odhalen 27. října 1928 k příležitosti 10. výročí republiky. Oslav jeho odhalení se zúčasnili osobnosti jako Tomáš Garrigue Masaryk, Edvard Beneš, Karel Baxa, Antonín Uhlíř, Eugène Mittelhauser, Alfred Oberkirch a další. Na svém místě stál do 20. – 21. dubna 1941, kdy jej zdemolovali nacističtí okupanti.\n\nV současné době jej připomíná na domě, zvaném „Bílý Orel“, na stejném náměstí pouze busta a pamětní deska, jejímiž autory jsou Ing. arch. Mikoláš Vavřín a akademický sochař Petr Roztočil. Odhalena byla 31. října 2003. V současnosti v souvislosti s revitalizací Malostranského náměstí a plánu odstranění parkoviště kde pomník stál, probíhá veřejná diskuse o obnovení plnohodnotného pomníku.\nDebata na Praze 1 doprovází spory v souvislosti s protichůdnou iniciativou o možném obnovení pomníku maršála Radeckého, na jehož původním stanovišti dnes vede tramvajová trať.\n"}
{"id": "1396828", "url": "https://cs.wikipedia.org/wiki?curid=1396828", "title": "Praha-Podbaba (železniční zastávka, 1867–1949)", "text": "Praha-Podbaba (železniční zastávka, 1867–1949)\n\nPraha-Podbaba je zaniklá železniční zastávka na trati 090 do Kralup nad Vltavou. Stála jižně od vyústění Šáreckého potoka. Dochovala se budova zastávky V Podbabě 121/1a.\n\nŽelezniční zastávka byla v Podbabě otevřena roku 1867. Pro nedostatek prostoru mezi řekou Vltavou a skalami měla při dvou kolejích pouze jedno nástupiště ve směru na Prahu, To znamenalo, že při výstupu a nástupu cestujících ve směru na Kralupy musel být provoz v opačném směru zastaven. Po zřízení autobusové zastávky ve 30. letech 20. století využívání zastávky pokleslo a ta byla roku 1945 zrušena. Staniční budova pak byla přestavěna na obytný dům.\n\n29. srpna 2014 byla blíž k Bubenči otevřena nová zastávka Praha-Podbaba.\n\n\n\n"}
{"id": "1396833", "url": "https://cs.wikipedia.org/wiki?curid=1396833", "title": "Laura Ingalls Wilder", "text": "Laura Ingalls Wilder\n\nLaura Ingalls Wilder (7. února, 1867 – 10. února 1957) byla americká farmářka, novinářka a spisovatelka, kterou proslavila její dětem určená autobiografická knižní série \"Domeček na prérii\" (\"Little House on the Prairie\"), založená na životě její rodiny na Středozápadě. Knihy série byly přeloženy do řady jazyků (včetně češtiny a slovenštiny) a posloužily jako předloha vícero filmům, seriálům a muzikálu. Její autobiografie \"Průkopnice\" (\"Pioneer Girl\"), která zahrnuje i části, které do verze pro děti jako nevhodné nezapracovala, vyšla až dlouho po její smrti v roce 2014.\n\nJe považována za jednu z nejvýznamnějších amerických autorek dětské literatury, existuje několik muzeí, které připomínají ji a její dílo. \"Association for Library Service to Children\" po ní pojmenovala cenu, kterou od roku 1954 uděluje autorům a ilustrátorům dětské literatury a jíž je Laura Ingalls Wilder první nositelkou. V roce 2018 však společnost cenu přejmenovala s odůvodněním, že dílo Wilderové není v souladu s hodnotami společnosti, neboť její knihy obsahují rasistické stereotypické charakteristiky nebílých obyvatel, zejména Indiánů. \n\n"}
{"id": "1396834", "url": "https://cs.wikipedia.org/wiki?curid=1396834", "title": "Škoda 35Tr", "text": "Škoda 35Tr\n\nŠkoda 35Tr je nízkopodlažní kloubový trolejbus vyráběný ve spolupráci firem Škoda Electric (elektrická výzbroj a kompletace) a Iveco Bus, které dodává karoserii vycházející z autobusu Iveco Urbanway 18M.\n\nJedná se o třínápravový dvoučlánkový trolejbus s karoserií městského autobusu Iveco Urbanway 18M.\n\nTyp 35Tr navazuje na model Škoda 25Tr Irisbus, který byl ve spolupráci Irisbusu (předchůdce Iveca Bus) a Škody Electric vyráběn v letech 2004–2014 a který disponoval karoserií autobusů Irisbus Citybus 18M a Irisbus Citelis 18M. Prototyp vozu 35Tr byl dokončen počátkem roku 2018, v únoru toho roku se poprvé objevil v plzeňských ulicích na zkušebních jízdách. V červnu 2018 byl vůz převzat zpět výrobcem, který jej v následujících týdnech přestavěl na první kus trolejbusu Iveco Crealis. Elektrická výzbroj zůstala zachována, největší změnou (vyjma barevnosti) byla instalace nového předního čela. V září 2018 bylo vozidlo vystaveno na veletrhu IAA 2018 v Hannoveru. Trolejbus byl následně přestavěn na Iveco Crealis a je výrobcem využíván k prezentačním účelům.\n\nV červnu 2018 objednala Dopravní společnost Zlín-Otrokovice jeden parciální trolejbus 35Tr s pomocnými trakčními bateriemi, který měl být dodán do poloviny roku 2019. Zakázka ale byla zpožděna a teprve v první polovině února 2020 vykonával objednaný vůz zkušební jízdy v Plzni. Krátce na to byl dodán do Zlína.\n\n"}
{"id": "1396836", "url": "https://cs.wikipedia.org/wiki?curid=1396836", "title": "Seznam majáků v Izraeli", "text": "Seznam majáků v Izraeli\n\nMajáky v Izraeli se nacházejí na celém 273 km dlouhém západním pobřeží Středozemního moře a v Akabském zálivu v Rudém moři. Hlavní přístavy Izraele jsou Haifký přístav a Ašdodský přístav ve Středozemním moři a Ejlatský přístav v Akabském zálivu v Rudém moři. Mimo majáku Ejlat jsou všechny na pobřeží Středozemního moře mezi Ašdodem na jihu a Akko na severu. Funkční majáky jsou spravovány izraelským úřadem Shipping and Ports, statutárním orgánem Ministrstva dopravy Izraele (Ministry of Transport and Road Safety).\n"}
{"id": "1396841", "url": "https://cs.wikipedia.org/wiki?curid=1396841", "title": "Marius Jacob", "text": "Marius Jacob\n\nMarius Jacob, vlastním jménem Alexandre Jacob (29. září 1879 Marseille – 28. srpna 1954 Reuilly) byl francouzský anarchista, vězněný za rozsáhlou majetkovou trestnou činnost.\n\nPocházel z chudých poměrů a od dětství pracoval jako plavčík u obchodního námořnictva. Dostal se až do Austrálie, kde dezertoval a skončil na pirátské lodi \"Augusta\". Do Marseille se vrátil s podlomeným zdravím a pracoval jako typograf a lékárník, byl nakrátko vězněn pro anarchistickou činnost. V roce 1897 založil podzemní organizaci \"Dělníci noci\", která opatřovala loupežemi a finančními podvody prostředky pro anarchistické hnutí. Přisuzuje se mu 106 trestných činů; proslul odvážnými triky, v nichž před násilím dával přednost vtipnému nápadu a odvaze. Svoje počínání hájil tím, že nesleduje osobní obohacení, ale spravedlivější rozdělení bohatství ve společnosti. V roce 1903 byl v Abbeville zatčen a roku 1905 odsouzen k doživotnímu vyhnanství na Ďábelském ostrově. Sedmnáctkrát se neúspěšně pokusil o útěk, v roce 1928 byl propuštěn a vrátil se do Francie, kde dožil v ústraní. Ve věku 74 let spáchal sebevraždu požitím morfia.\n\nJacob inspiroval postavu sympatického a duchaplného zločince Arsène Lupina v románech Maurice Leblanca, Jules Dassin natočil podle jeho osudů v roce 1955 film \"Rififi\" s Jeanem Servaisem v hlavní roli.\n\n"}
{"id": "1396842", "url": "https://cs.wikipedia.org/wiki?curid=1396842", "title": "Donald Crowhurst", "text": "Donald Crowhurst\n\nDonald Crowhurst (19. srpna 1932 – pravděpodobně 1. července 1969) byl britský podnikatel a amatérský námořník. Zemřel při závodu, který vyhlásily \"The Sunday Times\", a při němž měly osoby sólově obeplout zeměkouli. Již od počátků se potýkal s četnými problémy a brzy bez uvědomění veřejnosti závod opustil a udával falešné pozice. Vše vyvrcholilo v duševní problémy a následnou sebevraždu ještě před návratem domů. Vítěz závodu, Robin Knox-Johnston, nakonec věnoval finanční odměnu (5000 liber) Crowhurstově rodině. Crowhurstův příběh se dočkal zfilmování – celovečerní film \"The Mercy\", jehož režisérem byl James Marsh, byl uveden roku 2018.\n"}
{"id": "1396846", "url": "https://cs.wikipedia.org/wiki?curid=1396846", "title": "Seznam dílů seriálu Zornův syn", "text": "Seznam dílů seriálu Zornův syn\n\nToto je seznam dílů seriálu \"Zornův syn\".\n\n<onlyinclude>\n</onlyinclude>\n\n"}
{"id": "1396850", "url": "https://cs.wikipedia.org/wiki?curid=1396850", "title": "LucyPug", "text": "LucyPug\n\nLucia Hrušková, na internetu vystupující jako LucyPug, (* 7. listopadu 1995, Bratislava) je slovenská youtuberka, vloggerka a bloggerka. Hrušková se stala veřejně známou především díky partnerskému vztahu se slovenským youtuberem Danielem Sebastiánem Štrauchem, jenž je na internetu známý pod přezdívkou GoGoManTV. Kanál Hruškové je jeden z nejsledovanějších kanálů na slovenské ženské YouTube scéně.\n\nNarodila se ve slovenském hlavním městě Bratislavě. Vyrůstala v Bratislavě se svými dvěma staršími sourozenci, sestrou Natálií a bratrem Tomášem. Její rodina v té době vlastnila dva psy malé rasy. Podle svých slov Hrušková v tomto období svého života vypadala spíše jako chlapec. Už v dětském věku toužila mít dlouhé vlasy. Na základní škole byla Hrušková podle svých slov premiantkou. Mezi její zájmy na ZŠ patřilo kreslení, začala tedy docházet na lekce kreslení na uměleckou školu. Hrušková šla na uměleckou střední školu, kde úspěšně absolvovala talentové zkoušky a zahájila zde studium. V roce 2018 studuje na vysoké škole obor \"Marketing\".\n\nOd roku 2014 žila v partnerském vztahu s youtuberem Danielem Sebastiánem Štrauchem. V roce 2017 však oba dva oznámili skrze videa na internetové platformě YouTube svůj rozchod. I po rozchodu ovšem zůstali blízkými přáteli. Po několika měsících odloučení se však začali znovu stýkat a dali se opět dohromady.\n\nNa střední umělecké škole se seznámila se svým tehdejším spolužákem Danielem Štrauchem, který byl již v té době veřejně známý jako úspěšný tvůrce obsahu na internetové mediální platformě YouTube. Zprvu se Štrauchem moc dobře nevycházela, avšak později spolu utvořili pár. Až po půl roce společného soužití natočili první společné video na YouTube kanál \"GoGoManTV\". Objevila se také v řadě dalších videí na Štrauchově YouTube kanále. Poté začala publikovat vlastní tvorbu na kanál \"LucyPug\", který byl založen dne 26. července 2011. Na tomto kanále tvoří především vlogy, videa o módě, DIY videa a další audiovizuální produkci. Jako důvod založení vlastního YouTube kanálu uvedla v rozhovoru pro \"Refresher\" situaci ženské YouTube scény na Slovensku, kde v době začátku kariéry Hruškové takřka nikdo aktivně netvořil obsah, který by byl zaměřený na dívky, potažmo ženy, na Slovensku.\n\nZprvu nevěřila, že by se díky své YouTube tvorbě mohla proslavit a zaujmout širší publikum. Na začátku tvorby se snažila být přirozená a čekala, jak ji obecenstvo přijme. Již v prvopočátku své vlastní tvorby byla nařčena svými kritiky z toho, že se snaží pouze zviditelnit svoji osobu na YouTube a ostatních platformách skrz partnerský vztah se Štrauchem. Hrušková tato nařčení striktně odmítá. První veřejné video na kanále LucyPug s názvem \"PEČIEME COOKIES | Lucy with Gogo\" vyšlo dne 19. července 2015, jedná se o recept na specifický druh sušenek cookies. V tomto videu vystupuje vedle Hruškové i Štrauch, který ji přemluvil, aby započala samostatnou tvorbu na YouTube. Po vydání prvního videa měla podle svých slov obavy, jestli video sklidí úspěch a jestli ji publikum přijme jako nového tvůrce na slovenské scéně.\n\nNa konci března 2016 vyšlo na YouTube kanále \"GoGoManTV\" video s názvem \"NEBER KORBÁČ, RADŠEJ MOPSA!\", ve kterém Štrauch daroval Hruškové štěně mopsa. Hrušková tuto fenu pojmenovala \"Lili\". V témže roce vydala youtuberka Sára Holanová video s názvem \"Trend YOUTUBERŮ - množírny !!!\", v němž poukazovala na to, že fena \"Lili\" pochází a byla vychovávána v psí množírně, předtím než byla koupena Štrauchem. Štrauchovou reakcí na vzniklou kauzu okolo \"Lili\" bylo vydání videa s názvem \"REAGUJEM NA CANCER!\", ve kterém ostře popřel jakoukoli spojitost dané feny s psí množírnou. K listopadu 2018 byla fena \"Lili\" ikonickou součástí YouTube tvorby Hruškové. Liliin instagramový profil dosahoval v červnu 2018 přes 177 000 sledujících.\n\n\n"}
{"id": "1396852", "url": "https://cs.wikipedia.org/wiki?curid=1396852", "title": "Nová pinakotéka", "text": "Nová pinakotéka\n\nNová pinakotéka (německy Neue Pinakothek) v Mnichově je galerie věnovaná výtvarnému umění 19. století. Byla založena roku 1853 králem Ludvíkem I. Bavorským jako první muzeum moderního umění na světě. Budovu v blízkosti Staré pinakotéky navrhli Friedrich von Gärtners a August von Voit. Spravuje asi 6000 uměleckých děl a od roku 1915 je součástí Bavorských státních sbírek malířského umění (Bayerische Staatsgemäldesammlungen). \n"}
{"id": "1396856", "url": "https://cs.wikipedia.org/wiki?curid=1396856", "title": "1,3-dipolární cykloadice", "text": "1,3-dipolární cykloadice\n\n1,3-dipolární cykloadice je chemická reakce mezi 1,3-dipólem a dipolarofilní sloučeninou, při níž vzniká pětičlenný cyklus. První takové reakce byly provedeny na přelomu 19. a 20. století, krátce po objevu 1,3-dipólů. Mechanismus a využití těchto reakcí v organické syntéze byly zjištěny v 60. letech 20. století, a to hlavně díky pracím Rolfa Huisgena. Reakce tak někdy bývá označována jako Huisgenova cykloadice (tento název se používá zejména pro 1,3-dipolární cykloadiční reakce organického azidu s alkynem za vzniku 1,2,3-triazolu). 1,3-dipolární cykloadice je významnou metodou regio- a stereoselektivní přípravy pětičlenných heterocyklů a jejich acylových derivátů s otevřenými řetězci.\n\nPůvodně byly navrženy dva mechanismy 1,3-dipolární cykloadice: prvním je pericyklický cykloadiční mechanismus, navržený Rolfem Huisgenem; druhým pak postupný mechanismus zahrnující biradikálový meziprodukt, jejž navrhl R. Firestone. Po mnoha debatách je nyní víceméně přijímán první mechanismus, kde 1,3-dipól reaguje s dipolarofilem ve spojené, často asynchronní, reakci a symetrií umožněné 4 + 2 produkty přes šestielektronový aromatický meziprodukt. Existuje ovšem několik příkladů postupného mechanismu nekatalytických 1,3-dipolárních cykloadičných reakcí u thiokarbonylylidů a nitriloxidů\n\nHuisgen zkoumal řadu cykloadičních reakcí 1,3-dipolárních diazosloučenin s nejrůznějšími dipolarofilními alkeny. Následující zjištění podporují spojený pericyklický mechanismus a vyvracejí postupný biradikálový nebo polární mechanismus:\n\n\n1,3-dipól je organická molekula, která se může vyskytovat ve zwitteriontové oktetové/sextetové struktuře allylového i propargylového/allenylového typu. Oba tyto druhy 1,3-dipólů sdílejí čtyři elektrony v π-systému nad třemi atomy. Allylový typ je zakřivený zatímco propargylový/allenylový typ má lineární molekulární geometrii. Jsou známy i 1,3-dipóly obsahující prvky vyšších řad periodické tabulky, jako jsou síra a fosfor, ovšem ty nejsou tak často využívány.\n\nRezonanční struktury lze zobrazit jako delokalizované kladné i záporné náboje na \"obou\" koncích dipólu (viz následující schéma). Přesnější metody pro popis rozdělení elektronů u 1,3-dipólů, jako například měření dipólového momentu, jsou založeny na experimentálních či teoretických datech či výpočtech. Například diazomethan má největší záporný náboj na \"koncovém\" atomu dusíku, zatímco azoimid má největší záporný náboj na \"prostředním\" atomu dusíku.\n\nV souvislosti s tím mohou konce molekul 1,3-dipólů reagovat s nukleofilními i elektrofilními činidly najednou. Nukleofilnost a elektofilnost každého konce lze zjistit využitím hraničních molekulových orbitalů, které lze tzískat s použitím výpočetní techniky. Obecně lze říci, že stom s největším orbitalovým koeficientem v rámci HOMO funguje jako nukleofil, zatímco atom v LUMO funguje jako elektrofil. Nejvíce nukleofilním atomem je obvykle, ne však pokaždé, ten, na němž je největší elektronová hustota. U 1,3-dipolárních cykloadicí je identita páru dipól-dipolarofil určena tím, zda převažuje HOMO nebo LUMO charakter dipólu.\n\nNejčastěji používanými dipolarofily jsou alkeny a alkyny. Dipolarofily obsahující heteroatomy jako jsou karbonylové sloučeniny a iminy mohou také podstoupit 1,3-dipolární cykloadici. Dalšími příklady dipolarofilů jsou fullereny a nanotrubice, u nichž může proběhnout 1,3-dipolární cykloadice s azomethinylidy v Pratově reakci.\n\n1,3-dipolární cykloadice často vyústí v „zadržení konfigurace“ s ohledem na 1,3-dipól a dipolarofil. Vysoká stereospecifita silně podporuje spojený reakční mechanismus oproti postupnému, při němž by byla nízká až nulová.\n\n\"cis\"-substituenty na dipolarofilním alkenu vytváří \"cis\"- a \"trans\"-substituenty vytváří \"trans\" strukturtu výsledné sloučeniny s pětičlenným cyklem.\n\nStereochemie dipólu obecně není objektem velkéo zájmu, jelikož pouze několik dipólů může vytvořit stereogenní centra a rezonanční strtuktury umožňují rotaci vazby, čímž docháztí k narušení stereochemie. Při studii azomethinylidů bylo však ověřeno, že stereospecifitu 1,3-dipolární cykloadice ovlivňují i dipóly. Diastereomerně čisté azomethinylidy se připraví elektrocyklickým otevřením cyklu aziridinů a následně se okamžitě zachytí silnými dipolarofily dříve, než může dojít k rotacím vazeb (viz níže uvedený obrázek). Při použití slabších dipolarofilů mají vazby na dipólu dostatek času k rotaci a dojde tak k nespárované stereospecifitě cykloadice.\n\nTyto výsledky potvrzují, že 1,3-dipolární cykloadice je stetreospecifická a že stereospecifitu ovlivňují 1,3-dipól i dipolarofil.\n\nKdyž se během reakce vytvoří dvě nebo více chirálních center, lze zíksat diastereomerní přechodné stavy a produkty. V Dielsově–Alderově cykloadici je obvykle pozorována \"endo\" diastereoselektivita, což je způsobeno sekundárními orbitalovými interakcemi. U 1,3-dipolárních cykloadicí ovšem diastereoselektivitu ovlivňují dve síly: přitažlivé π interakce (podobné sekundárním orbitalovým interakcím u Dielsovy–Alderovy reakce) a odpudivé sterické interakce. Tato působení se často navzájem vyruší, což vede k nízké diastereoselektivitě 1,3-dipolárních cykloadicí.\n\nPříklady substrátem řízené diastereoselektivních 1,3-dipolárních cykloadicí jsou zobrazeny níže. Prvním je reakce benzonitrilu N-benzylidu a methylakrylátu. V přechodných stavech se fenylová a methylesterová skupina spojí tak, že dojde k \"cis\" substituci za vzniku výsledného pyrrolinového produktu. Upřednostňovaná π interakce vyváží vzájemné sterické odpuzování fenylové a methylesterové skupiny. Druhým je reakce nitronu a dihydrofuranu. Dosažením \"exo\" selektivity se omezí sterické odpuzování. Poslední případ představuje vnitromolekulární reakce azomethinového ylidu s alkenem. Diastereoselektivita je ovládána tvorbou méně narušovaného \"cis\" systému spojených cyklů.\n\nCykloadici lze ovládat a dosáhnout tak diastereoselektivní reakce. Například kovové ionty mohou být chelatovány dipolarofilem a dipólem a řídit tak reakci selektivně. Níže uvedený obrázek zobrazuje adici nitriloxidu na enantiomerně čistý allylalkohol za přítomnosti hořečnatých kationtů. Nejstabilnější konformace alkenu je ta, u níž se hydtroxylová skupina nacháztí nad rovinou alkenu. Hořčík je následně chelatován hydroxylovou skupinou a kyslíkovým atomem nitriloxidu. Cykloadice tedy probíhá selektivně.\n\nMetody siastereoselekce se využívají například při syntéze epothilonů.\n\nU asymetrických párů dipól-dipolarofil mohou vzniknout dva regioizomerní produkty. Regioselektivitu 1,3-dipolárních cykloadicí ovlivňují jak elektronové/stereoelektronové jevy, tak i sterické faktory.\n\nPřevažující interakcí během 1,3-dipolárních cykloadicí je interakce mezi největším HOMO a největším LUMO. Regioselektivita je tak řízena atomy s největšími HOMO a LUMO orbitalovými koeficienty.\n\nJako příklad lze uvést cykloadici diatzomethanu na tři různé dipolarofily: methylakrylát, styren a methylcinnamát. Uhlíkový atom diazomethanu má největší HOMO, zatímco koncové alkenové uhlíky methylakrylátu a styrenu mají největští LUMO; cykloadice tedy probíhá regioselektivně na pozici C3. U methylcinnamátu oba substituenty (fenylová a methoxykarbonylová skupina) „soutěží“ v odtahování elektronů. Převládne vliv karboxylu, díky čemuž je nejelektrofilnější β uhlík. Karboxylová skupina se tak regioselektovně připojuje na pozici C3 a fenylová skupina na pozici C4.\n\nSterické efekty mohou výše zmíněné elektronové jevy podporovat, ale mohou též působit proti nim. V některých případech sterické efekty zcela převáží nad elektronovými a vzniká tak výhradně opačný regioizomer; například diazomethan většinou reakcí s methylakrylátem vytváří 3-karboxylpyrazolin. Při zesilování sterických jevů ovšem začíná vznikat rovněž izomerní 4-karboxylpyrazolin, poměr množství těchto izomerů závisí na intenzitě sterických jevů. Zvětšení velikosti sobstituentů od atomu vodíku k \"terc\"-butylu zcela obrátí regioselektivitu ze 100 % 3-karboxylové na 100 % 4-karboxylové substituce.\n\n1,3-dipolární cykloadice jsou významnými postupy syntézy řady důležitých pětičlenných heterocyklů jako jsou například triazoly, furany, isoxazoly a pyrrolidiny. Některé cykloadukty mohou být štěpeny za vzniku lineárního řetězce, což poskytuje další možný způsob přípravy alifatických sloučenin. Tyto reakce jsou velmi významné rovněž díky své stereospecifitě, diastereoselektivitě a regioselektivitě.\n\n1,3-dipolární cykloadice s nitriloxidy je často používanou maskovanou aldolovou reakcí. Cykloadiční reakcí nitriloxidu s alkenem vzniká cyklický isoxazolinový produkt, zatímco reakce s alkynem poskytuje isoxazol. Isoxazoliny i isoxazoly mohou být rozštěpeny hydrogenací za vzniku β-hydroxykarbonylových sloučenin aldolového typu nebo β-dikarbonylových sloučenin Claisenova typu.\n\nNitriloxidová-alkynová cykloadice následovaná hydrogenací byla využita při syntéze miyakolidu, jak je uvedeno na následujícím obrázku:\n\n1,3-dipolární cykloadiční reakce byly vyvinuty jako výborné metody k přípravě komplexních cyklických řetězců a molekul pro lékařské, biologické a mechanistické výzkumy. Konkrétně [3+2] cykloadice se zahrnutím karbonylylidů byly široce využity na přípravu molekul s pětičlennými cykly obsahujícími kyslík.\n\nYlidy jsou považovány za kladně nabité heteroatomy spojené se záporně nabitými uhlíkovými atomy, patří k nim též ylidy sulfonia, thiokarbonylu, oxonia, dusíku a karbonylu. Karbonylylidy, důležité meziprodukty při přípravě pětičlenných cyklů obsahujících kyslík, lze připravtit několika způsoby.\n\nJedna z prvních metod, z roku 1983, syntézy karbonylylidů v sobě zahrnuje fotokatalýzu. Fotolýzou diazotetrakis(trifluormethyl)cyklopentadienu (DTTC) za přítomnosti tetramethylmočoviny lze připravit karbonylylid vnitromolekulární nukleofilní reakcí a následnou aromatizací zbylé DTTC. Produkt byl izolován a poté analyzován rentgenovou krystalografií kvůli stabilitě získané díky aromaticitě, trifluormethylovým skupinám snižujícím a dimethylaminovým skupinám zvyšujícím elektronovou hustotu. Stabilní karbonylylidové dipóly mohou být následně využity k [3+2] cykloadičním treakcím s dipolarofily.\n\nDalší příklad syntézy karbonylylidů byl popsán roku 1986. Dideuteriodiazomethan byl fotolyticky rozložen nza přítomnosti formaldehydu a vznikl dideuterioformaldehydový karbonylylid.\n\nKarbonylylidy lze připravit kysele katalyzovanou reakcí z hydroxy-3-pyronů za nepřítomnosti kovového katalyzátoru. Na začátku dochází k tautomerizaci, následuje eliminace odcházející skupiny, což vede k aromatizaci pyronového kruhu a vzniku karbonylylidu; z něj pak lze cykloadicí vytvořit oxacyklus. Tento způsob se nepoužívá tak často kvůli požadavkům na pyronové sloučeniny a také kvůli omezené využitelnosti.\n\n5-hydroxy-4-pyrony lze též použít na přípravu karbonylylidů vnitromolekulárním přesunem vodíkového protonu. Po provedení reakce může vzniklý karbonylylid reagovat s dipolarofily za vzniku kyslíkatých heterocyklů.\n\nK tvorbě karbonylylidů lze využít i dihalogenkarbeny, přičemž se využívá schopnost těchto sloučenin snižovat elektronovou hustotu. Jako zdroj dichlorkarbenů lze použít fenyl(trichlormethyl)rtuť a jako zdroj dibromkarbenů se dá použít fenyl(tribrommethyl)rtuť. Karbonylylid je možné získat reakcí dihalogenkarbenů s ketony nebo aldehydy. Při přípravě α halogenkarbonylylidů ovšem může dojít k nežádoucí ztrátě molekuly oxidu uhelnatého a následnému vzniku deoxygenovaného produktu.\n\nJedním z možných způsobů přípravy karbonylylidů jsou sloučeninami kovů katalyzované reakce α diazokarbonylových sloučenin, jako katalyzátor se nejčastěji používají mědné nebo rhodné sloučeniny. Po uvolnění plynného dusíku a přeměně na metalokarben dochází ke vnitromolekulární reakci, jejímž produktem je karbonylylid; tetn poté cykloadiční reakcí s alkenovým nebo alkynovým dipolarofilem vytvoří pětičlenný cyklus obsahující kyslíkový atom. K nejčastějším katalyzátorům takovýchto reakcí patří Rh(OAc) a Cu(acac).\n\n1,3-dipolární cykloadiční reakcí azomethinylidu s alkenem vzniká sloučenina s azacyklickou strukturou jako například pyrrolidin. Tento postup se mimo jiné využívá při syntéze spirotryprostatinu A.\n\n1,3-dipolární cykloadice mezi organickými azidy a koncovými alkyny (například azido-alkynová Huisgenova cykloadice) se využívá v biokonjugaci.\n\nHuisgenova reakce obecně při nízkých teplotách neprobíhá příliš rychle. Byla vyvinuta její varianta katalyzovaná měďnými sloučeninami Cu, která probíhá velmi rychle i za mírných, například fyziologických, podmínek (neutrální pH, pokojová teplota a vodný roztok). Tato reakce je také bioortogonální: azidy i alkyny se v biologických systémech obvykle nevyskytují a tak mohou být provedeny chemoselektivně i v rámci buňky. Tyto látky rovněž nereagují s ostatními funkčními skupinami vyskytujícími se v přírodě, a tak biologické systémy nenarušují. Měďné sloučeniny jsou cytotoxické, ovšem bylo vyvinuto mnoho ligandů, které snižují cytotoxicitu a zvyšují rychlost reakce, což umožňuje její využití při \"in vivo\" studiích.\n\nBylo například popsáno metabolické zařazení do glykanů v buněčných membránách u azidy funkcionalizovaných sacharidů a jejich následné značkování komplexy fluoroforů s alkyny. Fluorescenčně značkovaná buněčná membrána může být zobrazena pomocí fluorescenčního mikroskopu.\n\nAby zametzili toxickým účinkům jednomocné mědi, vyvinuli Carolyn Bertozzi \"et al.\" napětím podporovanou azido-alkynovou cykloadiční reakci (SPAAC) mezi organickým azidem a derivátem cyklooktynu. Úhlové pokřivení cyklooktynu umožňuje urychlit reakci, díky čemuž ji lze prakticky provést za fyziologických podmínek i bez použití katalyzátoru.\n\nAlice Ting \"et al.\" zabudovali azidofunkcionalitu do určitých bílkovin na povrchu buněk za použití ligázového enzymu. Tyto bílkoviny byly následně označkovány cyklooktyno-fluoroforovým komplexem za vzniku fluorescenčně zbarveného proteinu.\n"}
{"id": "1396858", "url": "https://cs.wikipedia.org/wiki?curid=1396858", "title": "Akitakata", "text": "Akitakata\n\nAkitakata(:安芸高田市, \"Akitakata-ši\") je japonské město s téměř 32 tisíci obyvateli na rozloze 538,17 km² . Probíhá zde mnoho slavností na oslavu místních tradic a oslavy místních produktů jako je např. čaj Ebizu nebo džus z citrusů juzu (\"柚子ジュース\" ). Je rodištěm známého samurajského šogúna Motonariho Móriho.\n\n"}
{"id": "1396859", "url": "https://cs.wikipedia.org/wiki?curid=1396859", "title": "Antonio Abertondo", "text": "Antonio Abertondo\n\nAntonio Abertondo (1. srpna 1918 Beccar – 6. července 1978 tamtéž) byl argentinský dálkový plavec. Překonal Río de la Plata, Hudson a Mississippi a v letech 1950, 1951 a 1954 Lamanšský průliv. V roce 1961 se stal prvním člověkem v historii, který zdolal La Manche oběma směry na jeden zátah: vystartoval z Doveru dne 21. září a vrátil se po 43 hodinách a 10 minutách. \n\n"}
{"id": "1396861", "url": "https://cs.wikipedia.org/wiki?curid=1396861", "title": "Pinakotéka moderny", "text": "Pinakotéka moderny\n\nPinakotéka moderny (německy Pinakothek der Moderne) v Mnichově je muzejní areál, v němž jsou umístěna čtyři nezávislá muzea, věnovaná výtvarnému umění, architektuře a designu s těžištěm sbírek od 20. století do současnosti. Prezentace Pinakotéky moderny tak navazuje na Starou a Novou pinakotéku, které se věnují předchozím etapám dějin umění.\n\nPinakotéka moderny zahrnuje tyto instituce: \n\nBudovu Pinakotéky moderny navrhl Stephan Braunfels a byla otevřena roku 2002. Nedaleko se nachází další významná galerie moderního umění, Muzeum Brandhorstových (německy Museum Brandhorst).\n"}
{"id": "1396864", "url": "https://cs.wikipedia.org/wiki?curid=1396864", "title": "One Rincon Hill", "text": "One Rincon Hill\n\nOne Rincon Hill je rezidenční komplex v kalifornském městě San Francisco. Stojí ve čtvrti Rincon Hill jižně od finančního centra města a v těsné blízkosti mostu Bay Bridge. Skládá se ze dvou výškových budov spojených nízkopodlažní podnoží a podzemními garážemi. Byl navržen chicagskou společností Solomon, Cordwell, Buenz & Associates.\n\n\"Jižní věž\" (anglicky \"One Rincon Hill - South Tower\") je první dokončený mrakodrap v komplexu. Má výšku 184,4 metrů a 61 podlaží, z toho 54 nadzemních, je tak 7. nejvyšší mrakodrap ve městě. Výstavba probíhala v letech 2006 – 2008.\n\n\"Severní věž\" (anglicky \"One Rincon Hill - North Tower\") je druhý dokončený mrakodrap v komplexu. Má výšku 164,9 metrů a 54 podlaží, z toho 50 nadzemních. Výstavba probíhala v letech 2012 – 2014.\n\n"}
{"id": "1396866", "url": "https://cs.wikipedia.org/wiki?curid=1396866", "title": "Schwarzriegel", "text": "Schwarzriegel\n\nSchwarzriegel je nejvyšší vrchol \"Hoher Bogen\", zhruba 8 km dlouhého hřebenu v Bavorském lese - německé části Šumavy. Tyčí se v bavorské provincii Horní Falc v okrese Cham, asi 10 km jihovýchodně od města Furth im Wald, asi 18 km jihozápadně od Nýrska a asi 28 km jižně od Domažlic.\n\nCelý hřeben \"Hoher Bogen\" se skládá z řady vrcholů, od severozápadu k jihovýchodu to jsou \"Burgstall\" (976 m, vysílač), \"Bärenriegel\" (1017 m), \"Eckstein\" (1073 m), nejvyšší \"Schwarzriegel\" (1079 m) a \"Ahornriegel\" (1050 m, na severním svahu lyžařské středisko).\n\nNa vrcholu Schwarzriegelu stojí věž s odposlouchávací stanicí NATO pro tzv. komunikační sektor F. Americké jednotky zde působily do roku 1992, francouzské až do roku 1994. Stanice byla v roce 2004 uzavřena a 75 metrů vysoká hlavní věž byla vybavena vnějším schodištěm a vyhlídkovou plošinou ve výšce 50 metrů, která je po celý rok přístupná veřejnosti jako rozhledna.\n"}
{"id": "1396871", "url": "https://cs.wikipedia.org/wiki?curid=1396871", "title": "Maják Marina", "text": "Maják Marina\n\nMaják Marina (anglicky: \"Ashkelon Marina Breakwater Light\") se nachází ve městě Aškelon v Izraeli ve východní části Středozemního moře.\n\nMaják je na konci hlavního vlnolamu přístavu Aškelon u vjezdu do přístavu a lze k němu dojít po molu. Věž je veřejnosti nepřístupná.\n\nVysoká dvou stupňová betonová válcová věž zakončená kovovým sloupem s lucernou. Maják má bílou barvu.\n\n\noznačení:\n\n"}
{"id": "1396874", "url": "https://cs.wikipedia.org/wiki?curid=1396874", "title": "Jestřábník labský", "text": "Jestřábník labský\n\nJestřábník labský (\"Hieracium albinum\") je druh rostliny z čeledi hvězdnicovité. Je to žlutě kvetoucí vytrvalá bylina s přízemní růžicí listů a chudě olistěnou lodyhou. Pro druh jsou charakteristické zejména přisedlé až mírně objímavé horní lodyžní listy a ochlupení zákrovu, v němž chybějí jednoduché chlupy. V taxonomii jestřábníků je řazen do okruhu \"Hieracium umbrosum\" agg. (\"H. murorum\" > \"H. prenanthoides\"). Je to endemit Krkonoš a velmi vzácný druh, který byl v minulosti dokonce považován za vyhynulý.\n\nJestřábník labský je vytrvalá bylina s přízemní růžicí listů a olistěnou lodyhou, dorůstající výšky až 60 cm. Přízemní růžice je v době květu složena ze 2 až 5 řapíkatých, vejčitých až okrouhlých listů. Lodyžní listy jsou většinou 2 až 3, řidčeji až 6. Spodní lodyžní list je křídlatě řapíkatý, většinou vejčitý, na okraji drobně oddáleně zubatý (někdy jen s mukronátními žlázkami), na bázi klínovitý, na vrcholu tupě špičatý, zaokrouhlený nebo hrotitý. Nejvyšší lodyžní list je přisedlý, na bázi mírně objímavý a obvykle celokrajný. Úbory jsou v počtu 3 až 15 nebo i více, uspořádané do volného vrcholíku s mírně obloukovitými větvemi. Stopky úborů jsou černozelené, s hustými stopkatými žlázkami a četnými hvězdovitými chlupy. Zákrovní listeny jsou tmavé (vnitřní světleji lemované) a poměrně úzké, s četnými stopkatými žlázkami a řídkými hvězdovitými chlupy. Jednoduché chlupy na stopkách úborů i na zákrovních listenech chybějí. Květy jsou žluté. Na vrcholu korunních ligul jsou ojedinělé kratičké chlupy. Blizny jsou na pohled černé. Kvete od července do srpna. Nažky jsou tmavě červenohnědé.\n\nJestřábník labský je endemit Krkonoš. Je to druh velmi vzácný. Na české straně bylo historicky známo 8 lokalit, na polské straně 6 lokalit. Druh byl v černém a červeném seznamu cévnatých rostlin Krkonoš z roku 2009 veden v kategorii A1 (vyhynulé druhy). Později byl znovu nalezen na 2 lokalitách na české straně a na jedné lokalitě na polské straně pohoří.\n\nDruh \"Hieracium albinum\" je řazen do okruhu \"Hieracium umbrosum\" agg. Tento taxon zahrnuje jestřábníky nesoucí znaky \"Hieracium murorum\" a \"Hieracium prenanthoides\", stojící morfologicky blíže \"H. murorum\" (formule \"H. murorum\" > \"H. prenanthoides\"). Do skupiny \"Hieracium umbrosum\" agg. je řazeno celkem 23 druhů, které jsou rozšířeny především v Alpách, v menší míře i v Pyrenejích, Apeninách, Balkánských pohořích, Karpatech, Sudetech, Skandinávii a na Korsice. V České republice je tato skupina zastoupena pouze druhem \"Hieracium albinum\". Nejblíže příbuzným a také nejpodobnějším druhem je v rámci české květeny druh \"Hieracium pseudalbinum\", řazený do okruhu \"Hieracium juranum\" agg. (formule \"H. murorum\" ≤ \"H. prenanthoides\").\n\nOd běžných druhů jestřábníků s přízemní růžicí listů a olistěnou lodyhou (jestřábník zední, jestřábník Lachenalův, jestřábník obecný aj.) se jestřábník labský zřetelně odlišuje přisedlými a na bázi mírně objímavými horními lodyžními listy, které zřetelně upomínají na jestřábník věsenkovitý v rodokmeni.\nV rámci české květeny je nejpodobnějším druhem jestřábník licholabský (\"Hieracium pseudalbinum\"). Odlišuje se zejména větším počtem lodyžních listů a tvarem listové čepele. Od ostatních horských krkonošských druhů s přisedlými lodyžními listy (jestřábník Wimmerův, jestřábník sudetský aj.) lze jestřábník labský jednoznačně odlišit podle nepřítomnosti jednoduchých chlupů na zákrovech. Charakteristický je pro něj také relativně malý počet lodyžních listů.\n"}
{"id": "1396878", "url": "https://cs.wikipedia.org/wiki?curid=1396878", "title": "Belvedere", "text": "Belvedere\n\nBelvedere (tradiční výslovnost bez \"e\" na konci) je umělecké muzeum ve vídeňském zámku Belveder. Je součástí rakouských Spolkových muzeí (\"Bundesmuseen\") a jsou zde výtvarná díla od středověku do 21. století. Těžištěm je rakouské secesní malířství, zejména je zde světově největší sbírka obrazů Gustava Klimta. K muzejnímu areálu patří tři budovy, Dolní a Horní Belveder a dům Belvedere 21. \n\nPalác Evžena Savojského byl již od svého počátku místem uměleckých sbírek a v letech 1781–1891 zde byla umístěna část císařské sbírky umění. Z iniciativy veřejnosti, požadující otevření muzea moderního umění, zde byla takto zaměřená galerie otevřena roku 1903, původně jako Moderní galerie (\"Moderne Galerie\"), poté C.k. rakouská státní galerie (\"K.k. Österreichische Staatsgalerie\"), po pádu císařství jen Rakouská státní galerie, později Rakouská galerie Belvedere (\"Österreichische Galerie Belvedere\"). Zkrácené jméno Belvedere muzeum získalo roku 2007.\n"}
{"id": "1396879", "url": "https://cs.wikipedia.org/wiki?curid=1396879", "title": "Hamilton Bulldogs (OHL)", "text": "Hamilton Bulldogs (OHL)\n\nHamilton Bulldogs je kanadský juniorský klub ledního hokeje, který sídlí v Hamiltonu v provincii Ontario. Založen byl v roce 2015 po přestěhování týmu Belleville Bulls do Hamiltonu. Od roku 2015 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale FirstOntario Centre s kapacitou 17 383 diváků. Klubové barvy jsou černá, zlatá a bílá.\n\nNejznámější hráči, kteří prošli týmem, byli např.: MacKenzie Entwistle, Matthew Strome nebo Marian Studenič.\n\n\nZdroj: \n\n\n"}
{"id": "1396880", "url": "https://cs.wikipedia.org/wiki?curid=1396880", "title": "Songs of Resistance 1942-2018", "text": "Songs of Resistance 1942-2018\n\nSongs of Resistance 1942-2018 je studiové album amerického hudebníka Marca Ribota. Vydáno bylo 14. září roku 2018 společností ANTI-. Jde o protestní album, které obsahuje jak nové písně, tak i Ribotovy verze amerických či mexických protestních písní. Na albu se podílela řada hostujících zpěváků, mezi něž patří například Tom Waits, Meshell Ndegeocello a Steve Earle. Píseň zpívaná Tomem Waitsem měla premiéru několik dnů před vydáním alba (rovněž k ní byl natočen videoklip).\n\n"}
{"id": "1396885", "url": "https://cs.wikipedia.org/wiki?curid=1396885", "title": "Oshawa Generals", "text": "Oshawa Generals\n\nOshawa Generals je kanadský juniorský klub ledního hokeje, který sídlí v Oshawě v provincii Ontario. Od roku 1937 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Tribute Communities Centre s kapacitou 5 180 diváků. Klubové barvy jsou červená, modrá a bílá.\n\nNejznámější hráči, kteří prošli týmem, byli např.: Eric Lindros, Jason Arnott, Michal Neuvirth, Nathan Horton, John Tavares, Marc Savard, Jan Benda, Jan Snopek, Jakub Kovář, Rick Lanz, Brian McGrattan, Alex Delvecchio, Dave Andreychuk, Peter Sullivan, Vladimír Škoda, Robert Kousal, Jim Paek, Danny O'Shea nebo David Bauer.\n\n\nZdroj: \n\n\n"}
{"id": "1396887", "url": "https://cs.wikipedia.org/wiki?curid=1396887", "title": "Rainier Fog", "text": "Rainier Fog\n\nRainier Fog je šesté studiové album americké rockové skupiny Alice in Chains. Vydáno bylo 24. srpen roku 2018 společností BMG. Desku produkoval Nick Raskulinecz, jenž se skupinou spolupracoval již na jejích předchozích dvou studiových albech. Název alba je inspirován horou Mount Rainier a titulní píseň je poctou seattleské hudební scéně.\n\n\n\n"}
{"id": "1396902", "url": "https://cs.wikipedia.org/wiki?curid=1396902", "title": "Are You Gonna Go My Way", "text": "Are You Gonna Go My Way\n\nAre You Gonna Go My Way je třetí studiové album amerického hudebníka Lennyho Kravitze. Vydáno bylo 9. března 1993 společností Virgin Records a jeho producentem byl sám Kravitz. Deska se umístila v první dvacítce hitparády Billboard 200, což byl do té doby největší Kravitzův úspěch. Titulní píseň, která rovněž vyšla jako hlavní singl z alba, byla neúspěšně ve dvou kategoriích nominována na cenu Grammy.\n\n\n"}
{"id": "1396907", "url": "https://cs.wikipedia.org/wiki?curid=1396907", "title": "Grosser Riedelstein", "text": "Grosser Riedelstein\n\nGrosser Riedelstein je s výškou 1133 m n. m. nejvyšší horou hřebene Kaitersberg v Bavorském lese - německé části Šumavy. Jeho skalnatý vrchol zdobí kamenný pomník věnovaný spisovateli a humoristovi Maximilianu Schmidtovi, zvanému Waldschmidt.\n\nGrosser Riedelstein je populárním turistickým cílem, s dalekými výhledy na všechny strany. Přes vrchol vede Evropská dálková trasa E6, která začíná ve vesnici Kilpisjärvi v severovýchodním cípu Finska a dále vede přes Švédsko, Dánsko, Německo, Rakousko, Slovinsko a Řecko až k tureckému průlivu Dardanely, oddělujícímu Evropu a Asii.\n\nDvě skalní věže na vrcholu zvané \"Rauchröhren\" jsou oblíbeným horolezeckým místem, s celkovou výškou přes 30 metrů. Na východním svahu se nachází lyžařský areál, který začíná v sedle Eck a končí asi 350 metrů od vrcholu. \n"}
{"id": "1396908", "url": "https://cs.wikipedia.org/wiki?curid=1396908", "title": "Maják Coal Jetty", "text": "Maják Coal Jetty\n\nMaják Coal Jetty (anglicky: \"Ashkelon Coal Jetty Breakwater Light\") se nachází ve městě Aškelon v Izraeli ve východní části Středozemního moře.\n\nVálcová stupňovitá věž z betonu je umístěna v aškelonském přístavu Coal Jetty, který provozuje ropná společnost \"Eilat Ashkelon Pipeline Company Ltd.\" Maják je na konci vlnolamu uhelného přístavu Aškelon. Okolí a věž je veřejnosti nepřístupná.\n\nV okolí přístavu se nachází uhelná elektrárna Rutenberg a největší odsolovací zařízení v Izraeli. Přístav je terminálem Transizraelského ropovodu, který původně sloužil k transportu íránské ropy z přístavu Ejlat.\n\n\noznačení:\n\n"}
{"id": "1396909", "url": "https://cs.wikipedia.org/wiki?curid=1396909", "title": "Ottawa 67's", "text": "Ottawa 67's\n\nOttawa 67's je kanadský juniorský klub ledního hokeje, který sídlí v Ottawě v provincii Ontario. Od roku 1967 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale TD Place Arena s kapacitou 9 500 diváků. Klubové barvy jsou červená, bílá a černá.\n\nNejznámější hráči, kteří prošli týmem, byli např.: Martin Hamrlík, Lukáš Mensator, Lukáš Kašpar, Zenon Konopka, Nick Boynton, Radim Ostrčil, Denis Potvin, Bobby Smith, Corey Locke, Jakub Petružálek, Brian Campbell, Petr Mrázek, Bryan Bickell, Tyler Toffoli, Sean Monahan nebo Logan Couture.\n\n\nZdroj: \n\n\n"}
{"id": "1396911", "url": "https://cs.wikipedia.org/wiki?curid=1396911", "title": "Národní galerie (Berlín)", "text": "Národní galerie (Berlín)\n\nNárodní galerie (německy Nationalgalerie) v Berlíně je organizace sdružující několik muzeí, věnovaných výtvarnému umění s těžištěm sbírek od 19. století do současnosti. Prezentace Národní galerie tak navazuje na Obrazovou galerii, která se věnuje předchozím etapám dějin umění.\n\nNárodní galerie zahrnuje tyto instituce:\nDo roku 2012 sem patřila ještě sochařská sbírka v kostele ve Friedrichswerderu (německy \"Friedrichswerdersche Kirche\"), ta však musela být zavřela poté, co na kostele vznikly v důsledku stavebních prací v sousedství trhliny a stavba začala hrozit zřícením.\n"}
{"id": "1396912", "url": "https://cs.wikipedia.org/wiki?curid=1396912", "title": "Schwarzeck", "text": "Schwarzeck\n\nSchwarzeck je 1236 metrů vysoká hora v Bavorském lese – německé části Šumavy. Tyčí se 6,5 km severozápadně od nejvyšší hory Šumavy Velký Javor, asi 7 km od česko-německé hranice a asi 15 km západně od Železné Rudy.\n\nPřes vrchol vede Evropská dálková trasa E6, která začíná ve vesnici Kilpisjärvi v severovýchodním cípu Finska a dále vede přes Švédsko, Dánsko, Německo, Rakousko, Slovinsko a Řecko až k tureckému průlivu Dardanely, oddělujícímu Evropu a Asii.\n\nNa vrcholu stojí od roku 1970 kříž, který byl obnoven v roce 2006. Z vrcholové skály se nabízejí daleké výhledy.\n\n"}
{"id": "1396913", "url": "https://cs.wikipedia.org/wiki?curid=1396913", "title": "Peterborough Petes", "text": "Peterborough Petes\n\nPeterborough Petes je kanadský juniorský klub ledního hokeje, který sídlí v Peterboroughu v provincii Ontario. Založen byl v roce 1956 po přestěhování týmu Kitchener Canucks do Peterboroughu. Od roku 1956 působí v juniorské soutěži Ontario Hockey League (dříve Ontario Hockey Association). Své domácí zápasy odehrává v hale Peterborough Memorial Centre s kapacitou 3 729 diváků. Klubové barvy jsou kaštanově hnědá, černá, krémová a bílá.\n\nNejznámější hráči, kteří prošli týmem, byli např.: Wayne Gretzky, Steve Yzerman, Lukáš Krajíček, Mike Fisher, Chris Pronger, Eric Staal, Jordan Staal, Shawn Thornton, Jassen Cullimore, Steve Larmer, Larry Murphy, Artūrs Kulda, Joey MacDonald, Steve Downie, Tom Fergus, Lubomír Štach, Jiří Sekáč, Mike Ricci, Peter Sullivan, Anssi Melametsä, Danny O'Shea, Terry Carkner, Steve Montador, Dominik Mašín nebo Cory Stillman.\n\nZdroj: \n\n\n\nZdroj: \n\n\n"}
{"id": "1396914", "url": "https://cs.wikipedia.org/wiki?curid=1396914", "title": "Muzeum vévody Antona Ulricha", "text": "Muzeum vévody Antona Ulricha\n\nMuzeum vévody Antona Ulricha (německy Herzog Anton Ulrich-Museum, zkratkou HAUM) v Brunšviku je muzeum výtvarného umění, založené již roku 1754 a disponující jednou z nejvýznamnějších sbírek starého umění v Německu. Pojmenované je podle zakladatele sbírky, místního vévody Antona Ulricha (1633–1714), jednoho z typických představitelů osvíceného absolutismu; sbírku pak otevřel veřejnosti jeho nástupce Karel I. Brunšvicko-Wolfenbüttelský. \n"}
{"id": "1396919", "url": "https://cs.wikipedia.org/wiki?curid=1396919", "title": "Plymouth Whalers", "text": "Plymouth Whalers\n\nPlymouth Whalers byl americký juniorský klub ledního hokeje, který sídlil v Plymouth Townshipu ve státě Michigan. V letech 1997–2015 působil v juniorské soutěži Ontario Hockey League (dříve Ontario Hockey Association). Založen byl v roce 1997 po přestěhování týmu Detroit Whalers do Plymouthu. Zanikl v roce 2015 přestěhováním do Flintu, kde byl vytvořen tým Flint Firebirds. Své domácí zápasy odehrával v hale Compuware Arena s kapacitou 3 504 diváků. Klubové barvy byly námořnická modř, bílá, zelená a stříbrná.\n\nNejznámější hráči, kteří prošli týmem, byli např.: Robert Esche, Michal Neuvirth, Stephen Weiss, Justin Williams, Jason Bacashihua, David Legwand, Gregory Campbell, Michal Jordán, Tyler Seguin, James Neal, Jonáš Fiedler, James Wisniewski, Tomáš Kůrka, Libor Ustrnul, Tom Wilson, Stevie Lyle, Chad LaRose, Rickard Rakell nebo Vincent Trocheck.\n\n\nZdroj: \n\n\n"}
{"id": "1396920", "url": "https://cs.wikipedia.org/wiki?curid=1396920", "title": "Detroit Junior Red Wings", "text": "Detroit Junior Red Wings\n\nDetroit Junior Red Wings byl americký juniorský klub ledního hokeje, který sídlil v Detroitu ve státě Michigan. Jednalo se o juniorský tým Detroitu Red Wings. V letech 1992–1995 působil v juniorské soutěži Ontario Hockey League (dříve Ontario Hockey Association). Založen byl v roce 1992 po přejmenování týmu Detroit Compuware Ambassadors na Red Wings. Zanikl v roce 1995 po přetvoření franšízy v Detroit Whalers. Své domácí zápasy odehrával v hale Joe Louis Arena s kapacitou 19 875 diváků. Klubové barvy byly červená a bílá.\n\nNejznámější hráči, kteří prošli týmem, byli např.: Jamie Allison, Pat Peake nebo Bryan Berard.\n\n\nZdroj: \n\n\n"}
{"id": "1396922", "url": "https://cs.wikipedia.org/wiki?curid=1396922", "title": "Star Ocean: The Last Hope", "text": "Star Ocean: The Last Hope\n\nStar Ocean: The Last Hope nebo také Star Ocean 4: The Last Hope (: スターオーシャン4 THE LAST HOPE - \"Sutá Óšan Fó Za Rasuto Hópu\", doslova: \"Oceán hvězd: Poslední naděje\") je akční sci-fi RPG hra, kterou vyvinula společnost tri-Ace a vydala společnost Square Enix. Čtvrtý díl série vyšel nejprve v roce 2009 pro videoherní konzoli Xbox 360, o rok později byla vydána i pro konzole PlayStation 3 s přidaným obsahem a s možností výběru mezi anglickým a japonským jazykem. Koncem roku 2017 se tato hra dočkala Full HD a 4K předělání coby Star Ocean: The Last Hope 4K & Full HD remaster, které vyšlo pro konzoli PlayStation 4 a prostřednictvím služby Steam i pro PC se systémem Microsoft Windows. Čtvrtý díl série her o cestování vesmírem Star Ocean představuje velmi rozsáhlý prequel celého příběhu a je v něm vyobrazen počátek vesmírných objevů lidstva za hranicemi Sluneční soustavy. Děj se odehrává více než 300 let před prvním dílem série Star Ocean.\n\nKoncepce čtvrtého dílu série se od předešlých nijak zásadně neliší, avšak nějaké změny a novinky přinesl.\n\nDo bitev se hráč dostane buď na pevně určených místech (například bossové), nebo hráč v prostředí narazí do monster, jež se volně potulují, nebo monstra narazí do hráče. Normální bitva se spustí tím, že do monstra hráč prostě narazí nebo naopak. Při nárazu do nepřítele zezadu se bitva spustí v režimu preventivního úderu \"(Preemptive Strike)\", kdy nepřítel otočený k herním postavám zády začne bojovat až po prvním hráčově útoku. Při nárazu nepřítele do hráče zezadu se bitva spustí v režimu překvapivého úderu \"(Surprise Attack)\", při kterém se v bitvě může vygenerovat více nepřátel než obvykle a všichni mají naplněný ukazatel návalu na 50 %. Pokud je více nepřátel naráz vyprovokováno k pronásledování hráče, začne bezprostředně po první bitvě další bitva v režimu přepadení \"(Ambush Attack)\", za níž dostane zelený žeton do desky bojového bonusu. Jednotlivé postavy zůstávají na stejných místech jako na konci předešlé bitvy a musí se potýkat s další vlnou monster tak dlouho, dokud nejsou všichni nepřátelé v okolí poraženi. Zkušenosti, foly a předměty se započítají až po posledním přepadení, s 50% bonusem ke zkušenostním bodům za každé přepadení a se zvýšenou šancí na zisk dalších předmětů.\n\nBěhem bitvy lze prostřednictvím menu využívat různé léčivé a zotavující předměty. Jídlo vzniklé díky schopnosti vaření lze konzumovat jedině ve volném prostředí, nikdy přímo v bitvě. Hráč má k dispozici zbraně pro každou postavu zvlášť a nejlepší kusy lze získat jedině prostřednictvím tvorby předmětů s Welč, avšak materiál k výrobě je vzácný. Dále má každá postava možnost obléknout si zbroj a doplněk. Všechny předměty lze u Welč dále vylepšovat a dodat jim další bonusy k charakteristikám postavy, například odolnosti vůči živlům či zvýšení zdraví. U Welč lze vyrobit i dekorativní vybavení pro interiér lodi SRF-003 Calnus, některé jsou interaktivní jako jukebox nebo automat na zboží. Některé takové předměty je nutné vyrobit pro splnění nepovinných úkolů.\n\nNa lodi SRF-003 Calnus lze během letu interagovat s ostatními herními postavami. Tyto privátní akce \"(Private Actions)\", kterých hráč může zhlédnout z pohledu hlavní postavy Edgeho Mavericka, slouží k hlubšímu poznání jednotlivých postav a při některých lze vybrat Edgeovu reakci na situaci v menu. Tak hráč vytváří vztahy, které díky správně provedeným volbám odemknou za splnění dalších podmínek (např. postup hrou) speciální video sekvence a jiné privátní akce mezi Edgem a dotyčnou postavou. Na Calnusu lze dále vztahy vylepšovat společným pobytem Edgeho s jinou postavou v kajutách za letu. V bitvě se vztahy projeví například tím, že pokud je určitá postava téměř mrtvá, ostatní mohou přednostně zaútočit na ty nepřátele, které ji nejvíce ohrožují. Zhlédnutí privátních akcí je též podmínkou pro odemčení konečných video sekvencí jednotlivých postav, jež uzavírají jejich příběh na konci hry. Ve hře je možné zhlédnout až sto privátních akcí.\n\nBitvy se odehrávají v reálném čase a hráč s ovládanou postavou útokem nablízko přiběhne k nepříteli a seká do něj zbraní, s lukostřelkyní či se symbology sesílá útoky a kouzla z dálky. Ovládanou postavu lze kdykoliv měnit. Ostatní postavy v boji ovládá umělá inteligence a hráč jim prostřednictvím menu může nastavit taktiku boje od agresivních až po čistě podpůrné. Novinkou je, že každá postava má kromě hladiny životů \"(HP)\" a hladiny mentální síly \"(MP)\" ještě ukazatel návalu \"(Rush Gauge)\", které je vedeno v procentních bodech od 0-100 %. Nával se získává prováděním útoků či vydržením přímých zásahů od nepřátel. Pokud postava neútočí, ukazatel návalu začne ztrácet procenta.\n\nPo dosažení 100 % lze nahromaděný nával uvolnit, a to hned dvěma způsoby. \"Rush Mode\" po omezenou dobu do vynulování měřítka návalu přinese například častější kritické údery násobící způsobenou škodu nepřátel či lze snadněji nepřítele překvapit náhlým útokem. Nebo je při uvolnění návalu zároveň spuštěna jedna ze speciálních dovedností postavy. Podle nastavení dovedností v měnu dotyčné postavy se hra pozastaví a stiskem příslušného tlačítka jsou provedeny devastující útoky, po nichž se spustí série dalších dovedností, jež má postava nastaveny ve svém menu. Do toho ještě vstupuje některá z dalších postav, jež se aktivně účastní bitvy, a svými bojovými schopnostmi hráčovu postavu střídavě doplňuje. Pokud hráč s oběma postavami nezkazí provedení útoků, je na konci nepřítel zasažen ještě jedním návalem útoků, často smrtícím. Poté přerušení bitvy končí a dále probíhá obvyklým způsobem. Hráč však musí počítat s tím, že nepřátelé mají svůj ukazatel návalu také a po jeho uvolnění jsou mnohem nebezpečnější.\n\nV bitvách lze také uskakovat nepřátelským útokům nebo na nepřátele útočit skokem, případně ho oklamat provokací defenzivním postavením a vyčkáním, až si hráčovy postavy všimne. Ve vhodný okamžik pak hráč stiskne tlačítko ke skoku a postava nepřítele přeskočí či oběhne tak, že se mu ztratí z dohledu a udeří na něj zezadu z mrtvého úhlu \"(Blindside)\", kterým lze též snadno nepříteli uštědřit silné kritické údery. Dalším prvkem v bitvách je možnost měnit v reálném čase účastníky bitvy dle libosti. Zkušenosti na konci bitvy však dostanou pouze postavy v boji aktuálně přítomné.\n\nV The Last Hope byl přepracován koncept desky bojového bonusu \"(Battle Bonus Board)\", který představuje pole s celkem čtrnácti místy pro šestiúhelníkové žetony, jež slouží k zisku dalších bonusů a odměn z úspěšné bitvy. Modré žetony hráč získá za každé zabití monstra kritickým úderem, a každý po bitvě dá postavám o 10 % více zkušeností. Žluté žetony lze získat zabitím vícero nepřátel jednou ranou a po bitvě každý nepřítel dá o 10 % více folů (peněz). Růžové žetony lze získat zabitím nepřítele pouze za použití speciálních dovedností či symbologií a každý po bitvě všem postavám obnoví 1 % HP i MP. Zelené žetony lze získat za přepadení monstry ihned po předešlé bitvě a každý hráči poskytne 1 dovednostní bod \"(SP)\", který může využít pro jakoukoliv postavu. Jakmile je umístěno všech čtrnáct žetonů, další už nemohou přibývat, avšak pokud je hráčem ovládaná postava zasažena kritickým úderem, zpravidla v momentě, kdy nepřítel uvolní svůj ukazatel návalu, pak může až polovinu žetonů ztratit.\n\nJednotlivé postavy získávají za zkušenostní body úrovně, kterými se zlepšují jejich hodnoty HP, SP a dalších atributů jako přesnost útoků apod. Kromě toho má hráč pro každou postavu možnost zvolit si v menu jednu ze tří možností k dodatečnému vylepšení bojových atributů díky systému BEAT \"(Battle Enhancement Attribute Type)\". Dvěma ze tří systému BEAT rostou zkušenosti a úrovně až do výše úrovně 20. BEAT.S. umožní vylepšení ofenzivních charakteristik postavy, spouští speciální typy útoků z mrtvého úhlu \"(Blindsides)\", jež v praxi umožňují tyto devastující útoky zezadu zřetězit. BEAT.B. umožní vylepšit defenzivní charakteristiky postavy, přičemž je usnadněn boj tváří v tvář speciálními typy útoků a postava je více odolná vůči nepřátelským útokům. BEAT.N. je neutrální charakteristika, která postavě nepřinese žádný bojový bonus jako předešlé dvě, ani ji nelze nijak vylepšit, avšak postava přebírá ofenzivní i defenzivní bonusy z obou dvou předešlých BEATů.\n\nS rostoucími úrovněmi se postupně u všech postav odemykají dovednosti a symbologie, které lze prostřednictvím menu využívat v boji, nebo na určených místech těžit minerály, sbírat přísady k receptům a podobně. Každou dovednost se postava učí pomocí dovednostních bodů \"(SP)\" až do 10 úrovně, kdy je dovednost nejsilnější. Body SP každá postava získává při dosažení nové úrovně. Další možností je vyhrávat bitvy, ve kterých je aspoň jeden zelený žeton přítomný v desce bojového bonusu. Body SP získané takovýmto způsobem se sčítají do sdílené hladiny SP, jež může využít kterákoliv postava. Speciálních dovednosti či symbologii lze nastavit v menu na dvě speciální tlačítka, na každém je možné nastavit až tři z nich a těmito tlačítky je možné řetězit útoky. Dále má každá postava k dispozici ještě dvě pasivní dovednosti, které je nutné mít nastaveny v menu, aby fungovaly.\n\nZde je seznam hratelných postav, které jsou vyjmenované dle pořadí, kdy se poprvé přidají k hráčově družině. Do bitvy lze vzít nanejvýš čtyři z nich. Maximálně jich může mít osm a v polovině hry dojde k výměně Faize za Arumata. Po opakovaném hraní si lze vybrat, kdo z těch dvou bude v hráčově družině dál, avšk v animovaných mezihrách bude i nadále vyobrazen Arumat.\n\n\nV roce 2064 vyvrcholily spory mezi Federací světových republik s ostatními zeměmi, které přerostly v Třetí světovou válku. Během ní byla vinou poruchy dronu odpálena raketa s jadernou hlavicí na velkoměsto, což mělo za následek oboustranné odvety stovek, ne-li tisíců atomových zbraní a jiných zbraní hromadného ničení po celém světě. Zničující válka byla bojujícími stranami ukončena během čtrnácti dnů podpisem míru v ruinách Říma, avšak svět se ocitl v troskách, zahalen radioaktivní inverzí a hustá mračna zcela zakryla pohled na hvězdy, slunce i měsíc. Pobyt na zemském povrchu byl nebezpečný a místy zcela nemožný, a tak se zbylá populace lidstva stáhla do podzemních měst. Zbytky mocenských struktur se sjednotily do Velkých spojených národů (angl. \"Greater United Nations\"), aby se vizemi, jak dál, zažehnaly apokalyptické nálady. Cestu viděli v dobývání vesmíru.\n\nPrvní krok bylo založení Úřadu univerzálních studií a technologií - USTA (\"Universal Science and Technology Administration\") pro soustředění zdrojů do vesmírných programů s cílem najít novou Zemi pro vymírající lidstvo. Trosky měst po celém světě sloužily jako odpalovací rampy pro kosmické lety na Měsíční základnu (\"Moonbase\") na povrchu Luny a na její právě konstruovanou druhou část na oběžné dráze Luny, kde vznikla vědecká centra pro experimenty s cestováním nadsvětelnou rychlostí. V průběhu 70. let 21. století byl totiž navázán první kontakt s mimozemskou civilizací, ačkoliv pouze s vědomím vedení USTA, která Zemi zapůjčila své zastaralé technologie. Po pár nezdarech přišel v roce 2087 průlom, když armádní pilot Stephen D. Kenny rychlost světla překonal. Rok 2087 se stal rokem 1 S.D., vesmírného data (angl. \"Space Date\"), nového kalendáře. Zároveň USTA tajně vytvořil vesmírné průzkumné jednotky SRF (\"Space Reconnaissance Force\"), jež měly v nejbližších soustavách vyhledat novou Zemi. K výcviku jednotek SRF byli vybráni i Edge, Reimi a jejich kamarád z dětství Crowe F. Almedio. Stephen D. Kenny se stal velitelem Měsíční základny a vštěpoval kadetům SRF ideály o jejich poslání.\n\nHra jako taková začíná v roce 10 S.D. (rok 2096). Edge Maverick se k nelibosti Reimi naschvál nezúčastnil ceremoniálu na Luně k zahájení první ostré mise SRF, protože ji vedl neoblíbený, nabubřelý, obézní náměstek předsedy Velkých spojených národů Šimada místo Stephena D. Kennyho, jenž dorazil se značným zpožděním v tichosti vyprovodit zhruba padesát statečných účastníků výpravy na nedávno objevený obyvatelný svět Aeos v soustavě Sirius. Pilota Edgeho při předletové kontrole přerušila přes video extravagantní Welč Vínyardová, dálková technická podpora z USTA. Videopřenosem se s Edgem spojil i Crowe Almedio, kapitán jiné lodi, na kterého Edge žárlil, ale diskuze skončila vzájemnou výzvou soustředit se na misi. Do pilotní kabiny vstoupil Grafton, kapitán SRF-003 Calnus, a z nedostavěné Měsíční základny kolem Luny vyletělo postupně pět lodí SRF-001 až 005. Stephen D. Kenny na dálku popřál \"„Semenům Naděje“\" šťastnou cestu. Lodě ve formaci doletěly daleko od Země k otevřené červí díře k Aeosu.\n\nJejich trasu narušil asteroid a vinou nedokonalosti technologie to vedlo ke ztrátě kontroly. Kapitán Grafton nařídil manuální nouzový výskok z hyperprostoru i za cenu poškození pohonu, a tak SRF-003 Calnus na povrch Aeosu havaroval. SRF-002 Balena, SRF-004 Dentdelion, SRF-005 Eremia havarovaly nedaleko a SRF-001 Aquila s kapitánem Crowem v čele byla nezvěstná. Edgeho kapitán Grafton pověřil průzkumem okolí, ale po návratu byli trosečníci v druhohorní krajině napadeni obřími pavouky a po zabití několika lidí napadli Reimi, kterou zachránil Edge. Kapitán Grafton mezitím ztratil kontakt s posádkou Eremie, a tak vyslal Edgeho prověřit situaci. K němu se vnutila Reimi s lukem a šípy. Grafton se spojil prostřednictvím hyperprostorové komunikace s velením SRF a informoval náměstka Šimadu, že na Aeosu zřejmě není žádných vyspělejších forem života, avšak kvůli haváriím lodí a střetům s pavouky žádal o pomoc. Šimada mnoho starosti o jejich životy neprojevil, avšak přislíbil pomoc od „nich.“\n\nEdge s Reimi se prosekali přes houští a jeskyni s podivným kráterem až k SRF-005 Eremii, kde je na břehu moře polomrtvý příslušník její posádky varoval před meteoritem. Po dopravě na Eremii k analýze se proměnil se v monstrum, a tak musel Eremii vyhodit do povětří ve snaze monstrum zabít. Poté svým zraněním podlehl. Na břeh přistála malá loď Sol, z níž vyskočil mladý mimozemšťan Faize, jenž pro ně doletěl na příkaz kapitána Graftona, avšak napadlo je ono monstrum z Eremie, Armaros. Po těžké bitvě, kdy se Edge a Reimi poprvé setkali se symbologií, kterou Faize používal, odebrali vzorek meteoritu ze zbytků Armarose. Faize jim vysvětlil fakta o navázání kontaktu eldarijců s USTA v roce 2074, před 22 lety. Pěšky se vrátili zpět ke Calnusu, kde mezitím vyrostla velká eldarijská prefabrikovaná mobilní základna, v čele s eldarijským nejvyšší velitelem Gaghanem a kapitánem Grafton. Eldarijci předtím zkoumali sousední soustavu a na rozkaz USTA se připojí ke zbytkům SRF a připraví Aeos ke společné kolonizaci. Eldaru totiž též hrozí zánik. Edgeho, Reimi a Faizeho pověřili pokračováním mise SRF. Po odpočinku Gaghan Faizeho požádal, aby zanechal Sol na základně, a pak kapitán Grafton představil opravený Calnus, na který eldarijci nainstalovali mnohem spolehlivější hyperpohon s technologií podprostorových bublin.\n\nDle Graftona byl SFR-003 Calnus od teď vyspělejší o několik staletí, ale on musí zůstat na Aeosu. Edgeho proto doporučil ke jmenování kapitánem lodi a seznámil ho s rozkazy průzkumu a pátrání po nezvěstné SRF-001 Aquile. Faize po prostudování pozemských údajů o blízkém vesmírném okolí navrhl jako cíl hvězdu HIP 57092. Cestou je kontaktoval Šimada, který Edgeho shazoval a žádal výsledky, nic jiného ho nezajímalo. Během letu má hráč možnost dělat privátní akce PA (\"Private actions\"). Reimi vyprávěla Faizemu o Croweovi, jenž byl ve všem vždy lepší než Edge a stal se nejmladším kapitánem. Faize vyprávěl o prvním kontaktu se Zemí a o svém meči, protože u něj v mládí zjistili potenciál. Edge vyprávěl o smrti svého otce Arnolda, kterého zabila příšera - biologická zbraň z Třetí světové války, kterou nožem zahnal pryč. V dílně se spojili s Welč Vínyardovou, jež si dělala legraci z Faizeho přeměnami svého hologramu do příšer.\n\nPřistáli na mrazivém světě a spatřili je místní obyvatelé ze středověkého městečka Triomu, kteří klekali na kolena a vzývali trojici jako bohy, kteří vyslyšeli jejich modlitby a přiletěli v nebeském korábu. Z takového uvítání byli rozpačití, ale nechali se odvést za nemocným stařešinou Ghimdem Triomem Phi. Pověděl jim o nemoci bacculus, měnící pacienty v kámen, a ukázal jim své zkamenělé nohy, ale i on se modlil k „Oceánu hvězd“ za jejich příchod. Dále je trápí útoky nových, záhadných příšer. Do domu dorazila jeho vnučka Lymle Lemuri Phi, nejzdatnější učednice symbologie obce. Faize byl překvapen takovou znalostí, ale pochyboval o jejích schopnostech. Lymle se naštvala a vyděsila ho vyvoláním Kerbera. Lymle je jako jediná nepovažovala za bohy, ale za přátele, kterým říkala Edží, Rejrej, avšak na Faizeho zůstala naštvaná. Chystala se na sever do Alanairské citadely k Prorokyni, aby získala symbol k léčbě bacculu. Ghimdo jí zakázal jít sama, ale Edge nabídnul doprovod, oficiálně dle instrukce o odstranění překážky ke kolonizaci.\n\nV mrazivé tundře i v prostorách Alanairské citadely bojovali s ještěřími netvory, kterým velel dračí mlok, jenž zajal Prorokyni. Po jeho porážce se v síni zhroutil strop, který Prorokyni zabil, ale Lymle na sloupu se jmény zasvěcených uviděla jméno své první učitelky symbologie, Lutey z nedaleké vesnice Woodley. Zašli k ní domů, avšak dle Lutey byl dotyčný symbol nepoužitelný kvůli odlišnému původci, musí nejdřív identifikovat zdroj nákazy. Vrátili se za Ghimdem pro vodítka, který si vzpomněl, že epidemie začala s pádem jiného nebeského korábu do údolí Rinoa, tehdy se objevili i ještěři. Edge hodlal prověřit, zda se nejedná o SRF-001 Aquilu. Nakonec zjistili, že tato loď není pozemské konstrukce a prohlédli si kamerový záznam masakru posádky na můstku stejnými příšerami, jimiž se hemží zdejší krajina. Faize toto plemeno identifikoval jako cardianony. Ve strojovně spatřili obrovský vznášející se drahokam, složený ze stejného materiálu jako meteorit na Aeosu, který byl zřejmě zdrojem bacculu. Kámen symbolu od Lutey zareagoval a v mohutném záblesku se rozpadl. Uvolněná energie zasáhla mrtvého cardianonského kapitána lodi a přeměnila ho v ohavnou zrůdu, Barachiela, jenž po své porážce zmizel s oslepujícím zábleskem, který proměnil všechny cardianonské příšery v kámen.\n\nV Triomu zjistili, že cardianoni mezitím na obec zaútočili a Ghimdo s překonáním bolesti organizoval obranu, ale na návsi zkameněl. Do Triomu dorazila Lutea se zprávou, že celý svět zasáhlo podivné světlo a proměnilo ještěry i všechny pacienty s bacculem v kámen. Edge si dával tyto ztráty na životech za vinu, avšak Lutea mu poděkovala. Edge na Faizeho návrh nařídil najít zdroj těchto obřích drahokamů. Zdrcená Lymle zůstala osiřelá a přijala Edgeovu nabídku doprovodit je na další cestě. Lutei při loučení slíbila, že se vrátí jako mistr symbologie. Edgeho zajímalo jméno tohoto světa. Lymle pověděla, že má - Lemuris, které je obsaženo v jejím jménu. K nelibosti Reimi malovala hůlkou symboly v Calnusu. Faize dle analýzy dat z cardianonské lodi určil souřadnice jejich domovského světa, Arcturus VIII. V datech našel i fotografii SRF-001 Aquily. Během letu je kontaktoval místo náměstka Šimady asistent velitele USTA, Heinz, který je chválil za odvedenou práci. Edge ho v hlášení informoval o incidentu s cardianony a o stopě po Aquile.\n\nLymle byla z uzavřeného prostředí Calnusu nesvá. Ve skladišti přistihla Faizeho potají cvičit se v boji s mečem. Snadno se skamarádila s Welč, která si z její dětskosti a nepochopení, že je jen hologramem, dělala legraci, ale Lymle se jí pomstila Kerberem. Lymle za letu vyvolávala Kerbera i nadále, aby ho cvičila, což Faize považoval za nebezpečné, ale Lymle Kerberovi strčila hlavu do tlamy, že je prý hodný. Faize pak strčil do jeho tlamy ruku, ale málem o ni přišel. 28. března 10 S.D. Reimi slavila 20. narozeniny. Během letu Welč vymyslela hru a chlubila se údajně novými brýlemi. Přiměla Edgeho podívat se zblízka, pak na něj zpoza jejího hologramu vybafla Lymle. Totéž zkusili na Faizeho, avšak Lymle po bafnutí narazila ústy na jeho ústa, tedy si dali první polibek. Zatímco Welč vyváděla, oba se hádali, kdo za to může.\n\nV soustavě Arcturus namísto domovského světa cardianonů spatřili jen obří mateřskou loď, jež je vlečným paprskem vtáhla do hangáru. Edge nařídil najít informace o Aquile, o aktivitách cardianonů, vypnout vlečný paprsek a vyhnout se agresi. Stráže však zahájily bez varování palbu. Potyčku sledovala z můstku nad hangárem záhadná, spoře oděná žena s vodorovnýma, dlouhýma, špičatýma ušima. Z počítačového terminálu zjistili, jak vyřadit vlečný paprsek a došli až ke spacím komorám, kde uslyšeli ohlušující exploze z okolních chodeb. V dalším terminálu zjistili, že cardianoni vedou kampaň s cílem likvidovat nerozvinuté civilizace, a prohlédli si fotografii drahokamu, jaký byl na Lemurisu, nazvaný „Zvěstovatelé boží vůle“ (angl. \"Epiphanies of Guidance\"), a o důležitosti hlavní izolační komory. Byli však dopadeni a teleportováni do vězení, kde nefungovaly zbraně ani symbologie. Přes video k nim promluvil cardianonský velitel lodi, který teleportaci chválil jako moudrost poskytnutou Zvěstovateli boží vůle. Čtveřici urážel jako podřadné bytosti, protože cardianoni jsou bohy vyvoleni k vládě celému vesmíru. Z analýzy skenu zjistil, že Edge a Reimi jsou „potomci Muahů,“ a tak oběma nařídil zastavit ocelového obra, jenž s komplicem, rovněž s krví Muahů a se symboly SRF, ničí loď. Edgeovi došlo, že se jedná o Croweho, a tak křičel doufaje, že ho ocelový obr uslyší, aby mateřskou loď rozsekal na kusy, neboť cardianoni jsou šílenci.\n\nVíce než dvoumetrový ocelový obr odstranil hlídače, odstřelil vstup do vězení a stručně se představil jako Bacchus D-79, morphus. Zdvořile odložil jejich dotazy na později, nejprve chtěl splnit poslání zničit „Zvěstovatele boží vůle.“ Promluvili si až v kontrolní věži, kde vysvětlil, že morphusové vypadají jinak, ale on své tělo „přebudoval“ do robotické podoby, aby vykonal poslání morphusů: zajistit další existenci života ve vesmíru. K tomu dodal, že morphusové tak činí v zájmu přežití svého druhu. Popsal dějiny cardianonů, kteří ještě před 200 lety neuměli ani mluvit, ale na jejich domovský svět dopadl objekt, jenž je pozměnil na masu hyper-technologicky vyspělých, fanatických, agresivních dobyvatelů, kteří se tedy nevyvinuli přirozeně a urychlený vývoj způsobil zánik jejich světa a nepřirozené mutace. Dle Edgeho jsou oni svým způsobem též oběti, ale musí být zastaveni. Bacchus tedy nyní loví grigorije (tak morphusové nazývali Zvěstovatele boží vůle), kteří očarují obyvatelstvo, pak celý svět, aby zničili celý vesmír. Edge tedy Bacchusovi nabídl pomoc podobně jako Crowe, jehož nouzový signál Bacchus zachytil, avšak Crowe napadl s posádkou Aquily cardianony sám, a tak je dohnal až u hlavní izolační komory, kde se vzdali. Bacchus jim pomohl uniknout a poslal je na En II (výslovnost: É-en dva) doručit jeho hlášení.\n\nV hlavní izolační komoře nalezli grigorije, mnohem většího než na Lemurisu, kterého Bacchus zničil speciální raketou. Dovnitř vstoupil velitel cardianonské lodi, navlečený v robotickém exoskeletu. Edge se mu snažil promluvit duše, avšak ten se považoval za boha, který je „vším“ a zároveň „jedním,“ a proměnil se díky prachu zbylého po grigorim v příšeru Sahariela. Umírající velitel cardianonů se pokusil zaútočit ještě granátem, jehož výbuch kryl Bacchus, ale jeho robotické tělo poškodil tak, že nebyl bez cizí pomoci schopen chůze. Vypnuli hlavní reaktor i vlečný paprsek, ale aktivoval se nouzový evakuační režim, který zahájil odpočet skoku do hyperprostoru neznámo kam, odkud nejspíš nebude návrat možný. Bacchus ostatní vyzval, aby se zachránili evakuační chodbou bez něj. Ostatní ho odmítli opustit, a tak ho vláčeli po zemi. Dařilo se jim překonávat včas uzávěry koridoru, ale poslední už nestihli. Symbologií ho vytáhla nahoru vyzývavá žena, která však nespatřila svůj cíl a zklamaně odešla. Zamířili na Calnus, posadili poškozeného Bacchuse do dvojkřesla v pilotní kabině a odletěli pryč. Poté desítky kilometrů široká mateřská loď cardianonů zmizela v hlubinách vesmíru. Edge jejich zločiny omlouval, že nebýt grigorijů, nenapadli by Lemuris ani další světy.\n\nZatímco Lymle k nelibosti Reimi malovala na podlahu symboly, porouchaný Bacchus mumlal, že Crowe měl o Edgeově přímočarosti, která ho hřeje, pravdu, a pustil se do svých oprav. Na jeho návrh letěli na En II. Kontaktoval je náměstek Šimada, kterého zajímaly jenom výsledky a Edgeho opět shazoval. Když přišla řeč na Aquilu, Šimadu vůbec nezajímala posádka, ale zda je v pořádku loď. Dlouhou cestu na En II Bacchus trávil ve společenské místnosti s morphuskou deskovou hrou, připomínající šachy. Lymle a Edge opět našli Faizeho ve skladu trénovat boj, pochválil jeho zlepšení a dali si tréninkový duel. Pak Edge šmíroval Reimi ve sprchách a ta po něm střílela šípy. Edge nalezl útočiště v Bacchusově kajutě, kde se dověděl o výhodách a nevýhodách robotického těla a také o jeho manželce. Ve společenské místnosti se k Edgeovi přitulila Lymle, protože je sama. Sledoval je Faize, jehož vyrušila Reimi, což vedlo k probuzení Lymle. Ta později žádala v nebeském korábu-Calnusu letět k rudé hvězdě za zesnulými rodiči a dědečkem Ghimdem. Aby ji nerozrušili, řekli, že rudá hvězda je velmi, velmi daleko. V bojovém simulátoru si Edge povídal s Reimi a vzpomínali na minulost a dětské sliby. V dílně si Welč dělala legraci z Bacchuse, kde se schovávala za kartony s kresbami staré módy.\n\nCestou byl Calnus nucen nouzově vyskočit z hyperprostoru kvůli černé díře. Faize nad Calnusem ztratil kontrolu, a tak je nasála dovnitř. V mžiku se ocitli na oběžné dráze Země, prudce vletěli do atmosféry a Calnus ubrzdili těsně nad městečkem ve státě Nové Mexiko. Bacchusovy teorie o přežití kontaktu s černou dírou nikoho nezajímaly, protože si Edge s Reimi uvědomili, že jsou doma, ale trochu jinak. Všem tedy vysvětlili, co se na Zemi stalo před jejich narozením, ale po globální kontaminaci zde nebylo památky. Nedokázali se ani spojit s USTA. Lymle chtěla jít ven, avšak Edge to povolil jen sobě, Faizemu a Bacchusovi. Městečko bylo úplně opuštěné. V prodejně u benzínové pumpy nalezli vědecký magazín Chime s článkem o testu vodíkové bomby. Edge usoudil, že se přesunuli v čase 139 let do minulosti. Faize nechtěl věřit, avšak Bacchus zachytil radio signál se zprávou, že před třemi dny Rudí vypustili první umělou družici do vesmíru. Nacházejí se tedy skutečně na Zemi, 7. října 1957. Edge to chtěl odůvodnit Faizeho teorií o narušení červí díry, ale to nezpůsobí cestování časem. Pak slyšeli přijíždět armádní vozy s vojáky.\n\nZa pumpou je oslovil zasmušilý muž, který je vyzval ke zdrženlivosti. Tento Klaus Bachtein je pozval k sobě domů a mezi dveřmi je překvapila Lymle, kterou zde Klaus ukryl. Lymle přiznala, že kvůli jejímu útěku z Calnusu zajali Reimi. Klaus vysvětlil, že přistáli do Oblasti 51 a opuštěné město je kamufláž. Edge uznal chybu v rozdělení se a hodlal zachránit Reimi. Do základny se však násilím nedostanou, proto budou fingovat zadržení. Faizeho zajímal důvod, proč jim Klaus pomáhá, a tak jim vyprávěl, že byl vědcem pracujícím s mimozemskými technologiemi, o jejichž existenci veřejnost neví, a proto vědci musí krotit nadšení, obzvlášť nyní, když se jim do rukou dostal nepoškozený Calnus a nezraněná „mimozemšťanka.“ Jakmile budou vědci moci své objevy o mimozemských technologiích veřejně prezentovat, stanou se hrdiny, aniž by si uvědomili nebezpečnost takového počínání. Klaus zklamaně prohlásil: \"„Který vědec přijme vědecký průlom na stříbrném podnose?“\" Lidstvo se vyrovnat mimozemšťanům vlastními silami, na takové technologie není připraveno. Požádal je tedy, aby po záchraně Reimi Zemi opustili. Dále po nich chtěl zachránit mladistvou mimozemšťanku Meracle s kočičíma ušima a ocasem a vrátit ji na její domovský svět.\n\nNedaleko města u telefonní budky se Bacchus optickou kamufláží zneviditelnil a posbíral zbraně. Ohromený Klaus zatelefonoval Mille, že se vrací do práce a uznává její pravdu. Výtahem sjeli do podzemí, kde vojáci zatkli Edgeho, Faize a Lymle. Klaus velitele vojáků varoval před „tou“ technologií a nenápadně dal Edgeovi pokyn vyčkat na uvolnění centrálního zámku. Poté nastal chaos, když vojáci bojovali s vězněnými zvířaty a Klause zbili. Ten poté vytáhl z kapsy Meraclinu okarínu. Přes přerostlé gorily a nebezpečné šedivé mimozemšťany s velkýma černýma očima se probojovali k cele, z níž vyběhla mladá kočičanda, jež z leknutí s ohlušujícím vřískotem utekla. V rohu jiné chodby se kryla před útoky příšery Genomic s hlavani různých zvířat místo končetin. Tuto zrůdu po těžkém boji zabili. Meracle všem z vděčnosti olízla obličej a omluvila se za útěk. Edge jí řekl, že Klaus chce, aby ji vzali domů, ale ona nevěděla, odkud pochází, pamatuje si jen na loď, kam se vetřela jako černý pasažér, kterou se dostala na Zem kvůli černé díře. Ona jako jediná přežila. Žádala, aby vzali profesora Bachteina také, protože na ni byl hodný.\n\nPronikli do hangáru, kam vojáci umístili Calnus, kde se střetli s ředitelkou výzkumu, Millou Bachteinovou, Klausovou exmanželkou, kterou naježená Meracle nenávidí. Milla žádala pochopení a přiznala, že Klaus kvůli jejím praktikám základnu opustil. Srdceryvně vyprávěla o snaze zachránit Zemi před znečištěním a prozradila, že od Reimi ví všechno. Chce vyvinout bezpečný zdroj energie a nalákala Edgeho na myšlenku změnit budoucnost. Ten jí přes nesouhlas Faize i Bacchuse předal ke studiu exalithiový krystal výměnou za slib, že zanechá experimentů s mimozemšťany. V jiné hale si Bacchus prohlížel tamní zařízení. Reimi tam drželi v buňce pod uspávadly. Milla buňku uzamkla a nechala zvednout do vzduchu. Reimi jí totiž vyzradila nejen původ, ale i antihmotový pohon Calnusu. Podvedla je. Dle Milly prý budou lidé v budoucnu mimozemšťanům vládnout. Faizemu s Bacchusem došlo, že sestrojila primitivní antihmotový reaktor a k ovládání anihilace párů hmoty a antihmoty k výrobě energie je potřeba exalithiový krystal. Bacchus si byl jistý, že se přetíží. Milla je odposlouchávala, ale nic ji neodradilo. Její „syn“ Kevin je dokonalý a spustila jej. Edgeovi došlo, že Milla zešílela.\n\nReimi se sice probrala, ale na zastavení reakce bylo pozdě. Edge nařídil na naléhání Faizeho a Bacchuse opustit tuto Zemi, avšak stěnu Bacchus rozstřelit nemohl kvůli materiálu, který vydrží i jaderný výbuch. Osvobodil je až Klaus. Meracle ho objala, ale bylo to rozloučení navždy. Vrátil jí okarínu, vyzval ji k návratu domů s novými přáteli a výtahem sjel dolů k Mille. Reakce se již přelila mimo prostor reaktoru a strop polilo rychle se šířící fialové pole energie. Klaus zezadu objal Millu, přiměl ji pochopit, že jejich skutečný syn Kevin nezemřel její vinou, a omlouval se, že ji opustil, avšak ten by nikdy netoužil po takovém konci světa. Oba exmanželé v obětí zemřeli. Edgeova družina doběhla ke Calnusu, ale Meracle váhala, zda se nevrátit za profesorem, pak skočila přes zhroucenou rampu do dveří. Jenže bez exalithiového jádra bylo nemožné vzlétnout. Meracle si hladila zelený náhrdelník a vzpomněla si, že jí ho Klaus daroval výměnou za okarínu. Faize v něm nalezl značně koncentrované exalithium, které po zapojení poskytlo mnohonásobně více energie než předešlé. Ihned vstoupili do hyperprostoru. S jejich odletem definitivně selhal reaktor Kevin a řetězová reakce způsobila implozi Země.\n\nOslepující výbuch je vrátil do správného časoprostoru. Edge se s chvějícím se hlasem obviňoval ze zničení Země. Faize ho marně uklidňoval, že reakci nešlo zastavit, ale Edge vztekle křičel, že to celé odstartoval on sám, a je úplně jedno, zda šlo o jejich Zemi nebo alternativní. Neuklidnila ho ani Meracle, že ji přece zachránil. Bacchus zjistil, že nový exalithiový krystal přetěžuje pohonné jednotky, tedy navrhl podsvětelnou rychlostí nouzově přistát na nejbližší svět - Roak, kde opraví loď a zkalibrují pohon. Edge upadl do deprese a vůbec nereagoval. Reimi příslušný rozkaz vydala místo něj. Cestou je kontaktovala Welč, a to znamenalo, že Země stále existuje. Welč spatřila Meracle a vyváděla, že si pořídili kočku. Reimi však přenos náhle vypnula. Edge své jednání přirovnal ke cardianonům. Rozhřešení mu dal Bacchus, jenž se kdysi cítil podobně, a vyzval ho pokračovat dál. Rozmluvu přerušil útok černě zbarvené, rudě světélkující lodi, na kterou střílela eldarská loď 13. nezávislé obranné jednotky Arumata Thanatose, jenž je varoval, aby se nepletli do cesty. Před přistáním na Roak Faize čekal na Edgeho rozkazy, jenže ten nebyl schopen slov. Reimi tedy oficiálně přebrala velení.\n\nPřistáli v divočině Astralského kontinentu, skrytí Bacchusovou optickou kamufláží, aby nerušeně provedl údržbu. Roak odpovídal zhruba pozdnímu středověku na Zemi a Edge nehodlal do zdejšího dění nijak zasahovat. Proto svůj pobyt zde stráví Bacchus zamaskovaný. Vyrazili směrem k pobřeží s majestátním majákem. Meracle byl po vidu i čichu Roak povědomý, přesto však jiný než z raného dětství. Reimi rozhodla najít nejbližší město a zakázala místním říkat, odkud pochází. Mezi skalisky spatřili ženu v černém kroji na hřbetě obřího králíka růžového zbarvení. Zde také Reimi rozbolela noha. Dorazili do města Tatroi, kde před bránou spatřili průvod kočičanů v černých hábitech, mumlajících podivnou modlitbu a Reimi opět rozbolela pravá noha. Na náměstí s obří sochou zaslechli volání o pomoc z boční uličky a Reimi se rozhodla zasáhnout, protože tři zahalenci v černých hábitech odváděli křehkou okřídlenou dívku a beze slov tasili meče. Edge je zahnal na útěk a pak zmateně prohlásil, že neměl v úmyslu se vměšovat.\n\nTato Sarah Jerandová poděkovala za pomoc, Lymle nadchla její křídla a Meracle na ni dostala chuť jako na kuře. Sarah se divila Bacchusově velikosti, jenž se omylem odmaskoval, a v Očistci \"(Purgatorium)\", v nejstarší památce na Astralském kontinentu, se tamní sochy pradávných Muahů podobají Edgemu a Reimi. Reimi se lekla a Faize si vzpomněl, že výraz Muah slyšel od cardianonského velitele. Reimi uznala, že se „tomu“ musí postavit čelem, a tak se Sarah nabídla jako průvodkyně. Edge však odmítl doprovod od místní a nevybíravým způsobem ji poslal pryč. Ta se zdvořile rozloučila s tím, že bez králíka od kočovníků před městem se k Očistci nedostanou. U jejich velkého stanu se Reimi optala stařešiny, mumlajícího neznámým jazykem. Překládala jim jeho vnučka, kterou viděli dříve v krajině na králíkovi. Do Očistce se skutečně dostanou jedině na králíkovi kvůli tekutému písku v poušti. Poskytla jim vybavení pro lov a pomocí symbolu přenosu ukázala svého růžového králíka, v podstatě teleportací z lesa. Faize se nadšeně pustil do vysvětlování. Teleportaci, navíc za použití jediného symbolu, nevyvinuli ani eldarijci. Dívka se smála a vysvětlila, že symbol se v kmeni „Otevíračů,“ dědí po generace, a tak ho to naučí, pokud by se ke kmeni přidal. Faize se s dívkou ocitl o samotě, ta mu darovala černou šálu, aby se ho divocí králíci nebáli. Padli si do oka.\n\nLymle však jeho novou šálu neocenila. Při lovu králíka však Reimi zkolabovala. Měla vysokou horečku, a tak ji odnesli do hotelu v Tatroi, kde pobývala i Sarah, kterou trápila noční můra o zkáze Roaku a vzkříšení arciďábla. Meracle s Lymle zjistily, že Reiminy ruce zešedivěly a ztuhly jako kámen, jako při bacculu, avšak Bacchus nemoc identifikoval jako zdejší smrtelnou, kamenitou nemoc. Lék dle Sarah dostanou na hradu Astral a divila se rychlosti šíření příznaků. Sarah Edgeho citováním své kamarádky vyburcovala k akci. Na lodi se jí omluvil za své chování. Sarah se lépe představila. Je péřolidka (angl. \"featherfolk\"), avšak neumí létat. Vyprávěla o skvělých dlouhodobých vztazích péřolidí s astralskými králi, kteří od minulé epidemie kamenité nemoci dozorují nad distribucí léčiva. Navrhla mu jít do Očistce přes přístav Tropp, aby zašel k Eleyně Farrencové. Meracle se začala vyptávat, zda to není „velká vědma, světice, lady Eleyna“ z komiksu \"Eleyna a Kočka žrout,\" která je krásná, hodná, moudrá a cudná, ujala se nenažrané kočky a pomáhala ostatním. Faize pochyboval, avšak Sarah potvrdila, že Eleyna skutečně vládne prorockými schopnostmi a pomáhá lidem v návratu na správnou cestu.\n\nV hotelu v Astralu si Sarah všimla, že se Reimina infekce skoro zastavila. Na hradě zařídila audienci u krále Astrála, jenž přislíbil dodání léčiva. Sarah se optala na neobvyklé věci poslední doby, ten zmínil další epidemii kamenité nemoci, nedostatek ingrediencí pro lék a nepokoj šířený církví Sydonai, uctívající arciďábla. Při čekání na lék v komnatě si Edge všiml podezřelého svalnatého kočičana-horala s tetováním. Po návratu do trůnního sálu král úkoloval gardu dopadením bandity „Černého Orla,“ jehož popis odpovídal osobě, kterou Edge viděl, a tak se pustil do pátrání po zloději ingrediencí. Vystopoval ho v tatroiském koloseu, aby si po deseti výhrách v gladiátorských soubojích zajistil milost. Edge se s ním hodlal střetnout, ale měl strach ze slávy a ze změn ve vývoji obyvatelstva. Kvůli Reimi to však podstoupil. Byl v pořadí desátým soupeřem pro Černého Orla a porazil ho. Edge ho přinutil vydat ukradená léčiva a ingredience, dále zjistil, že mu za to zaplatili. Tři královští gardisté v čele s Liasem Warrenem Černého Orla zatkli. Lias pak vyhlásil „mistra Edgeho“ za vítěze a hrdinu, jenž zachránil stovky životů.\n\nReimi se po vypití léku rozzářilo znamení na krku a infekce okamžitě zmizela. Sarah se divila, protože léčba trvá obvykle dlouho, a tak Reimi prozradila své tajemství. Na Zemi, kontaminované radiací, vědci zkoumali možnosti, jak lidský organizmus přizpůsobit. Dle „Projektu Naděje“ byli vytvořeni vylepšení lidé z DNA získaných po 12 tisíc let staré civilizaci Muahů jako „Semena Naděje.“ Vznikly tři úspěšné vzorky: Reimi, Crowe a Edge, kterým se v extrémním podmínkám nebo v emocích aktivuje znamení a zvláštní schopnosti. Edge si vzpomněl, že mu občas zářila pravá ruka. Reimino tělo se přizpůsobí otravě nebo nákaze, proto měla infekce tak podivný průběh. Ostatní nechali Edgeho a Reimi o samotě a ta mu vyprávěla o smrti kamarádek v zamořené krajině kvůli ozáření. Rodiče ostatních dětí ji označili za zrůdu, protože jediná přežila, a tak jí její rodiče pověděli všechno. Edge ji plačící objal a dodala, že on je jiný a to nejlepší ještě ukáže.\n\nVyšel před hotel na vzduch, kde ho napadla skupina tří kočičanských výrostků, kteří chtěli jeho mocný meč z arény. Jejich choutky přirovnal k Mille Bachteinové a utvrdil se v přesvědčení, že jeho holá přítomnost na Roaku je nepřípustný zásah. Bojoval beze zbraně, než je zneškodnil blesk. Sledovala ho totiž spoře oděná žena z cardianonské mateřské lodi, Mjuria Tionýsová. Hledala Croweho, vraha jejího muže, aby se mu pomstila. Během noci Sarah někdo unesl a dle svědků jsou únosci stejní jako minule, a tak se Edge rozhodl ji znovu zachránit. Stopy vedly k Očistci, a tak se Faize chtěl vrátit ke stanu „Otevíračů,“ kde však nikdo nebyl. Polapili obřího králíka, dojeli na něm do Troppu, avšak Eleyna nebyla doma. V Očistci též nikdo nebyl, ale spatřili další pírko ze Sářiných křídel a dvě sochy Muahů. Meracle čichem zjistila, že ji unesli směrem do slepé uličky a navrhla vrátit se do Troppu pro vodítka k lady Eleyně.\n\nNa náměstí v Troppu promlouval podivný muž s výrazným knírem k obyvatelům a sliboval spásu od všemocného Asmodea, který bude brzy vzkříšen. Ve vyděšených měšťanech zasel pochybnosti o spravedlnosti ve světě a sliboval spásu za zničení prohnilého světa, které otevře bránu novému životu ve věčném štěstí. Poté sydonaisté opustili město. Edge rozhodl to neřešit a jít rovnou za Eleynou. Tentokrát bylo otevřeno, ale uvnitř nebyla. Sydonaisté ale dům podpálili. Těsně před udušením a propadem stropu šestici zachránil symbol přenosu. Ocitli se v podzemí, kde je čekala lady Eleyna Farrencová. Věděla, že dorazí, že je Sarah jejich přítelkyně, a že málem uhoří v jejím domě. Dožadovala se panovačně a přezíravě vděku za záchranu a pozvala je na čaj. Meracle si takto světici lady Eleynu nepředstavovala. Eleyna ji slyšela a samolibě si tak začne říkat. Faize uznal, že zvěsti nelhaly, avšak Meracle drze řekla, že ten symbol přenosu aspoň měl zafungovat rychleji. Eleyna ji napomenula, že by pak nevyjádřili náležitý vděk. Meracle vykřikla, že lady Eleyna má přece být krásná, hodná a moudrá, Eleyna s úšklebkem dodala, že to je celá ona do písmene.\n\nEleyna dále vyzvala „zlobra“ ukázat se a Bacchuse s vypnutým maskováním nechala za dveřmi úkrytu. Na opačnou stranu jeskyně mířili sydonaisté, které zastavila Mjuria, jež měla nařízeno zastavit vzkříšení, a poslouchala rozhovor. Církev Sydonai, jejíž členy má Eleyna za idioty, unesla Sarah a ohrožuje Roak, protože potají po tisíce let uctívá Asmodea a poslední dobou jsou více a více vidět. Zkusili naverbovat i ji. Ostatní nevěřícně zírali, a tak Eleyna pověděla, že oni na Roak přicestovali z Oceánu hvězd. Oboje by lidem znělo stejně nesmyslně a opakovala, aby ji nepodceňovali. Zná spolehlivou metodu věštění, předzvěst (angl. \"Augury\"). Věděla, že k ní Sarah, kterou má za skoro vlastní sestru, přivede \"zajímavé\" hosty, kteří zmaří vzkříšení. A tak žádala zastavit rituál sydonaistů, na Asmodeův návrat je příliš brzy. Jeho vzkříšení je v budoucnu skutečně neodvratné, ale jiná skupina válečníků ho nadobro zničí. Nyní musí zachránit Sarah, krvavou oběť pro Asmodea. Edgeho zajímalo, co se stane, když selžou. Eleyna se uvedla do transu, vstala, obklopila ji žlutá aura, a popsala zkrvácené tělo a peří, které pozře Asmodeus, jenž zahájí soudný den, na jehož konci je vše spáleno na popel a nebude z temnoty úniku. Zmožená Eleyna opakovala, že se smrtí Sarah zhyne vše. Ukázala svou pokornou stránku a litovala, že víc nezmůže. Edgeho prosila, aby spasil svět. Ten žádal, aby ho k tomu nenutila. Se slovy, že je bláznivý výrostek, omdlela.\n\nFaize žádal vtrhnout do Očistce násilím, což Edge odmítal a chtěl počkat na probuzení Eleyny. Faize mu vyčítal jeho strach a chování po zničení druhé Země i při záchraně Reimi. Ta rozepři rázně ukončila a rozhodla počkat na probuzení Eleyny, která se probrala až ráno a předala Edgemu vstupní čipovou kartu, bez které by se daleko nedostali ani násilím, jež získala od Muahů. Vyzvala \"toulavou kočku\" Meracle, aby se k ní potom vrátila, a pověděla víc o \"světici lady Eleyně.\" Edgemu promluvila do duše, aby si přestal o sobě tolik myslet. Oceán hvězd je nekonečný a nemůže vše ochránit sám. Jeho schopnosti a rozsah toho, co svede, jsou omezeny a přes spuštění mohutné vlny, jež pohltí vše okolo, k tomu jeho vlastní skutky zdaleka nestačí a přispěje k tomu bezpočet dalších faktorů. Ať se trápí, strachuje a naříká, ale ať se nikdy nezastavuje. Zbaven pýchy pozná, co doopravdy svede a co jako jediný dokáže, má k tomu Reimi, \"dítko naděje,\" zrozené pod ochranou Muahů. Venku se Edge usmířil s Faizem a objevila se Mjuria, protože jejich cíl je její morphuská mise. Edge pak musel Reimi vysvětlit její záměry s Crowem.\n\nV Očistci vstoupili do hlubin a Faize v jedné kobce pootevřenými dvířky sledoval dva sydonaisty, kteří mluvili o neúspěchu šíření kamenité nemoci ani díky uplacení nevěřícího a o obětování Sarah a jiné dívky. Faize vtrhl dovnitř, načež oba vypili jed, který je okamžitě usmrtil proměnou v kámen. V nejspodnějším patře našli spící Sarah na oltáři a před ní stál kníratý kočičan z Troppu. Přivítal je slovy, že je k němu dovedla velkolepost Asmodea, a vyzval je k modlitbě za jeho vzkříšení, zničení světa a stvoření nového. Edge rázně požadoval vrácení Sarah a Bacchus s ostatními chtěli, aby nedělal hlupáka. Optal se tedy, zda jsou činy církve pomáhat nevyhnutelnému a smrt Sarah skutečně hřích a snažil se je přesvědčit, že si to přeje sama Sarah. Přijetím kočičanské podoby poznal lidskou chamtivost. Ukázalo se, že tento sydonaista je ve skutečnosti grigori. Jeho proslov Edgeho naštval tak, že se mu rozsvítilo znamení Muaha, které posílilo přátele okolo. S tímto Tamielem, jenž povolával na pomoc démonickým symbolem velké množství sydonaistů a používal nebezpečné laserové zbraně, bojovali, až ho porazili.\n\nUmírající Tamiel se omlouval se Asmodeovi, že chamtivost zabránila jeho vzkříšení, pak aktivoval démonický symbol a odeslal se do pekelného světa. Zbyla jen obří díra v podlaze. Sarah vyvázla nezraněna a vyjádřila vděk. Pověděla o okolnostech únosu tak, že vůbec netušila, co a proč se stalo. U Edgeho poznala, že byl u Eleyny a vypadá mnohem lépe. Edge se málem rozplakal a děkoval, že ji a Roak zachránil a nezkazil to. Zatímco ho Sarah utěšovala, Faize zkoumal druhý, zaschlou krví potřísněný oltář. Nad propastí zahlédl zlatou sponku do vlasů jeho milované z kmene „Otevíračů.“ V šoku a smutku se potichu chechtal a začaly mu rudě žhnout oči. Vytrhli ho ostatní, když ho volali k Sarah. Trochu se vzpamatoval, ale nikomu neřekl, co viděl a cítil.\n\nVenku Sarah řekla, že půjde Eleynu informovat, že „pan Asmodeus“ nebyl vzkříšen, roztáhla křídla a klouzáním se snesla z útesu daleko od nich. Reimi uznala, že se díky Eleyně cítí lépe i ona a zvláště po projevu Edgeovy pravé síly v boji s Tamielem. Lymle si všimla Faizeho zármutku a v jeho očích na vteřinu zahlédla rudé žhnutí. Edge poté přijal zprávu od Welč, aby se ihned vrátili. Stavili u Eleyny, jež žádala vyčištění komínu jejího úkrytu od příšer, a pak pro Meracle vystrojila hostinu a pozvala ji k sobě v budoucnu bydlet. Welč se rozčílila, že byli pryč tak dlouho, všimla si Mjurie a peskovala Edgeho za skandální jednání, vzít na loď takovou ženu. Pak Welč konečně sdělila rozkaz od vedení USTA, a to vyšetřit ztrátu spojení se zemsko-eldarskou kolonií na Aeosu. S Eldarem prý bylo též náhle ztraceno spojení.\n\nOpustili soustavu Roaku a Edge se díval na hlavním monitoru na jeho fotografii. Meracle poznala tvary kontinentů a řekla, že Roak asi bude její domovský svět. Lym se na dálku loučila se Sarah a Edgeho zajímalo, co asi právě dělá, když ta se náhle objevila ve dveřích pilotní kabiny. Povedlo se jí najít neviditelný Calnus a dostat se dovnitř. Lym a Meracle byly nadšené, pak si Sarah všimla Roaku na monitoru a po pochvale, jak krásně vypadá z vesmíru, vyprávěla o nočních můrách o jeho zničení a o vzkříšení Asmodea, které ji dlouho trápily. Totéž viděla v předzvěstech i Eleyna, ale viděla též skupinu návštěvníků od Oceánu hvězd, kteří Roak zachrání, a kterým poté pomůže na další cestě. A nyní i chce, proto Edgeho žádala, aby směla zůstat, s ním má pocit, že dovede létat. Edge jí vysvětlil, proč byl tak smutný a stále ho to trápí, ale pobyt na Roaku ho díky přátelům, setkání s ní a s Eleynou částečně vyléčil, a tak jí vyhověl. Mezitím se Faize držel za šálu a zase mu rudě žhnuly oči. Mjuria zaujala místo pilota a Sarah se pod Bacchusovým vedením zaučovala na pozici navigátora.\n\nBěhem cesty na Aeos Lymle cvičila Kerbera, avšak záhadná kočka mu ukradla odměnu-sušenku přímo z tlamy, později se ukázalo, že Meracle je schopná se proměnit. Mjurii zajímal Reimin luk a hravě vyvrátila její tvrzení jako únik od trápení, od kterého když se oprostí, pak to bude skutečný trénink mysli. Lym se svěřila o změně Faizeho chování, a tak mu Edge vysvětlil, že o něj má starosti. Edge se vyspal a po probuzení vedle něj spala Meracle. Do jeho kajuty vešla Reimi a v rozčilení mu dala facku, ale potom se usmířili. Edge našel ve skladu trénovat vzteklého Faizeho, rudě mu svítily oči a hlavou se mu honily vzpomínky na druhou Zemi, na zklamání z Edgeho a na dívku z Roaku, kterou nezachránil. V kajutě si promluvil s Meracle o její cestě na druhou a Zemi a o ochotě posádky naučit ji vše o vesmíru. Sarah se ve společenské místnosti seznámila s běžícím pásem a rozhodla se na něm posilovat a trénovat běh, aby se naučila létat. S trochou legrace ji k nepřetržité snaze vyzývala i Welč. Meracle si prohlížela úvodní díl Eleyny a Kočky žrouta a celé hodiny Edgeho unavovala vyprávěním prologu. Má to prý dalších 98 dílů. Kočka žrout byla nenažraná, často se prala s brýlatým kuřetem, ale Eleyna ji za to vždy praštila prkýnkem po hlavě. Zmínila nejpopulárnější část o Eleynině lásce, kdy jednoho dne na pláži našla zraněného cizince, s nímž prožila mnoho dobrodružství. Meracle došlo, že ji Edge neposlouchá, a tak ho vyzkoušela a ukázalo se, jako by se v komiksu události zopakovaly i ve skutečnosti, například ukradený královský poklad a dopadení padoucha v tatroiském koloseu. Po přistáním Edge zavolal Welč, kterou přistihl při čtení časopisů v práci.\n\nZákladna na Aeosu byla vybombardována a nikdo nepřežil. Nad hlavami jim proletěl černý, červeně světélkující letoun, který se nápadně podobal letounům SRF, dle Bacchuse poháněný zcela neznámou technologií. Dle Mjurie šlo o fantoma, jejichž aktivity morphusové vyšetřují a neví se, kdo jim velí, jen vyhladí bez milosti obyvatelstvo na světech, kam zavítají, a zmizí. Morphusové proti nim zasahují, ale poražené fantomy rychle nahradí nové. Fantoma pozemské vesmírné lodi však viděla prvně. Bacchus tohoto vystopoval nedaleko na jižní pláži a viděli, že se skutečně jedná o kopii lodi SRF, upravené pro boj. Z okolních svahů a skal seskočili vojáci fantomů v černých, rudě světélkujících uniformách SRF, které neodhalily ani Bacchusovy senzory. Pobité fantomy nahrazovaly z lodi další, proto partě hrozila z únavy porážka. Fantomová SRF loď začala nabíjet kanón na trupu, který nepřesně vystřelil na pláž, protože byl zasažen Solem, Faizovou lodí. Crowe přiměl fantomovou loď zásahy uletět pryč, pak seskočil ze Solu a zapnul dvě bezčepelé zbraně, podobné světelným mečům ze Star Wars. Za ním seskočil Arumat ze 13. nezávislé obranné divize s laserovou kosou a společně zbylé fantomy rozkrájeli.\n\nSetkání zkomplikovala Mjuria, lačnící po pomstě. Vzpomínala na Luciena, svého zabitého muže, s nímž, čerstvě oddaní, cestovala z jejich mise, kde byla jejich loď zasažena a Lucien ji v bezvědomí umístil do záchranného modulu. Když se probrala, zahlédla jejich loď explodovat a SFR-001 Aquilu s Crowem na můstku. Jeho obličej se jí vryl do paměti v domnění, že loď sestřelil on. Crowe ji odzbrojil a pustil jí nahrávku od Luciena Tionýse. Crowe v ní volal, že sestřelil nepřátelskou loď, načež se zmatený Lucien ptal, zda ho přišli zachránit. Bylo zřejmé, že Crowe ani Lucien nedokázali porozumět druhému, a tak vyslovil svou poslední vůli Mjurii v naději, že se k ní zpráva jednou dostane. Umístil ji z těžce poškozené lodi do únikového modulu, aby žila dál a byla šťastná. Crowe doplnil zbytek. Po incidentu s červí dírou na začátku příběhu byla Aquila vyvržena na místo, kde na jejich loď útočili cardianoni, které sestřelil. Luciena se snažil kontaktovat, avšak jazyková bariéra jeho snahu zmařila. Dle Bacchuse byl porouchán překladač a sám Crowe porozuměl Lucienově řeči až poté, kdy mu Bacchus půjčil komunikátor. Crowe se tedy Mjurii zhluboka omluvil. Mjuria padla na kolena a rozplakala se.\n\nEdgeho zajímaly poslední události. Crowe našel En II a dověděl se o nebezpečí pro celou galaxii. S posádkou Aquily se rozhodl opustit misi SRF, protože jde o daleko důležitější věci: lovili spolu s morphusy grigorije a pro jednoho si přiletěli na Aeos. Reimi si vzpomněla na fragment meteoru. Edge se lekl, zda grigori neproměnil kapitána Graftona a ostatní v něco na způsob cardianonů, avšak Crowe vysvětlil, že jejich vliv překotnou evolucí nekončí. Dovedou absorbovat informace o čemkoliv, s čím nebo s kým se setkají, a vyrábí anorganické napodobeniny, které dále replikují. Tak vznikla fantomová loď i vojáci a jako předloha patrně posloužila Eremie, její posádka a personál eldarijské základny. Faize zoufal, že svým bratřím nemohl pomoci. Bylo to však mnohem horší a dále raději vysvětloval Arumat. Faize chtěl vědět, proč on a jeho armáda neochránil základnu.\n\nEldarská armáda již neexistuje. Domovský svět Eldar také zanikl a zbylá populace eldarijců je na palubách transportních lodí. Faize nechtěl slyšet víc, avšak Arumat pokračoval. Eldarské slunce se díky flotile fantomových lodí stalo červeným obrem předčasně, a proto bylo okamžitě rozhodnuto Eldar evakuovat, avšak fantomy na ně nalíčily past. V bitvě s cílem dostat bezpečně co nejvíce lodí pryč, byly armáda i 13. nezávislá obranná divize zcela zničeny. On sám v Solu přežil díky Crowemu a na vlastní oči spatřil pohlcení Eldaru rostoucí hvězdou. Faize upadl v zoufalství, avšak Arumat připomněl, že přes ztrátu domova nesmí ztratit eldarskou hrdost. Crowe ho uklidnil, že velitel Gaghan řídí evakuaci a eldarské lodě právě obíhají Aeos a chrání je i Aquila. Avšak právě zaútočily fantomy, a tak se Crowe hodlal vrátit, aby je poslal na bezpečné místo. Edge navrhl, aby se soustředil na eldarijce, grigorije porazí se svou družinou sám. Crowe s nimi nechal Arumata, který znal polohu grigorije, a vyzval je k letu na En II. Faize šel s Crowem chránit svůj lid, a tak mu Edge připomněl, aby na své přátele nezapomněl. Mjuria zanechala své pomsty a slíbila Crowemu, že dá za sebe i za Luciena na Edgeho pozor. Lymle nechtěla Faizeho pustit, leda by on uznal, že mu ta černá šála nesluší.\n\nArumat je zavedl do jeskyně obřích pavouků, mnohem nebezpečnějších než z dřívějška. V nejspodnějším patře nalezli obří, zdánlivě mrtvou schránku členovce, nad kterou zářil grigori. Schránka ožila a telepatií rozesela všem do hlavy strach, že proti grigorijům nemají sebemenší šanci, protože představují jedno i vše zároveň. Tlak sílil, avšak Arumat zaseknutím laserové kosy do země spojení grigorije s myslí všech přerušil, neboť křik jeho bratří podléhajících fantomům v jeho hlavě rezonuje příliš silně. V bitvě grigori Armaros povolával další přerostlé brouky, a tak byla náročná a dlouhá. Před svým zničením Armaros prohlásil, že jeho porážka nic neznamená. Na oběžné dráze se bitva s fantomy nevyvíjela dobře. Crowe chtěl sloužit jako štít, avšak zásah do motorů to znemožnil a fantomy poté Aquilu ignorovaly a soustředily se jen na eldarijce. Faize to nevydržel, utekl z můstku a v Solu vyrazil do sebevražedného boje se zoufalou vírou, že všechny zachrání sám. Přísahal, že zvládne, co by nesvedl ani Edge, načež se mu rozžhnuly oči do ruda. Dostal přímý zásah od zvláštního paprsku zdánlivě odnikud. Stalo se tak v momentě porážky Armarose, kdy se rozpadly i jím ovládané fantomy. Lymle po bitvě vyzvala Arumata, aby šel s nimi, ale ten se ptal, zda nevadí, že je Smrtka, která jako jediná zpravidla přežije bitvu, ale tentokrát měli štěstí. Edge se mu vysmál a Arumat poznamenal, že tak reagoval i Crowe.\n\nEdge na Calnusu pronesl, že z důvodu závažných úkazech ve vesmíru poletí na En II v rozporu s misí SRF. Po opuštění Aeosu si Arumata prohlížela Lymle, jež marně skrývala strach o Faizeho. Reimi znepokojovalo hlášení pro USTA, hlavně jak informovat o Croweho činech. Na Calnus zaútočily dva fantomy, Arumat chtěl opětovat palbu, avšak Calnus neměl téměř žádné zbraně, jen elektromagnetický štít. Oba fantomy sestřelila jiná pozemská loď pod velením Stephena D. Kennyho, velitele Měsíční základny. Edge s Reimi řádně salutovali, ale formalitu narušily Lymle, Meracle a Sarah, k pobavení Kennyho posádky. Kenny je uklidnil, že výběr posádky je v plné kompetenci kapitána lodi, třebaže se jedná o mimozemšťany. Informoval je, že se setkal s Gaghanem na oběžné dráze Marsu, kam se přeživší eldarijci evakuovali, a vyžádal si hlášení. Edge se rozhodl, že nebude nic zamlčovat, byť to pro Kennyho bude nejspíš neuvěřitelné.\n\nKenny ho pochválil, že ho žádné těžkosti nezlomily, a proto je pro něj těžké splnit jeho rozkaz. Na Mars dorazily kromě Gaghana i další skupiny eldarijců a ti vznesli obvinění, že Eldar a transportní lodě s uprchlíky ničily černé lodě SRF, tedy Země proti nim používá jejich vlastní technologie, a tak se Země rozhodla lhát. Edge porozuměl, Země by mohla být ostatními světy vnímána jako hrozba. Tedy jim Země odpověděla, že žádná organizace velící lodím SRF na Zemi neexistovala. SFR byla poté potichu rozpuštěna. Kenny si čapkou zakryl oči ze studu, že přistoupil na takovou šarádu, avšak v zájmu uklidnění eldarijců, kterým Země přislíbila bezvýhradnou podporu v přesídlení na nový svět, nebylo jiné možnosti. Od Šimady dostal za úkol odstranit všechny známky existence SRF, a proto nařídil posádce opustit Calnus, který bude zničen. Edge nesouhlasil a nehodlal nadosmrti předstírat, že se nic z toho, co zažil, nestalo, a je si vědom následků vzdoru, protože hodlá vyšetřit, co se v galaxii děje, a udělat, co musí. A také svými následujícími skutky chce uctít památku zesnulých přátel z SRF. Za Edgeho se postavila celá posádka. Edge dále prohlásil, že mu v cestě nebude stát ani hrdina Kenny. Na Kennyho jeho slova i činy zapůsobily, proto ho vyzval, ať tedy letí.\n\nKenny z můstku beze slov sledoval Calnus mizet v hyperprostoru a vzpomínal na arogantního Šimadu a jeho tři poskoky. Šimada myslel jen na svou židli a postavení před blížícími se volbami a ignoroval možnost, že Gaghan ostatní eldarijce přesvědčí. Na námitku ohledně stále se zhoršující ekologické situace na Zemi, cílů a ideálů SRF se mu Šimada vysmál. Poté, co ho Heinz vytrhl, prohlásil, že začíná stárnout a vyčítal si, jak vyměkl. Heinz připomněl, že by ho nikdo nerespektoval, pokud by ignoroval rozkazy nadřízených, a navrhl do hlášení napsat, že žádné lodě SRF nenašli, neboť se jedná o fiktivní organizaci, a přesto je Šimada poslal takové najít a zničit.\n\nEn II se nacházel velmi daleko, proto je čekala dlouhá cesta. Edge se optal Sarah, zda si je opravdu jistá rozhodnutím letět s nimi, pochválil její léčitelské schopnosti a byl překvapen, že „zapomněla“ na rozloučení se svými blízkými. Je taková proto, že do věku 15 let ji rodiče vůbec nepouštěli ven, ale pak si to vynahradila cestou do světě. Dále Edge 30. července 10 S.D. oslavil 21. narozeniny. S Arumatem si dal cvičný duel, aby si získal jeho respekt, ale Arumat neměl zájem se s kýmkoliv bavit, ačkoliv zachránil Meracle před padajícími bednami v nákladním prostoru. S Reimi se však rozpovídal o Crowem, který mu zachránil život u Eldaru, kde všichni jeho spolubojovníci padli, a jenž ho povzbudil slovy, že ještě nesmí zemřít, neboť má stále práci. Bacchus promluvil s Edgem o Arumatovi v soukromí, protože Arumata nečeká dlouhý život kvůli neodbornému genetickému zásahu. Sám mu nabídl pomoc od morphusů, avšak odmítl, tak ho má zkusit přesvědčit. Sarah trápila noční můra z toho, že ji Meracle jí. V síni s bojovým simulátorem Mjuria potají plakala a Edgeho nazvala děckem, když přiznal, že ji viděl plakat. Následoval incident se Sarah, které upadly brýle, jež hledala v pánských sprchách. Ta ho navedla, zda je nenajde v dámských sprchách, kde se zrovna sprchovala Reimi, od které dostal facku.\n\nDorazili na místo a v bleskové záři se odmaskoval umělý svět En II. Kontaktoval je Giotto, aby je vlečným paprskem navedl do přístaviště, kde byla tak nízká gravitace, že i Sarah mohla „létat.“ Dále už byla uměle navýšena. Crowe zatím nedorazil. Bacchus je vyzval k návštěvě Ex, zatímco dohlédne na přestavbu Calnusu na útočnou loď. Edgeho parta se po superrychlých plošinách dopravila nad Centropolis a sjeli výtahem do monitorovací místnosti A, kde je přivítal Giotto Vandione. Monitorovací místnost sjela o několik metrů níže, aby se kolem nich objevil modrobílý prstenec energie, jenž se představil „my jsme Ex.“ Giotto vysvětlil, že Ex tvoří vůli a rádce morphusů, je s nimi a zároveň není a jeho existence přesahuje koncept času. Edge chtěl vědět, co se děje s vesmírem. Ex promluvili: Vesmír se pod vlivem neznámé vůle mění, protože je narušen přirozený řád kosmu z důvodu stvoření nového, neměnného a prázdného vesmíru bez života. Vesmír má být amorfní, neustále se měnící dle vůle jeho obyvatel, kteří se přirozeně vyvíjí. Veškerý život jako celek tvoří vesmírnou harmonii, avšak náhlá, překotná evoluce tuto harmonii narušuje. Vesmír ale samovolně podniká kroky k zachování vesmírného řádu vyburcováním života k akci, a proto se nyní setkali z vůle vesmíru.\n\nNa dotaz ohledně záhuby vesmíru Ex odpověděli: Smrt vesmíru stvoří nový s jedinou vůlí, jenž nebude podporovat život, který je jednou z mnoha jeho funkcí. Kvůli narušení neznámou bytostí se vesmír chystá provést rozsáhlou přestavbu, avšak bez života v sobě ztratí schopnost ji provést a zemře, což je cílem této neznámé vůle, žijící vně vesmír, jež způsobuje jev, který by správně neměl existovat. Jedná se o „Chybějící proceduru“ (angl. \"Missing procedure\"), která se živí životní energií pohlcených bytostí. Z pohlcené energie vznikli grigorijové, sloužící k urychlení růstu Chybějící procedury. Má-li vesmír vlastní vůli složenou z životní energie, pak ji má i Chybějící procedura. Živé bytostí s pudem sebezáchovy vylučují energetické vlny, jež sílí s jejich vyspělostí. Chybějící procedura stvořila grigorije k urychlení vývoje živých bytostí a jejich počty stále rostou. Grigorijové urychlí rozvoj druhů natolik, že způsobí mutaci samotné struktury života, vše za účelem zvýšení energie ve prospěch Chybějící procedury. Grigorijové sami život netvoří, jsou jen vnímající hmota a představují nyní největší hrozbu vesmíru. Chybějící proceduru morphusové objevili před staletími v sektoru ypsilon na okraji Mléčné dráhy jako malý objekt připomínající černou díru a od té doby ji sledují. Jakmile začala vylučovat grigorije, začala prudce růst.\n\nGiotto Edgemu pověděl, že Chybějící proceduru nelze zničit vojensky, ale Ex snad něco vymyslí. Nyní vědí, proti čemu bojují. Edge nesouhlasil a vznesl otázku, zda jsou na vině skutečně jenom grigorijové a zda oni sami též nekrmí Chybějící proceduru vlastními činy. Ex potvrdili, že se to může stát, avšak nemá si to plést se snahou o vlastní rozvoj, bez něhož by časem též uvadli a zanikli, následkem čehož by vesmír zahynul také. Avšak vývoj diktovaný grigoriji bez perspektivní budoucnosti je založen na přízemní a všežravé chamtivosti v rozporu s přirozeným řádem. Lidé sice chybují, ale chyby uznají a napraví, čímž se vyvíjí a s takovým přístupem z nich Chybějící procedura žádnou energii nezíská ani nezpůsobí smrt vesmíru. Lymle si všimla změny Edgeho postoje, protože právě pochopil Eleynina slova o věcech, které dokáže jedině on, a nyní právě to vesmír potřebuje. Je třeba okamžitě hrozbu zastavit včetně těch, kteří za ní stojí.\n\nEdge se ptal Ex, co má dělat, ale Ex se odmlčeli, a tak Giotto zopakoval, že ani fyzická likvidace nebude možná, avšak Ex snad mají nápad, jak její aktivity pozastavit. Tedy Edgeho a jeho družinu požádal, aby se zúčastnili. Zatímco Giotto dokončoval svou řeč, do En II prudce narazil grigori z hlubokého vesmíru a dle hlášení pronikl až ke svatostánku, kde způsobil rychlé změny. Museli rychlou akcí zachránit En II ochranou posvátných drahokamů, tvořících jádro. Edge Giotta požádal, aby se o tohoto grigorije směl postaral, k čemuž svolili Ex, neboť věděli, že žádnému z nich nikdy nepodlehli. Jejich přítomnost na En II považovali za předurčenou a za podstatu přání vesmíru. Edge to odmítl a prohlásil, že je zde z vlastní vůle díky volbám, které ho dovedly až sem, a udělá jen to, co bude s to zvládnout. Ex pochopili a rozesmáli se, čímž překvapili Giotta, který vůbec nevěděl, že Ex jsou schopni se smát.\n\nV Centropoli nakoupili lepší zbraně a seznámili se s dalšími morphusy. Kvůli nefunkčnímu teleportačnímu zařízení zamířili do svatostánku přes obří, břečťany zarostlou starou cestu. Čelili rozzuřeným psinárdům, létavcům světla, rozrušených přítomností grigorije, který se chystal k útoku na čtyři posvátné morphuské drahokamy. Kokabiel se jim vysmál, pak se pokusil ovládnout jejich mysl, které všech osm poslalo do mdlob. Následovalo Kokabielovo vymývání mozku o novém jednolitém vesmíru. Vypadalo to zle, avšak Reimi náhle vstala a Kokabiela trefila šípem do čela, odkud vycházelo kouzlo. Kokabiel nechápal její sílu, kterou grigorijové neznají. Pak ostatní vyburcovala, aby vstali a bojovali. Svítilo její i Edgeho znamení a pustili se do boje. Kokabiel se zdál být zdánlivě neporazitelný, obklopen zplozenci sebe samého, avšak po dlouhé bitvě byl zneškodněn. Reimi jediným výstřelem zničila i jeho pozůstatek.\n\nVrátili se na Calnus, kde s nimi promluvila o jejich dezerci Welč, které Edge s Reimi poděkovali za vše, avšak Welč se rozhodla je i nadále podporovat. Edge uviděl Mjurii ve společenské místnosti na pohovce se slzami a ze spaní volající Lucienovo jméno, a tak jí opatrně utřel slzy, ale vzbudil ji. Ta ho napomenula, aby se nevtíral, ale pak vstala a pokusila se ho políbit se slovy, že mu možná dovolí ji utěšit, avšak vyrušila je Meracle, která chtěla též utěšit, což viděla Reimi a začala se s oběma hádat. Mjuria odešla pryč a pro sebe si řekla, že si to Edge asi neuvědomuje, ale udělal pro ni už mnoho. Reimi v kajutě mluvila s Edgem o dětství a tréninku v SRF, kde hrozilo, že bude čelit své minulosti, která ji nakonec dohnala na Roaku. Poděkovala, že nebýt jeho, pořád by se schovávala na Zemi v podzemním městě a bála se ostatních. Pak se Edge rozpovídal o svých snech o cestách přes Oceán hvězd. Reimi mu řekla svůj: vdát se a žít normální život, což bylo předtím, než se dověděla o své jinakosti. Pak si přála jako domnělá zrůda žít v izolaci, ale Oceán hvězd jí ukázal, že jinakost nevadí. Večer si znovu promluvili o samotě v Centropoli, probrali její moc, která je zachránila před Kokabielem. Konečně byla schopná vyrovnat se se svým trápením a rodičům poděkovala, že jí tehdy řekli všechno. Pak si vzpomněla na Eleynu a zeptala se Edgeho, zda smí být po jeho boku.\n\nDruhý den ráno je Bacchus informoval, že Ex vymysleli plán. U Giotta je čekal bouřlivý potlesk od morphuských vojáků za záchranu En II, kteří se zúčastní bitvy o Nox Obscurus. Jedná se o objekt propojující grigorije s Chybějící procedurou, kde se umocní grigoriji získaná energie a posílá se přímo Chybějící proceduře. Díky studiu toku energií se povedlo Nox Obscurus, vypadající jako trpasličí planeta zkřížená s černou dírou, objevit. Giotto vysvětlil průběh mise a ukázal nejnovější snímky, na nichž si Edge s Bacchusem všimli cardianonské mateřské lodi a zjistili, že konečným výsledkem jejich urychlené evoluce bylo vymření. Dle měření míří Nox Obscurus do Sluneční soustavy a v nitru se nachází jediná živá bytost předávající energii Chybějící proceduře. En II se tam proto přesune také a útokem ve stíhačkách se prorvou atmosférou Nox Obscuru skrz otvory na severním pólu. Uvnitř zabezpečí oblast a postaví teleportační zařízení pro případný návrat na En II, protože symbol přesunu nebude fungovat. Pak s armádou zaútočí v jádru na onu osobu, aby přerušili tok energie Chybějící proceduře. Giotto vyzval, aby všichni vyčkali na rozkaz. Edge šel do Centropole, kde mu Bacchus ukázal svůj dům. Svůj byt ukázala i Mjurie a Edgemu vyprávěla, jak ji Lucien žádal o ruku po hádce, kdy se málem rozešli, a mrzelo ji, že nedostal šanci splnit své sliby.\n\nČas nastal a En II se odmaskoval na hranici Sluneční soustavy, nedaleko Nox Obscurus, jehož okolí se hemžilo SRF, eldarijskými, cardianonskými a dalšími fantomy. Giotto vydal rozkaz zahájit útok. Calnus s morphuskými zbraněmi se zařadil do formace a střetl se s první vlnou fantomů. Palubní počítač Calnusu ale nestačil prudkým manévrům fantomů, a tak Mjuria navázala celkem pět fantomů a oddělila je od zbytku. Arumat přepnul automatické zaměřování na manuální a cíle neminul. Pak mohli letět přímo k Nox Obscuru bez povšimnutí dalších nepřátel. Zpoza Nox Obscuru ale vyletěla další armáda fantomových lodí, zhruba dvojnásobná. Fantomy však zasáhla boční koncentrovaná palba spojené zemsko-eldarské flotily pod velením Stephena D. Kennyho a Gaghana. Vysvětlili, že nedlouho po jejich posledním setkání zachytily senzory neznámý objekt směřující do Sluneční soustavy a věřili, že to souviselo s Edgeho hlášením, a proto se zapojí do bitvy. Gaghan dodal, že eldarijcům sice nezbylo mnoho lodí, ale přesvědčil je, aby se zúčastnili mise a sami uviděli pravdu.\n\nZatímco Země s eldarijci zaměstnali velké fantomové lodě, Arumat si poradil se zástupy cardianonských chobotnatých fantomů a zamířili k severnímu pólu Nox Obscuru, z jehož povrchu vylétaly nové a nové fantomy. Cardianonská mateřská loď, skrze jejíž otvory se chtěli dostat dovnitř, však začala klesat pod rozbouřenou temnou hmotu. Bacchus zachytil masivní přesun energie do pólu, která se jasně žlutě rozzářila a vyrostl z ní více než 1000 km dlouhý drak Jörmungandr, na jehož vznik byly spotřebovány prakticky veškeré dostupné zásoby energie z povrchu, a jenž svým vzhledem připomínal Vykonavatele z . Účastníky bitvy svou impozantností paralyzoval. O jeho síle se přesvědčili vzápětí, když drak vypálil ohromující sprchu energie po letounech útočících na Nox Obscurus. Edge na poslední chvíli vydal Mjurii rozkaz odletět co nejdál od něj, a tak Calnus výstřel přežil, avšak proud částic zcela zničil 40 % letounů morphusů, lidí i eldarijců, a nakonec i Jörmungadrovu hlavu. Proud částic z výstřelu sežehl a zcela zničil Měsíční základnu na Luně, kde byli pouze trucující náměstek Šimada a jeho tři poskoci. Ti zemřeli.\n\nPo ústupu byl pohled na trosky děsivý a vázla komunikace. Jörmungadrovi dorostla nová hlava a chystal se k dalšímu výstřelu. Na scéně se náhle objevil Crowe a vyzval Edgeho k přesunu. Zničených bylo už téměř 70 % letounů. Značně poškozená Aquila dohnala Calnus, Crowe byl vážně zraněn a v lodi zbyl sám. Vyčítal si mizerný výkon z bitvy na Aeosu a přiznal Faizeho útěk. Edge prohlásil, že se nesmí zastavit a proniknou dovnitř hrubou silou, avšak Crowe měl vlastní plán. S Aquilou zamířil přímo před drakovo břicho a vysvětloval, že se přes draka konvenční metodou nedostanou, proto musí podvádět. Obrácením toku gravitonů použije Aquilu jako ukotvení a zapnutím warpu vytvoří černou díru, která Jörmungandra nasaje. Crowe byl rozhodnutý to udělat, třebaže se jedná o sebevraždu. Crowe se potichu rozloučil se svými mrtvými spolubojovníky a slíbil, že se s nimi uvidí na druhém břehu Oceánu hvězd. Plán zabral. Černá díra vysála nejen Jörmungandra, ale i značnou část flotily fantomů kolem draka. Poté černá díra zmizela a zbyl jen obnažený Nox Obscurus bez svrchní černé vrstvy energie, s ohromnými stojnami a s modře svítícím jádrem.\n\nEdge tedy přikázal dle plánu proniknout pólem, nahodit štíty a čelit zbylým fantomům. Na osamocený Calnus jich bylo stále mnoho a v honičce byl vážně poškozen. V momentě, kdy Calnus přišel o štít, začala Lymle meditovat a aktivovala symboly, které celou dobu po lodi malovala. Jejich sílu využila k projekci velmi silné formy symbolu bariéry, který téměř zničenou loď zcela ochránil před dalšími zásahy i před útokem fantoma čelní srážkou. Calnus se tak mohl posledním úhybným manévrem dostat nad pól, odhodit zbraně a volným pádem proniknout dovnitř. Hluboko v plášti však těžce havaroval. Ačkoliv všichni přežili s drobnými šrámy, Calnus dolétal navždy. Reimi byla překvapená, že je symbologie až tak mocná. Z En II přišla zpráva, že se rozkazy nemění. Bacchus tedy venku nainstaloval transportní zařízení, které mohla Edgeova parta použít pro doplnění zásob i k návštěvě dalších světů, jež navštívili.\n\nV dílně museli uklidňovat Welč, která ječela, že na Zemi vypukla panika. Pak nastaly závěrečné privátní akce, zatímco se do Nox Obscuru přemisťovala morphuská pěchota. Lymle morphuským transportérem prošla k „soše“ dědečka, Meracle došlo, že Roak je skutečně její domov a přijala útěchu od své Eleyny. Sarah se pokusila Edgeho nadchnout pokusem o vzlet, který se nezdařil, a na hradě v Astralu našla a králi po letech předala ke konfirmaci jmenovací dekret na post velvyslankyně a jako omluvu za čtyřleté prodlení přinesla králi kytici, omylem pohřební. Reimi, Edge a Arumat na Aeosu objevili známky, že tamní masakr někdo přece přežil, a Arumatovi došlo, jak svým sebeničením ničil i svou eldarskou hrdost a čest. Na En II navštívila Mjuria Lucienův hrob a Bacchus zkontroloval stav letectva. Mjuria litovala mrtvé, kteří chránili vesmír, vzpomínala na Luciena a řekla Edgemu, že konečně pochopila, proč zemřel, tedy se zachoval vznešeně. Pak si opět Edgeho dobírala, on jí to vrátil, ale dala mu pusu na tvář a řekla, že by měl učinit šťastnou Reimi. Pak uzná, že už není děcko. Lymle v nákladním prostoru cvičila Kerbera, aby ho předvedla Faizemu, pokud ho někdy ještě uvidí. Bacchus se svěřil Edgemu, že před časem se na Roaku infikoval při experimentu s původcem kamenité nemoci a nyní má strach ze setkání se svou ženou, ačkoliv morphusové umí nechat jeho původní tělo dorůst. Nakonec si Edge promluvil s Reimi v síni bojového simulátoru, kde už nefungovala projekce hvězd. Zde se mu Reimi vyznala s obavami, zda zvládnou zastavit Chybějící proceduru, dále díky němu je stále naživu a poděkovala za veškerou podporu. Edge jí odpověděl, že toto funguje obousměrně a oba se poprvé políbili. Přitom náhle naskočila projekce hvězd i přes neopravitelné poškození.\n\nMorphusové spustili pozemní útok, ale stačili pouze na ochranu okolí Calnusu, nikdo se přes fantomy všech možných a mnohonásobně silnějších nepřátel nedokázal dostat kromě Edgeho party. Přes pustou, temnou, skalnatou krajinu se dostali k místu s ohromnou prachovou bouří, obklopující jádro. Meracle čichem objevila průrvu se známým zápachem, kde vichřice nebyla díky úlomku z Aquily. Mohli tak přejít most k bráně do jádra, Paláce stvoření. Uvnitř se jakoby zastavil čas, oni jediní se mohli pohybovat a vše bylo černobílé. Po strčení do velkého kyvadla se rozsvítila světla, prostředí se vybarvilo a fantomové začali útočit. Zvláštní portál je dopravil do části, kde stěny tvořily zdánlivý pohled na jasně rozzářený vesmír. Nakonec došli do obří síně s obrovskými zařízeními připomínající hodiny, kde je čekala démonická bytost. Démon se představil jako Apoštol stvoření, řídící Chybějící proceduru, sloužící k urychlení změny v jednotu, jak požaduje sám život, protože nemá žádný význam, když nelze vše ochránit před krutým osudem a připomněl bezpočet obětí z bezpočtu světů. Apoštol chtěl život bez utrpení a smutku, například fantomy nejsou schopny cítit nic. Bacchus si všiml, že Apoštol není grigori a vyslovil přání, které je v rozporu s jeho činy. V bitvě Apoštol stvoření hodlal vyzkoušet moc, po které vždy toužil, ale byl rychle poražen, přesto byl přesvědčen, že je přecenil. Vstal a zdálo se, že mu Edge a jeho parta ve skutečnosti neudělali vůbec nic. Nazval je slabochy a řekl, že nedokáže jejich další existenci snést. Seslal podivné temné kouzlo, kterým se je pokusil zlomit a Lymle křičela, ať toho nechá. Edgemu totiž stejně jako jí došlo, že Apoštol stvoření je ve skutečnosti Faize.\n\nPraskla mu maska a byl mu vidět obličej i rudě žhnoucí oči. Faize namítl, že jedná z vlastní vůle a během bitvy nad Aeosem poznal úžasnou moc a přijal ji, protože stvoří ideální svět beze smutku, utrpení a bolu, kde nikdo zbytečně neumře či nezničí celé světy. Chybějící procedura dá moc každému rovnoměrně. Dle Edgeho Faize přijal moc z cizího zdroje bez přičinění vlastní podstaty, znakem přirozeného vývoje má přece být pohyb kupředu po malých krůčcích, od srdce, třeba i s chybami. Faize připomněl dívku z Roaku, kterou nezachránil, zatímco Sarah byla zachráněna. Proto stvoří vesmír nový, nikdo mu nebude stát v cestě a také mu už nikdy neřeknou Faize. Narostla mu nová maska a zaměřil svou temnou energii na Zemi, aby byli svědky zrození nové Země, kde nebude hlupáků, kteří zničí její povrch. Kouzlo pohltilo i Edgeho partu a přesunulo je do zdánlivě nekonečné, temné dimenze, jež vypadala jako zásobárna grigorijů. Edgemu se rozsvítil na zápěstí znak a v temnotě zahlédl paprsek světla. Ostatní ho sice neviděli, ale rozhodli se jít k jeho zdroji. Střetli se s grigoriji, které dříve porazili, takže byla cesta velmi vyčerpávající a ostatní ztratili naději. Nakonec světlo zmizelo. Edge nehodlal na takovém místě zemřít, pak se ozval Faize, že jejich cesta skončila, ale vyzýval, aby konečně přijal jeho nový svět, zmizí tak i bolest.\n\nEdge se vysmál sobě, že pochopil. Byly časy, kdy toužil po tomtéž, ale nejednal správně. Edge Faizovi, jenž s ním rozmlouval jen v podobě ozvěnovitého hlasu, řekl, že vývoj, který není veden vlastním srdcem, není vývoj a vzpomenul i na přátele, kteří ho někdy zklamali, jindy ho mohutně podpořili, aby ve svém vývoji postoupil dál. Mezi tyto přátele zahrnul i Faizeho, který vehementně žádal, aby už jeho jméno nikdy nevyslovoval, a stejně se z temné dimenze nedostane. Edge mu řekl, že dostane, protože pochopil, že to světlo představovalo zbytky Faizeho dobré stránky. Dotkl se tohoto světla a přesunul se i s omámenými přáteli zpět do Paláce stvoření, přitom prošel mezidimenzí, kde viděl a slyšel slova podpory od osob z různých světů, které poznal. Faize nevěřil, že se odtamtud dostali, takže mu Edge pověděl o světle, a tak je rád, že je světlá stránka Faizeho pořád s nimi. Faize začal křičet, že už žádný Faize není. Lymle mu řekla, že ho tak bude nazývat znovu a znovu, a okamžitě to i udělala. Faize zešílel, aktivoval obří mechanizmus za trůnem a nasál do sebe podivnou sprchu energie. S dalšími schizofrenními nesmysly v ústech se změnil v grigorije Satanaila, aby stvořil uniformní vesmír. Edge ho nazval opět Faizem, který má hodné srdce, avšak jeho dobrota neunesla tíhu, a proto ho musí zastavit.\n\nPo vyčerpávající bitvě se Satanail rozpustil v ohromném záblesku a na zem dopadlo osvobozené Faizeho tělo. Edge od něj uslyšel, už s normální barvou očí, že je silný, a proto prohrál. Lymle mu se smutným výrazem vyčetla, že je obří, beznadějný blbec. Faize připustil, že má pravdu a Lymle přiznala, že mu ta šála sluší. Faizeho tato slova učinila šťastným, avšak Nox Obscurem začala otřásat zemětřesení, neboť se zánikem grigorijů byl přerušen toku energie Chybějící proceduře, takže se tato struktura, která by dle fyzikálních zákonů neměla existovat, začala hroutit. Ostatní utíkali a Edge Faizemu pomohl na nohy. Pod Lymle se propadla podlaha, z propasti ji vytáhl Bacchus. Faizeho zajímalo, kde chyboval, když jen toužil být silný jako Edge, schopný překonat špatné okamžiky. Uvědomil si, že měl také kráčet vpřed nehledě na dálku, těžkosti a bolest, ale místo toho sáhl po cizí moci, protože byl příliš slabý, aby vydržel nával smutku a bolesti. Pod tíhou otřesů zanikla cesta k transportnímu zařízení, avšak opodál symbolem přesunu přibyl Giotto. Symbol totiž začal fungovat. S dalším otřesem se propadla podlaha pod Faizem, jehož se Edge snažil vytáhnout nahoru a Reimi mu běžela zpátky pomoci, ale podlaha se propadla i pod ní. Život jí zachránila Sarah, jež ji s vypětím všech sil v křídlech vytáhla. Ostatní ji pak museli kvůli návalu hysterie držet. Faize se ho rozhodl pustit a vydal se vstříc smrti. Mezitím vznikla propast, která se nedala přeskočit, a tak Edge pokynul Giottovi, aby zahájil přesun. Nakonec se podlaha propadla i pod Edgem. Z lodí, jež přežily bitvu, byly vidět výtrysky energie z Nox Obscuru do dalekého okolí, rozklad zbylých fantomů, a zhroucení celé struktury do bíle zářící singularity. Do té padal Edge, avšak dostihla ho podivná bílá koule, jež ho vytáhla ven. Bílá singularita zmizela a v okolí zbyla pouze rozptýlená fialová mlhovina.\n\nV roce 12 S.D. se na Zemi konal na umělém ostrově ve sněmovně nově vzniklé Zemské aliance \"(Terran Alliance)\" inaugurační projev prvního prezidenta, Stephena D. Kennyho. Lidstvo podniklo první kroky do vzdáleného vesmíru, Oceánu hvězd. Připomněl přátele z vesmíru, kteří přinesli lidstvu pokrok i naději, a tak si musí lidstvo přiznat, že je součástí pangalaktického „lidstva,“ kde se každý musí podílet na osudu celého vesmíru. Přítomným delegátům Kenny položil otázku, co dál? Odpověděl, že na každém světě existuje jistý řád, jehož zhroucení znamená zhroucení dotyčného světa. A i když znají jen malou část vesmíru, musí se tento řád naučit a chránit. Pootevřenými dveřmi nakoukla do síně Reimi a Kenny prohlásil, že aby bylo možno potřást si rukama s novými vesmírnými přáteli a podělit se s nimi o světlou budoucnost, jsou lidé ze Země povinni držet se slibu, který po složitých jednáních a celosvětovému konsensu oficiálně představuje jako návod k ochraně vesmírného míru: Úmluva o prezervaci podvyvinutých planet \"(Underdeveloped Planet Preservation Pact)\". Kenny sklidil bouřlivý potlesk a dojatá Reimi ve dveřích poslouchala Kennyho stručně vyprávět příběh bezejmenných, odvážných hrdinů, kteří jeho vládě uložili tuto úmluvu sepsat. Kenny si vychutnal potlesk a zahlédl pootevřenými dveřmi Reimi, držící se s Edgem za ruce, a vzpomínal.\n\nKrátce po bitvě o Nox Obscurus se z mlhoviny vynořil Faizův Sol, v němž se Edge zachránil, a zamířil k velitelské lodi Země, kam Giotto přesunul ostatní. Mezi tlakovými dveřmi dostal facku od Reimi, která ho pak v slzách objala. Pak došlo k setkání se Stephen D. Kennym, Gaghanem a Heinzem. Později se ve společenské místnosti lodi sešli ještě s Giottem, aby jim Kenny představil svou vizi. Chtěl se všemi zahájit spolupráci a pomoci s přesunem eldarijců na jiný svět, nejlepší možností se jevil Lemuris. Gaghan vysvětlil, že v dávné minulosti eldarijci snili o utopickém světě Lemurii a nedávno zachytili signál tisíce let staré eldarijské výpravy z Lemurisu. Současní lemurisané jsou tedy potomky účastníků výpravy. Giotto prohlásil, že Chybějící procedura byla potlačena díky spolupráci morphusů, lidí i eldarijců. Ex jim děkují a nabízí kulturní výměnu. Kenny vyjmenoval obyvatelstvo Lemurisu, Roaku a dosud neobjevených světů a vyjádřil přesvědčení, že i s nimi nalezne shodu, a hodlal k tomu využít zkušenosti Reimi a Edgeho. Edge prohlásil, že toto nesmí udělat. Připomněl, že na Lemurisu je místní považovali za bohy, kteří jim přinesou štěstí, a ptal se, zda to nepřipomíná cardianony ctící grigorije jako „Zvěstovatele boží vůle,“ kteří se nakonec sami zničili mocí, kterou jim věnovali jimi uctívaní grigorijové. Dále připomněl svět, velmi podobný Zemi, jehož obyvatelé ho zničili sami kvůli příliš vyspělé technologii, již nerozuměli. Tedy, že na dalších obývaných světech narazí na příliš nedostatečně vyvinuté civilizace, které takový kontakt nezvládnou. Pokud by s nimi i přesto navázali vztahy, znamenalo by to konec jejich vlastního vývoje a začátek vývoje vnuceného, nesprávného a překotného, jehož směr by určili lidé ze Země. Byli by pak jako grigorijové a Chybějící procedura, způsobující kolaps vesmíru. Kenny takové přirovnání odmítal a trval na tom, že nerozvinutým druhům nabídne vývoj, zaručující prosperitu. Edge namítnul, že jediný správný vývoj je ten vlastní, nezatížený vnějšími vlivy. Kdyby měl nyní uznat něco jiného, nedokázal by se podívat Faizemu, který dychtil po moci motivován jen touhou všechny zachránit, do očí. Jenže ta moc byla natolik silná, že pokroutila i jeho laskavé srdce.\n\nGaghan pozorně celou dobu Edgeho poslouchal a slíbil, že jakmile eldarijci přistanou na Lemurisu, zbaví se veškerých technologií a znalostí. Pokud Edgeho tvrzení přijal Faize, pak zbytek eldarijců nebude mít námitky a na Lemurisu začnou své žití budovat od nuly. Giotto řekl, že Chybějící proceduru skutečně posiluje náhlý a překotný vývoj druhů. Proto je pravděpodobné, že příště by mohli zdrojem nestability být oni sami. A proto se tedy En II ztratí v temnotách vesmíru a bude potichu monitorovat další projevy Chybějící procedury. Edge byl překvapený a ptal se, zda si je jistý. Giotto odpověděl, že ano, už proto, že si Ex zrovna Edgeho velmi oblíbili. Kenny se hluboce zamyslel a pravil, že by bylo poněkud dětinské dál trvat na původním plánu. Oznámil, že lidé již nebudou vyžadovat další technologickou asistenci od eldarijců ani od morphusů. Ohledně Chybějící procedury ale zvolí vlastní postup a přesvědčit o tom ostatní mocné na Zemi nebude snadné, avšak Heinz mu rád nabídl podporu.\n\nPrezident Kenny pak zpět v roce 12 S.D. na Měsíční základně vzpomínal na členy Edgeovy party. Lymle se vrátila na Lemuris a ve Woodley se přivítala s Luteou. Bacchus se na En II setkal s manželkou. Mlsná Meracle na Roaku žila s Eleynou, která si mezitím dala postavit nový dům. Sarah zkoušela rozběhem z kopce vzlétnout, marně. Mjuria nesla květiny na hrob Luciena. Eldarijci se vylodili poblíž Triomu, lodě poslali pryč, ponechali si jen lopaty a krumpáče a hledali vhodné místo k založení města. Arumat se však vydal ve Faizeově Solu pryč. Kenny v kanceláři předal Edgemu a Reimi, členům nově založené civilní přepravní agentury, jmenování kapitánem a první důstojnicí. Také jim představil šéfkonstruktéra jejich nové lodi. Edge se na něj podíval a překvapeně ho nazval Klausem, neboť mu byl k nerozeznání podobný. Kenny jim představil profesora Thrillase Bachteina, živoucí legendu Zemské aliance, když před dvanácti lety zabudoval eldarijskou technologii do pozemských lodí a umožnil mezihvězdné cestování. Prezidenta Kennyho však Thrillas napomenul, aby mu to nestouplo do hlavy. Pak se seznámil s Reimi a Edgem, kteří veřejnosti známí na rozdíl od něj nejsou, avšak od prezidenta Kennyho slyšel vše podstatné. Beze zbytku souhlasí s jejich názory, lidstvo bude muset sice ještě pro své daleké cesty používat eldarijské technologie, avšak jeho snem je překonat je a postavit loď vyvinutou zcela na Zemi. Slíbil, že vyvine daleko pokročilejší warpový pohon než eldarijskou podprostorovou bublinovou technologii. Kromě toho je přesvědčen, že \"žádný vědec nechce vědecký průlom na stříbrném podnose.\" Edge si vzpomněl na Klause Bachteina a skoro tentýž výrok. Thrillas si všiml Edgeho slz, a tak mu Edge vysvětlil, že je šťastný a prosadit UP3 bylo správné.\n\nMezitím na Lemurisu Lymle, které se díky otevření citům obnovil růst, začala vyučovat své žáky symbologii. Při lekci kreslení symbolů s nimi vyčarovala palouk plný květů, včetně jejích oblíbených kopretin. Bachuse v nemocnici navštívila jeho žena Freesia Dexleyová. Řekl jí, že po utichnutí Chybějící procedury jeho povinnost morphuse skončila, proto chce zbytek života věnovat jí. Na Roaku se Meracle pohádala s Eleynou, udělala scénu a hodlala utéct z jejího domu. Ta jí však nalákala zpět na oblíbené kuřecí s grilovanou rybou. Meracle komicky pozpátku zašla zpět dovnitř. Vše viděl a slyšel ze střechy sousedního domu malíř a namaloval obraz s Eleynou a Meracle, který pojmenoval \"Eleyna a Kočka žrout.\" Na jiném místě pronásledovali dva výrostci menších kočičanů Sarah směrem k řece. Ta skočila z útesu a poprvé v životě vzlétla k oblakům. Mjuria donesla Lucienovi k hrobu další kytici a tentokrát tam odložila i záznam jeho posledního přání, protože si ho poprvé dokázala poslechnout bez pláče. Poděkovala mu, Edgeovi a Crowemu, že konečně bude znovu šťastná. Arumat přistál na pustém světě, kde zachránil pozemšťana před nebezpečným monstrem. Prohlásil, že jejich zvyklosti na něm zanechaly stopy, a běžel pomoci jeho kamarádům se slovy, že si ho smrt jen tak nenajde. Edge a Reimi podstoupili první plavbu v novém Calnusu, vzpomínali na ostatní a zda je ještě někdy uvidí. Edge prohlásil, že vesmír je menší, než se zdá, tedy pokud s Calnusem poletí stále vpřed. Při té příležitosti požádal Reimi o ruku. Na Roaku v zátoce u Troppu vyšla jednoho dne ráno na pláž Eleyna, protože její předzvěsti se vždy vyplní. Na pláži našla zraněného muže, který se dle předzvěsti prohnal všemi průchody skrz Oceán hvězd až sem, a libovala si, že jí to s ním snad bude slušet. Tento zraněný cizinec byl totiž Crowe, který zázračně přežil vlastní smrt. Eleyna se mu vnutila. \"(pozn. Tak vznikly mezi hráči hry spekulace, že Crowe a Eleyna jsou předky Roddicka Farrenceho, protagonisty prvního dílu Star Ocean)\" Na Lemurisu jednoho dne ještě více povyrostlá Lymle navštívila sochu dědečka Ghimda, aby se pochlubila pokroky ve studiu svém i vlastních žáků, a také že už konečně není sama. Do vlasů jí totiž dal Faize, který také zázračně přežil bitvu o Nox Obscurus, kopretinu.\n\nTento projekt byl poprvé veřejnosti představen na akci \"Star Ocean Special Stage\" v roce 2007 jako \"Star Ocean 4\", avšak nebylo ještě oznámeno, pro kterou herní platformu bude hra určena. Až teprve během roku 2008 bylo oznámeno, že hra vyjde pro herní konzoli Xbox 360 při příležitosti konání RPG Premiere. Několik týdnů před vydáním hry poskytl rozhovor magazínu Xbox Japan producent hry Jošinori Jamagiši, jenž poodhalil dění při vývoji. Jeho tým začal hru plánovat hned po vydání třetího dílu, \"\" a vývoj samotný trval přibližně pět let. Byl zvolen vylepšený herní engine, který byl využit v \"Infinite Undiscovery\". Mezi největšími problémy, se kterými se potýkali, byla kapacita, protože si RPG pro konzole sedmé generace žádá ohromné množství dat a kódování kvůli složitosti grafiky a animace. Hra navíc běží na pevně nastavených 60 FPS. Společnost tri-Ace si pro vytvoření předrenderovaných animací najala společnost Visual Works a na grafický design postav (pouze v japonské verzi) Kacumiho Enami.\n\nNa dotaz, zda bude tato hra vydána i pro konzoli PlayStation 3, Jamagiši odpověděl, že bude vydána nejprve pro Xbox 360 a rozhodnutí ohledně vydání pro PlayStation 3 ještě nepadlo Jak společnost Square Enix, tak členové vývojářského týmu později uvedli, že vydání pro PlayStation 3 není v plánu. Jamagiši dále uvedl, že z pohledu vývojáře byl důvodem volby Xbox 360 pro \"Star Ocean: The Last Hope\" ten, že byl první z konzolí sedmé generace, která navíc byla vybavena špičkovým hardwarem. Během testování, které provedli zaměstnanci japonské divize firmy Microsoft a někteří vybraní blogeři, odpověděl Jamagiši na otázku, zda \"Star Ocean: The Last Hope\" navazuje na děj a zápletku ze \"Star Ocean: Till the End of Time\", že se čtvrtý díl měl odehrávat v paralelním vesmíru z pohledu všech tří předešlých her \"Star Ocean,\" avšak nakonec se tato hra stala prequelem série. Jošinori Jamagiši poté nejprve tvrdil, že by rád vyvinul další pokračování série a stavěl se odmítavě k předělání starších dílů, avšak později si to rozmyslel a prohlásil, že už ve třetím díle dosáhl toho, co chtěl s celou sérií dokázat, a tudíž žádný další díl Star Ocean vyvíjet nebude a připomněl původní záměr udělat ze čtvrtého dílu střílečku, odehrávající se v paralelním vesmíru.\n\nDne 14. září 2009 bylo v japonském magazínu Famicu oznámeno, že vyjde mezinárodní edice \"Star Ocean: The Last Hope International\" exkluzivně pro platformu PlayStation 3. Ta vyšla téměř o rok později po původní verzi pro Xbox 360, v únoru 2010, na jediném disku Blu-ray, který obsahuje dodatečný obsah, který není obsažen v původní xboxové verzi, dále dvojí dabing (japonský a anglický), dále původní ilustrované portréty využívané v dialozích a několik dalších hudebních skladeb.\n\nDne 11. října 2017 společnost Square Enix oznámila vývoj Full HD a 4K předělání pod názvem Star Ocean: The Last Hope 4K & Full HD remaster, která bude vydána pro konzoli PlayStation 4 a pro uživatele PC. Tato edice se dočkala svého vydání celosvětově dne 28. listopadu 2017 pouze jako stažitelný obsah (pro PC prostřednictvím služby Steam).\n\nHudbu pro čtvrtý díl série složil japonský skladatel Motoi Sakuraba, jenž vytvořil hudbu i pro všechny tři předešlé díly \"Star Ocean\" a mnoho dalších her z dílny tri-Ace. Soundtrack vyšel ve dvou vydáních:\n\n\nOproti ostatním dílům je zajímavostí, že hra obsahuje více skladeb použitých při bitvách. \"Blood on the Keys\" hraje v bitvách na Aeosu, Lemurisu, na cardianonské mateřské lodi a na druhé Zemi. \"The Eleventh Hour\" je standardní skladba pro bosse. \"For Achieve\" je předělávka stejnojmenné skladby z prvního dílu série a hraje v bitvách na Roaku. \"Stab the Sword of Justice\" je předělávka stejnojmenné skladby z druhého dílu a hraje při bitvách na En II.\n\n"}
{"id": "1396924", "url": "https://cs.wikipedia.org/wiki?curid=1396924", "title": "Detroit Whalers", "text": "Detroit Whalers\n\nDetroit Whalers byl americký juniorský klub ledního hokeje, který sídlil v Detroitu ve státě Michigan. V letech 1995–1997 působil v juniorské soutěži Ontario Hockey League (dříve Ontario Hockey Association). Založen byl v roce 1995 po přejmenování týmu Detroit Junior Red Wings na Whalers. Zanikl v roce 1997 po přestěhování do Plymouthu, kde byl vytvořen tým Plymouth Whalers. Své domácí zápasy odehrával v hale Joe Louis Arena s kapacitou 19 875 diváků. Klubové barvy byly námořnická modř, bílá, zelená a stříbrná.\n\nNejznámější hráči, kteří prošli týmem, byli např.: Robert Esche, Harold Druken nebo Bryan Berard.\n\nZdroj: \n\n\n"}
{"id": "1396925", "url": "https://cs.wikipedia.org/wiki?curid=1396925", "title": "Praha-Dolní Počernice (železniční zastávka)", "text": "Praha-Dolní Počernice (železniční zastávka)\n\nPraha-Dolní Počernice je železniční zastávka na tříkolejné trati 011 do Kolína a České Třebové. Stojí v západní části Dolních Počernic na hranici s Hostavicemi při ulici Hruškovská. Stanice je součástí Pražské integrované dopravy. Zastavují zde pouze osobní vlaky, vlaky vyšších kategorií zastávkou projíždějí.\n\nŽelezniční zastávka na trati z Prahy do České Třebové existovala již v 1. polovině 20. století. Dvoukolejná trať byla při elektrifikaci v 50. letech 20. století v úseku mezi Libní a Poříčany rozšířena o třetí kolej a při krajních kolejích vznikla nová nástupiště. Protože byly koleje položeny špatně, prostřední kolej byla v úseku Libeň - Běchovice snesena. Navrácení třetí koleje se počernická zastávka dočkala až při modernizaci trati roku 2009. Během této stavby byl přestavěn podchod a zbořena budova bývalé zastávky. Ta od 50. let 20. století nebyla využívána, protože se od zřízení nového nástupiště dostala do těsné blízkosti kolejí.\n\n\n\n"}
{"id": "1396926", "url": "https://cs.wikipedia.org/wiki?curid=1396926", "title": "Detroit Compuware Ambassadors", "text": "Detroit Compuware Ambassadors\n\nDetroit Compuware Ambassadors byl americký juniorský klub ledního hokeje, který sídlil v Detroitu ve státě Michigan. V letech 1990–1992 působil v juniorské soutěži Ontario Hockey League (dříve Ontario Hockey Association). Zanikl v roce 1992 po přetvoření franšízy v Detroit Junior Red Wings. Své domácí zápasy odehrával v hale Joe Louis Arena s kapacitou 19 875 diváků. Klubové barvy byly oranžová, hnědá a bílá.\n\nNejznámější hráči, kteří prošli týmem, byli např.: Eric Lindros, Pat Peake nebo Keith Redmond.\n\nZdroj: \n\n\n"}
{"id": "1396927", "url": "https://cs.wikipedia.org/wiki?curid=1396927", "title": "North Bay Centennials", "text": "North Bay Centennials\n\nNorth Bay Centennials byl kanadský juniorský klub ledního hokeje, který sídlil v North Bay v provincii Ontario. V letech 1982–2002 působil v juniorské soutěži Ontario Hockey League (dříve Ontario Hockey Association). Založen byl v roce 1982 po přestěhování týmu Niagara Falls Flyers do North Bay. Zanikl v roce 2002 přestěhováním do Saginawu, kde byl vytvořen tým Saginaw Spirit. Své domácí zápasy odehrával v hale North Bay Memorial Gardens s kapacitou 4 246 diváků. Klubové barvy byly černá, zlatá a bílá.\n\nNejznámější hráči, kteří prošli týmem, byli např.: Derian Hatcher, Kevin Hatcher, Andy Delmore, Alex Auld, Rob Davison, Trevor Halverson nebo Steve Montador.\n\n\nZdroj: \n\n\n"}
{"id": "1396928", "url": "https://cs.wikipedia.org/wiki?curid=1396928", "title": "Niagara Falls Flyers", "text": "Niagara Falls Flyers\n\nNiagara Falls Flyers byl kanadský juniorský klub ledního hokeje, který sídlil v Niagara Falls v provincii Ontario. V letech 1960–1972 a 1976–1982 působil v juniorské soutěži Ontario Hockey League (dříve Ontario Hockey Association). Zanikl v roce 1982 přestěhováním do North Bay, kde byl vytvořen tým North Bay Centennials. Své domácí zápasy odehrával v hale Niagara Falls Memorial Arena s kapacitou 3 000 diváků. Klubové barvy byly zlatá, bílá a černá.\n\nNejznámější hráči, kteří prošli týmem, byli např.: Steve Larmer, Mike Gartner, Wayne Maxner, Bernie Parent, Derek Sanderson nebo Tom Webster.\n\n\nZdroj: \n\n\n"}
{"id": "1396930", "url": "https://cs.wikipedia.org/wiki?curid=1396930", "title": "Barrie Flyers", "text": "Barrie Flyers\n\nBarrie Flyers byl kanadský juniorský klub ledního hokeje, který sídlil v Barrie v provincii Ontario. Jednalo se o juniorský tým Bostonu Bruins. V letech 1945–1960 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Barrie Arena s kapacitou 3 000 diváků. Klubové barvy byly bílá, černá a zlatá.\n\nNejznámější hráči, kteří prošli týmem, byli např.: Doug Mohns, Gil Mayer nebo Lorne Howes.\n\n\nZdroj: \n\n\n"}
{"id": "1396931", "url": "https://cs.wikipedia.org/wiki?curid=1396931", "title": "St. Catharines Black Hawks", "text": "St. Catharines Black Hawks\n\nSt. Catharines Black Hawks byl kanadský juniorský klub ledního hokeje, který sídlil v St. Catharines v provincii Ontario. Jednalo se o juniorský tým Chicaga Black Hawks. V letech 1962–1976 působil v juniorské soutěži Ontario Hockey Association (později Ontario Hockey League). Založen byl v roce 1962 po přejmenování týmu St. Catharines Teepees na Black Hawks. Své domácí zápasy odehrával v hale Gatorade Garden City Complex s kapacitou 3 145 diváků.\n\nNejznámější hráči, kteří prošli týmem, byli např.: Mike Gartner, Fred Stanfield, Ken Hodge, Peter McDuffe, Marcel Dionne nebo Dave Gorman.\n\n\nZdroj: \n\n\n"}
{"id": "1396932", "url": "https://cs.wikipedia.org/wiki?curid=1396932", "title": "St. Catharines Teepees", "text": "St. Catharines Teepees\n\nSt. Catharines Teepees byl kanadský juniorský klub ledního hokeje, který sídlil v St. Catharines v provincii Ontario. V letech 1947–1962 působil v juniorské soutěži Ontario Hockey Association (později Ontario Hockey League). Založen byl v roce 1947 po přejmenování týmu St. Catharines Falcons na Teepees. Zanikl v roce 1962 po přetvoření franšízy v St. Catharines Black Hawks. Své domácí zápasy odehrával v hale Gatorade Garden City Complex s kapacitou 3 145 diváků.\n\nNejznámější hráči, kteří prošli týmem, byli např.: Stan Mikita, Brian Cullen, Hank Ciesla, John McKenzie nebo Chico Maki.\n\n\nZdroj: \n\n\n"}
{"id": "1396934", "url": "https://cs.wikipedia.org/wiki?curid=1396934", "title": "St. Catharines Falcons", "text": "St. Catharines Falcons\n\nSt. Catharines Falcons byl kanadský juniorský klub ledního hokeje, který sídlil v St. Catharines v provincii Ontario. V letech 1943–1947 působil v juniorské soutěži Ontario Hockey Association (později Ontario Hockey League). Zanikl v roce 1947 po přetvoření franšízy v nový tým St. Catharines Teepees. Své domácí zápasy odehrával v hale Gatorade Garden City Complex s kapacitou 3 145 diváků.\n\nNejznámější hráči, kteří prošli týmem, byli např.: Armand Delmonte, Val Delory, Bing Juckes, Doug McMurdy nebo Nick Mickoski.\n\nZdroj: \n\n\n"}
{"id": "1396937", "url": "https://cs.wikipedia.org/wiki?curid=1396937", "title": "Městské muzeum Amsterodam", "text": "Městské muzeum Amsterodam\n\nMěstské muzeum Amsterodam (nizozemsky Stedelijk Museum Amsterdam, [ˌsteːdələk myˌzeːjʏm ˌɑmstərˈdɑm], zkracováno Stedelijk) je muzeum moderního a současného umění v Amsterodamu. Budovu z 19 století navrhl Adriaan Willem Weissman, křídlo z 21. století a současný vchod navrhli Benthem Crouwel Architekten. Ve sbírce jsou mimo jiné obsaženi Vincent van Gogh, Vasilij Kandinskij, Ernst Ludwig Kirchner, Marc Chagall, Henri Matisse, Jackson Pollock, Karel Appel, Andy Warhol, Willem de Kooning, Marlene Dumasová, Lucio Fontana a Gilbert & George.\n"}
{"id": "1396938", "url": "https://cs.wikipedia.org/wiki?curid=1396938", "title": "Guelph Platers", "text": "Guelph Platers\n\nGuelph Platers byl kanadský juniorský klub ledního hokeje, který sídlil v Guelphu v provincii Ontario. V letech 1982–1989 působil v juniorské soutěži Ontario Hockey League (dříve Ontario Hockey Association). Zanikl v roce 1989 po přestěhování do Owen Soundu, kde byl vytvořen tým Owen Sound Platers. Své domácí zápasy odehrával v hale Guelph Memorial Gardens s kapacitou 3 999 diváků. Klubové barvy byly červená, žlutá a bílá.\n\nNejznámější hráči, kteří prošli týmem, byli např.: Rob Zamuner, Steve Chiasson, Kirk Muller nebo Trevor Stienburg.\n\nZdroj: \n\n\n\nZdroj: \n\n\n"}
{"id": "1396943", "url": "https://cs.wikipedia.org/wiki?curid=1396943", "title": "Hamilton Fincups", "text": "Hamilton Fincups\n\nHamilton Fincups byl kanadský juniorský klub ledního hokeje, který sídlil v Hamiltonu v provincii Ontario. V letech 1974–1978 působil v juniorské soutěži Ontario Hockey Association (později Ontario Hockey League). Založen byl v roce 1974 po přejmenování týmu Hamilton Red Wings na Fincups. Zanikl v roce 1978 po přestěhování do Brantfordu, kde byl vytvořen tým Brantford Alexanders. Své domácí zápasy odehrával v hale Barton Street Arena s kapacitou 4 500 diváků. Klubové barvy byly modrá, bílá a zlatá.\n\nNejznámější hráči, kteří prošli týmem, byli např.: Tim Coulis, Dale McCourt nebo Rick Wamsley.\n\nZdroj: \n\n\n\nZdroj: \n\n\n"}
{"id": "1396945", "url": "https://cs.wikipedia.org/wiki?curid=1396945", "title": "Hamilton Red Wings", "text": "Hamilton Red Wings\n\nHamilton Red Wings byl kanadský juniorský klub ledního hokeje, který sídlil v Hamiltonu v provincii Ontario. Jednalo se o juniorský tým Detroitu Red Wings. V letech 1960–1974 působil v juniorské soutěži Ontario Hockey Association (později Ontario Hockey League). Založen byl v roce 1960 po přejmenování týmu Hamilton Tiger Cubs na Red Wings. Zanikl v roce 1974 po přetvoření franšízy v nový tým Hamilton Fincups. Své domácí zápasy odehrával v hale Barton Street Arena s kapacitou 4 500 diváků. Klubové barvy byly červená a bílá.\n\nNejznámější hráči, kteří prošli týmem, byli např.: Paul Henderson, Lowell MacDonald nebo Pit Martin.\n\n\nZdroj: \n\n\n"}
{"id": "1396946", "url": "https://cs.wikipedia.org/wiki?curid=1396946", "title": "Hamilton Tiger Cubs", "text": "Hamilton Tiger Cubs\n\nHamilton Tiger Cubs byl kanadský juniorský klub ledního hokeje, který sídlil v Hamiltonu v provincii Ontario. V letech 1953–1960 působil v juniorské soutěži Ontario Hockey Association (později Ontario Hockey League). Založen byl v roce 1953 po přestěhování týmu Windsor Spitfires do Hamiltonu. Zanikl v roce 1960 po přetvoření franšízy v nový tým Hamilton Red Wings. Své domácí zápasy odehrával v hale Barton Street Arena s kapacitou 4 500 diváků.\n\nNejznámější hráči, kteří prošli týmem, byli např.: Carl Wetzel, Murray Oliver nebo Dennis Riggin.\n\nZdroj: \n\n\n"}
{"id": "1396947", "url": "https://cs.wikipedia.org/wiki?curid=1396947", "title": "Praha-Kyje (železniční zastávka)", "text": "Praha-Kyje (železniční zastávka)\n\nPraha-Kyje je železniční zastávka na tříkolejné trati 011 do Kolína a České Třebové. Stojí v centru Kyjí v ulici Šimanovská nad Kyjským rybníkem. Stanice je součástí Pražské integrované dopravy. Zastavují zde pouze osobní vlaky, vlaky vyšších kategorií zastávkou projíždějí.\n\nŽelezniční zastávka byla v Kyjích zřízena roku 1892, přestože trať tudy vedla již od roku 1845. V té době v obci zastavoval v obou směrech pouze jeden vlak denně. U zastávky byl úrovňový přejezd a stál zde hotel s restaurací.\n\nOd 50. let 20. století byla původně dvoukolejná trať rozšířena o třetí kolej. Protože koleje ležely příliš blízko u sebe, prostřední kolej byla mezi stanicemi Libeň a Běchovice snesena a vrátila se na trať až při její modernizaci roku 2009. Původní staniční budova zanikla.\n\n\n\n"}
{"id": "1396948", "url": "https://cs.wikipedia.org/wiki?curid=1396948", "title": "Muzeum moderního umění nadace Ludwigových Vídeň", "text": "Muzeum moderního umění nadace Ludwigových Vídeň\n\nMuzeum moderního umění nadace Ludwigových Vídeň (německy Museum Moderner Kunst Stiftung Ludwig Wien, zkratkou mumok) je muzeum moderního a současného umění ve Vídni v areálu MuseumsQuartier. Bylo založeno roku 1962 jako Muzeum 20. století (Museum des 20. Jahrhunderts), od roku 2001 sídlí v budově navržené architekty Ortner & Ortner. Ve sbírce má asi 10 000 uměleckých předmětů včetně významných děl mistrů jako Andy Warhol, Pablo Picasso, Joseph Beuys, Nam June Paik, Wolf Vostell, Gerhard Richter, Jasper Johns a Roy Lichtenstein. Přes 230 cenných položek přitom muzeu darovali německý podnikatel a sběratel Peter Ludwig a jeho žena Irene roku 1981.\n"}
{"id": "1396949", "url": "https://cs.wikipedia.org/wiki?curid=1396949", "title": "Windsor Spitfires (1946–1953)", "text": "Windsor Spitfires (1946–1953)\n\nWindsor Spitfires byl kanadský juniorský klub ledního hokeje, který sídlil ve Windsoru v provincii Ontario. V letech 1946–1953 působil v juniorské soutěži Ontario Hockey Association (později Ontario Hockey League). Zanikl v roce 1953 po přestěhování do Hamiltonu, kde byl vytvořen tým Hamilton Tiger Cubs. Své domácí zápasy odehrával v hale Windsor Arena s kapacitou 4 400 diváků.\n\nNejznámější hráči, kteří prošli týmem, byli např.: Al Arbour, Glenn Hall, Marcel Pronovost nebo Terry Sawchuk.\n\nZdroj: \n\n\n"}
{"id": "1396954", "url": "https://cs.wikipedia.org/wiki?curid=1396954", "title": "Brantford Alexanders", "text": "Brantford Alexanders\n\nBrantford Alexanders byl kanadský juniorský klub ledního hokeje, který sídlil v Brantfordu v provincii Ontario. V letech 1978–1984 působil v juniorské soutěži Ontario Hockey League (dříve Ontario Hockey Association). Založen byl v roce 1978 po přestěhování týmu Hamilton Fincups do Brantfordu. Zanikl v roce 1984 přestěhováním do Hamiltonu, kde byl vytvořen tým Hamilton Steelhawks. Své domácí zápasy odehrával v hale Brantford Civic Centre s kapacitou 2 952 diváků. Klubové barvy byly červená a bílá.\n\nNejznámější hráči, kteří prošli týmem, byli např.: Perry Anderson, Jason Lafreniere, Randy Ladouceur nebo Mike Bullard.\n\nZdroj: \n\n\n"}
{"id": "1396956", "url": "https://cs.wikipedia.org/wiki?curid=1396956", "title": "Hamilton Steelhawks", "text": "Hamilton Steelhawks\n\nHamilton Steelhawks byl kanadský juniorský klub ledního hokeje, který sídlil v Hamiltonu v provincii Ontario. V letech 1984–1988 působil v juniorské soutěži Ontario Hockey League (dříve Ontario Hockey Association). Založen byl v roce 1984 po přestěhování týmu Brantford Alexanders do Hamiltonu. Zanikl v roce 1988 přestěhováním do Niagara Falls, kde byl vytvořen tým Niagara Falls Thunder. Své domácí zápasy odehrával v hale FirstOntario Centre s kapacitou 17 383 diváků. Klubové barvy byly červená, bílá a černá.\n\nNejznámější hráči, kteří prošli týmem, byli např.: Paul Laus, Keith Primeau, Shayne Corson, Bob Probert nebo Keith Gretzky.\n\nZdroj: \n\n\n"}
{"id": "1396959", "url": "https://cs.wikipedia.org/wiki?curid=1396959", "title": "Niagara Falls Thunder", "text": "Niagara Falls Thunder\n\nNiagara Falls Thunder byl kanadský juniorský klub ledního hokeje, který sídlil v Niagara Falls v provincii Ontario. V letech 1988–1996 působil v juniorské soutěži Ontario Hockey League (dříve Ontario Hockey Association). Založen byl v roce 1988 po přestěhování týmu Hamilton Steelhawks do Niagara Falls. Zanikl v roce 1996 přestěhováním do Erie, kde byl vytvořen tým Erie Otters. Své domácí zápasy odehrával v hale Niagara Falls Memorial Arena s kapacitou 3 000 diváků. Klubové barvy byly červená, bílá a černá.\n\nNejznámější hráči, kteří prošli týmem, byli např.: Keith Primeau, Paul Laus, Bryan Fogarty nebo Stan Drulia.\n\nZdroj: \n\n\n"}
{"id": "1396960", "url": "https://cs.wikipedia.org/wiki?curid=1396960", "title": "Kurašiki", "text": "Kurašiki\n\nKurašiki (japonsky:倉敷市;\"Kurašiki-ši\") je historické japonské město. Především městská čtvrť Bikan je známa typickou japonskou architekturou z 19. století. Město má okolo 435 tisíc obyvatel a má rozlohu přes 355 km². Ve městě se nachází jedna státní a několik soukromých univerzit.\n\n\n\n"}
{"id": "1396963", "url": "https://cs.wikipedia.org/wiki?curid=1396963", "title": "Montreal Junior Canadiens", "text": "Montreal Junior Canadiens\n\nMontreal Junior Canadiens byl kanadský juniorský klub ledního hokeje, který sídlil v Montréalu v provincii Québec. Jednalo se o juniorský tým Montrealu Canadiens. V letech 1961–1972 působil v juniorské soutěži Ontario Hockey Association (později Ontario Hockey League). Zanikl v roce 1972 po přetvoření franšízy v nový tým Montreal Bleu Blanc Rouge. Své domácí zápasy odehrával v hale Montreal Forum s kapacitou 17 959 diváků. Klubové barvy byly červená, bílá a modrá.\n\nNejznámější hráči, kteří prošli týmem, byli např.: Jacques Lemaire, Henri Richard, Gilbert Perreault nebo Dickie Moore.\n\nZdroj: \n\n\n\nZdroj: \n\n\n"}
{"id": "1396968", "url": "https://cs.wikipedia.org/wiki?curid=1396968", "title": "Muzeum Calousta Gulbenkiana", "text": "Muzeum Calousta Gulbenkiana\n\nMuzeum Calousta Gulbenkiana (portugalsky Museu Calouste Gulbenkian) je muzeum umění v Lisabonu, vystavující díla antického, orientálního i evropského umění. Základem sbírek je kolekce arménského podnikatele a sběratele Calousta Gulbenkiana, který zemřel roku 1955;muzeum pak otevřelo roku 1969. Muzeum disponuje asi 60 000 uměleckými předměty, z nichž je vystaven jen zlomek. V evropské části muzea jsou zastoupeni autoři jako Domenico Ghirlandaio, Peter Paul Rubens, Rembrandt, Auguste Rodin, Jean Baptiste Carpeaux, Jean-Antoine Houdon, Renoir, Dirk Bouts, Vittore Carpaccio, Giambattista Cima da Conegliano, Antoon van Dyck, Corot, Degas, Jean-Marc Nattier, George W. Romney, Stefan Lochner, Maurice Quentin de La Tour, Édouard Manet, Henri Fantin-Latour, Claude Monet, Jean-François Millet, Edward Burne-Jones, Thomas Gainsborough, William Turner, Jean-Honoré Fragonard, Giovanni Battista Moroni, Frans Hals, Ruisdael, Francois Boucher, Nicolas de Largillière, Andrea della Robbia, Pisanello, Jean-Baptiste Pigalle, Antonio Rossellino, André-Charles Boulle, Charles Cressent, Jean-Francois Oeben, Jean Henri Riesener, Charles Spire, Jean Deforges, René Lalique a François-Thomas Germain.\n"}
{"id": "1396972", "url": "https://cs.wikipedia.org/wiki?curid=1396972", "title": "Toronto St. Michael’s Majors", "text": "Toronto St. Michael’s Majors\n\nToronto St. Michael’s Majors byl kanadský juniorský klub ledního hokeje, který sídlil v Torontu v provincii Ontario. V letech 1933–1962 a 1996–2012 působil v juniorské soutěži Ontario Hockey League (dříve Ontario Hockey Association). Zanikl v roce 2012 po trvalém přestěhování do Mississaugy, kde byl vytvořen tým Mississauga Steelheads. Své domácí zápasy odehrával v hale St. Michael's College School Arena s kapacitou 1 600 diváků. Klubové barvy byly nebeská modř, námořnická modř a bílá.\n\nNejznámější hráči, kteří prošli týmem, byli např.: Peter Budaj, Tim Brent, František Lukeš, Ryan Wilson, Jan Šulc, Maxim Kicyn, Brett Flemming, Brandon Maxwell nebo David Bauer.\n\nZdroj: \n\n\n\nZdroj: \n\n\n"}
{"id": "1396975", "url": "https://cs.wikipedia.org/wiki?curid=1396975", "title": "Muzeum moderny", "text": "Muzeum moderny\n\nMuzeum moderny (švédsky Moderna Museet) je švédské státní muzeum moderního a současného umění na ostrově Skeppsholmen v centru Stockholmu. Muzeum vzniklo roku 1958 a roku 2009 otevřelo pobočku v Malmö nazvanou Muzeum moderny Malmö (\"Moderna Museet Malmö\"). Prvním ředitelem byl významný sběratel a muzeolog Pontus Hultén, který později muzeu také daroval svou sbírku, archiv a knihovnu. Současnou hlavní budovu muzea navrhl Rafael Moneo. U muzea se nachází park skulptur.\n"}
{"id": "1396976", "url": "https://cs.wikipedia.org/wiki?curid=1396976", "title": "Záliv Bonny", "text": "Záliv Bonny\n\nZáliv Bonny ( \"Bight of Bonny\") je výběžek Guinejského zálivu mezi deltou Nigeru a mysem Cap Lopez. Na jeho pobřeží leží africké státy Nigérie, Kamerun, Rovníková Guinea a Gabon, ve vodách zálivu se nacházejí ostrovy Bioko, Svatý Tomáš a Princův ostrov a Annobón, které jsou prodloužením řetězce Kamerunských hor. Záliv má rozměry zhruba 600 na 300 kilometrů, hlavními přítoky jsou Cross River, Sanaga, Nyong a Muni. Oblast má tropické klima a je známá díky bohatým nalezištím ropy a zemního plynu.\n\nPro Evropu záliv objevili portugalští mořeplavci a nazvali ho „Biaferský“ (podle města Mafra nedaleko Lisabonu). Od šestnáctého do počátku devatenáctého století bylo pobřeží zálivu střediskem obchodu s otroky. Britové vybudovali opěrný bod v Calabaru, odkud počátkem dvacátého století ovládli celé území pozdější Nigérie. Po krvavém potlačení pokusu o vytvoření nezávislého státu Biafra rozhodly v roce 1972 nigerijské úřady o změně oficiálního názvu na záliv Bonny podle nigerijského přístavního města Bonny.\n\n"}
{"id": "1396979", "url": "https://cs.wikipedia.org/wiki?curid=1396979", "title": "Guelph Biltmore Mad Hatters", "text": "Guelph Biltmore Mad Hatters\n\nGuelph Biltmore Mad Hatters byl kanadský juniorský klub ledního hokeje, který sídlil v Guelphu v provincii Ontario. Jednalo se o juniorský tým New Yorku Rangers. V letech 1940–1942 a 1947–1960 působil v juniorské soutěži Ontario Hockey Association (později Ontario Hockey League). Založen byl v roce 1940 po přejmenování týmu Guelph Indians na Biltmore Mad Hatters. Zanikl v roce 1960 po přetvoření franšízy v nový tým Guelph Royals. Své domácí zápasy odehrával v hale Guelph Memorial Gardens s kapacitou 3 999 diváků.\n\nNejznámější hráči, kteří prošli týmem, byli např.: Andy Bathgate, Rod Gilbert, Harry Howell nebo Jean Ratelle.\n\n\nZdroj: \n\n\n"}
{"id": "1396981", "url": "https://cs.wikipedia.org/wiki?curid=1396981", "title": "Guelph Royals", "text": "Guelph Royals\n\nGuelph Royals byl kanadský juniorský klub ledního hokeje, který sídlil v Guelphu v provincii Ontario. Jednalo se o juniorský tým New Yorku Rangers. V letech 1960–1963 působil v juniorské soutěži Ontario Hockey Association (později Ontario Hockey League). Založen byl v roce 1960 po přejmenování týmu Guelph Biltmore Mad Hatters na Royals. Zanikl v roce 1963 přestěhováním do Kitcheneru, kde byl vytvořen tým Kitchener Rangers. Své domácí zápasy odehrával v hale Guelph Memorial Gardens s kapacitou 3 999 diváků.\n\nNejznámější hráči, kteří prošli týmem, byli např.: Bob Plager, Rod Gilbert nebo Jean Ratelle.\n\nZdroj: \n\n\n"}
{"id": "1396982", "url": "https://cs.wikipedia.org/wiki?curid=1396982", "title": "Guelph Indians", "text": "Guelph Indians\n\nGuelph Indians byl kanadský juniorský klub ledního hokeje, který sídlil v Guelphu v provincii Ontario. V letech 1936–1940 působil v juniorské soutěži Ontario Hockey Association (později Ontario Hockey League). Zanikl v roce 1940 po přetvoření franšízy v nový tým Guelph Biltmore Mad Hatters. Své domácí zápasy odehrával v hale Guelph Memorial Gardens s kapacitou 3 999 diváků.\n\nNejznámější hráči, kteří prošli týmem, byli např.: Adam Brown, Eddie Bush, Harry Dick, Lloyd Finkbeiner, John Holota, Alan Kuntz nebo Joe Turner.\n\nZdroj: \n\n\n"}
{"id": "1396983", "url": "https://cs.wikipedia.org/wiki?curid=1396983", "title": "Praha-Běchovice střed", "text": "Praha-Běchovice střed\n\nPraha-Běchovice střed je železniční zastávka na trati 011 do Kolína a České Třebové. Stojí severně od Běchovic u nadjezdu nad ulicí Mladých Běchovic. Stanice je součástí Pražské integrované dopravy. Zastavují zde pouze osobní vlaky, vlaky vyšších kategorií zastávkou projíždějí.\n\nŽelezniční zastávka byla slavnostně otevřena 12. června 2015, pro cestující ale až koncem roku 2015 z důvodu prací na železničním koridoru mezi Běchovicemi a Klánovicemi.\n\nTrať je v místech zastávky tříkolejná, při krajních kolejích jsou nástupiště s čekárnou. Podchod mezi nástupišti zajišťuje podjezd v ulici Mladých Běchovic s autobusovou zastávkou MHD.\n\n\n"}
{"id": "1396985", "url": "https://cs.wikipedia.org/wiki?curid=1396985", "title": "Jezdecká socha", "text": "Jezdecká socha\n\nJezdecká socha je socha nebo součást pomníku významné osobnosti, která ji zobrazuje s koněm nebo na koni jako jezdce. Na rozdíl od politiků, umělců a vědců, kteří bývají zobrazováni ve stoje nebo vzácně v sedě, jezdecké sochy jsou zpravidla věnovány panovníkům, vojevůdcům nebo hrdinům.\n\nJezdecké sochy jsou známé již od starověku a nejstarší takovou zachovanou skulpturou je bronzová socha císaře Marka Aurelia ze 2. století v Římě.\n\nJezdecké sochy jsou tradičně kovové, protože v kovu lze nejspíš realizovat představu vojevůdce na vzpínajícím se koni, jak vede vojsko do vítězné bitvy. Nejčastěji jsou odlévané z bronzu, často z několika částí, které se dodatečně snýtují nebo svaří, mohou však být i tepané z plechu.\n\nSocha jezdce na vzpínajícím se koni však představuje i obtížný technický a statický problém. Představu hrdiny a vojevůdce totiž nejpůsobivěji znázorňuje socha, která má jen dva opěrné body, typicky zadní nohy koně. Socha pak potřebuje ocelovou konstrukci, vetknutou do podstavce, ale i socha sama musí být pečlivě vyvážena, případně podepřena ještě v jednom nebo více bodech.\n"}
{"id": "1396986", "url": "https://cs.wikipedia.org/wiki?curid=1396986", "title": "West Toronto Nationals", "text": "West Toronto Nationals\n\nWest Toronto Nationals byl kanadský juniorský klub ledního hokeje, který sídlil v Torontu v provincii Ontario. V letech 1929–1936 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Mutual Street Arena s kapacitou 7 500 diváků.\n\nNejznámější hráči, kteří prošli týmem, byli např.: Norm Collings, Roy Conacher, Jack Crawford John Doran, Jimmy Fowler, Bob Gracie, Red Heron, Bill Jennings, John O'Flaherty, George Parsons nebo Bill Thoms.\n\n\nZdroj: \n\n\n\n"}
{"id": "1396987", "url": "https://cs.wikipedia.org/wiki?curid=1396987", "title": "Printf", "text": "Printf\n\ncodice_1 je funkce v programovacím jazyce C, která provádí formátovaný výpis dat v textové podobě.\n\nFunkce má proměnný počet parametrů a na standardní výstup vypíše textový řetězec zadaný prvním parametrem, v němž jsou formátovací direktivy nahrazeny hodnotami dalších parametrů. Použitý způsob formátování byl převzat do mnoha dalších programovacích jazyků a některé unixové shelly obsahují stejně pojmenovaný příkaz pro formátovaný výpis dat.\n\nmůže vypsat\n\ns odřádkováním na konci.\n\nVe standardní knihovně jazyka C je několik podobných funkcí deklarovaných v hlavičkovém souboru codice_2:\n\n\nDále existují varianty pro výstup řetězců v kódování UTF-32 složených ze znaků codice_7 (typu codice_8); tyto funkce mají ve jméně codice_9 místo codice_1, a funkce deklarované v hlavičkovém souboru codice_11, jimž se volitelné parametry předávají pomocí struktury codice_12, jejichž jména začínají písmenem codice_13 – například funkce codice_14 ukládá výstup zadaný strukturou codice_12 a formátovacím řetězcem typu codice_16 a do řetězce téhož typu omezené délky (varianty pro codice_7 pracují vždy s řetězci omezené délky a jejich jména místo codice_18 obsahují pouze codice_19).\n\nVšechny uvedené funkce vracejí počet zapsaných znaků nebo zápornou hodnotu v případě chyby.\n\nPodobnou filozofii mají funkce řady codice_20, které provádějí naopak vstupní konverzi.\n\nJedním z parametrů všech uvedených funkcí je formátovací řetězec, který může obsahovat sekvence pro výpis řídicích znaků začínající znakem zpětné lomítko (codice_21) a formátovací direktivy začínající znakem procento (codice_22).\n\nSyntaxe formátovacích direktiv je následující:\n\nJako typ lze použít některý z níže uvedených znaků:\n\nPole velikost udává přesný typ příslušného parametru:\n\nU formátů s pohyblivou řádovou čárkou udává, na kolik desetinných míst má být výpis čísla zaokrouhlen; u řetězců udává maximální počet znaků, které mají být vypsány.\n\nPole může být vynecháno, může být zadáno číslem, nebo hvězdičkou; hvězdička znamená, že hodnota je zadána parametrem typu codice_24.Např. codice_25 vypíše codice_26\n\nŠířka udává \"minimální\" počet znaků, které mají být vypsány; pokud by byl výstup kratší bude doplněn mezerami (přesný způsob závisí na použitých příznacích). Pole šířka nikdy nezpůsobí zkrácení výpisu.\n\nZadání šířky může být vynecháno, může být použito číslo, nebo hvězdička; hvězdička znamená, že hodnotu udává další parametr typu codice_24\nNapř. codice_28 vypíše codice_29.\n\nJe možné použít žádný, jeden nebo více příznaků v libovolném pořadí:\n\nČíslo parametru je rozšíření POSIX, které není obsaženo v normě C99. Používá se například při lokalizaci softwaru, když je potřeba změnit pořadí slov zadaných jako parametry. Pokud je číslo parametru použito v jedné formátovací direktivě, musí být použito u všech v daném volání printf. Jeho tvar je:\n"}
{"id": "1396988", "url": "https://cs.wikipedia.org/wiki?curid=1396988", "title": "Kitchener Greenshirts", "text": "Kitchener Greenshirts\n\nKitchener Greenshirts byl kanadský juniorský klub ledního hokeje, který sídlil v Kitcheneru v provincii Ontario. V letech 1922–1938 a 1951–1954 působil v juniorské soutěži Ontario Hockey Association (později Ontario Hockey League). Zanikl v roce 1954 po přetvoření franšízy v nový tým Kitchener Canucks. Své domácí zápasy odehrával v hale Kitchener Memorial Auditorium Complex s kapacitou 7 131 diváků.\n\nNejznámější hráči, kteří prošli týmem, byli např.: Bobby Bauer, Woody Dumart, Milt Schmidt, Earl Seibert nebo Babe Siebert.\n\nZdroj: \n\n\n\nZdroj: \n\n\n"}
{"id": "1396990", "url": "https://cs.wikipedia.org/wiki?curid=1396990", "title": "Špárský couk", "text": "Špárský couk\n\nŠpárský couk byl jedním z couků na území města Jihlavy a jeho blízkého okolí. Rozkládal se pod vrchem Rudný, mezi Lesnovem, Hybrálcem, Zbornou, Pávovem a Bedřichovem. Svůj název dostal podle kutiště \"Na šparech\", které se nacházelo přímo na vrchu Rudný. Špárský couk zaujímal prostor mezi Starohorským coukem (táhl se z údolí Smrčenského potoka až k osadě Okrouhlík) a Pfaffenhofským coukem (téměř zcela zaniklý couk v okolí dálničního přivaděče a Bedřichova)\n\nNa území couku se nacházelo celkem sedm kutišť – čtyři z nich ležely v oblasti mezi rozcestím U Lyžaře a krematoriem, dvojice na východním úbočí vrchu a jeden na samotném vrchu. Výzkumem oblasti se ještě jako student zabýval RNDr. Jiří Vosáhlo, který zde zmapoval 170 větších jam a značné množství dalších menších jam, pocházejících patrně z průzkumných výkopů.\n\nNa východním úbočí vrchu se nachází pozůstatky po \"šachtě sv. Trojice\", které najdeme u rozcestí cest z Pávova k Lyžaři a do Lesnova. Zbytky šachty mají podobu elipsovité jámy o průměru 15 – 20 metrů a hloubce 10 metrů, přičemž dno bývá často zatopeno vodou. U zbytků šachty lze vidět již suchý, kilometr dlouhý náhon, kterým byla přiváděna voda k vodotěžnímu stroji, patrně s kolem na svrchní vodu. Náhon začínal v již zaniklém rybníčku, jehož zbytky na nacházejí po levé straně silničky u Zborné. Následně vedl po severním, severovýchodním východním svahu Rudného a končil ve svahu asi 50 metrů nad šachtou.\n\n\"Šachta sv. Trojice\" nepředstavovala samostatné kutiště, ale tvořila součást většího kutiště sahajícího na západě k lesní silničce mezi Lyžařem a krematoriem. Na východě bylo poškozeno zemědělskou činností, pouze z nejvýchodnějšího okraje se v nedalekém lesíku dochovalo několik obvalů.\n\nCelkem se na území celého couku dochovalo 25 obvalů. Kromě těch na území kutiště s \"šachtou sv. Trojice\" se další nacházely např. v okolí Lyžaře – jižně v lesíku, východně v okolí silnic od Jihlavy na Zbornou a Smrčnou a severozápadně a západně od krematoria. Zde se mj. také nachází silný výtok důlní vody.\n\nZ kutiště \"Na šparech\", které se nacházelo na vrchu Rudný a dalo název celému couku, se dochovala pouze dvojice krátkých pokusných štol – první leží asi 50 metrů na sever od soklu bývalé rozhledny, druhá asi 100 metrů na východ. Obě stoly jsou volně přístupné.\n\n\n"}
{"id": "1396993", "url": "https://cs.wikipedia.org/wiki?curid=1396993", "title": "Národní muzeum ve Vratislavi", "text": "Národní muzeum ve Vratislavi\n\nNárodní muzeum ve Vratislavi (polsky Muzeum Narodowe we Wrocławiu) v polské Vratislavi je muzeum výtvarného umění s těžištěm v polském a zejména slezském umění. Muzeum má jednu z největších sbírek současného umění v Polsku, ale i velmi kvalitní exempláře gotického umění. Bylo založeno roku 1947 a základ sbírky pochází zčásti z předchozích německých kolekcí v době, kdy město bylo jako Breslau součástí Německa, a jednak z uměleckých předmětů dovezených z Lvova Poláky stěhovanými po druhé světové válce na západ. \n"}
{"id": "1396995", "url": "https://cs.wikipedia.org/wiki?curid=1396995", "title": "Kitchener Canucks", "text": "Kitchener Canucks\n\nKitchener Canucks byl kanadský juniorský klub ledního hokeje, který sídlil v Kitcheneru v provincii Ontario. V letech 1954–1956 působil v juniorské soutěži Ontario Hockey Association (později Ontario Hockey League). Založen byl v roce 1954 po přejmenování týmu Kitchener Greenshirts na Canucks. Zanikl v roce 1956 přestěhování do Peterboroughu, kde byl vytvořen tým Peterborough Petes. Své domácí zápasy odehrával v hale Kitchener Memorial Auditorium Complex s kapacitou 7 131 diváků.\n\nNejznámější hráči, kteří prošli týmem, byli např.: Stan Baluik, Wayne Connelly, Kent Douglas, Ted McCaskill, Willie O'Ree, Irv Spencer, Tom Thurlby nebo Howie Young.\n\nZdroj: \n\n\n\n"}
{"id": "1397002", "url": "https://cs.wikipedia.org/wiki?curid=1397002", "title": "Národní galerie moderního umění", "text": "Národní galerie moderního umění\n\nNárodní galerie moderního umění (italsky Galleria Nazionale d’Arte Moderna, zkratkou GNAM) je muzeum umění v Římě, věnované především umění 19. a 20. století s důrazem na italské výtvarné umění. V 75 místnostech vystavuje asi 5000 maleb a soch. Z italských umělců jsou zastoupeni například Giuseppe Abbati, Giacomo Balla, Cristiano Banti, Renato Barisani, Giuseppe Benassai, Mosè Bianchi, Umberto Boccioni, Giovanni Boldini, Odoardo Borrani, Stefano Bruzzi, Alberto Burri, Giuseppe Cabianca, Michele Cammarano, Vincenzo Camuccini, Giuseppe Capogrossi, Vincenzo Caprile, Giovanni Carnovali, Bernardo Celentano, Vincenzo Chialli, Giorgio de Chirico, Nino Costa, Tranquillo Cremona, Edouardo Dalbono, Marianna Dionigi, Giacomo Favretto, Lucio Fontana, Antonio Fontanesi, Giacinto Gigante, Eugenio Gignous, Domenico Induno, Pio Joris, Antonino Leto, Llewelyn Lloyd, Gian Emilio Malerba, Federico Maldarelli, Antonio Mancini, Giorgio Morandi, Domenico Morelli, Giacomo Manzù, Cesare Mussini, Filippo Palizzi, Giuseppe Pelizza, Salvatore Postiglione, Gaetano Previati, Filadelfo Simi, Armando Spadini a Stefano Ussi. Ze zahraničního umění pak to jsou kupříkladu Calder, Cézanne, Giacometti, Klimt, Amedeo Modigliani, Braque, Canova, Degas, Marcel Duchamp, Christoffer Wilhelm Eckersberg, Jean Faure, Vasilij Kandinskij, Mondrian, Monet, Pollock, Rodin, van Gogh a Klein. Ke galerii patří další čtyři muzea: \n"}
{"id": "1397003", "url": "https://cs.wikipedia.org/wiki?curid=1397003", "title": "Ztracené stříbro", "text": "Ztracené stříbro\n\nZtracené stříbro (1989, \"The Silver Pigs\") je historický detektivní román anglické spisovatelky Lindsey Davisové. Jde o první díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nRomán se odehrává roku 70 a Falco v něm řeší krádeže císařských ingotů z britských stříbrných dolů a spiknutí proti novému císaři Vespasianovi. Musí odjet do Británie, kde se seznámí s Helenou, rozvedenou dcerou senátora Decima Camilla Vera, a také zažije kruté podmínky při otrocké práci v dolech, kam byl spiklenci uvržen. Helena jej zachrání, Falco se vrací do Říma a podaří se mu případ vyřešit. Protože k viníkům a spiklencům patří i Vespasiánův syn Domitianus, nedojde k jejich potrestání. Ačkoliv se Falco s Helenou milují, je Helena pro Falcona jako plebejce nedosažitelná. Slibuje mu však, že počká, až bude povýšen do jezdeckého stavu, aby byl jejich vztah společensky přijatelný.\n\n"}
{"id": "1397005", "url": "https://cs.wikipedia.org/wiki?curid=1397005", "title": "Hindustan Ardhra", "text": "Hindustan Ardhra\n\nHindustan Ardhra byl kluzák zkonstruovaný koncem 70. let 20. století ministerstvem civilního letectví Indie jako cvičný pod označením ATS-1 Ardhra. Jednalo se o dvoumístné letadlo konvenčního uspořádání, vyrobené ze dřeva. Indické letectvo v následující dekádě objednalo u společnosti Hindustan Aeronautics 50 kusů, které užívalo k výcviku kadetů.\n\nÚdaje podle\n\n"}
{"id": "1397009", "url": "https://cs.wikipedia.org/wiki?curid=1397009", "title": "Muzeum Condéů", "text": "Muzeum Condéů\n\nMuzeum Condéů (francouzsky \"Musée Condé\") je muzeum umění na zámku Chantilly asi 60 km severně od Paříže. Sbírky vlastnil a rozšířil vévoda Jindřich Evžen Francouzský, syn Ludvíka Filipa, jenž je odkázal Francouzskému institutu. Podmínkou závěti ovšem je, že sbírka zůstane na zámku, takže zdejší umělecké předměty nikdy neopouštějí Chantilly. \n\nTěžištěm sbírek jsou díla italské a francouzské provenience. Nejdůležitějším předmětem sbírky jsou \"Přebohaté hodinky vévody z Berry\" bratří z Limburka; dále jsou zde mimo jiné zastoupeni Fra Angelico (tři malby), Raffael (rovněž tři), Nicolas Poussin (pět), Antoine Watteau (čtyři) a Ingres (pět). Dále je zde sbírka grafiky, rukopisy (200 iluminovaných), sochy, miniatury, fotografie, nábytek a porcelán.\n\n"}
{"id": "1397014", "url": "https://cs.wikipedia.org/wiki?curid=1397014", "title": "Praha-Holyně (železniční zastávka)", "text": "Praha-Holyně (železniční zastávka)\n\nPraha-Holyně je železniční zastávka na jednokolejné neelektrifikované železniční trati 173 z Prahy-Smíchova do Rudné u Prahy a Berouna. Stojí v Dalejském údolí poblíž Dalejského potoka. Stanice je součástí Pražské integrované dopravy a je na znamení.\n\nŽelezniční zastávka byla v Holyni zřízena roku 1933, trať tudy procházela již od roku 1873. Na zastávce je původní malý drážní domek - hláska, který je obsazen drážním zaměstnancem. Ten obsluhuje návěstidla a závory na úrovňovém přejezdu. Nástupiště před hláskou je betonové a dlouhé, motorový vůz nebo souprava staví pouze u hlásky a zabere tak jen jeho malou část.\n\nNávěstidla v zastávce jsou světelná. Hláska bývala vybavena traťovým zabezpečovacím zařízením, v současnosti je provoz vlaků zabezpečen telefonickými odhláškami. Železniční přejezd měl do rekonstrukce trati staré dřevěné závory, které byly ovládané z hlásky pomocí lanek natažených vedle koleje. Byly to poslední železniční závory v Praze pravidelně ovládané lanky.\n\nNa smíchovské straně vedla od tratě jihozápadním směrem vlečka do vápenky.\n\nZ nádraží vedou turistické značené trasy 1011 do Velké Chuchle a 3063 z Hlubočep do Řeporyjí. Cyklisté mohou využít cyklostezku A12.\n\n\n"}
{"id": "1397015", "url": "https://cs.wikipedia.org/wiki?curid=1397015", "title": "Římskokatolická farnost Bohuňovice", "text": "Římskokatolická farnost Bohuňovice\n\nŘímskokatolická farnost Bohuňovice je územní společenství římských katolíků s farním kostelem svatého Jana Křtitele ve šternberském děkanátu olomoucké arcidiecéze.\n\nPrvní písemná zmínka o vsi pochází ze zakládací listiny kláštera Hradisko z roku 1078, ve které mu byla spolu s dalšími olomouckým knížetem Otou darována. Klášteru poté patřila až do jeho zrušení.\n\nNejvýznamnější památkou v obci je farní kostel svatého Jana Křtitele. Není přesně známa doba, kdy byl postaven, v roce 1758 však vyhořel a následující čtyři roky byl opravován. Tehdy měl délku 31 m a kolem něj se rozkládal hřbitov. V roce 1830 se ale na něm přestalo pohřbívat, protože byl zřízen nový hřbitov za vesnicí, a v roce 1895 byl v souvislosti s přestavbou kostela zcela zrušen. Kostel, jehož přestavba byla financována sbírkou z celé farnosti, byl prodloužen o 12 m, slavnostní vysvěcení provedl 13. června 1897 olomoucký arcibiskup Kohn. Také interiér kostela procházel změnami, původní hlavní oltář je nyní situován na boční straně, v průběhu času byly postupně instalovány troje varhany a tři dřívější zvony zrekvírované pro válečné účely byly roku 1922 nahrazeny novými. Když v roce 1951 kulový blesk vážně poškodil velkou věž, musel být mj. opraven hodinový stroj. Další opravy a nové fasády kostela byly provedeny v letech 1967, 1973 a naposledy roku 1996.\nAdministrátorem farnosti je od října 2013 R. D. Jiří Sedláček.\n\n"}
{"id": "1397017", "url": "https://cs.wikipedia.org/wiki?curid=1397017", "title": "Národní umělecké muzeum Běloruské republiky", "text": "Národní umělecké muzeum Běloruské republiky\n\nNárodní umělecké muzeum Běloruské republiky (bělorusky Нацыянальны мастацкі музей Рэспублікі Беларусь) je umělecké muzeum v Minsku, největší běloruské umělecké muzeum. Spravuje asi 27 tisíc uměleckých děl, z nichž sestávají dvě hlavní sbírky – běloruské umění a zahraniční umění – a dvacet sbírek specializovaných. Bylo založeno roku 1939 jako Státní umělecká galerie, během druhé světové války však byla budova zničena a nenávratně zmizela většina původních sbírek. Nově bylo muzeum otevřeno roku 1957, současné jméno nese od roku 1993.\n"}
{"id": "1397022", "url": "https://cs.wikipedia.org/wiki?curid=1397022", "title": "Moderní galerie", "text": "Moderní galerie\n\nModerní galerie (chorvatsky \"Moderna galerija\") je umělecké muzeum v Záhřebu. Vzniklo kolem počátku 20. století z iniciativy soukromých mecenášů včetně biskupa Strossmayera – oficiální rok založení je 1905 – a od roku 1934 sídlí ve Vranyczanyovském paláci v centru města. Moderní galerie spravuje největší sbírku chorvatského výtvarného umění 19. a 20. století, celkem vlastní asi 10 tisíc obrazů, soch a grafik.\n"}
{"id": "1397025", "url": "https://cs.wikipedia.org/wiki?curid=1397025", "title": "Praha-Komořany (železniční zastávka)", "text": "Praha-Komořany (železniční zastávka)\n\nPraha-Komořany je železniční zastávka na neelektrifikované trati 210 do Vraného nad Vltavou a Čerčan. Stojí u železničního přejezdu ulic U Skladu a U Soutoku. Stanice je součástí Pražské integrované dopravy.\n\nŽelezniční zastávka byla v Komořanech zprovozněna roku 1997 při výročí sto let od zahájení provozu na trati z Modřan do Dobříše. Stojí mezi nádražím Praha-Zbraslav a zastávkou Praha-Modřany, se kterou nahradila zrušené nádraží Praha-Modřany (rok 1991).\n\nNa jednokolejné trati je pouze jedno nástupiště, které původně mělo tři přístřešky zastřešené kulatou střechou, po rekonstrukci tři zasklené přístřešky s postranními stěnami. Nástupiště od okolí odděluje dlouhá bílá cihlová zeď.\n\nZ modřanského nádraží od jeho zbraslavského zhlaví vedla do Modřanské strojírny 1,5 kilometru dlouhá vlečka. Měla sklon, který dosahoval až 40 promile a oblouky o poloměru 120 metrů. Z této vlečky odbočovala další vlečka dlouhá 154 metry do cihelny KOMO, zprovozněná 1. prosince 1919 (o dva roky později prodloužená na 193 metry).\n\nNa vlečce do strojíren byla od 10. května do 14. srpna 1995 zavedena náhradní železniční doprava do Komořan při výluce autobusové dopravy kvůli rekonstrukci asi kilometr dlouhého úseku silnice.\n\n\n"}
{"id": "1397026", "url": "https://cs.wikipedia.org/wiki?curid=1397026", "title": "Aero A-101", "text": "Aero A-101\n\nAero A-101 byl československý bombardovací dvouplošník, který vznikl vývojem z letounu Aero A-100. Typ byl od ledna 1936 ve výzbroji československého letectva, po roce služby byly letouny prodány do Španělska, kde byly nasazeny oběma bojujícími stranami v občanské válce.\n\nMotivem pro vznik typu byla snaha československého ministerstva obrany najít využití pro zásobu padesáti motorů Praga Asso (licence italského Isotta Fraschini Asso), které měly být původně použity v bombardérech Aero A-42. Plánovaná sériová výroba A-42 se ale neuskutečnila a předem zakoupené motory byly od roku 1932 uloženy ve vojenských skladech. Ministerstvo obrany proto podmínilo další objednávku na A-100 použitím motorů Asso.\n\nDrak letounu byl zvětšen a zesílen, protože motor Asso byl těžší než původní Avia Vr.36. Prototyp poprvé vzlétl 12. prosince 1934. Ačkoliv nový motor byl silnější, výkony A-101 byly slabší než u A-100. Problémy s motorem byly také jednou z příčin zpoždění v dodání objednaných 29 sériových letounů československému letectvu, které proběhlo až v lednu 1936. \n\nVětšina strojů sloužila v Leteckém pluku 6 u letek 71 a 72 ve Kbelích a letek 73 a 74 v Milovicích. Několik kusů bylo zapůjčeno Leteckému pluku 5 v Brně pro nácvik nočního létání. Letouny byly poměrně spolehlivé, jejich výkony byly ale považovány za slabé a během služby se začaly objevovat problémy s uvolňováním potahu křídel a praskáním trubek tvořících konstrukci trupu. Docházelo i k poruchám motorů, ve dvou případech bylo selhání motoru příčinou havárie. Posádky obě nehody přežily bez zranění, zdemolované draky letounů musely být zrušeny a motory předány výrobci k opravě.\n\nMinisterstvo obrany další sérii A-101 neobjednalo a vývoj pokračoval typem Ab-101 s motorem Hispano-Suiza 12Ydrs. Již v roce 1937 byly všechny A-101 prodány vládě republikánského Španělska, kde v této době probíhala občanská válka. Kvůli embargu na dodávky zbraní bojujícím stranám proběhl obchod prostřednictvím Estonska.\n\nKupní smlouva byla podepsána v Tallinnu 23. ledna 1937. A-101 po roce služby v československém letectvu byly prodány po 884 229 Kč za kus, což bylo více než pořizovací cena nového letounu 862 000 Kč. Kontrakt zahrnoval kromě 28 strojů A-101, náhradních dílů a motorů Asso i 24 stíhacích letounů Letov Š-231, také s náhradními díly a motory. Celková částka 70 108 329,25 Kč překonávala jakýkoliv předchozí export československého leteckého materiálu. Čistý zisk ministerstva obrany činil 5 529 318,25 Kč.\n\nPrvní dodávka 22 kusů A-101 byla 8. dubna 1937 odeslána z Gdyně na palubě lodi \"Hordena\", plující pod panamskou vlajkou. Oficiálním cílovým přístavem bylo uruguayské Montevideo, ve skutečnosti směřovala do španělského Santanderu. Nacionalisté měli o nákladu lodi přesné zprávy od svých informátorů a 15. dubna byla \"Hordena\" v Biskajském zálivu zadržena lehkým křižníkem \"Almirante Cervera\". Ukořistěné A-101 byly zařazeny do nacionalistického letectva, bojově létaly pravděpodobně od počátku června 1937. Ve službě se osvědčily a vydržely až do konce občanské války. Během bojů bylo devět kusů ztraceno. Žádný ale nebyl sestřelen nepřátelským letounem, protože byly nasazeny na úsecích fronty, kde bylo republikánské stíhací letectvo slabé a samy byly chráněny vlastními stíhačkami. Příčinou většiny ztrát byly nehody. A-101 byly v nacionalistickém letectvu přezdívány \"Oca\" (husa) nebo \"Praga\". \n\nZbylých šest kusů A-101 bylo dodáno na jaře 1938 opět přes Gdyni pravděpodobně na palubě francouzské lodi \"Gravelines\". Loď svůj náklad vyložila ve francouzském přístavu Bassens nedaleko Bordeaux, do Španělska byl převezen v kamionech 10. května 1938. A-101 byly v republikánském letectvu označeny LA (\"Ligero Aero\") 001 až 006. Na rozdíl od nacionalistů nebyly u republikánů letouny příliš oblíbeny a získaly přezdívku \"tlustá kráva\". Republikánský pilot Santiago Capillas Goiti, bývalý velitel letky Polikarpovů R-5 a R-Z, hodnotil A-101 jako „velmi těžkopádné, špatně manévrující a s nedostatečnou rychlostí“. Na frontě nasazeny nebyly, sloužily pouze k pobřežnímu hlídkování z letišť v okolí Gerony. Stroje byly zničeny 5. a 6. února 1939 při náletech na letiště Figueras a Vilajuiga, o případných ztrátách během předchozí služby není nic známo. Informace ve starší literatuře o republikánských A-101 ukořistěných na konci občanské války jsou velmi pravděpodobně mylné, způsobené záměnou s R-5 a R-Z.\n\nPo vítězství nacionalistů v občanské válce byly zbylé A-101 používány jako školní, ale kvůli zastaralosti typu a nedostatku náhradních dílů byly postupně vyřazovány. K 1. srpnu 1940 bylo ve stavu španělského letectva posledních pět neletuschopných kusů, určených ke zrušení.\n\n\nData podle časopisu \"Letectví a kosmonautika\"\n\n"}
{"id": "1397027", "url": "https://cs.wikipedia.org/wiki?curid=1397027", "title": "Národní muzeum Brukenthal", "text": "Národní muzeum Brukenthal\n\nNárodní muzeum Brukenthal (rumunsky \"Muzeul Național Brukenthal\", německy Brukenthal-Museum) je muzejní organizace v rumunské Sibini (Sibiu / Hermannstadt), spravující šest muzeí rozmístěných na různých místech města, avšak spojených společnou správnou. Nejcennější částí je sbírka obrazů starých mistrů (Brukenthalova sbírka obrazů, Brukenthalsche Gemäldesammlung) v Brukenthalském paláci, který je nejcennější barokní budovou Sedmihradska. Sbírky Národního muzea jsou kulturním dědictvím sedmihradských Němců, jež bylo po pádu komunismu restituováno evangelické církvi.\n\nJádro sbírek místním Němcům odkázal sedmihradský guvernér Samuel von Brukenthal (1721–1803), podle něhož je muzeum pojmenováno. Sbírky původně připadly samosprávnému orgánu sedmihradských Němců zvanému Sächsische Nationsuniversität in Siebenbürgen, po jeho zániku roku 1867 následkem rakousko-uherského vyrovnání pak přešly na Evangelickou církev a.v. v Rumunsku. Po druhé světové válce nový komunistický režim církvi tento majetek včetně Brukenthalova paláce konfiskoval, po jeho pádu však došlo k restitucím a církev se sbírek opět ujala.\n\nK Národnímu muzeu Brukenthal patří tato muzea:\n"}
{"id": "1397028", "url": "https://cs.wikipedia.org/wiki?curid=1397028", "title": "Rue de Provence", "text": "Rue de Provence\n\nRue de Provence (tj. \"Provensálská ulice\") je ulice v Paříži. Nachází se v 8. a 9. obvodu.\n\nUlice vede od křižovatky s \"Rue du Faubourg-Montmartre\" a končí u \"Rue de Rome\". Ulice je orientována z východu na západ.\n\nUlice byla pojmenována na počest Louise Stanislase Xaviera, hraběte z Provence, bratra Ludvíka XVI. a pozdějšího francouzského krále, který nastoupil na trůn v roce 1814 jako Ludvík XVIII.\n\nZřízení \"Rue de Provence\" bylo povoleno královským patentem z 15. prosince 1770 pro bankéře a výběrčího daní Jeana Josepha de Laborde. Jako majitel pozemků v ulicích \"Rue d'Artois\" a \"Rue de Provence\" měl zajistit vydláždění obou ulic. Ulice zakryla potok Ménilmontant, který byl asi 2 m široký. Šířka ulice byla stanovena na 30 stop. V roce 1784 byla ulice prodloužena k \"Rue de l'Arcade\" pod názvem \"Ruelle de l'Égout\" (později \"Rue de l'Égout-Saint-Nicolas\" a \"Rue Saint-Nicolas-d'Antin\"). Proražením \"Boulevardu Haussmann\" zanikla tato část ulice západně od \"Rue de Rome\". Zbývající část získala v roce 1868 název \"Rue de Provence\".\n\n\n"}
{"id": "1397031", "url": "https://cs.wikipedia.org/wiki?curid=1397031", "title": "Alexandria Ocasio-Cortezová", "text": "Alexandria Ocasio-Cortezová\n\nAlexandria Ocasio-Cortezová (* 13. října 1989 New York) je americká politička a aktivistka. V roce 2018 byla za Demokratickou stranu zvolena do Sněmovny reprezentantů.\n\nJe členkou strany Demokratických socialistů Ameriky a během kampaně byla podporována progresivními jedinci a organizacemi.\n\nNarodila se v newyorském Bronxu Blance Ocasio-Cortezové a architektovi Sergiu Ocasiovi, jehož matka pochází z Portorika. Má mladšího bratra Gabriela. Po střední škole Yorktown High School (2003–2007) získala bakalářský titul na Yorktown High School Bostonské univerzity ve státě Massachusetts. Studium ukončila v roce 2011 s titulem v ekonomice a mezinárodních vztazích.\n\nPo promoci pracovala jako servírka a barmanka a pomáhala své matce financovat dům rodičů poté, co její otec zemřel na rakovinu. Angažovala se jako vychovatelka v neziskovém národním institutu pro Hispánce. Založila firmu Brook Avenue Press za účelem přiblížit literaturu dětem nejen z Bronxu.\n\nBěhem bostonského studia byla stážistkou senátora Teda Kennedyho pro oblast imigrace. V roce 2016 pracovala jako organizátorka prezidentské kampaně Bernieho Sanderse. V listopadu 2016 se politicky angažovala jako řečník v tehdejších aktuálních tématech (krize vodovodní sítě ve michiganském Flintu, nebo se podílela na protestu proti vedení Dakota Access Pipeline skrze indiánskou rezervaci, kdy na těchto místech diskutovala s obyvateli. Zkušenosti jí utvrdily v tom, že má sledovat politickou kariéru.\n\nV roce 2018 v primárkách k volbám do Sněmovny reprezentantů, v polovině prezidentského období, v newyorském 14. volební okrsku vyzvala tamního demokratického předsedu Josepha Crowleyho, etablovaného politického veterána, který byl v minulosti do této funkce zvolen desetkrát a od roku 2004 nebyl ani vyzýván k politickému klání o tuto pozici. Ocasio-Cortézová zvolila do svého politického programu body jako:\nOcasio-Cortézová je také pro přeuspořádání imigrační policie ICE, resp. její rozdělení mezi imigrační úředníky, specializované policisty a právo-vynucující složky; trestní stíhání Donalda Trumpa (za porušení Ústavy USA, článku I, sekce 9, klauzule 8) a je jedna z mála amerických politiků, kteří otevřeně kritizují pravicovou politiku Benjamina Netanjahua.\n\nFinancování její kampaně byla ze 75 % skrze malé finanční dary od jednotlivců (oproti pouze 1 % od Crowleyho) včetně zásadního odmítnutí velkých finančních darů od politických výborů (PAC), think-tanků a zájmových skupin. Ocasio-Cortézová na kampaň vybrala 194 tisíc dolarů. Crowley vybral na kampaň 3,4 milionu a během kampaně získal podporu od guvernéra státu New York, desítek politiků na celonárodní i lokální úrovni, desítek obchodních subjektů a organizací.\n\nOcasio-Cortézová byla až do samotného konce kampaně médii opomíjena, podporována byla pouze několika progresívními skupinami – jako MoveOn, Justice Democrats, Brand New Congress, Black Lives Matter a Democracy for America. 26. června 2018 nad Crowleym vyhrála s převahou téměř 15 % hlasů. Časopis \"Times\" událost popsal jako největší překvapivé vítězství primárních voleb.\n\nV samotné hlavní volbě 6. listopadu 2018 Ocasio-Cortézová přesvědčivě porazila republikánského soupeře, profesora Anthony Pappase, a stala se tak nejmladší ženou, která kdy byla zvolena do Kongresu.\n\nJe po ní pojmenován asteroid 23238 Ocasio-Cortez.\n\n"}
{"id": "1397033", "url": "https://cs.wikipedia.org/wiki?curid=1397033", "title": "Wimbledon 2018 – ženská čtyřhra", "text": "Wimbledon 2018 – ženská čtyřhra\n\nŽenská čtyřhra ve Wimbledonu 2018 probíhala v první polovině července 2018. Do londýnského grandslamu hraného na trávě All England Clubu nastoupilo šedesát čtyři párů. Z kvalifikačního turnaje se probojovalo sedm dvojic, čtyři řádně a tři až jako tzv. šťastně poražené páry. Obhájkyněmi titulu byly ruské světové jedničky ve čtyřhře Jekatěrina Makarovová a Jelena Vesninová, které ukončily šestiletou spolupráci po květnovém Madrid Open 2018. Vesninová se z grandslamu odhlásila pro zranění. Spoluhráčkou Makarovové se stala krajanka Věra Zvonarevová, s níž dohrála ve druhém kole na raketách Nizozemek Mertensové se Schuursovou.\nJekatěrina Makarovová, Latisha Chan, Tímea Babosová a Andrea Sestini Hlaváčková vstoupily do soutěže jako soupeřky o post světové jedničky ve čtyřhře. Aktuálně první Makarovová i Chan ztratily příležitost prohrami ve druhém kole a Sestini Hlaváčková porážkou ve třetí fázi. Z grandslamu tak vzešla nová první hráčka světa Babosová, jakožto první maďarská světová jednička v tenise.\n\nPoprvé od Wimbledonu 2017 nastoupily do turnaje jako spoluhráčky bývalé deblové světové jedničky Bethanie Matteková-Sandsová s Lucií Šafářovou, když jejich absenci na okruhu způsobilo několikaměsíční zranění Američanky, které si přivodila v předchozím londýnském ročníku, a následně tříměsíční zdravotní potíže Češky. Pouze wimbledonský triumf páru scházel ke zkompletování kariérního grandslamu. Ve čtvrtfinále však hráčky podlehly šesté nasazené kanadsko-čínské dvojici Gabriela Dabrowská a Sü I-fan.\n\nVítězem se stal třetí nasazený pár Češek Barbora Krejčíková a Kateřina Siniaková. Ve finále porazily ve třech setech americko-český pár Nicole Melicharová a Květa Peschkeová. Vítězstvím navázaly na svůj triumf z juniorky Wimbledonu 2013, čímž se staly první dvojicí, které se podařilo wimbledonský titul získat v juniorce i mezi dospělými. Taktéž si připsaly tzv. Channel Slam, když triumfovaly na předcházejícím majoru French Open 2018. Zkompletovat tyto dva tituly v jedné sezóně zvládly naposledy předtím Ai Sugijamová s Kim Clijstersovou v roce 2003. Do žebříčku WTA si české hráčky připsaly 2 000 bodů a rozdělily si částku 450 000 liber, poražené finalistky pak poloviční finanční prémii. Šampionky se posunuly na nová kariérní maxima, když Siniakové patřilo 2. místo deblového žebříčku a Krejčíkové čtvrté. Naposledy předtím v All England Clubu vyhrál ryze český pár v letech 1989 a 1990, když soutěž ovládly Jana Novotná s Helenou Sukovou.\n\n Tímea Babosová / Kristina Mladenovicová \"(čtvrtfinále)\"\n"}
{"id": "1397034", "url": "https://cs.wikipedia.org/wiki?curid=1397034", "title": "Praha-Kolovraty (železniční zastávka)", "text": "Praha-Kolovraty (železniční zastávka)\n\nPraha-Kolovraty je železniční zastávka na dvoukolejné elektrifikované trati 221 do Benešova. Stojí v centru obce v ulici U Železnice. Stanice je součástí Pražské integrované dopravy. Zastavují zde pouze osobní vlaky, vlaky vyšší kategorie zastávkou projíždějí.\n\nŽelezniční zastávka v Kolovratech byla zřízena roku 1920, trať obcí prochází již od roku 1871. Název Praha-Kolovraty nese od roku 1976 (obec připojena k Praze roku 1974).\n\nZastávku tvoří dvě betonová nástupiště spojená lávkou pro pěší na východním konci a světelným úrovňovým přejezdem na západním konci. Nástupiště jsou po stranách kolejí a mají prosklené čekárny, před výstavbou IV. tranzitního železničního koridoru mělo nástupiště ve směru na Prahu dlouhou zděnou čekárnu.\n\n\n"}
{"id": "1397041", "url": "https://cs.wikipedia.org/wiki?curid=1397041", "title": "PRADO (informační systém)", "text": "PRADO (informační systém)\n\nVeřejný rejstřík pravých dokladů totožnosti a cestovních dokladů online (PRADO) je informační systém na webu Rady Evropské unie. PRADO je zkratka slov Public register of authentic documents online a obsahuje obrázky a technický popis cestovních dokladů a průkazů totožnosti. Rejstřík je pravidelně aktualizován a k dispozici je i popis v češtině.\n\nPRADO obsahuje \nObsahem PRADO jsou popisy dokladů ve všech členských státech EU a na Islandu, v Norsku a ve Švýcarsku a jejich ochranných prvků (mezi které patří průsvitky, reakce v UV světle, opticky proměnlivé prvky, opticky proměnlivá barva a některé techniky tisku).\n\nRejstřík PRADO je pravidelně aktualizován z databáze Expert FADO (False and Authentic Documents Online – Falešné a pravé doklady online), který byl zřízen společnou akcí Rady 98/700/SVV a obsahuje utajované informace s omezeným přístupem. Informace o nových dokladech jsou v PRADO dostupné den poté, co byly ověřeny v systému Expert FADO.\n\nDoklady lze vyhledat podle vydávající země nebo podle názvu. Webový systém je přizpůsoben pro mobily (responsivní design) a obsahuje kontextovou nápovědu včetně ilustrací. Další užitečnou funkcí je přiblížení (zoom).\n\n"}
{"id": "1397042", "url": "https://cs.wikipedia.org/wiki?curid=1397042", "title": "Rue du Château-d'Eau", "text": "Rue du Château-d'Eau\n\nRue du Château-d'Eau je ulice v Paříži. Nachází se v 10. obvodu. Podle ulice je pojmenována stanice metra Château d'Eau.\n\nUlice vede od \"Boulevardu Magenta\" a \"Place de la République\" a končí u \"Rue du Faubourg-Saint-Denis\", kde na ni navazuje \"Rue des Petites-Écuries\".\n\nNázev ulice (ulice vodojemu) odkazuje na fontánu, která se nacházela v prostoru dnešního \"Place de la République\", odkud byla přesunuta na \"Avenue Jean-Jaurès\".\n\nUlic vznikla spojením dvou starších cest: \"Rue Neuve-Saint-Nicolas\" mezi fontánou a \"Rue du Faubourg-Saint-Martin\" a \"Rue Saint-Jean\" (či \"Rue Neuve-Saint-Jean\") mezi \"Rue du Faubourg-Saint-Martin\" a \"Rue du Faubourg-Saint-Denis\".\n\nUlice vznikla podél bývalého potoka Ménilmontant, který sloužil jako svod odpadních vod. V 60. letech 18. století vznikla severní strana \"Rue Neuve-Saint-Jean\". Po roce 1802 byla postupně vybudována celá ulice. Během přestaveb za Druhého císařství došlo ke změnám v urbanismu ulice: byly proraženy bulváry Magenta a Strasbourg, vznikla budova radnice 10. obvodu, hasičská zbrojnice, tržnice Saint-Martin apod.\n\n\n"}
{"id": "1397043", "url": "https://cs.wikipedia.org/wiki?curid=1397043", "title": "Boulevard Saint-Denis", "text": "Boulevard Saint-Denis\n\nBoulevard Saint-Denis je ulice v Paříži. Tvoří hranici mezi 2., 3. a 10. obvodem.\n\n\"Boulevard Saint-Denis\" je součástí tzv. Velkých bulvárů mezi \"Saint-Martin\" na východě a \"Poissonnière\" na západě. Vede od křižovatky s \"Rue Saint-Martin\" a \"Rue du Faubourg-Saint-Martin\" a končí u \"Rue Saint-Denis\" a \"Rue du Faubourg-Saint-Denis\".\n\nNázev bulváru a \"Rue Saint-Denis\" je odvozen od města Saint-Denis, kde se nachází pohřebiště francouzských králů.\n\nBoulevard Saint-Denis byl vytvořen po roce 1660 na místě bývalých městských hradeb Karla V. Výstavba a osázení tohoto bulváru byla nařízena patentem z července 1676.\n\nMinistr Jean-Antoine Chaptal určil výnosem ze dne 17. července 1802 narovnání bulváru, který byl v letech 1826–1828 rozšířen na levé straně asi o 10 metrů a do bulváru byla integrována ulice \"Rue Neuve-d'Orléans\". Královská vyhláška ze 6. května 1836 definitivně určila pro bulvár šířku 37 metrů.\n\n\n"}
{"id": "1397052", "url": "https://cs.wikipedia.org/wiki?curid=1397052", "title": "Ahmed bin Saíd", "text": "Ahmed bin Saíd\n\nAhmed bin Saíd byl ománský panovník – imám – a zakladatel dynastie al-Busaidi (Saídové), také předek současného sultána Kábúse bin Saída. Jeho vláda začala v rozmezí let 1741 až 1744, kdy byl zvolen imámem, a skončila jeho smrtí roku 1775. Imámem se poté stal jeho syn Saíd bin Ahmed. Během Ahmedovy vlády byla v roce 1747 perská armáda vyhnána nadobro, jednou provždy.\n\nAhmed pocházel z arabského kmene Hinawi, členové jeho rodiny se živili jako obchodníci a ani Ahmed nebyl výjimkou. V té době vládla Ománu dynastie Járubi (Járubovci). Když jej imám Saíf bin Sultán dosadil na post guvernéra města Suhár, začal Ahmed prokazovat schopnosti budoucího panovníka. Jeho reputace rostla, a tak se Saíf pokusil nechat Ahmeda zavraždit, ale neúspěšně. Během invaze Peršanů (během vlády Nádira Šáha) se Ahmed a jeho muži devět měsíců bránili v suhárské pevnosti, imám Saíf mezitím zemřel v bitvě. Domluvené příměří byl však kalkul, protože Peršané čelili domácím nepokojům a část armády se po sjednaném příměří vrátila zpět domů. Kmenoví šejci Ahmeda zvolili imámem a ten následně zmasakroval perskou posádku poté, co jim nabídl setkání o trvalém příměří.\n\nOd dob let 1741 až 1744 čelil také zbývajícím silám dynastie Járubi, kampani Balaraba bin Humajra a povstání kmenů hlavně v regionu Ad-Zahíra, čímž bylo od počátku narušováno jeho úsilí o sjednocení země. Manželskými svazky Saídů se znepřátelenými kmeny částečně potlačil nepokoje.\n\nPerské nároky na ománské teritorium smrtí Nádira Šáha neskončily. Karím Chán, někdejší vojevůdce Nádira Šáha a vůdce kmene Zand, po Ahmadovi vyžadoval odvod daní, což Ahmad odmítl. Protože Karím Chán představoval nebezpečí, obrátil se ománský sultán na možného spojence v podobě Osmanské říše, zavilého nepřítele Peršanů. Když Karím Chán obléhal Turky ovládanou Basru, Ahmadova vojska pomohla ofenzívu zhatit. Osmanský sultán Mustafa III. Ahmada za jeho služby odměnil.\n\nVzájemné soupeření evropských mocností se odehrávalo na různých lokalitách po celém světě a zasáhlo také Omán. Především Britové a Francouzi plánovali získat Omán pod svůj vliv, zatímco jejich lodě mezi sebou sváděly potyčky nedaleko ománského pobřeží. Ahmadova neutrální politika procházela těžkými zkouškami obzvláště během otevřeného anglicko-francouzského konfliktu, jako tomu bylo například v letech 1756 až 1763. Rovněž během míru přistupoval Ahmad k mocnostem vyrovnaně. V té době se Omán začal obchodně sbližovat s francouzskými koloniemi v Indickém oceánu v čele s ostrovem Mauritius, kam se ománské lodě vydávaly s nákladem kávy a ryb a odplouvaly naplněny cukrem. Francouzská vláda se po jednání a naléhání koloniální správy roku 1793 uvolila ustanovit obchodní kancelář v Maskatu. To již nezažil Ahmad bin Saíd, neboť zemřel o deset let dříve, roku 1783. Ještě za Ahmadovy vlády se Saídovská dynastie začala tříštit. Jeho smrt proces rozdělení urychlila a tak vznikly dvě rodinné větve. Saídové ovládali Maskat spolu s pobřežními regiony. Kaisové naopak ovládali ománské vnitrozemní regiony al-Batína a al-Rustak. Země se v době tohoto schizmatu začala nazývat Maskat a Omán a formálně ji zastupovali Saídové.\n\nAhmed bin Saíd se zasadil o navázání vztahů s arabskými kmeny v jižní Persii a regionu Chúzistán. Společně s vládcem Mughalské říše, Šáhem Álamem II., usilovali o úder proti pirátům v Indickém oceánu narušujících obchod poblíž Mangalúru. Vzájemné dobré vztahy potvrdila smlouva o přátelství z roku 1766.\n"}
{"id": "1397059", "url": "https://cs.wikipedia.org/wiki?curid=1397059", "title": "Iniuria", "text": "Iniuria\n\nIniuria (lat.) znamená obecně bezpráví, v římském právu šlo o urážku na cti.\n\nProtože ve starověkém Římě byla osobní čest pro občany velmi důležitá, znal urážku na cti už Zákon dvanácti desek. Zatím však jen jako iniurie reálné, tedy útoky proti tělesné integritě, až praetorská normotvorba zavedla iniurie verbální v podobě nadávek, posuňků nebo útoků na cudnost. Právnickým výkladem pak byly tyto soukromé delikty vztaženy i na bránění ve výkonu práv a neoprávněné užívání veřejných věcí (některé těžké urážky typu porušení domovní svobody nebo bití později Sulla prohlásil za veřejné \"crimen\", které soudila zvláštní porota). Vždy však byl nutný úmysl působit příkoří (\"animus iniuriandi\"), na druhou stranu potupa mohla být i nepřímá, když mířila na osoby blízké poškozeného, dokonce i na jeho otroky. Ochranou byla žaloba (\"actio iniuriarum aestomatoria\"), kterou poškozený mohl žádat po škůdci zaplacení soukromé pokuty, o jejíž výši rozhodovali podle volné úvahy rekuperátoři (\"recuperatores\"). Přihlíželi ovšem k intenzitě útoku, místu, kde k němu došlo, i k postavení uráženého. Ačkoli byla tedy žalobou poenální, měla současně i infamující účinky. Vzhledem ke svému charakteru byla žalobou osobní a nepřecházející na dědice, mohl ji uplatnit jen uražený a jen vůči pachateli urážky.\n"}
{"id": "1397061", "url": "https://cs.wikipedia.org/wiki?curid=1397061", "title": "Noční sezóna", "text": "Noční sezóna\n\nNoční sezóna () je divadelní hra britské dramatičky Rebeccy Lenkiewiczové z roku 2004. Hra zobrazuje nesnadné soužití irské rodiny Kennedyových. Do češtiny hru přeložila Jitka Sloupová. \n\nNárodní divadlo nastudovalo hru roku 2017 v režii Daniela Špinara v tomto obsazení:\n\n\nHra s podtitulem „tragikomedie o lidech, kteří jsou možná ještě živí“ měla premiéru 9. a 10. listopadu 2017.\n\n"}
{"id": "1397063", "url": "https://cs.wikipedia.org/wiki?curid=1397063", "title": "Ercole Consalvi", "text": "Ercole Consalvi\n\nErcole Consalvi (8. června 1757 – 24. ledna 1824) byl kardinál–jáhen římskokatolické církve. V letech 1800–1806 a znovu v letech 1814–1823 působil jako kardinál státní sekretář. Účastnil se jako papežský velvyslanec Vídeňského kongresu, kde se mu podařilo vyjednat obnovení papežského státu.\n"}
{"id": "1397065", "url": "https://cs.wikipedia.org/wiki?curid=1397065", "title": "Prokopské údolí (výhybna)", "text": "Prokopské údolí (výhybna)\n\nProkopské údolí je výhybna (do roku 2015 železniční stanice s názvem Praha-Hlubočepy) ležící na jednokolejné neelektrizované trati 173 z Prahy do Rudné u Prahy a Berouna. Stojí západně od centra obce Hlubočepy v ulici Hlubočepská 80/57. Ve výhybně se nachází rovněž zastávka Praha-Hlubočepy.\n\nŽelezniční stanice v Hlubočepích byla zprovozněna 11. května roku 1873 spolu s uvedením tratě do provozu.\nV okolí železniční stanice se těžil vápenec. V jejím těsném sousedství, jižně od kolejí, byla na místě továrny na portlandský cement Barta a Tichý (Hlubočepská 72 a 83) postavena v letech 1875-1878 oběma společníky nová továrna na staviva, ve které vyráběli keramické zboží, roury a dlaždice z místního jílu. U Klukovic zřídili kruhové pece, které byly s hlubočepským nádražím spojeny vlečkou a mezi sebou propojeny úzkokolejkou. Druhou továrnou, do které vedla z nádraží vlečka, byl Technoplyn Karla Tichého (Hlubočepská 94/72), postavený roku 1898 na pozemku vápenky severně od kolejí.\n\nPoměrně velké nádraží bylo uzpůsobeno ke křižování, předjíždění a odstavování dlouhých nákladních vlaků. Mělo tři koleje průjezdné (dopravní číslo 1, 3 a manipulační číslo 5) a tři kusé (2, 7 a 9). Na trať byla také napojena síť vleček do lomů, jednotlivé lomy pak mezi sebou propojovaly úzkorozchodné železnice s rozchodem 600 mm a to až do 60. let 20. století, kdy se zde vápenec přestal těžit.\n\nPo omezení provozu v této stanici zůstaly pouze přímá kolej (číslo 1) a dopravní kolej (číslo 3), ostatní byly v 90. letech 20. století v celé své délce postupně vytrhány i s pražci. Na jejich místě se rozprostírala louka, uprostřed které zůstaly nefunkční světelná návěstidla a lampy. Protože byly všechny vedlejší koleje sneseny a zůstala zde pouze hlavní přímá kolej, nádraží bylo přeměněno na zastávku. \n\nVýhybka na západním zhlaví byla zrušena po likvidaci poslední odbočující koleje, na východním zhlaví zůstala zachována, byla ale zablokována a odstraněna v létě roku 2005. \n\nV blízkém okolí se nenachází žádná větší obytná zástavba a průmyslové podniky zde již nejsou. Bylo rozhodnuto zřídit stanici blíž centru obce a vybráno místo při světelně zabezpečeném úrovňovém přejezdu ulice Slivenecká poblíž autobusové zastávky MHD Hlubočepská. Nová železniční zastávka Praha-Hlubočepy byla otevřena v srpnu roku 2015.\n\nPo rekonstrukci a obnovení druhé koleje slouží bývalé nádraží od srpna 2015 jako výhybna.\n\n\n\n"}
{"id": "1397068", "url": "https://cs.wikipedia.org/wiki?curid=1397068", "title": "Tomáš Horáček", "text": "Tomáš Horáček\n\nTomáš Horáček (* 1983) je český podnikatel, proti kterému bylo zahájeno trestní řízení a na kterého byla soudem uvalena vazba v souvislosti s kauzou zmanipulovaných zdravotnických zakázek v některých pražských nemocnicích.\n\nHoráček byl spojován s hromadnými nábory členů v rámci ústecké organizace ČSSD,\n\nkdy lidem byly za účast na schůzích nabízeny projížďky rauty nebo částka 300 korun. Později se angažoval v aktivitách politického sdružení Severočeši.cz. V roce 2016 se angažoval ve volební kampani hnutí ANO, podle mluvčího hnutí zajišťoval reklamu pro některé kandidáty hnutí.\n\nSoud jej v roce 2010 potrestal osmi měsíci odnětí svobody s podmíněným odkladem na dva roky za pokus o pojistný podvod týkající se havárie jeho automobilu. Rozsudek se stal pravomocný v květnu 2011, kdy krajský soud zamítl Horáčkovo odvolání.\n"}
{"id": "1397069", "url": "https://cs.wikipedia.org/wiki?curid=1397069", "title": "Cornwall Royals", "text": "Cornwall Royals\n\nCornwall Royals byl kanadský juniorský klub ledního hokeje, který sídlil v Cornwallu v provincii Ontario. V letech 1981–1992 působil v juniorské soutěži Ontario Hockey League (dříve Ontario Hockey Association). Před vstupem do OHL několik let úspěšně působil v Quebec Major Junior Hockey League. Zanikl v roce 1992 přestěhováním do Newmarketu, kde byl vytvořen tým Newmarket Royals. Své domácí zápasy odehrával v hale Cornwall Civic Complex s kapacitou 5 000 diváků. Klubové barvy byly modrá, bílá a červená.\n\nNejznámější hráči, kteří prošli týmem, byli např.: Dale Hawerchuk, Doug Gilmour nebo Owen Nolan.\n\n\nZdroj: \n\n\n"}
{"id": "1397070", "url": "https://cs.wikipedia.org/wiki?curid=1397070", "title": "Newmarket Royals", "text": "Newmarket Royals\n\nNewmarket Royals byl kanadský juniorský klub ledního hokeje, který sídlil v Newmarketu v provincii Ontario. V letech 1992–1994 působil v juniorské soutěži Ontario Hockey League (dříve Ontario Hockey Association). Založen byl v roce 1992 po přestěhování týmu Cornwall Royals do Newmarketu. Zanikl v roce 1994 přestěhováním do Sarnie, kde byl vytvořen tým Sarnia Sting. Své domácí zápasy odehrával v hale Newmarket Recreational Complex s kapacitou 3 700 diváků. Klubové barvy byly modrá, bílá a červená.\n\nNejznámější hráči, kteří prošli týmem, byli např.: Mark DeSantis, Nathan LaFayette, Grant Marshall nebo Ryan VandenBussche.\n\nZdroj: \n\n\n"}
{"id": "1397071", "url": "https://cs.wikipedia.org/wiki?curid=1397071", "title": "SpaceX CRS-15", "text": "SpaceX CRS-15\n\nSpaceX CRS-15 (alternativně SpX-15, nebo jednoduše CRS-15) je patnáctá a zároveň poslední ze tří dodatečných zásobovacích misí kosmické lodi Dragon k Mezinárodní vesmírné stanici (ISS) podstoupená v rámci kontraktu Commercial Resupply Services uzavřeného mezi společností SpaceX a NASA. Celkově jde o sedmnáctý let Dragonu do vesmíru (pokud počítáme i demo lety C1 a C2+). Je to počtvrté, kdy byla použita již jednou letěná kosmická loď Dragon a zároveň potřetí, kdy byl při letu v rámci CRS použit již letěný první stupeň nosné rakety Falcon 9. Druhý stupeň byl poprvé při misi pro NASA ve variantě Block 5 a provedl samostatný šestihodinový let, který měl demonstrovat jeho schopnosti. Statický zážeh před startem proběhl 23. června v 23:30 SELČ.\n\nCelkový náklad lodi byl 2697 kg. Hermetizovaná části lodi pojme 1712 kg nákladu, v nehermetizované části lodi (v trunku) bylo dalších 985 kg nákladu.\n\nV hermetizované části byl například umístěn robot CIMON, který je podle Airbusu prvním robotem s umělou iteligencí ve vesmíru. Součástí nákladu byly i japonské 1U cubeseaty UiTMSAT 1, MAYA 1 a BHUTAN 1. V nehermetizované části byla umístěna náhradní koncovka LEE (Latching End Effector) staniční robotické paže Canadarm2 a přístroj ECOSTRESS (The ECOsystem Spaceborne Thermal Radiometer Experiment on Space Station), který bude umístěn na venkovní plošinu modulu Kibó a bude sledovat teplotu vegetace na Zemi.\n"}
{"id": "1397072", "url": "https://cs.wikipedia.org/wiki?curid=1397072", "title": "Dukes of Hamilton", "text": "Dukes of Hamilton\n\nDukes of Hamilton byl kanadský juniorský klub ledního hokeje, který sídlil v Hamiltonu v provincii Ontario. V letech 1989–1991 působil v juniorské soutěži Ontario Hockey League (dříve Ontario Hockey Association). Založen byl v roce 1989 po přestěhování týmu Toronto Marlboros do Hamiltonu. Zanikl v roce 1991 přestěhováním do Guelphu, kde byl vytvořen tým Guelph Storm. Své domácí zápasy odehrával v hale FirstOntario Centre s kapacitou 17 383 diváků. Klubové barvy byly červená, bílá a modrá.\n\nNejznámější hráči, kteří prošli týmem, byli např.: Alek Stojanov, Chris Govedaris, Shawn McCosh nebo Jeff Bes.\n\nZdroj: \n\n\n"}
{"id": "1397074", "url": "https://cs.wikipedia.org/wiki?curid=1397074", "title": "Andrea Vrbovská", "text": "Andrea Vrbovská\n\nAndrea Vrbovská (22. prosince 1966) je česká lékařka a manažerka, bývalá ředitelka Nemocnice Na Bulovce, proti které bylo zahájeno trestní řízení a na kterou byla soudem uvalena vazba v souvislosti s kauzou zmanipulovaných zdravotnických zakázek v některých pražských nemocnicích.\n"}
{"id": "1397076", "url": "https://cs.wikipedia.org/wiki?curid=1397076", "title": "Jestřábník Rohlenův", "text": "Jestřábník Rohlenův\n\nJestřábník Rohlenův (\"Hieracium rohlenae\") je druh rostliny z čeledi hvězdnicovité. Je to vytrvalá, žlutě kvetoucí bylina s olistěnou lodyhou. V rámci taxonomie jestřábníků je řazen do skupiny \"Hieracium fritzei\" agg. (\"H. alpinum\" ≥ \"H. prenanthoides\"). Vyskytuje se jako endemický druh výhradně v Krkonoších, kde roste zejména v subalpínských polohách nad hranicí lesa a v karech.\n\nJestřábník Rohlenův je vytrvalá bylina, dorůstající výšky 15 až 35 cm. Listy jsou na líci jasně zelené, na rubu nasivělé. Přízemní listy jsou v době květu nečetné (1 až 3) nebo zcela chybějí, obvejčité, obkopinaté až podlouhlé, na vrcholu zaokrouhlené, tupé až tupě špičaté, na bázi dlouze sbíhavé na řapík, téměř celokrajné, oddáleně zoubkaté nebo u robustních rostlin s několika zuby. Lodyha nese 2 až 5 dobře vyvinutých listů a 1 až 2 redukované listy připomínající listeny. Lodyžní listy jsou celokrajné, jemně oddáleně zoubkaté nebo řidčeji s několika zuby ve střední části. Spodní lodyžní listy jsou obkopinaté až podlouhlé, sbíhající na široce křídlatý řapík nebo přisedlé, střední lodyžní listy jsou přisedlé nebo na bázi mírně objímavé.\nRostliny jsou většinou jednoúborné s jednoduchou lodyhou, řidčeji je lodyha větvená do 2 (až 3) větví zakončených jedním úborem. Stopky úborů jsou nasivěle zelené, s hojnými 3 až 4 mm dlouhými jednoduchými chlupy s krátkou tmavou bází, s roztroušenými stopkatými žlázkami a hojnými až hustými hvězdovitými chlupy. Zákrov je 10 až 15 mm dlouhý, zákrovní listeny jsou čárkovitě kopinaté, s hojnými až hustými jednoduchými chlupy a roztroušenými stopkatými žlázkami. Liguly jsou zkrácené a zkroucené nebo svinuté, kratší než blizny. Čnělky a bliznová ramena jsou medově žluté s tmavšími šupinkami. Nažky jsou 3,5 až 4,5 mm dlouhé.\n\nJestřábník Rohlenův je endemit Krkonoš. Vyskytuje se na české i polské straně pohoří. Více lokalit je ve východních Krkonoších, na západě je vzácný. Roste zejména v subalpínských polohách a v ledovcových karech.\n\nDruh \"Hieacium rohlenae\" je součástí okruhu \"Hieracium fritzei\". Tato skupina zahrnuje druhy nesoucí znaky \"Hieracium alpinum\" a \"H. prenanthoides\" a které stojí morfologicky blíže k \"H. alpinum\" (formule \"H. alpinum\" ≥ \"H. prenanthoides\").\n\nV rámci Krkonoš se vyskytují celkem 3 druhy ze skupiny \"H. fritzei\" agg., které mají zkrácené liguly a tudíž úbory s vyčnívajícími čnělkami. Lze je rozlišit zejména podle barvy čnělek a blizen a podle charakteru ligul. Jestřábník Rohlenův má čnělky medově žluté, liguly jsou zkrácené, avšak nejsou vyhnuté ven. Listy jsou na líci řídce chlupaté. Jestřábník Schneiderův (\"Hieracium schneiderianum\") má čnělky olivově zelené s tmavšími šupinkami, vnější liguly bývají nápadně vyhnuté z úboru ven. Listy bývají přinejmenším na líci olysalé. Jestřábník černoblizný (\"Hieracium nigrostylum\") má naproti tomu tmavě olivové čnělky s černými šupinkami (na pohled černé). Liguly nejsou vyhnuté ven, listy jsou na líci chlupaté. Tento druh je z dané skupiny nejvzácnější.\n\n"}
{"id": "1397077", "url": "https://cs.wikipedia.org/wiki?curid=1397077", "title": "Kingston Canadians", "text": "Kingston Canadians\n\nKingston Canadians byl kanadský juniorský klub ledního hokeje, který sídlil v Kingstonu v provincii Ontario. V letech 1973–1988 působil v juniorské soutěži Ontario Hockey League (dříve Ontario Hockey Association). Zanikl v roce 1988 po přetvoření frančízy v nový tým Kingston Raiders. Své domácí zápasy odehrával v hale Kingston Memorial Centre s kapacitou 3 300 diváků. Klubové barvy byly červená, bílá a modrá.\n\nNejznámější hráči, kteří prošli týmem, byli např.: Paul Coffey, Bernie Nicholls nebo Alex Forsyth.\n\nZdroj: \n\n\n"}
{"id": "1397082", "url": "https://cs.wikipedia.org/wiki?curid=1397082", "title": "Porsche 918 Spyder", "text": "Porsche 918 Spyder\n\nPorsche 918 Spyder je plug-in hybridní sportovní auto s středovým uložením motoru vyráběné německou automobilkou Porsche. Spyder je poháněn 4.6 litrovým motorem V8 s atmosférickým sáním poskytující výkon  a také dvěma elektromotory dodávajících dalších  koňských sil s kombinovaným výstupem . 918 Spyder disponuje řádkou 6,8 kWh lithium-ion baterií, což umožňuje dojezd 19 km čistě na elektřinu.\n\nVýroba začala 18.září 2013, s dodávkami se původně plánovalo začít v prosinci 2013 a základní cenou ~ €611,000 (US$845,000, GB £511,000, 16 800 000 CZK). 918 Spyder se do prosince 2014 kompletně vyprodal a výroba skončila v červnu 2015.\n\n918 Spyder byl poprvé představen jako koncept na 80. autosalonu v Ženevě v březnu 2010. 28. července 2010 po 2000 žádostí o výrobu dozorčí rady Porsche AG schválili vývoj 918 Spyder. Výrobní verze byla představena v září 2013 na Frankfurt Motor Show. Porsche také představila RSR závodní variantu 918 roku 2011 na North American International Auto Show, která kombinuje hybridní technologie poprvé použity v 997 GT3 R Hybrid s designem 918 Spyder. 918 Spyder byl druhým plug-in hybrid autem od Porsche hned po Panamera S E-Hybrid. z roku 2014\n\n918 je poháněna osmiválcovým atmosférickým motorem s objemem 4,593 litru postaveným na stejné architektuře jako v RS Spyder Le Mans Prototyp.\n\nMotor váží 135 kg dodává   v 8500 otáčkách za minutu a maximální točivý moment  Nm . Tento motor je doplněn o dva elektromotory dodávající dalších  koňských sil. Jeden s  koňmi pohání zadní kola paralelně s zážehovým motorem a slouží také jako hlavní generátor. Tyto motory dodávají výkon na zadní nápravu přes 7 rychlostní dvojspojkovou převodovku. Přední elektrický motor disponuje  a pohání přední nápravu; elektrická spojka odděluje motor, když není v provozu. Celkový systém dodává  a  Nm točivého momentu. V říjnu 2012 nebyla inženýrská konstrukce ještě dokončena, ale Porsche již zaznamenala údaje o výkonu:  za 2,5 sekundy, za 7,2 sekundy,  za 19,9 sekund a testované nejvyšší rychlost  km/h. Porsche 918 Spyder má poměr výkonu k hmotnosti kg na jednu koňskou sílu a série Weissach Package pomohla autu k hmotnostnímu poměru  kg koňskou sílu.\nSystém ukládání energie je 312-cell, kapalinou chlazené 6.8 kW·h lithium-iontové baterie umístěné za řidičem. Kromě plug-in nabíjecího portu na straně spolujezdce na B-sloupku jsou také baterie nabíjeny rekuperačním brzděním a přebytkem výkonu z motoru, když auto jede bez přidávání plynu. CO emise jsou 79 g/km a spotřeba paliva 3,0 l/100 km podle Nového Evropského jízdního Cyklu (NEDC). V USA Agentura pro Ochranu Životního prostředí (EPA) v rámci jeho pěti-cyklového testu naměřili v roce 2015 spotřebu energie v elektrickém režimu na 50 kWh na 100 kilometrů a po zapojení pouze benzinového motoru 11 l/100km.\n\n4.6 litrový osmiválcový benzínový motor dokáže dobít prázdnou baterii za cca dva litry paliva. Dodávané univerzální nabíječce od Porsche trvá sedm hodin, aby se baterie dobily 110 voltovou domácí zásuvkou nebo dvě hodiny na vyhrazené nabíjecí stanici s nainstalovanou 240 voltovou přípojkou. Volitelná DC rychlonabíjecí stanice může obnovit baterie na plnou kapacitu už za 25 minut.\n\n918 Spyder nabízí pět různých provozních režimů: E-Drive umožňuje cestovat čistě na elektřinu pomocí zadního a předního elektromotoru až 19 km . Celkový dojezd s plnou nádrží benzínu a plně nabitými bateriemi je 680km dle EPA testů. V rámci E-Drive režimu auto může dosáhnout maximální rychlosti 150km/h . Dva hybridní režimy (Hybrid, a Race) používají jak benzínový tak i oba elektrické motory pro zajištění požadované úrovně spořivosti či výkonu. Podvozkem je karbonový monocoque a brzdy jsou použity elektromechanické.\n\nProdukční verze byla představena v roce 2013 na Frankfurt Motor Show. V roce 2014 bylo 918 vyráběno v limitovaných sériích - s vývojovým centrem v Weissachu a sestaveny v Zuffenhausenu. Za rok 2014 Porsche vyrobilo 918 kusů a výroba začala 18. listopadu 2013, přičemž dodávky měly začít v prosinci 2013. Prodeje ve Spojených státech začaly v červnu 2014. \n\nDo listopadu 2014 bylo celosvětově objednáno již 800 kusů . Výroba skončila v červnu 2015, jak bylo naplánováno.\n\nZemě s nejvíce objednávkami byly Spojené státy s 294 kusy následují země Čína a Německo s přibližně 100 objednávkami každá a Kanada s 35 objednávkami.\n\nV roce 2011 na North American International Auto Show v Detroitu Porsche představilo RSR závodní verzi 918 Spyder s výkonem 776 koní. Šesti stupňová převodovka byla použita z RS Spyder. \n\nV září 2013 Porsche 918 vybaveno volitelným 'Weissach Package' zajel na Nürburgring kolo za 6:57 na  km dlouhé trati, čímž překonalo předchozí rekord o 14 sekund a také se stalo prvním sériovým autem s silniční homologací, které prolomilo 7 minutovou hranici.\n\n"}
{"id": "1397083", "url": "https://cs.wikipedia.org/wiki?curid=1397083", "title": "Kingston Raiders", "text": "Kingston Raiders\n\nKingston Raiders byl kanadský juniorský klub ledního hokeje, který sídlil v Kingstonu v provincii Ontario. V letech 1988–1989 působil v juniorské soutěži Ontario Hockey League (dříve Ontario Hockey Association). Založen byl v roce 1988 po přejmenování týmu Kingston Canadians na Raiders. Zanikl v roce 1989 po přetvoření frančízy v nový tým Kingston Frontenacs. Své domácí zápasy odehrával v hale Kingston Memorial Centre s kapacitou 3 300 diváků. Klubové barvy byly černá, bílá a stříbrná.\n\nNejznámější hráči, kteří prošli týmem, byli např.: Drake Berehowsky, Sean Gauthier, Mark Major, Scott Pearson nebo Jason Simon.\n\nZdroj: \n\n\n"}
{"id": "1397084", "url": "https://cs.wikipedia.org/wiki?curid=1397084", "title": "Mississauga IceDogs", "text": "Mississauga IceDogs\n\nMississauga IceDogs byl kanadský juniorský klub ledního hokeje, který sídlil v Mississauze v provincii Ontario. V letech 1998–2007 působil v juniorské soutěži Ontario Hockey League (dříve Ontario Hockey Association). Zanikl v roce 2007 přestěhováním do St. Catharines, kde byl vytvořen tým Niagara IceDogs. Své domácí zápasy odehrával v hale Hershey Centre s kapacitou 5 612 diváků. Klubové barvy byly červená, černá a bílá.\n\nNejznámější hráči, kteří prošli týmem, byli např.: Vladimír Svačina, Alex Pietrangelo, Oskar Osala, Kyle Quincey, Tomáš Linhart, Daniel Carcillo nebo Patrick O’Sullivan.\n\nZdroj: \n\n\n"}
{"id": "1397085", "url": "https://cs.wikipedia.org/wiki?curid=1397085", "title": "Dakša", "text": "Dakša\n\nDakša je hinduistický bůh nejasné funkce, jehož jméno lze vykládat jako „šikula, zručný, výkonný, schopnost“. Podle rgvédského hymnu 10.72 je Dakša synem i otcem Aditi a tato dvě božstva lze chápat jako mužský a ženský prvek při stvoření, i jinde je Dakša řazen mezi Áditje, syny Aditi. Za dceru Dakšy byly označovány i matky démonických asurů a dánavů zvané Diti a Danu. Někdy je ztotožňován s Purušou, prvotní bytostí z které byl stvořen vesmír. Podle Matsja purány je Dakša mudrcem, kterého stvořil mezi jinými Brahmá díky přísné askezi ze svého pravého palce.\n\nJaan Puhvel jej srovnává s řeckým Porem, který byl básníkem Alkmánem označen za nejstaršího z bohů. jehož jméno vykládá stejným způsobem. Také srovnává motiv otcovství a synovství Aditi s římským podáním kde je Fortuna označována za dceru Jupitera, ale zároveň mohla být chápána jako jeho matka.\n\nDakša je také obětníkem bohů při události zvané \"dakša jajna\" – Dakšova oběť, o které vypráví mýtus o urážce Šivy, známý například z Mahábháraty či Váju purány. Tento příběh může odrážet rodicí se hinduismus a konflikt týkající se rozdílů mezi božstvy védského panteonu reprezentovaných Dakšou a božstvy, která nově získávala na oblibě reprezentovanými Šivou. V jedné z verzí je hlavním aktérem Satí, jedna z devíti Dakšových dcer a manželka Šivy, podle které její otec neschvaloval její volbu manžela, kterého nesnášel.\n\nPodle jiného mýtu z Mahábháraty měl Dakša sedmadvacet dcer, které všechny provdal za měsíčního boha Čandru. Čandra ze všech svých manželek se věnoval té nejkrásnější jménem Róhíní a tak byl Dakšou na žádost svých zbylých dcer proklet. Prokletí měsíčního boha pak postihlo i rostlinstvo, kterému dával sílu, a s tím i zvířata a lidi. Dakša nakonec svou kletbu oslabil, pod podmínkou, že se Čandra bude věnovat všem svým manželkám, a Měsíc tak ztrácí sílu pouze polovinu svého cyklu.\n"}
{"id": "1397086", "url": "https://cs.wikipedia.org/wiki?curid=1397086", "title": "Postřižínská", "text": "Postřižínská\n\nPostřižínská je slepá ulice v Hloubětíně na Praze 14, která vede od ulice Hostavická po svahu vrchu Lehovec (dříve Hlohovec) ke střelnici Chaloupky.\n\nNazvána je podle středočeské obce Postřižín, která leží v okrese Mělník 6 km na východ od Kralup nad Vltavou. Pojmenována byla v lednu 1998. Původně byla beze jména a na jejím konci byla jen střelnice Svazarmu, která vznikla na místě kamenolomu.\n\nNa severní straně jsou budovy střelnice, na jihu je les. Ulice se stejným názvem leží v Odolene Vodě.\n\n\n"}
{"id": "1397094", "url": "https://cs.wikipedia.org/wiki?curid=1397094", "title": "Lesná (Nový Kostel)", "text": "Lesná (Nový Kostel)\n\nLesná (dříve Valdov; ) je osada, základní sídelní jednotka obce Nový Kostel, v okrese Cheb, v Karlovarském kraji.\nV roce 2011 zde trvale žili 4 obyvatelé.\n\nLesná (\"Lesná u Nového Kostela\") je také název katastrálního území o rozloze 2,1 km.\n\nOsada se rozkládá v Chebské pánvi asi 1,5 kilometrů jižně od Nového Kostela, v mělkém údolí podél potoka Lubinka nedaleko jeho soutoku s Plesnou.\n\nPrvní písemná zmínka o vsi pochází z roku 1265. Vznikla jako osamocený poplužní dvůr, rozdělený mezi waldsasenský klášter a řád německých rytířů s komendou v Chebu. Klášter ve Waldsassen držel dvůr v majetku až do roku 1348, kdy jej koupil Trost Winkler. Později připadl dvůr a vzniklá ves do královského majetku. Jako manství daroval ves Jiří z Poděbrad roku 1461 Šlikům, v roce 1518 je poprvé výslovně zmíněna místní tvrz. Šlikové vlastnili Lesnou do roku 1545, kdy ji získal Jiří Multz z Valdova. K Lesné byly za Multzů připojeny okolní vesnice a osady Božetín, Hrzín, Nový Kostel, Spálená, statek Nový Dvůr a některé další, již zaniklé osady. Původní drobný statek se změnil v rozsáhlé zboží a po roce 1600 došlo k jeho rozdělení na tzv. Přední Lesnou a Zadní Lesnou a poté ještě k rozdělení každého statku na dva díly. Multzové z Valdova vlastnili ves až do roku 1846, po nich do konce druhé světové války Auerspergové. Za první republiky byla Lesná přejmenovaná na Valdov.\n\nBěhem vývoje vznikla v Lesné tři panská sídla. Nejstarším bylo okrouhlé tvrziště v jihozápadní části. Dobu jeho vzniku a původní podoba nejsou známé, tvrziště nejspíš vzniklo v průběhu 14. století. Bylo obklopené vodním příkopem napájeným z potoka Lubinky. Na jeho místě stála ještě v polovině 19. století velká budova, později zaniklá. Severně od původního tvrziště vystavěli Šlikové zřejmě záhy po roce 1461 novou tvrz – zámek Valdov. Za Multzů z Valdova byla tvrz renesančně upravena a rozšířena. Kromě této tvrze založili Multzové ve vsi ještě třetí sídlo. O existenci všech tří panských sídel svědčí zápis o škodách způsobených průtahy vojsk Loketskem roku 1648. V zápise se vádí, že do základů jsou zničená tři rytířská sídla, patřící Multzům z Valdova. Existenci panských sídel rovněž dokladuje katastrální mapa Lesné z roku 1842, kde jsou zakresleny tři velké poplužní dvory a tehdy ještě stojící dvě panská sídla. Jedno z nich však do roku 1900 zaniklo, dochovala se však druhá budova bývalého sídla. Stavení o dvou patrech mělo valbovou střechu, dvojúrovňové přízemí, zčásti zapuštěné do terénu, což svědčí o složitém vývoji. Po barokní přestavbě z 18. století a pozdně barokní úpravě z roku 1803 dostala budova novou podobu. Po roce 1945 objekt zchátral a skončil v ruinách.\n\nPo roce 1945 došlo k odsunu německého obyvatelstva a po vysídlení německých obyvatel došlo jen k částečnému dosídlení českými obyvateli. V roce 2010 bylo území osady vyhrazeno pro budování objektů, určených k rekreačním účelům.\n\nNa bývalou vesnici a honosná panská sídla upomíná pouze skupina tří památných stromů, dubů letních, pojmenovaných jako Valdovské duby, rostoucích v bývalém zámeckém parku na jihovýchodním okraji osady.\n\n"}
{"id": "1397095", "url": "https://cs.wikipedia.org/wiki?curid=1397095", "title": "Státní znak Jižního Súdánu", "text": "Státní znak Jižního Súdánu\n\nStátní znak Jižního Súdánu je státní znak reprezentující nově (2011) vzniklou republiku.\n\nZnak se sice skládá ze štítu a štítonoše. Podle oficiálního výkladu nese hlavní symbolický význam štítonoš, kterým je orel jasnohlasý (\"african fish eagle\", \"Haliaeetus vocifer\"), pták, který se v hojné míře na celém území Jižního Súdánu. Orel reprezentuje sílu, odolnost a rozhled. Orel v pravém pařátu drží křížem pod štítem kopí reprezentující obranu suverenity mladého státu a v levém pařátu drží orel křížem pod štítem rýč reprezentující tvrdou práci pro nasycení lidu mladého státu.\n\nPod štítem se nachází dvě nápisové pásky, výše stříbrná s mottem „JUSTICE, PROSPERITY, LIBERTY“ (), níže zlatá s názvem státu „REPUBLIC OF SOUTH SUDAN“.\n\n\n"}
{"id": "1397097", "url": "https://cs.wikipedia.org/wiki?curid=1397097", "title": "Dragon C111", "text": "Dragon C111\n\nDragon C111 je opakovaně použitá kosmická loď typu Dragon vyrobená společností SpaceX. Poprvé letěla 18. července 2016 při misi CRS-9 k Mezinárodní vesmírné stanici, 26. srpna 2016 se vrátila na Zemi (do Tichého oceánu). Znovu letěla 29. června 2018 při misi CRS-15 a po 35 dnech 3. srpna přistála na hladině Tichého oceánu.\n\nKosmická loď Dragon se skládá z hermetizované návratové kapsle, tepelného štítu s padáky a nehermetizované nástavby (trunk) nesoucí solární panely. Nástavba se u opakovaně použitých lodí vyrábí vždy nová, před odpojením od ISS se naplní odpadem a shoří při návratu do atmosféry. \n\nLoď byla od začátku navržena jako znovupoužitelná. Návratové kapsle lodí Dragon mají certifikaci pro tři lety, zatím každý letěl maximálně dvakrát. Vzhledem k počtu nasmlouvaných misí nejspíše dojde i na třetí použití některých z lodí. \n"}
{"id": "1397107", "url": "https://cs.wikipedia.org/wiki?curid=1397107", "title": "Stupeň B1040 Falconu 9", "text": "Stupeň B1040 Falconu 9\n\nStupeň B1040 Falconu 9 je první stupeň rakety Falcon 9 verze Block 4 vyráběné společností SpaceX. Poprvé tento první stupeň letěl v září 2017 při misi OTV-5, kdy po vynesení vojenského nepilotovaného miniraketoplánu úspěšně přistál na pevninské ploše Landing Zone 1. Následně byl stupeň zrenovován a letěl znovu při misi SES-12. Jelikož se u verze Block 4 nepočítalo s více než dvěma lety, tak nebyl proveden pokus o přistání.\n\n"}
{"id": "1397109", "url": "https://cs.wikipedia.org/wiki?curid=1397109", "title": "Algonkinové (kmen)", "text": "Algonkinové (kmen)\n\nAlgonkinové je souhrnný název pro indiánská etnika subarktické Ameriky (kmeny: Šajeni, Černonožci, Delavarové, Kríové, Mohykáni, Odžibvejové, celkem asi 8 000 osob), jejichž jazyky tvoří algonkinskou rodinu, většina mluví i anglicky. Původně žili jako kočovní lovci a sběrači, místy provozovali doplňkové zemědělství a od 17. století lov kožešinové zvěře pro směnu s bělochy. V 17. století přešli někteří do prérií, kde se věnovali kočovnému lovu bizonů a chovu koní. Na východě vymřeli nebo byli vybiti bělochy či v mezikmenových válkách v 17.–18. století a v 19. století přešli do rezervací. V současnosti žijí převážně v Kanadě a vesměs přijali západní způsob života.\n\nAlgonkini zove se skupina národů kočovných, potulujících se na rozsáhlém prostranství od středního toku Missouri až k ústí řeky sv. Vavřince, kde se živí lovem zvěře a ryb. Jsou postavy malé, tváří plochých. U řeky sv. Vavřince obývali s nimi společně Irokézové, kteří jsou tělesně vyvinutější a usedlými rolníky; z plodin svých skýtali dárky Algonkinům, kteří zase vzájemně pro ně lovili. Náboženská úcta jejich nesla se k něčemu tajemnému, nepochopitelnému (\"manitu\"). Nejvíce živlů mythických obsaženo je v pověstech o Menabušovi, národním hrdinovi algonkinském, synu západního větru, bratru severu, jihu a východu, vnuku měsíce. Také ptactvo požívalo zvláštní úcty u nich a bájilo se o něm všelicos. Posvátnost čísla čtyř, známá u jiných Indiánů, má doklady své též u Algonkinův (např. prodlení čtyř dnů u mrtvoly). Kmenů algonkinských je značný počet a uvedeme jen nejdůležitější. K východním náležejí Abenakové a Mikmakové (na Kenebeku), Mikmakové (v Novém Brunšvicku, Novém Skotsku, na ostrově prince Eduarda), labradorští Indiáni (červení, Montagnardové při Řece sv. Vavřince, Skoffiové), Lenni-Lenrapové (či Delavarové) podél pobřeží k jihu, kteří se opět dělí na několik kmenů. Na sever od Cumberlandu bydlí Šavnové, a dále Illinoisové, Kikapové a Miamové. U Hudsonova zálivu jsou Kríové, kmen mocný a bojovný, u jezer kanadských Odžibvejové. Nejdále na severozápad jsou z Algonkinců tzv. Černonožci (\"Blackfeet\"), jež nalézáme až u horního toku Missouri. V 17. století počítalo se Algonkinův ještě na 250 000, nyní je jich sotva ke 40 000 duší. Algonkinské jazyky jsou si příbuzny. Mají velice bohaté tvoření slov pomocí přípon a rozlišují velmi jemně rozdíly ve významu jmen, jež rozdělují na vyšší a nižší, kteréž rozdělení je důležito při tvoření čísla (pomocí různých přípon). Funkce větné určují se hlavně slovosledem, méně částicemi. Jejich sloveso je vlastně jméno s přisvojovacím zájmenem, jež vyjadřuje se předponou. Pomocí přípon nebo předpon tvoří se různé časy a způsoby, z nichž zvláště zajímavý je »dubitativ«. Vytknouti sluší dále i »objektivnou konjugacį« (zájmenný objekt je vyjádřen příponou nebo předponou) a rozeznávání tvaru inklusivného a exklusivného u 1. osoby množného čísla.\n\n"}
{"id": "1397110", "url": "https://cs.wikipedia.org/wiki?curid=1397110", "title": "Hidaka", "text": "Hidaka\n\nHidaka (japonsky:日高市 \"Hidaka-ši\") je japonské město. Leží v prefektuře Saitama a v únoru 2016 měl okolo 55 tisíc obyvatel. Město se zaměřuje především na zemědělskou výrobu. Ve městě je specializovaná vysoká škola. Město je významným dopravním uzlem mezi Tokiem a východem ostrova Honšú.\n\n"}
{"id": "1397117", "url": "https://cs.wikipedia.org/wiki?curid=1397117", "title": "Sansa, buddhistické horské kláštery v Koreji", "text": "Sansa, buddhistické horské kláštery v Koreji\n\nSansa, buddhistické horské kláštery v Koreji je pojmenování pro skupinu sedmi klášterů, které byly společně v červnu 2018 zapsány na seznam světového kulturního dědictví UNESCO. Kláštery byly založeny v období tří korejských království, ale provoz se ustálil až ve středním období vlády dynastie Čoson. \n\nBuddhismus přišel do Koreje ve 4. století a následně byl přijat všemi třemi královstvími (Kogurjo, Pekče a Silla) a vzkvétal jako státní náboženství po dobu přibližně 1000 let, především v období do konce vlády dynastie Korjo. Podpora státní správy výrazně přispěla k šíření buddhistické kultury, vytváření hmotného a nehmotného kulturního dědictví a k rozvoji spevifického architektonického stylu a technologie. Sansa, buddhistické horské kláštery v Koreji se liší od ostatních buddhistických klášterů v zemi, i díky integraci buddhistické víry a doktrín a domorodých náboženských vyznání. Všechny tyto kláštery jsou považovány za jedinečné ukázky citlivé výstavby a rozmístění náboženských staveb do okolního přírodního prostředí zalesněných hor. \n\nKláštery jsou rozprostřeny po celém území Jižní Koreje.\n"}
{"id": "1397118", "url": "https://cs.wikipedia.org/wiki?curid=1397118", "title": "Bronzové stíny", "text": "Bronzové stíny\n\nBronzové stíny (1990, \"Shadows in Bronze\") je historický detektivní román anglické spisovatelky Lindsey Davisové. Jde o druhý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nPříběh románu začíná v Římě na jaře roku 71, kdy musí Falco na příkaz císaře Vespasiana diskrétně odstranit rozkládající se mrtvolu tajně popraveného spiklence. Spiknutí proti císaři není totiž ještě plně potlačeno. Jeden ze spiklenců, Gnaeus Atius Pertinax, bývalý manžel dcery senátora Decima Camilla Vera Heleny Justiny, je ve vězení zabit svými druhy, aby nemohl před soudem vypovídat. Propuštěný otrok Barnabas, jeho přítel a zároveň nevlastní bratr, je rozhodnut se pomstít. Založí požár v jednom z římských chrámů, při kterém zahyne další ze spiklenců. \n\nVespasianus, je ochoten zrádcům, kteří se uchýlili do svých vil v luxusních letoviscích, pro klid v říši odpustit. Podle jeho přání se Falco vydá se svým přítelem Petroniem, velitelem aventinské hlídky vigilů (vlastně římské policie Militia Vigilum), a s jeho rodinou do Neapolského zálivu, oficiálně na prázdniny, ale ve skutečnosti předat spiklencům císařovo poselství. Zde se opět setká s Helenou Justinou, se kterou se navzájem milují, ale která je pro něho jako pro plebejce společensky nedosažitelná.\n\nFalco překazí další plány některých zrádců na ohrožení císaře a zjistí, že Barnabas je ve skutečnosti údajně zavražděný bývalý Helenin manžel a zrádce Pertinax. Ten kvůli penězům nutí Helenu, aby se za něho opět provdala, ale je Falconem zabit.\n\nBronz z titulu románu odkazuje na sochu mladé Heleny.\n\n"}
{"id": "1397124", "url": "https://cs.wikipedia.org/wiki?curid=1397124", "title": "Suikinkutsu", "text": "Suikinkutsu\n\nSuikinkutsu (水琴窟 dosl. \"vodní jeskynní koto\", či volněji přeloženo \"podzemní vodní citera\") je japonský zahradní ozdobný předmět a hudební nástroj původem ze sedmnáctého století. Skládá se z do země zakopané obrácené keramické nádoby s malým otvorem v horní části, ze kterého také vychází zvuk nahoru k posluchači. Voda tímto otvorem pomalu proudí do malé kaluže vody utvořené v podzemí na dně nádoby a tím vytváří příjemný zvuk, který uvnitř rezonuje. Zvuk je vzdáleně podobný zvonu či japonské citeře koto (odtud japonský název) a působí uklidňujícím, meditativním dojmem.\n"}
{"id": "1397126", "url": "https://cs.wikipedia.org/wiki?curid=1397126", "title": "Stupeň B1045 Falconu 9", "text": "Stupeň B1045 Falconu 9\n\nStupeň B1045 Falconu 9 je první stupeň rakety Falcon 9 verze Block 4 vyráběné společností SpaceX. Poprvé tento první stupeň letěl v dubnu 2018, kdy vynášel vesmírný teleskop TESS. Po vynesení nákladu úspěšně přistál na mořské ploše OCISLY. Následně byl zrenovován pro další použití. Pauza mezi jednotlivými lety byla nejkratší ze všech do té doby provedených znovupoužití prvního stupně Falconu 9, pauza byla pouze 71 dní. Druhý start přišel na konci června 2018, kdy byla vynesena znovupoužitá loď Dragon C111, která letěla v rámi zásobovací mise CRS-15. Verze Block 4 sice měla certifikaci pro tři lety, ale reálně se nepočítalo s více než dvěma lety. A jelikož SpaceX již nasbírala dostatek dat z přistání prvních stupňů, tak tento stupeň nebyl při druhém letu zachráněn.\n\n"}
{"id": "1397127", "url": "https://cs.wikipedia.org/wiki?curid=1397127", "title": "Josef Fasora", "text": "Josef Fasora\n\nP. Josef Fasora (8. března 1936, Brno – 13. prosince 2017 tamt.) byl moravský kněz a misionář.\nJeho rodina pocházela po otci z Rozářína a po matce (roz. Čermákové) z Moutnice (č. p. 25), pokřtěn byl 9. 3. 1936 v brněnském děkanském kostele Sv. Jakuba, dětství však prožil v Telnici.\nPřed nástupem do první třídy se v roce 1942 přestěhoval do domu \"U Klinkáčů\" v Tišnově.\n\nOd mládí měl rád dobrodružné romány, zároveň byl vychováván v katolické víře, což jej záhy přivedlo k touze stát se misionářem. Díky vlivu ThDr. Josefa Handlíře-Mouřinovského, tišnovského profesora náboženství, se jako patnáctiletý později rozhodl pro vstup do kněžského semináře.\n\nŠkolu ukončil v roce 1950, kdy do litoměřického semináře nemohl z politických důvodů nastoupit. Vyučil se proto v Liberci tiskařem, ve volném čase se věnoval sportu (atletice, zápasení). Po vojenské službě, kterou absolvoval jako průzkumník v Mladé Boleslavi, se vrátil do Tišnova. Ve 25 letech byl odsouzen za \"hanobení republiky\". Při zaměstnání v brněnské Grafii složil v roce 1964 maturitu, na teologickou fakultu však nebyl přijat (oficiálně z důvodu vysokého věku – 28 let). O rok později díky politickému tání již přijat byl a v semináři se setkal například s budoucími kardinály Dominikem Dukou (se kterým jej pojilo velké přátelství) či Miloslavem Vlkem. Jako spoluvydavatel studentského časopisu byl obviněn z údajné politické satiry a opět stanul před soudem. \n\nNa kněze byl vysvěcen ve svátek sv. Cyrila a Metoděje 5. 7. 1970 v Brně biskupem ThDr. Karlem Skoupým spolu s P. Janem Kabátkem a Mons. Karlem Pavlíčkem.\nDva roky působil jako kooperátor v Hodoníně, poté jako administrátor v Dambořicích či Pouzdřanech a Popicích u Hustopečí.\nV roce 1978 se mu podařilo utéci přes Vídeň do Norimberku, kde pracoval jako dělník v automobilce. S pomocí opata Anastáze Opaska a biskupa v Augsburku i díky podpoře organizací \"Kirche in Not\" a \"Adveniat\" se začal připravovat na misii v Bolívii.\n\nRok strávil v městě Cochabamba, kam přijel během Barrientovy revoluce, poté krátce působil ve farnosti města Tapacari (název znamená „Mocní, stateční lidé“). Toužil však po misionářské službě mezi indiány, byl proto arcibiskupem poslán do rozlehlé horské farnosti s centrem ve vesnici Cocapata. Dalších šest let ve farnosti San Martin de Porres, na hranici s Brazílií pomohl vybudovat vesnici Sv. František. Po úrazu nohy se vrátil v roce 1997 do vlasti, kde byl dočasně ustanoven administrátorem ve Staré Říši a Rozseči.\n\nV srpnu 1997 byl ustanoven farářem v Letovicích, Rozhraní a Vískách u Letovic. Působil při kostele sv. Prokopa jako letovický a později i boskovický děkan a vyučoval náboženství na letovické základní škole. V srpnu 2001 nastoupil jako farář do Nosislavi. Od ledna 2006 žil v Domově sv. Alžběty na Žernůvce u Tišnova a vypomáhal ve farnosti Deblín.\n\nHovořil plynně česky, anglicky, německy, rusky, španělsky či kečuánsky, ovládal italštinu, latinu a řečtinu.\n\nZemřel 13. 12. 2017 ve fakultní nemocnici Brno-Bohunice, zádušní mši sv. v kostele sv. Václava v Tišnově celebroval brněnský pomocný biskup Pavel Konzbul. Pohřben je v kněžském hrobě na tišnovském hřbitově.\n"}
{"id": "1397132", "url": "https://cs.wikipedia.org/wiki?curid=1397132", "title": "Hnutí spOLečně", "text": "Hnutí spOLečně\n\nHnutí spOLečně je olomoucké politické hnutí založené v roce 2018. Jeho iniciátory a zakladateli jsou Robert Runták a Dominik Králík. Hnutí bude kandidovat v komunálních volbách v říjnu 2018. \n\nProgram hnutí se zaměřuje především na rozvoj Olomouce se zapojením občanů do rozhodování o jeho chodu a transparentní rozhodování. Mimo jiné se chce zasadit o revizi parkovacích míst, participativní principy a zrušení poplatku za svoz odpadu.\n\n"}
{"id": "1397137", "url": "https://cs.wikipedia.org/wiki?curid=1397137", "title": "Commercial Resupply Services", "text": "Commercial Resupply Services\n\nCommercial Resupply Services (CRS, česky lze přeložit jako Komerční zásobovací služby) je řada smluv, které NASA uzavřela mezi lety 2008 a 2016 na dopravu nákladu a zásob na Mezinárodní vesmírnou stanici (ISS) pomocí komerčně provozovaných kosmických lodí. První smlouvy v rámci CRS byly podepsány v roce 2008 a společnosti SpaceX bylo přiděleno 1,6 miliardy dolarů na 12 misí a společnosti Orbital Sciences 1,9 miliardy na 8 misí, které pokrývaly zásobování do roku 2016. V roce 2015 NASA přiobjednala v rámci první fáze ještě tři mise u SpaceX a jednu u Orbital Sciences.\n\nSpaceX začala se zásobovacími lety v rámci kontraktu v roce 2012 pomocí lodě Dragon, které vynášela raketa Falcon 9. Starty probíhaly z rampy SLC-40 na letecké základně na misu Canaveral (CCAFS) na Floridě. Společnost Orbital Sciences začala s dodávkami v roce 2013, pro které vyvinula kosmickou loď Cygnus a raketu Antares, která startovala z rampy LP-0A na středoatlantickém regionálním kosmodromu (MARS) ve Virginii.\n\nDruhá fáze kontraktů (známá jako CRS 2) byla navrhnuta v roce 2014. Zakázky na nákladní lety začínající v roce 2019 byly přiděleny společnostem Orbital ATK, Sierra Nevada Corporation a SpaceX. Všechny mise by měly proběhnout do konce roku 2024.\n\nVýběr společností pro zásobování ISS byl zveřejněn 22. prosince 2008. NASA oznámila zadání zakázek na 12 misí pro SpaceX a 8 pro Orbital Sciences Corporation na tiskové konferenci 23. prosince 2008. Společnost PlanetSpace podala protest k vládnímu úřadu pro odpovědnost (GAO) poté, co obdržela informaci o rozhodnutí NASA. Dne 22. dubna 2009 úřad (Government Accountability Office) vydal oznámení o zamítnutí protestu.\n\nNosiče, kosmické lodě a startovní rampy byly připraveny pomocí dohod v rámci programu COTS.\n\nSpaceX úspěšně vypustila svou první raketu Falcon 9 s maketou lodi Dragon 4. června 2010. První let pro NASA, COTS Demo 1, se uskutečnil 8. prosince 2010, který demonstroval schopnosti lodě Dragon přijímat a reagovat na pozemní příkazy a schopnost komunikovat prostřednictvím satelitního systému TDRS, který vybudovala NASA a tvoří ho pozemní stanice a satelity na geostacionární dráze. SpaceX 15. srpna 2011 oznámila, že NASA spojila cíle misí COTS Demo 2 a Demo 2 do jedné mise, přičemž nejdřív muselo dojít ke splnění cílů mise Demo 2.\n\nMise COTS Demo 2+ úspěšně odstartovala 22. května 2012, dopravila náklad na ISS a následně přistála v Tichém oceánu, kde byla vylovena. Následně 23. srpna 2012 NASA oznámila, že společnost SpaceX úspěšně splnila závazky v rámci kontraktu COTS a byla certifikována pro lety v rámci CRS. První let v rámci CRS SpaceX provedla v říjnu 2012.\n\nSpolečnost Orbital Sciences dokončila svou certifikaci COTS letem 29. září 2013 a první CRS mise odstartovala 9. ledna 2014. V únoru 2016 bylo do smlouvy CRS přidáno pět dodatečných misí za odhadovanou částku 700 milionů dolarů.\n\nPočátkem roku 2014 NASA zahájila druhou fázi zásobovacíh služeb, CRS 2. Smlouvy byly 14. ledna 2016 uzavřeny se třemi společnostmi.\n\nDne 10. dubna 2016 došlo k tomu, že u ISS zároveň kotvil jak Dragon, tak i Cygnus. Dragon byl na misi CRS-8 a kotvil u modulu Harmony a Cygnus na misi CRS OA-6 u modulu Unity.\n\n"}
{"id": "1397138", "url": "https://cs.wikipedia.org/wiki?curid=1397138", "title": "Infamia", "text": "Infamia\n\nInfamia označovala v římském právu bezectnost, újmu na občanské cti a vážnosti. Šlo o právní institut s právními důsledky, nastávala až na základě nějaké právem stanovené skutečnosti, zatímco špatná pověst (\"turpido\", někdy označovaná \"infamia facti\") byla faktickým stavem způsobeným už vlastním hanebným způsobem života.\n\nRozlišovala se infamie bezprostřední (\"infamia immediata\") a zprostředkovaná (\"infamia mediata\"). Bezprostřední nastávala ihned po spáchání nějakého činu, jemuž právo přisoudilo infamující účinky, např. bigamie, provdání vdovy ještě před uplynutím smutečního roku, falešného udání, insolvence a rozprodej dlužníkova majetku, příp. výkonem určitého povolání, jako tomu bylo u herců, prostitutek či gladiátorů. Zprostředkovaná byla až následkem odsouzení v soudním procesu, především trestním, ale také soukromém, pokud šlo o nečestné jednání žalovaného. Typicky u krádeže a loupeže (v římském právu byly pojímané jako soukromé delikty) nebo podvedení nezletilého, příp. při hrubém porušení důvěry ve sporech z úschov, poručenství anebo příkazních smluv. Tyto žaloby se bez ohledu na svůj hlavní předmět souhrnně nazývaly \"actiones famosae\", neboť jejich vedlejším důsledkem byla pro odsouzeného bezecnost.\n\nProtože předpokladem právní způsobilosti byla ve starověkém Římě neporušená občanská čest, obsahoval infamii už Zákon dvanácti desek: jestliže se někdo zúčastnil mancipace a poté o tom odmítl podat svědectví, stal se \"intestabilis\". Sám již nemohl nikdy svědčit a zároveň jiní nemohli svědčit jemu, což mělo za praktický následek např. to, že nemohl pořizovat testament. Další infamie zavedly zvláštní zákony a praetoři ve své praxi. Bezectný občan tak nemohl zastupovat na soudě či se sám nechat zastupovat, podávat soudu různé návrhy, nemohl ani podat \"actio popularis\", kterou jinak mohl podat každý římský občan (\"turpido\" měla lehčí následky, byť k ní soudce musel také např. při svědecké výpovědi přihlížet). V oblasti veřejné pak bezecnost mohla vést k vyloučení ze senátu nebo nemožnosti se ucházet o magistratury. Soukromoprávní a procesní následky infamie nicméně nepřevzala justiniánská kodifikace římského práva.\n"}
{"id": "1397140", "url": "https://cs.wikipedia.org/wiki?curid=1397140", "title": "Slávek Ostrezí", "text": "Slávek Ostrezí\n\nSlávek Ostrezí, občanským jménem Stanislav Ostrezí (23. listopadu 1923 Přerov – 22. dubna 2001) byl český hudební skladatel, básník, textař a publicista.\n\n\nSlávek Ostrezí také amatérsky fotografoval. Je například autorem fotografických portrétů svého přítele, fotografa Jaroslava Krejčího.\n\n"}
{"id": "1397143", "url": "https://cs.wikipedia.org/wiki?curid=1397143", "title": "Burdurské jezero", "text": "Burdurské jezero\n\nBurdurské jezero ( \"Burdur Gölu\") je jezero v jihozápadním Turecku. Má rozlohu 250 km² (sedmé největší jezero v zemi), střední hloubku 44 m a maximální hloubku 110 m, jeho povodí zaujímá rozlohu 6150 km². Leží v nadmořské výšce 857 metrů na území provincií Burdur a Isparta, na jeho jihovýchodním pobřeží leží město Burdur.\n\nJezero je tektonického původu, jeho voda je slaná a má pH 9,5. Nikdy nezamrzá a je oblíbeným zimovištěm vodních ptáků, vyskytuje se zde sedmdesát procent světové populace ohrožené kachnice bělohlavé. Žije zde také endemická ryba halančíkovec maloasijský. Od roku 1994 je Burdurské jezero chráněným územím na základě Ramsarské úmluvy.\n\nMnožství vody v jezeře se zmenšuje, protože jeho přítoky jsou využívány k zavlažování polí. \n\n"}
{"id": "1397151", "url": "https://cs.wikipedia.org/wiki?curid=1397151", "title": "Istituto nazionale di astrofisica", "text": "Istituto nazionale di astrofisica\n\nNárodní astrofyzikální ústav (, zkratka INAF) je nejdůležitější italská instituce provádějící vědecký výzkum v astronomii a astrofyzice. Zaměření prováděného výzkumu sahá od studia planet a menších těles Sluneční soustavy až po rozsáhlé struktury Vesmíru a skupin a kup galaxií na kosmologických škálách.\n\nINAF koordinuje činnost dvaceti výzkumných center, devatenácti v Itálii a jednom ve Španělsku:\n\n\nINAF je zapojen do vědecké spolupráce s řadou mezinárodních institucí, mezi nimiž můžeme zmínit:\n\n\n"}
{"id": "1397154", "url": "https://cs.wikipedia.org/wiki?curid=1397154", "title": "Hotel Horizont", "text": "Hotel Horizont\n\nHotel Horizont je výšková budova sloužící jako čtyřhvězdičkový hotel v Peci pod Sněžkou, tvořící nepřehlédnutelnou dominantu celého údolí. Má 18 pater a přibližně 50 metrů na výšku. Uvnitř se nachází 135 pokojů, celkově je zde 270 lůžek. Projekt byl vytvořen Janem Tymichem a Zdeňkem Řihákem ze Státního projektového ústavu v roce 1965. Výstavba probíhala mezi roky 1971 až 1979. Vlastníkem je od roku 1994 česká akciová společnost Regata Čechy. Ta zde od té doby provedla mnoho rekonstrukcí.\n\n"}
{"id": "1397157", "url": "https://cs.wikipedia.org/wiki?curid=1397157", "title": "39, rue du Château-d'Eau", "text": "39, rue du Château-d'Eau\n\n39, rue du Château-d'Eau je adresa domu v Paříži, který je považován za nejmenší dům ve městě. \n\nDům se nachází v ulici \"Rue du Château-d'Eau\" v 10. obvodu v blízkosti radnice 10. obvodu a tržnice Saint-Martin.\n\nPrůčelí má na šířku pouhých 1,10 m a je 5 m vysoké. Dům je vklíněn mezi dvě vyšší budovy a skládá se z jednoho skladu v přízemí a jednoho pokoje v prvním patře, který dříve sloužil k bydlení.\n\nDům vznikl v úzkém průchodu mezi \"Rue du Château-d'Eau\" a \"Rue du Faubourg-Saint-Martin\" jako důsledek sporu mezi dědici tohoto průchodu.\n"}
{"id": "1397162", "url": "https://cs.wikipedia.org/wiki?curid=1397162", "title": "Římskokatolická farnost Horka nad Moravou", "text": "Římskokatolická farnost Horka nad Moravou\n\nŘímskokatolická farnost Horka nad Moravou je územní společenství římských katolíků s farním kostelem svatého Mikuláše v děkanátu Olomouc.\n\nPrvní písemné zmínky o Horce pocházejí z druhé poloviny 13. století. Současný farní kostel byl vybudován roku 1753 na místě zaniklého hrádku.\n\nFarnost od roku 1991 spravují karmelitáni z Olomouce-Hejčína. Od září 2016 byl administrátorem excurrendo P. Petr Marian Masařík. Toho s platností od července 2018 vystřídal P. Pavel Gorazd Cetkovský OCarm.\n\nKaždoročně se ve farnosti koná tříkrálová sbírka, v roce 2017 se při ní vybralo 31 174 korun.\n\nV roce 2018 se farnost zapojila do projektu Noc kostelů. Funguje farní pastorační rada.\n\n"}
{"id": "1397163", "url": "https://cs.wikipedia.org/wiki?curid=1397163", "title": "Valérie Lemercierová", "text": "Valérie Lemercierová\n\nValérie Anne Marie Lemercierová (* 9. března 1964 Dieppe) je francouzská herečka, režisérka a zpěvačka.\n\nPochází z rodiny zámožného sedláka a starosty normandské obce Gonzeville, má tři sestry. Absolvovala konzervatoř v Rouenu a od roku 1988 hrála v komediálním televizním seriálu \"Palace\". V roce 1990 ji režisér Louis Malle obsadil do filmu \"Milou v máji\" s Michelem Piccolim v titulní roli. O rok později hrála v akční parodii \"Operace Corned Beef\" s Jeanem Renem a Christianem Clavierem, s nimiž se setkala také ve filmu \"Návštěvníci\", kde vytvořila hlavní ženskou dvojroli. Objevila se také v americké kinematografii, když ji Sydney Pollack obsadil do filmu \"Sabrina\" (1995). Vedle komediálních rolí se představila i v psychologickém dramatu \"Páteční večer\", natočeném podle románu Emmanuèle Bernheimové. Hrála maminku hlavního hrdiny ve filmu \"Mikulášovy patálie\" a slečnu Macintoshovou ve filmu Asterix a Obelix ve službách Jejího Veličenstva. Podle vlastního scénáře režírovala filmy \"100% cachemire\" a \"Marie-Francine\", v nichž ztvárnila hlavní roli. Působí také jako divadelní herečka v pařížském Théâtre du Palais-Royal, vystupuje s vlastní one woman show, za kterou získala tři Molièrovy ceny, věnuje se rovněž dabingu. Ilustruje knihy pro nakladatelství Éditions Larousse, nazpívala album \"Valérie Lemercier chante\" (1995) a spolupracovala také s Françoise Hardyovou a irskou hudební skupinou The Divine Comedy.\n\nDvakrát obdržela Césara pro nejlepší herečku ve vedlejší roli: v roce 1994 za \"Návštěvníky\" a v roce 2007 za film \"Sedadla v parteru\". Navíc byla dvakrát na Césara nominována a v letech 2006 a 2007 moderovala slavnostní předávání cen. \n\nJejím přítelem byl hudebník Bertrand Burgalat.\n\n\n"}
{"id": "1397164", "url": "https://cs.wikipedia.org/wiki?curid=1397164", "title": "Velký binokulární dalekohled", "text": "Velký binokulární dalekohled\n\nVelký binokulární dalekohled (z anglického , LBT) je dalekohled umístěný na Mount Graham v jihovýchodní Arizoně. Jedná se zcela o unikátní koncept velkého dalekohledu, kdy jsou na jedná alt-azimutální montáži umístěna dvě 8,4 m zrcadla. Výstava a provoz hvězdárny má za cíl kromě podpory astronomického výzkumu demonstraci nových technologií použitelných pro výstavbu budoucí generace extrémně velkých dalekohledů.\n\nPůvodní idea hvězdárny pochází z 80. let 20 století. V této době byla na Arizonské univerzitě založena laboratoř pro výrobu velkých monolitických zrcadel, která byla pro dalekohled navržena. Původně byla výstavba dalekohledu vedená jako \"Projekt Columbus\", zamýšlený k realizaci u příležitosti 500 let od objevení Ameriky. Vzhledem k uvedení dalekohledu do provozu až po roce 2000 došlo k přejmenování na LBT. Výstavba dalekohledu započala v roce 1996, dalekohled byl oficiálně uveden do provozu v roce 2005.\n\nNa výstavbě a provozu dalekohledu se podílejí vědecké instituce z USA, Itálie a Německa. Výše jejich podílu odpovídá výši přidělených nocí.\n\n\nOpticky se jedná o Gregoryho dalekohled. Příchozí světlo se od primárního zrcadla borisilikonové voštinové konstrukce o průměru 8,4 metru odráží do sekundárního zrcadla (nebo směřuje přímo do kamery umístěné na sklápěcím rameni). Sekundární zrcadlo může být buďto pevné, nebo deformovatelné pro adaptivní optiku. Dále je možné paprsek směřovat buďto do přímého ohniska umístěného za primárním zrcadlem, nebo přes terciární zrcadlo do instrumentálních štěrbin umístěných po straně primárního zrcadla.\n\nDalekohled je v provozu mimo monzumové období, tedy od půlky září do poloviny července. Přes monzunové období se na dalekohledu provádí údržba. Toto provozní schéma je běžné u většiny dalekohledů umístěných v Arizoně.\n\nDalekohled je přímo ovládán z řídicího pracoviště na dalekohledu. Případně může být ovládán ze vzdáleného stanoviště na Stewardově hvězdárně.\n\nPodobně jako u MMT je použita koncepce oddělené budovy vlastního dalekohledu. Budova rotuje na železničních podvozcích, dalekohled nezávisle plave na hydrostatických ložiskách. Vzhledem k tomu, že dalekohled není možné v budově otáčet, je dalekohled vybaven třmeny. Ty v případě, že dojde k porušení synchronizace, narazí do budovy a pohyb dalekohledu se tak zastaví. Motory na budově jsou navrženy tak, aby v tomto případě otáčely současně i dalekohledem.\n\nDalekohled se nalézá v oblasti chráněné pro výskyt endemického druhu veverek. Návštěvy na dalekohledu musí mít povolení lesní správy a návštěvníci se musí před návštěvou seznámit s pravidla ochrany a svoje seznámení stvrdit podpisem.\n\nJelikož se dalekohled nachází v lesní zóně, v okolí dalekohledu může dojít k rozsáhlým lesním požárům. Dva velké lesní požáry, které se dostaly do blízkosti dalekohledu, se vyskytly v roce 2004 a 2017. Dalekohled požáry nebyl poškozen.\n\nNa dalekohledu je umístěno několik přístrojů. Celý dalekohled je koncipován poněkud neobvykle s několika ohnisky, která lze pomocí přenastavení optických prvků měnit. Pozorovatelé mohou volit mezi primárním ohniskem, sekundárním přímým ohniskem a zalomeným terciárním ohniskem.\n\nLarge Binocular Camera, umístěná v primárním ohnisku dalekohledu.\n\nPůvodně známý jako LUCIFER. Jedná se o párovou infračervenou kameru a spektrograf. Přístroj je umístěn v terciárním ohnisku.\n\nOptický štěrbinový spektometr. Je umístěn v sekundárním ohnisku (sdílí ho společně s PEPSI)\n\nOptický polarimetr a spektrograf.\n\nLarge Binocular Telescope Interferometr umožňuje kombinovat přicházející vlnoplochy pomocí interferometrie.\n\nLaserový systém pro vytváření umělých hvězd. Používá se k vytvoření umělých hvězd ionizací atomů sodíku. Umělé hvězdy jsou používány systémem adaptivní optiky pro atmosférickou korekci přicházející vlnoplochy.\n"}
{"id": "1397168", "url": "https://cs.wikipedia.org/wiki?curid=1397168", "title": "Rue Philippe-de-Girard", "text": "Rue Philippe-de-Girard\n\nRue Philippe-de-Girard je ulice v Paříži. Prochází 10. a 18. obvodem.\n\nUlice začíná v 10. obvodu u křižovatky s \"Rue La Fayette\" na \"Place Dulcie-September\". Od křižovatky s \"Boulevardem de la Chapelle\" pokračuje severním směrem v 18. obvodu, kde končí na křižovatce s \"Rue Riquet\" a \"Rue Marx-Dormoy\" na \"Place Paul-Éluard\".\n\nUlice nese jméno francouzského technika Philippa Henriho de Girarda (1775-1845), vynálezce stroje na předení příze.\n\nTrasa, která odpovídá současné \"Rue Philippe-de-Girard\", je stará římská silnice. Ve 14. století se nazývala \"Chemin des Potences\". Ulice se nachází na mapě z roku 1730, kde její severní část patří do bývalé obce La Chapelle a nese název \"Rue de Chabrol\". Jižní pařížská část se nazývá \"Rue de la Chapelle\". V roce 1863 byla \"Rue de Chabrol\" oficiálně připojena k pařížské ulici. V roce 1865 se obě ulice spojily a vytvořily \"Rue Philippe-de-Girard\".\n\n\n"}
{"id": "1397170", "url": "https://cs.wikipedia.org/wiki?curid=1397170", "title": "Dejan Dražić", "text": "Dejan Dražić\n\nDejan Dražić [dejan dražič] (srbskou cyrilicí Дејан Дражић; * 26. září 1995, Sombor) je srbský fotbalový záložník a bývalý mládežnický reprezentant, od července 2018 hráč slovenského mužstva ŠK Slovan Bratislava. Mimo Srbsko působil na klubové úrovni ve Španělsku. Nastupuje na pozici křídla, ale může hrát i na postu podhrotového hráče.\n\nSvoji fotbalovou kariéru začal v bělehradském týmu FK Partizan, kam se po následném působení v mužstvu FK Teleoptik vrátil.\n\nPřed sezonou 2013/14 podepsal svůj první profesionální kontrakt a stal se hráčem klubu OFK Bělehrad. Ligový debut v \"áčku\" tohoto týmu absolvoval v 6. kole hraném 21. září 2013 proti Partizanu (prohra 0:2), na hrací plochu přišel v 68. minutě. Svůj první ligový gól v dresu OFK vstřelil v devátém kole v souboji s mužstvem FK Radnički 1923. Trefil se v 58. minutě, ale prohře 2:3 nezabránil. Následně se dvakrát střelecky prosadil proti klubu FK Jagodina a výraznou měrou se podílel na domácím vítězství 3:2. Počtvrté v ročníku skóroval až 3. 5. 2014 v odvetě s Jagodinou (výhra 2:0), když ve 28. minutě otevřel skóre zápasu. Během roku odehrál celkem 23 střetnutí v lize.\n\nSvé první dvě ligové branky v sezoně vsítil 4. října 2014 v 8. kole v souboji s týmem FK Donji Srem (výhra 4:0), trefil se v 18. a 48. minutě. Potřetí v ročníku dal gól v sedmém kole proti Partizanu, utkání skončilo remízou 1:1. Následně se střelecky prosadil v souboji hraném 4. 4. 2015 s mužstvem FK Voždovac, když v 58. minutě zvyšoval na konečných 2:0. V sezoně 2014/15 nastoupil dohromady ke 26 ligovým zápasům.\n\nSvůj první a zároveň jediný gól v lize během tohoto ročníku zaznamenal v úvodním kole hraném 19. července 2015 v městském derby proti Crvene zvezde. Prosadil se ve druhé minutě nastavení první půle, ale prohře 2:6 na domácím hřišti nezabránil. V sezoně nastoupil jen ke třem ligovým utkáním, jelikož v průběhu podzimu 2015 odešel.\n\nV srpnu 2015 přestoupil do Španělska, kde podepsal pětiletou smlouvu s klubem Celta de Vigo. Premiéru v La Lize v dresu Celty si odbyl 26. 9. 2015 v 6. kole v souboji s týmem SD Eibar (remíza 1:1), na hřiště přišel v 76. minutě. Během celého tohoto angažmá odehrál šest střetnutí v lize a nastoupil mj. také proti mužstvu FC Barcelona, v ročníku 2017/18 působil v rezervě Celty de Vigo hrající nižší španělskou soutěž.\n\nV létě 2016 zamířil kvůli většímu hernímu vytížení na hostování do Realu Valladolid hrajícího tehdy druhou ligu. Své první ligové střetnutí v dresu tohoto klubu absolvoval ve čtvrtém kole hraném 10. září 2016 v souboji s celkem CD Tenerife (prohra 0:1), odehrál 34 minut jako střídající hráč. Při tomto angažmá nastoupil ke 13 ligovým zápasům.\n\nV červnu 2018 Celtu opustil a přestoupil na Slovensko do Slovanu Bratislava. S vicemistrem ze sezony 2017/18 Fortuna ligy uzavřel kontrakt na čtyři roky.\n\nS \"belasími\" postoupil přes moldavský klub FC Milsami Orhei (výhry 4:2 a 5:0) a tým Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž Slovan vypadl po výhře 2:1 a prohře 0:4 s rakouským celkem Rapid Vídeň. Svůj ligový debut za \"belasí\" si připsal 22. 7. 2018 v úvodním kole v souboji s ViOnem Zlaté Moravce - Vráble (výhra 4:1), na hřiště přišel v 75. minutě namísto Borise Cmiljaniće. Poprvé v sezóně skóroval v zápase s mužstvem AS Trenčín (remíza 3:3). Svůj druhý ligový gól v ročníku vstřelil v 10. kole v souboji se Spartakem Trnava, když v 78. minutě dal branku na konečných 2:1. Následně se trefil v zápase s klubem FC DAC 1904 Dunajská Streda (výhra 3:1), když v 62. minutě dal krátce po příchodu na hřiště na 2:1. Se Slovanem získal 14. dubna 2019 po výhře 3:0 nad týmem MŠK Žilina šest kol před koncem sezony mistrovský titul. Počtvrté v ročníku zaznamenal gól v pátém kole nadstavbové části proti mužstvu MFK Ružomberok (výhra 3:2), když v 74. minutě zvyšoval na průběžných 3:1. Svoji pátou branku v sezoně dal při oslavách 100 let od založení klubu ve 30. kole hraném 11. 5. 2019 v odvetném souboji s Žilinou, \"belasý\" porazily soupeře doma v poměru 6:2. Následně skóroval 18. května 2019 proti Zemplínu Michalovce (remíza 3:3), když v 61. minutě srovnal na 2:2. Posedmé v ročníku vsítil gól v posledním 32. kole v souboji s klubem ŠKF iClinic Sereď (výhra 3:1), když ve čtvrté minutě otevřel skóre utkání. V sezoně 2018/19 odehrál v lize 31 utkání.\n\nSe Slovanem se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem byl jeho tým přesunut do předkol Evropské ligy UEFA. V nich Dražić odehrál pouze jedno střetnutí, ale i tak pomohl \"belasím\" po postupu přes kosovské mužstvo KF Feronikeli (výhry doma 2:1 a venku 2:0), klub Dundalk FC z Irska (výhry doma 1:0 a venku 3:1) a řecký tým PAOK Soluň (výhra doma 1:0 a prohra venku 2:3) k účasti ve skupinové fázi. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. Svoji první branku v ročníku v lize zaznamenal v derby s Trnavou hraném 15. 9. 2019, když v nastavení druhého poločasu zvyšoval na konečných 2:0.\n\nAktuální k 3. červenci 2019\n\nDejan Dražić je bývalý mládežnický reprezentant, nastupoval za srbské výběry do 19, 20 a 21 let. S reprezentací U19 se rovněž představil na Mistrovství Evropy hráčů do 19 let.\n\n\n \n"}
{"id": "1397186", "url": "https://cs.wikipedia.org/wiki?curid=1397186", "title": "MMT Observatory", "text": "MMT Observatory\n\nMMT Observatory (MMTO) je astronomická observatoř umístěná na Fred Lawrence Whipple Observatory (IAU observatoř kód 696). Whipple observatory se nachází na Mount Hopkins, Arizona, USA (55 km jižně od Tucsonu) v horách Santa Rita. Observatoř je financována Arizonskou universitou a Smithsonian Institution. Kousek od města Amado je umístěno návštěvnické centrum.\nNa MMTO se nachází MMT (dříve Multiple Mirror Telescope, \"Vícezrcadlový dalekohled\"), který je v současné době osazen jedním primárním zrcadlem o průměru 6,5 m. Jméno dalekohledu pochází ze skutečnosti, že světlo přicházelo z šesti menších primárních zrcadel. Voštinové zrcadlo má speciální odlehčenou skořepinovou konstrukci vyrobenou na University of Arizona's Steward Observatory Mirror Laboratory. Na MMT je mimo jiné zajímavá konstrukce střechy, která se celá odsouvá – to zajišťuje, že dalekohled se po otevření velmi rychle vychladí na teplotu okolí. Tím je minimalizován vliv termických turbulencí.\n\nMultiple Mirror Telescope byl provozován mezi lety 1979 a 1998 se šesti voštinovými borosilikátovými zrcadly vyrobené firmou Corning. Každé zrcadlo mělo průměr . Zrcadla byla darovaná NRO po zrušení průzkumné mise KH-10 (kódové označení DORIAN) pro Pilotovanou orbitální laboratoř. Soustava zrcadel vytvářela ekvivalent 4,5 metrového dalekohledu, čímž se v době zprovoznění MMT řadila na třetí příčku dalekohledů podle velikosti. Aden Meinel navrhl pro dalekohled ve své době zcela experimentální konstrukce využívající ko-rotující budovu a počítačem řízenou alt-azimutální montáž.\n\nV době výstavby MMT používaly velké dalekohledy, s výjimkou Velkého Teleskopu Azimutalnyi (BTA-6) a WHT, ekvatoriální montáž. MMT se stalo předzvěstí velké změny v konstrukci dalekohledů – všechny velké dalekohledy postavené po MMT měly výlučně alt-azimutální montáž.\n\nJedním z důvodů pro původní konstrukci dalekohledu z více primárních zrcadel byla obtížnost odlévání velkých monolitických zrcadel. Jedno z řešení tohoto problému bylo nalezeno Rogerem Angelem ze Stewardovy hvězdárny na Arizonské univerzitě výrobou voštinového zrcadla v rotační peci. Díky tomu bylo možné nahradit šest zrcadel jediným o průměru 6,5 metrů. Původní budova a montáž zůstaly při výměně zrcadla zachovány. Nové zrcadlo bylo první velké zrcadlo lité a leštěné v Steward Observatory Mirror Laboratory. Nové MMT (což už není vnímáno jako zkratka) zahájilo provoz 20. května 2000.\n\nNa konci roku 2002 bylo na dalekohled nainstalováno deformovatelné sekundární zrcadlo. Obvykle se na velkých dalekohledech nachází deformovatelná optika pro adaptivní optiku až v samotné kameře. Použitím deformovatelného sekundárního zrcadla se minimalizuje počet teplých odrazových ploch, díky čemuž dalekohled poskytuje lepší obraz (zejména v infračervené spektrální oblasti). Systém pro adaptivní optiku na MMT přispěl ke konstrukci Velkého binokulárního dalekohledu (LBT). V roce 2010 bylo na LBT s AO dosaženo rekordního Strehl poměru.\n\n\n"}
{"id": "1397192", "url": "https://cs.wikipedia.org/wiki?curid=1397192", "title": "Janny Sikazwe", "text": "Janny Sikazwe\n\nJanny Sikazwe (* 26. května 1979 Kapiri Mposhi) je fotbalový rozhodčí ze Zambie.\n\nJanny Sikazwe se narodil 26. května 1979 ve městě Kapiri Mposhi v Zambii.\n\nRoku 2007 se stal mezinárodním rozhodčím FIFA. Soudcoval zápasy na Africkém poháru národů 2015 v Rovníkové Guineji a Africkém poháru národů 2017 v Gabonu. Odpískal též finálové utkání Mistrovství světa ve fotbale klubů 2016 v Japonsku. Účastnil se jako sudí též utkání na Mistrovství světa ve fotbale 2018 v Rusku, byl tedy prvním zambijským rozhodčím na závěrečném turnaji MS ve fotbale.\n\n"}
{"id": "1397199", "url": "https://cs.wikipedia.org/wiki?curid=1397199", "title": "Equites", "text": "Equites\n\nEquites neboli jezdci je označení pro příslušníky druhého římského stavu, nižšího než patricijové, ale vyššího než plebejové. Původně šlo skutečně o muže, kteří si mohli dovolit sloužit v římském jezdectvu. Vojenského významu pozbyli jezdci za druhé punské války, kdy byli do jezdectva postupně vybíráni hlavně příslušníci spojeneckých sborů. Jako jezdci se pak označovali ti římští občané, kteří mohli prokázat stanovenou hodnotu svého majetku. Ta se postupně ustálila minimálně na výši 400 000 sesterciů, (\"Ottův slovník naučný\" uvádí 400 000 assů, tj. 100 000 sesterciů) byli morálně bezúhonní a ze svobodného rodu až k dědovi z otcovské strany a nezabývali se živnostmi se stavem se nesrovnávajícími. Kumulace jezdeckého stavu se senátorským byla nepřípustná. Protože senátoři měli od 3. století př. n. l. zakázáno obchodovat, patřili jezdci mezi nejvýznamnější obchodníky, právníky i vlastníky půdy, a již za Římské republiky zaujímali vedle senátorů důležité místo v politickém životě. Za císaře Augusta a dalších císařů byli jezdci pověřováni výkonem mnoha významných úřadů a stali se základem římského úřednictva.\n\nNa znamení svého postavení nosili jezdci při slavnostech purpurový plášť (\"trabea\"), jejich tunika byla lemována úzkým nachovým pruhem (\"angustus clavus\") a vykazovali se zlatým prstenem (\"anulus aureus\"). Měli také vyhrazená místa v divadle a v cirku.\n\n"}
{"id": "1397213", "url": "https://cs.wikipedia.org/wiki?curid=1397213", "title": "Světový pohár ve vodním slalomu 2018", "text": "Světový pohár ve vodním slalomu 2018\n\nSvětový pohár ve vodním slalomu 2018 je série pěti závodů konaná v období od června do září 2018. První závod se konal v Liptovském Mikuláši . Finále se bude konat ve Španělském La Seu d'Urgell. \n\nNa kongresu ICF v Tokiu konaném v březnu 2018 bylo rozhodnuto o vyřazení kategorie C2 z programu Světového poháru. Byla nahrazena kategorií C2 mix\n"}
{"id": "1397214", "url": "https://cs.wikipedia.org/wiki?curid=1397214", "title": "Stewardova hvězdárna", "text": "Stewardova hvězdárna\n\nStewardova hvězdárna je centrem Katedry Astronomie na Arizonské univerzitě (UA). Její sídlo se nalézá v areálu UA v Tucsonu, Arizoně (USA). Hvězdárna byla založena v roce 1916, první dalekohled a budovy byly formálně věnovány 23. dubna 1923. V současné době se podílí na provozu dalekohledů na pěti vrcholech v Arizoně a po jednom v Novém Mexiku, na Havaji a v Chile. Hvězdárna dodala instrumenty pro tři kosmické dalekohledy a mnoho dalekohledů pozemských. Součástí hvězdárny je laboratoř produkující v současné době největší monolitická primární zrcadla na světě (maximální průměr 8,4 m).\n\nStewardova hvězdárna vděčí za svou existenci americkému astronomovi a dendrochronologistovi Andreovi Ellicottovi Douglassovi. Douglass v roce 1906 přijal pozici asistenta profesora fyziky a geografie na Arizonské univerzitě v Tucsonu, Arizoně. Téměř ihned po svém příjezdu do Tucsonu započal s astronomickými pozorováními, prováděnými pomocí 8-palcového refraktoru zapůjčeného od Harvard College Observatory. Současně se pokoušel získat finanční prostředky pro vybudování velkého dalekohledu. Po následujících deset let tyto snahy nevedly k cíli. Během tohoto časového období působil Douglass na univerzitě jako vedoucí katedry fyziky a astronomie, prozatímní prezident, a nakonec jako děkan College of Letters, Arts & Sciences (Fakulty filozofie a věd).\n\n16. října 1916 tehdejší univerzitní prezident Rufus von KleinSmid oznámil anonymní dar ve výši 60000 dolarů věnovaný univerzitě \"...k použití na nákup dalekohledu obrovské velikosti.\" Jako dárkyně byla později identifikována bohatá vdova se zájmem o astronomii, paní Lavinia Stewardová z Oracle v Arizoně. Peníze věnovala na památku svého zesnulého manžela Henryho Stewarda. Douglass zamýšlel použít dar k výstavbě 36-palcového newtonovského zrcadlového dalekohledu. Pro stavbu dalekohledu byla vybrána společnost Warner & Swasey Co. z Clevelandu, Ohia. Po vstupu USA do I. světové války došlo ze strany Warner & Swayze k odložení smlouvy – prioritu dostaly armádní zakázky. Výrobci velkých litých zrcadel se v době první světové války nalézali pouze v Evropě, a vzhledem k probíhající světové válce je nebylo možné do kontraktu zapojit. Douglass musel najít amerického výrobce skla, který byl ochoten vyrobit velké zrcadlo. Po několika neúspěšných odlivech nakonec společnost Spencer Objektiv Co. z Buffala, New York vyrobila 36-palcové zrcadlo.\n\nDalekohled byl instalován v budově hvězdárny v červenci 1922. 23. dubna 1923 byla hvězdárna přejmenována na Steward Observatory – Stewardova hvězdárna. Douglass svoji děkovnou zprávu věnoval výčtu pokusů a omylů při výstavbě hvězdárny. Zakončil jí následujícím textem o významu věděckého poznávání světa:\n\nRichard F. Caris Mirror Laboratory, která se nachází pod východním křídlem stadionu pro americký fotbal, je průkopníkem nové techniky výroby velkých zrcadel, zahrnující rotační odlévání lehkých voštinových zrcadel v rotační peci jejich leštění. Laboratoř v září 2005 dokončila výrobu dvojice zrcadel pro Velký binokulární dalekohled. V roce 2008 bylo odlito 8,4 m kombinované primární a terciární zrcadlo pro Velký synoptický přehlídkový dalekohled. V současné době je dokončována výroba sedmi primárních zrcadel pro GMT.\n\n\n"}
{"id": "1397216", "url": "https://cs.wikipedia.org/wiki?curid=1397216", "title": "Kolekce (seriál)", "text": "Kolekce (seriál)\n\nKolekce (v anglickém originále The Collection) je francouzsko-britsko-americký dramatický seriál z prostředí módního průmyslu. Seriál, produkovaný společnostmi Amazon Studios, BBC Worldwide's Lookout Point, Federation Entertainment a France Télévisions, měl premiéru 2. září 2016.\n\nOsmidílný seriál se natáčel ve Walesu, Francii a ve studiu Pinewood Studios v první polovině roku 2016.\n\nTvůrce seriálu, Oliver Goldstick, byl výkonným producentem seriálu Ošklivka Betty (Ugly Betty).\n\nV Česku měl seriál premiéru 1. července 2018 na stanici Epic Drama.\n\n\n\nV Austrálii měl seriál premiéru 14. března 2017 na stanici BBC First. V Jižní Koreji se seriál začal vysílat 30. června 2017 na stanici KBS 1TV. V Rusku měl seriál premiéru 17. června 2017 na stanici První kanál. V USA měl premiéru 8. října 2017.\n\n"}
{"id": "1397217", "url": "https://cs.wikipedia.org/wiki?curid=1397217", "title": "Nature Valley International 2018 – ženská čtyřhra", "text": "Nature Valley International 2018 – ženská čtyřhra\n\nŽenská čtyřhra Nature Valley International 2018 probíhala ve druhé polovině června 2018. Do deblové soutěže eastbournského tenisového turnaje hraného na nastoupilo šestnáct dvojic. Obhájcem titulu byl pár Latisha Chan a Martina Hingisová, jehož členky nestartovaly společně. Hingisová ukončila po sezóně 2017 profesionální kariéru. Spoluhráčkou Chanové se stala Číňanka Pcheng Šuaj, s níž skončila v úvodním kole na raketách Beguové s Buzărnescuovou.\n\nVítězem se stal čtvrtý nasazený kanadsko-čínský pár Gabriela Dabrowská a Sü I-fan, který ve finále zdolal rumunskou dvojici Irina-Camelia Beguová a Mihaela Buzărnescuová po dvousetovém průběhu 6–3 a 7–5. Obě šampionky si do žebříčku WTA připsaly 280 bodů a získaly čtvrtou společnou trofej. Dabrowská i Sü vybojovaly osmé deblové tituly na okruhu WTA Tour.\n\n"}
{"id": "1397284", "url": "https://cs.wikipedia.org/wiki?curid=1397284", "title": "Soldateska", "text": "Soldateska\n\nTermín soldateska pochází z italštiny (\"soldatesca\") a označuje skupinu „nekontrolovatelných vojáků“ nebo „surových válečníků“.\n\nAčkoli bylo známo a používáno už od středověku, stalo se negativním módním slovem díky Hansi Jakobu Christoffelovi von Grimmelshausen a popisu třicetileté války od Friedricha Schillera a dalších. Tehdejší žoldnéřské armády neměly disciplínu, kterou dnes vojska znají nebo alespoň vyžadují. Zejména kvůli nedostatečnému zásobování vojáci často rabovali a drancovali města. Využívali také mučení, jako třeba „švédské pití“, například k získání ukrytých zásob od zemědělců. Marodéři, kteří většinou nebyli schopni bojovat kvůli zranění nebo nemoci, často našli jediné své živobytí v rabování. Ti byli také vedlejším produktem soldatesky. Takové vlastnosti a jevy se objevují a vyskytují se i v pozdějších stoletích, termín „soldateska“ byl však určen především pro odlišení novějších armád od armád žoldnéřských.\n\n„Soldateska“ se přesto dodnes používá pro nedisciplinované vojenské jednotky, které jsou ve válce. Ovšem na rozdíl od soldatesek z dřívějších století se dnes kromě válečného práva používá i právo mezinárodní. Často se pak toto právo nedodržuje, což se projevuje ve svévolných činech.\n"}
{"id": "1397295", "url": "https://cs.wikipedia.org/wiki?curid=1397295", "title": "František Šimon (lyžař)", "text": "František Šimon (lyžař)\n\nFrantišek Šimon (28. dubna 1953, Nové Město na Moravě - 22. července 2016) byl český lyžař, běžec na lyžích. Závodil za Duklu Liberec.\n\nNa XII. ZOH v Innsbrucku 1976 skončil v běhu na lyžích na 15 km na 34. místě, na 30 km na 44. místě a ve štafetě na 4x10 km na 10. místě. Na XIII. ZOH v Lake Placid 1980 skončil v běhu na lyžích na 15 km na 40. místě, na 30 km na 36. místě, na 50 km na 27. místě a ve štafetě na 4x10 km na 9. místě.\n\nNa Mistrovství světa v klasickém lyžování 1974 ve Falunu skončil v běhu na 15 km na 19. místě a ve štafetě na 4x10 km na 5. místě. Na Mistrovství světa v klasickém lyžování 1978 v Lahti skončil v běhu na 15 km na 28. místě, na 30 km na 11. místě, na 50 km na 40. místě a ve štafetě na 4x10 km na 7. místě. Na Mistrovství světa v klasickém lyžování 1982 v Oslo skončil v běhu na 15 km na 43. místě, na 30 km na 34. místě, na 50 km na 23. místě.\n\nZískal 18 titulů mistra republiky.\n\n"}
{"id": "1397297", "url": "https://cs.wikipedia.org/wiki?curid=1397297", "title": "Dublinské království", "text": "Dublinské království\n\nDublinské království byl státní útvar, který existoval na ostrově Irsko mezi léty 853 a 1170. Založeno bylo norskými Vikingy, kteří na toto území zaútočili v 9. století. Jeho území odpovídá většině dnešního kraje Dublin. Norové jej nazývali Dyflin (z irského Dubh Linn – „Černý bazén“). První odkaz na Vikingy pochází z Ulsterské kroniky a první záznam z roku 841 říká „Pagané utichli na Lough Neagh“. Od tohoto data dochází k tomu, že historici odkazují na lodní pevnosti nebo přístavy v Irsku. Můžeme bezpečně předpokládat, že Vikingové zde poprvé přezimovali v letech 840–841. Skutečné umístění přístavního dublinského města je stále těžce diskutovaným tématem. Norští vládci z Dublinu byli často spolukráli a občas i králi Jórvíku v dnešním anglickém hrabství Yorkshire. Za jejich vlády se Dublin stal největším otrokářským přístavem v západní Evropě.\n\nČasem se osadníci v Dublinu stávali stále více gaelicizovanými a začali projevovat velké množství gaelského a norského kulturního synkretismu.\n\nV roce 988 vedl Máel Sechnaill mac Domnaill počáteční gaelské dobytí Dublinu. Výsledkem je, že za rok založení Dublinu počítají někteří rok 988, ačkoli vesnice existovala na místě Dublinu již před římskou okupací Velké Británie téměř tisíc let dříve.\n"}
{"id": "1397302", "url": "https://cs.wikipedia.org/wiki?curid=1397302", "title": "Stupeň B1046 Falconu 9", "text": "Stupeň B1046 Falconu 9\n\nStupeň B1046 Falconu 9 byl první stupeň rakety Falcon 9 vyráběné společností SpaceX, zároveň se jednalo o první vyrobený exemplář verze Block 5 a tento stupeň se také stal prvním, který byl použit i potřetí.\n\nPoprvé tento první stupeň letěl v květnu 2018, kdy vynášel komunikační družici Bangabandhu-1. Po vynesení nákladu úspěšně přistál na mořské ploše OCISLY, kde byl během převozu zajištěn pomocí speciálního robotu. Po startu vyšlo najevo, že tento stupeň ještě není ve finální konfiguraci, protože nebyly použité nové vylepšené heliové COPV nádrže, které SpaceX začala vyvíjet po nehodě Amos-6 a které měly být jedním z mnoha vylepšení verze Block 5.\n\nStupeň byl po prvním letu rozebrán, zkontrolován a v srpnu znovu použit pro vynesení satelitu Merah Putih. Poté znovu přistál na plošině OCISLY. Pro třetí misi v prosinci téhož roku, označené SSO-A, při které bylo vyneseno celkem 64 satelitů, byl stupeň převezen na západní pobřeží a odstartoval z Vandenbergovy letecké základny, z rampy SLC-4E. Stal se tak prvním prvním stupněm Falconu 9, který odstartoval ze všech tří ramp, které SpaceX tehdy využívala. Poté přistál na plošině JRTI, která byla při přistání jen 50 km od pobřeží.\n\nČtvrtý let provedl tento stupeň na začátku roku 2020. Odstartoval s lodí Crew Dragon, která provedla test únikového systému za letu, což byl podle plánů poslední velký test Crew Dragonu před jeho prvním letem s posádkou. Šlo ale i o poslední let tohoto prvního stupně, neboť po úspěšném oddělení Crew Dragonu první stupeň explodoval; což se ale předpokládalo, takže nebyl pro tento let vybaven ani přistávacími nohami, ani roštovými kormidly.\n\n"}
{"id": "1397305", "url": "https://cs.wikipedia.org/wiki?curid=1397305", "title": "Kostel svatého Vavřince (Brandýs nad Labem)", "text": "Kostel svatého Vavřince (Brandýs nad Labem)\n\nKostel svatého Vavřince v Brandýse nad Labem je raně gotický kostel, nacházející se v lokalitě Na Nižším hrádku; v současnosti slouží Církvi československé husitské.\n\nJedná se o raně gotický kostel ze 2. poloviny 13. stol. Vznikl jako farní kostel vsi Nižší Hrádek, v roce 1354 je uváděn jako farní kostel brandýský. V husitské době se stal kostelem církve podobojí a nekatoličtí faráři v něm působili až do roku 1510. Za Josefa II. byl i s okolním hřbitovem zrušen. Sloužil později jako sýpka a tělocvična. Od roku 1928 užívá opravený a restaurovaný objekt Československá církev.\n\nKostel je jednolodní se čtvercovým presbytářem podpíraný odstupňovanými pilíři. Dochovala se v něm tři gotická okna a torzálně dochovaná interiérová fresková výzdoba z 1. poloviny 14. století.\n\nOd roku 1958 je památkově chráněn.\n\n\n"}
{"id": "1397306", "url": "https://cs.wikipedia.org/wiki?curid=1397306", "title": "Karel II. Brunšvický", "text": "Karel II. Brunšvický\n\nKarel II. Brunšvický (30. října 1804, Braunschweig – 18. srpna 1873, Ženeva) byl od roku 1815 do roku 1830 vévodou brunšvickým.\n\nKarel II., celým jménem Karel Fridrich August Vilém Brunšvický, se narodil 30. října 1804 v Braunschweigu, hlavním správním centru Brunšvického vévodství. Byl nejstarším synem „Černého vévody“ Fridricha Viléma Brunšvicko-Wolfenbüttelského a jeho manželky Marie Bádenské.\n\nV dubnu 1808 zemřela jeho matka krátce po porodu mrtvé dcery. Společně s bratrem Vilémem je tak v Glückstadtu začala vychovávat jejich babička z matčiny strany, Amálie Hesensko-Darmstadtská. Otec Fridrich Vilém mezitím cvičil dobrovolnický sbor Schwarze Schar, který se měl postavit Napoleonovi. Na podzim roku 1809 utekl do Velké Británie a své syny vzal s sebou. Karel i Vilém se v Anglii, kde se o ně starala Augusta Frederika Hannoverská, stali celebritami; v roce 1814 bylo dokonce Vilémovi umožněno položit základní kámen Vauxhall Bridge.\n\nV roce 1815 brunšvický vévoda Fridrich Vilém zemřel a titul i majetek po něm zdědil starší syn Karel. Ten byl v té době nezletilý, a proto byl jeho poručíkem ustanoven Jiří IV., král Spojeného království, který byl zároveň panovníkem Hannoverského království a tím také suverénem Karlova vévodství. Když se Karel blížil k dovršení osmnáctin, začal se dožadovat svých práv, což ale Jiří odmítal s tím, že majetek nedostane, dokud mu nebude alespoň jednadvacet let. Nakonec se dohodli na kompromisu a Karel se oficiálně stal vévodou brunšvickým jako devatenáctiletý. Vládu ve vévodství převzal 30. října 1823.\n\nRoku 1827 se Karel II. rozhodl, že všechny zákony, které byly vydány v době jeho nezletilosti Jiřím IV., neplatí. Vyprovokoval tím spor s celým Hannoverským královstvím a musel zasáhnout Německý spolek, aby ho usměrnil. Všechny zákony tak zůstaly platné.\n\nJako vévoda Karel nevládl příliš dobře. Když pak v roce 1830 probíhala Červencová revoluce, byl zrovna v Paříži, odkud se urychleně vrátil a pohrozil svým poddaným, že jakékoliv nepokoje bude potlačovat násilně. 6. září po něm lidé při jeho cestě z divadla házeli kamení a následně se pokusili dostat i do paláce. Karlovi se podařilo uprchnout, jeho sídlo ale shořelo. 10. září tak do Braunschweigu přijel jeho bratr Vilém, kterého lidé vítali s nadšením.\n\nVilém původně vládl pouze jako zástupce za svého staršího bratra, po roce už byl považován za vládnoucího vévodu. Karel se pokusil diplomaticky i vojensky vzít si titul zpátky; neúspěšně. Žádný z evropských monarchů ho navíc nechtěl podporovat.\n\nZbytek života strávil sesazený brunšvický vévoda mimo Německo, většinou v Paříži a Londýně. Když v roce 1870 vypukla Prusko-francouzská válka, přesunul se do Švýcarska. Zemřel v Ženevě v hotelu Beau-Rivage. Bylo mu 68 let, nikdy se neoženil a neměl potomky. Městu Ženeva zanechal své nemalé bohatství, a tak mu byl postaven vlastní památník \"Monument Brunswick\".\n\nV době své emigrace se Karel stal náruživým šachistou. Jeho nejslavnějším počinem v této hře je tzv. operní partie, kterou sehrál koncem roku 1858 proti jednomu z nejsilnějších hráčů na světě, americkému mistrovi Paulu Morphymu. Spolu s vévodou Karlem hrál proti Morphymu v operní partii také francouzský hrabě Isouard de Vauvenargues; oba aristokraté spolu tahy konzultovali. Přestože se o síle těchto hráčů vedou debaty, vévoda z Brunšviku byl pravděpodobně dle jeho jiných partií celkem silným šachistou.\n\nPartie byla sehrána roku 1858 během představení v budově pařížské opery (Opéra Le Peletier) kam aristokraté amerického šachistu pozvali. Přestože prý chtěl Morphy původně nerušeně sledovat operu, ze zdvořilosti utkání během představení neodmítl (vévoda z Brunšviku hrával se svými společníky během představení i dříve a jednou byl ředitelem divadla kvůli hluku napomenut) a oba spojence porazil během sedmnácti tahů.\n"}
{"id": "1397317", "url": "https://cs.wikipedia.org/wiki?curid=1397317", "title": "Sopoty (maják)", "text": "Sopoty (maják)\n\nMaják Sopoty (polsky: \"Latarnia Morska Sopot‎‎\", anglicky: \"Sopot Lighthouse\") se nachází ve městě Sopoty v Polsku na pobřeží Baltského moře.\n\nV roce 1903 byl v Sopotech postaven Balneologiský institut podle projektu Paula Puchmüllera a Heinricha Dunkela, který existoval do druhé světové války. Po skončení války institut převzalo město a zřídilo v něm lázně. V roce 1956 byla budova předána Revmatologické nemocnici.\n\nV roce 1975 byla nemocniční kotelna modernizována a komín se stal nepotřebným. Byl přestavěn a na jeho vrcholu byla nainstalována lucerna. Dosah světla byl jen 5 námořních mil. Po instalaci nového optického zařízení (1978) se dosah zvětšil na nad 17 námořních mil. V současné době má dosah 7 námořních mil a není započítáván do seznamu polských námořních majáků. Věž slouží zároveň jako rozhledna.\n\nHranolová zděná věž na čtvercovém půdorysu. V horní části je ochoz a krytá galerie zakončená pyramidovou střechou a válcovou lucernou. Uvnitř budovy nahoru vedou točité schody. Provozovatelem je \"Námořní úřad\" (\"Urząd Morski\") v Gdyni. Věž je přístupná veřejnosti.\n\nVěž byla v roce 2015 nakryta novou střechou ve tvaru obráceného kalichu tulipánu. Střecha byla pokryta měděným plechem. Opravou střechy je věž vysoká 39 m.\n\n\n\noznačení:\n\n\n"}
{"id": "1397319", "url": "https://cs.wikipedia.org/wiki?curid=1397319", "title": "Capo Passero", "text": "Capo Passero\n\nCapo Passero (známý také jako \"Passaro\", ve starověku \"Pachynus\") je mys v Itálii. Nachází se na jihovýchodě Sicílie a tvoří jeden z vrcholů trojúhelníku, který dal ostrovu někdejší název \"Trinacria\". Mys se nachází na ostrůvku \"Isola di Capo Passero\" (původně poloostrov, vzdálený od sicilské pevniny 300 metrů) a patří k obci Portopalo di Capo Passero ve volném sdružení obcí Siracusa. Nachází se zde pevnost \"Forte di Capo Passero\" z roku 1607 a maják z roku 1871, v úžině mezi ostrovem a Portopalem byla vybudována tonnara (zařízení využívané při lovu tuňáků). O strategický mys se bojovalo za druhé punské války, později byl základnou berberských pirátů, v roce 1718 se zde konala bitva mezi britským a španělským loďstvem v rámci války čtverné aliance a v říjnu 1940 britsko-italská bitva u mysu Passero.\n\n"}
{"id": "1397334", "url": "https://cs.wikipedia.org/wiki?curid=1397334", "title": "Brantford Lions", "text": "Brantford Lions\n\nBrantford Lions byl kanadský juniorský klub ledního hokeje, který sídlil v Brantfordu v provincii Ontario. V letech 1941–1944 působil v juniorské soutěži Ontario Hockey Association (později Ontario Hockey League). V roce 1943 se zúčastnil finále o J. Ross Robertson Cup, ve kterém podlehl klubu Oshawa Generals.\n\nNejznámější hráči, kteří prošli týmem, byli např.: Bill Quackenbush, Leo Gravelle nebo Howie Meeker.\n\nZdroj: \n\n\n\n"}
{"id": "1397336", "url": "https://cs.wikipedia.org/wiki?curid=1397336", "title": "Galt Black Hawks", "text": "Galt Black Hawks\n\nGalt Black Hawks byl kanadský juniorský klub ledního hokeje, který sídlil v Galtu v provincii Ontario. Jednalo se o juniorský tým Chicaga Black Hawks. V letech 1949–1955 působil v juniorské soutěži Ontario Hockey Association (později Ontario Hockey League). Založen byl v roce 1949 po přejmenování týmu Galt Rockets na Black Hawks. Své domácí zápasy odehrával v hale Galt Arena Gardens s kapacitou 1 100 diváků.\n\nNejznámější hráči, kteří prošli týmem, byli např.: Murray Costello, Bobby Hull, Bronco Horvath, Hec Lalande nebo Floyd Smith.\n\nZdroj: \n\n\n"}
{"id": "1397338", "url": "https://cs.wikipedia.org/wiki?curid=1397338", "title": "Galt Rockets", "text": "Galt Rockets\n\nGalt Rockets byl kanadský juniorský klub ledního hokeje, který sídlil v Galtu v provincii Ontario. V letech 1947–1949 působil v juniorské soutěži Ontario Hockey Association (později Ontario Hockey League). Založen byl v roce 1947 po přejmenování týmu Galt Red Wings na Rockets. Zanikl v roce 1949 po přetvoření frančízy v nový tým Galt Black Hawks. Své domácí zápasy odehrával v hale Galt Arena Gardens s kapacitou 1 100 diváků.\n\nNejznámější hráči, kteří prošli týmem, byli např.: Bronco Horvath, Harry Pidhirny, Don Simmons nebo Bill Wylie.\n\nZdroj: \n\n\n"}
{"id": "1397339", "url": "https://cs.wikipedia.org/wiki?curid=1397339", "title": "Galt Red Wings", "text": "Galt Red Wings\n\nGalt Red Wings byl kanadský juniorský klub ledního hokeje, který sídlil v Galtu v provincii Ontario. Jednalo se o juniorský tým Detroitu Red Wings. V letech 1944–1947 působil v juniorské soutěži Ontario Hockey Association (později Ontario Hockey League). Založen byl v roce 1944 po přejmenování týmu Galt Canadians na Red Wings. Zanikl v roce 1947 po přetvoření frančízy v nový tým Galt Rockets. Své domácí zápasy odehrával v hale Galt Arena Gardens s kapacitou 1 100 diváků. Klubové barvy byly červená a bílá.\n\nNejznámější hráči, kteří prošli týmem, byli např.: Bronco Horvath, Gordie Howe, Terry Sawchuk, Marty Pavelich nebo Pete Babando.\n\nZdroj: \n\n\n"}
{"id": "1397340", "url": "https://cs.wikipedia.org/wiki?curid=1397340", "title": "Planicoxa", "text": "Planicoxa\n\nPlanicoxa (\"plochá kyčel\") byl rod býložravého ornitopodního dinosaura, který žil v období spodní křídy (geologický věk apt až alb, asi před 129 až 125 miliony let). Fosilní pozůstatky tohoto dinosaura byly objeveny v Utahu (USA). Tento bazální (vývojově primitivní) iguanodont byl součástí fauny souvrství Cedar Mountain. Formálně jej popsali Tony DiCroce a Kenneth Carpenter v roce 2001. Predátorem tohoto ornitopoda mohl být také obří dromeosaurid rodu \"Utahraptor\".\n\nPůvodně byl jako \"Camptosaurus depressus\" popsán již v roce 1909 paleontologem Charlesem W. Gilmorem. V roce 2008 přiřadili fosilní materiál ze souvrství Lakota paleontologové Carpenter a Wilson rodu \"Planicoxa\" (jako nový druh \"P. depressa\"). V roce 2011 však dostal tento ornitopod vlastní rodové jméno \"Osmakasaurus\".\n\nPodle paleontologa Thomase R. Holtze, Jr. měl tento rod velmi širokou pánevní oblast a byl robustně stavěný. Podle Gregoryho S. Paula šlo o menší druh, dosahující délky pouze asi 4,5 metru a hmotnosti kolem 450 kilogramů.\n\n\n"}
{"id": "1397346", "url": "https://cs.wikipedia.org/wiki?curid=1397346", "title": "Galt Canadians", "text": "Galt Canadians\n\nGalt Canadians byl kanadský juniorský klub ledního hokeje, který sídlil v Galtu v provincii Ontario. V letech 1943–1944 působil v juniorské soutěži Ontario Hockey Association (později Ontario Hockey League). Zanikl v roce 1944 po přetvoření frančízy v nový tým Galt Red Wings. Své domácí zápasy odehrával v hale Galt Arena Gardens s kapacitou 1 100 diváků.\n\nNejznámější hráči, kteří prošli týmem, byli např.: Pete Babando, Lee Fogolin, Nels Podolsky nebo Barry Sullivan.\n\nZdroj: \n\n\n"}
{"id": "1397349", "url": "https://cs.wikipedia.org/wiki?curid=1397349", "title": "Hamilton Szabos", "text": "Hamilton Szabos\n\nHamilton Szabos byl kanadský juniorský klub ledního hokeje, který sídlil v Hamiltonu v provincii Ontario. V letech 1946–1947 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Barton Street Arena s kapacitou 4 500 diváků.\n\nNejznámější hráči, kteří prošli týmem, byli např.: Bob DeCourcy, Val Delory nebo Al Dewsbury.\n\nZdroj: \n\n\n"}
{"id": "1397350", "url": "https://cs.wikipedia.org/wiki?curid=1397350", "title": "Městský ekosystém Brno", "text": "Městský ekosystém Brno\n\nMěstský ekosystém je souhrnné označení pro dlouhodobou spolupráci nejrůznějších aktérů v Brně, v jeho zázemí a na regionální, národní a evropské úrovni. Cílem této spolupráce je dlouhodobý rozvoj města.\n\nMěsto Brno (nejen jeho politická reprezentace a úřad samotný, ale také městské části, městské společnosti a městské organizace) spolu se svými přirozenými partnery z řad akademické, podnikatelské a neziskové sféry a zejména aktivními jednotlivci vytváří tzv. Městský ekosystém. Městský ekosystém je rozdělen na šest částí, které dle svého zájmu a zaměření sdružují konkrétní aktéry. Každá část má zvoleného svého zástupce, tzv. ambasadora, který je hlavní komunikační osobou za svou sekci, pravidelně se setkává se zástupci Magistrátu města Brna (MMB) a vyjadřuje se k aktivitám ekosystému. Další funkcí ambasadora je propagace ekosystému a hledání a zapojování aktivních lidi z jeho části do projektů a aktivit města. Spolupráce všech částí Městského ekosystému cílí na větší využití potenciálu lidského kapitálu a budoucnost Brna, jako skutečně chytrého města (smart city). Historicky první setkání Městského ekosystému proběhlo 22.3.2017 na brněnském výstavišti, v roce 2018 se Městský ekosystém sešel 23.4. 2018 v Nové radnici.\n\nZahrnuje univerzity, výzkumná a vývojová centra a Akademie věd ČR.\n\nAmbasador 2017 a 2018: Doc. Ing. Jiří Hirš, CSc.\n\nDocent, vědecký pracovník a proděkan Fakulty stavební, VUT v Brně v letech 2006 – 2014. Vystudoval na Fakultě stavební VUT v Brně obor Pozemní stavby, specializaci Technická zařízení budov. Od roku 2000 je vedoucím Ústavu technických zařízení budov, od 2006 členem vědecké rady Fakulty stavební a od roku 2014 členem Akademického senátu FAST VUT. Má 35 letou praxi v oblasti zkoumání energetického hodnocení budov, vývoje a inovací systémů technických zařízení budov, zpracování metodiky pro efektivní provozování systémů technických zařízení budov, modelování a simulace těchto systémů v budovách, řešení problematiky vnitřního prostředí se zkušenostmi z mezinárodní spolupráce v rámci výzkumných projektů s Norskem, Mezinárodní energetickou agenturou.\n\nZahrnuje živnostníky, malé a střední podniky, velké korporace, investory a obchodní komory\n\nAmbasador 2017 a 2018: Ing. Tomáš Psota, MBA\n\nAbsolvent Ekonomicko-správní fakulty Masarykovy univerzity a Liverpool John Moores University. Je ředitelem Krajské hospodářské komory jižní Moravy a současně také řídí brněnskou akciovou společnost Moravian Business School, která zajišťuje kurzy MBA pro firmy i jednotlivce. Dříve působil ve stavební firmě OHL ŽS, a.s., kde zajišťoval corporate governance a komunikaci. Vyrůstal na Starém Brně, žije ve Štýřicích a město Brno považuje za nejlepší místo k životu v ČR. Za klíčové výzvy města v nejbližších letech považuje územní plánování, efektivní mobilitu související s realizací klíčových dopravních staveb a zvyšování prosperity města ruku v ruce se zvyšováním kvality života.\n\nZahrnuje nevládní a neziskové organizace, spolky, nadace a nadační fondy\n\nAmbasador 2017 a 2018: Kateřina Žůrková\n\nPředsedkyně spolku Občané pro Medlánky z.s., toho času místostarostka za tentýž spolek v MČ Brno-Medlánky, původním povoláním manager jakosti. V rámci spolku se významně podílí na organizování řady akcí podporujících místní komunitní život od Medláneckých farmářských trhů přes chod Přírodní zahrady u medláneckého rybníka až po akce společenské, organizuje projekt Vzděláváme Medlánecké a řadu dalších projektů, sbírek a soutěží. Brněnská rodačka z Králova Pole, do Medlánek se přestěhovala v roce 2008, do spolku Občané pro Medlánky vstoupila krátce poté \"čistě z nutkavého pocitu zapojit se do dění kolem sebe a posunout život v Medlánkách a potažmo v Brně k lepšímu\".\n\nZahrnuje aktivní občany, odborníky a expaty\n\nAmbasador 2017 a 2018: Nora Hampl, BA, ALM, PRAEDOC\n\nStudovala a pracovala převážně v akademickém sektoru (také v privátním) v USA. Ve výzkumné práci se zaměřuje na globální politiku udržitelného vývoje, ohodnocování lidské ekologické stopy, a ochranu ekosystémů a přírodních zdrojů. Jejím přáním je, aby se Brno stalo laboratoří myšlenek, kde se bude maximálně využívat místního lidského kapitálu včetně studentů, odborníků, i místních zemědělců. Těmito myšlenkami a nejnovějším (evidence-based) výzkumem v oblasti udržitelné ekologické urbanistiky a ochrany přírodního kapitálu se Brno může zapojit do celosvětového výzkumu, propojit s dalšími městy, účastnit se evropských soutěží, případně i ovlivnit v širším měřítku další vývoj v této oblasti. Nora věří, že je pro Brno klíčové, aby město nejen vyvíjelo lidský kapitál, ale také aby vytvářelo podmínky k jeho maximálnímu využití (tedy i jeho udržení).\n\nZahrnuje Magistrát, městské části, politické kluby, městské společnosti a organizace\n\nAmbasador 2017 a 2018: JUDr. Michal Marek\n\nPrávník, aktuálně vykonávající funkci starosty městské části Brno-Medlánky, kde předtím působil jako místostarosta za sdružení nezávislých kandidátů Občané pro Medlánky. Již během studií na Právnické fakultě MU v Brně sbíral zkušenosti v advokátní kanceláři a absolvoval semestrální studijní pobyt na univerzitě ve Vídni. Po dokončení studia stál u počátků dnes renomované brněnské advokátní kanceláře Coufal, Georges and Partners. Po přesunu z advokacie do justice se ve službách Nejvyššího soudu ČR specializoval na smluvní právo. V této souvislosti stál u zrodu spolupráce s nakladatelstvím Wolters Kluwer, kde se publikačně podílel na tvorbě nejrozšířenějšího automatizovaného systému právních informací ASPI. V rámci procedury vstupu ČR do EU byl součástí týmu vedeného soudcem německého Spolkového soudního dvora, kde měl za úkol screening českého procesního práva.\n\nZahrnuje Brněnskou metropolitní oblast, Jihomoravský kraj, regionální, státní a evropské instituce a společnosti, vládu a ministerstva\n\nAmbasador 2017 a 2018: Patrik Reichl\n\nPracuje od roku 2005 v Agentuře pro podporu podnikání a investic, CzechInvest. V současnosti zde působí na pozici ředitele regionální kanceláře pro Jihomoravský kraj. V letech 2010 až 2012 zastával funkci náměstka generálního ředitele této agentury pro podporu podnikatelského prostředí. Odborně se zabývá především strategickým řízením v podmínkách veřejného sektoru, a v poslední době intenzivně koncepčním řešením harmonizace regionálního školství s požadavky trhu práce. Vystudoval obor management ve veřejné správě na Fakultě Managementu Vysoké škole ekonomické a dále obor strategické řízení na Brno International Business School.\n\nHistoricky prvního jednání městského ekosystému, které se uskutečnilo na brněnském výstavišti, se účastnili zástupci podnikatelské, akademické a politické sféry, neziskových organizací či občané. Cílem setkání bylo navázat do budoucna spolupráci všech těchto sfér za účelem budoucího rozvoje města.\n\nSetkání zahájil úvodním slovem primátor města Brna Petr Vokřál a náměstek primátora Jaroslav Kacer, který představil vizi městského ekosystému a následně celé setkání moderoval.\n\nV první části setkání přednesli své zkušenosti také zástupci z dalších evropských měst. Transformaci Bilbaa a spolupráci místních partnerů představil profesor z Univerzity DEUSTO Roberto San Salvador del Valle. O participativním foresightu jako efektivním nástroji veřejné správy promluvila Doris Wilhelmer, vedoucí výzkumu v Centru pro inovační systémy a strategii Rakouského technologického institutu ve Vídni. O strategickém plánu Ostravy promluvil konzultant Daniel Konczyna.\n\nV druhé části účastníci navrhovali hodnoty, které považují pro budoucnost města za zásadní a na které by se měli společně s městem zaměřit. Téměř 200 účastníků tak nastínilo cíle a oblasti, na které bude brát vedení města ohled při vytváření strategie do dalších let.\n\nVe Sněmovním sále Nové radnice se sešli aktéři a ambasadoři Městského ekosystému 23. 4. 2018. Po úvodním slovu náměstka primátora Jaroslava Kacera byly představeny projekty, do kterých se členové Městského ekosystému mohou zapojit v roce 2018. Jedná se například o sběr chytrých řešení pro lokalitu Špitálka v rámci projektu Ruggedised, témata pro další ročník studentské soutěže MUNISS, dále o zapojení do projektů Brno International Student, Brno Expat Centre, Dataweb Brno a další.\n\nV následující interaktivní části byli účastníci rozděleni dle jednotlivých částí Městského ekosystému a debatovali o možném zavedení a obsahu webu Městského ekosystému, proběhla také diskuze k tématice Talent poolu a Talent Attraction Managementu. Závěrečná část patřila workshopu ke strategii Brno 2050.\n\n"}
{"id": "1397351", "url": "https://cs.wikipedia.org/wiki?curid=1397351", "title": "Hamilton Whizzers", "text": "Hamilton Whizzers\n\nHamilton Whizzers byl kanadský juniorský klub ledního hokeje, který sídlil v Hamiltonu v provincii Ontario. V letech 1942–1943 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Barton Street Arena s kapacitou 4 500 diváků.\n\nNejznámější hráči, kteří prošli týmem, byli např.: Walt Atanas nebo Stan Kemp.\n\nZdroj: \n\n\n"}
{"id": "1397353", "url": "https://cs.wikipedia.org/wiki?curid=1397353", "title": "Hamilton Lloyds", "text": "Hamilton Lloyds\n\nHamilton Lloyds byl kanadský juniorský klub ledního hokeje, který sídlil v Hamiltonu v provincii Ontario. V letech 1945–1946 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Barton Street Arena s kapacitou 4 500 diváků.\n\nNejznámější hráči, kteří prošli týmem, byli např.: Ray Frederick, Stephen Kraftcheck, Glen Sonmor nebo Jack Stoddard.\n\nZdroj: \n\n\n"}
{"id": "1397357", "url": "https://cs.wikipedia.org/wiki?curid=1397357", "title": "Petr Strouhal", "text": "Petr Strouhal\n\nPetr Strouhal (* 8. dubna 1977) je bývalý český fotbalista, útočník.\n\nV české lize hrál za FK Teplice. Nastoupil v 7 ligových utkáních. Gól v lize nedal. V nižších soutěžích hrál i za FK GGS Arma Ústí nad Labem, 1. FC Česká Lípa, FK Chomutov a FK Varnsdorf.\n\n\n"}
{"id": "1397358", "url": "https://cs.wikipedia.org/wiki?curid=1397358", "title": "Stratford Kroehlers", "text": "Stratford Kroehlers\n\nStratford Kroehlers byl kanadský juniorský klub ledního hokeje, který sídlil ve Stratfordu v provincii Ontario. V letech 1942–1944 a 1946–1951 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale William Allman Memorial Arena s kapacitou 2 828 diváků.\n\nNejznámější hráči, kteří prošli týmem, byli např.: Howie Meeker, George Armstrong nebo Danny Lewicki.\n\nZdroj: \n\n\n"}
{"id": "1397365", "url": "https://cs.wikipedia.org/wiki?curid=1397365", "title": "Stratford Midgets", "text": "Stratford Midgets\n\nStratford Midgets byl kanadský juniorský klub ledního hokeje, který sídlil ve Stratfordu v provincii Ontario. V počátcích dvacátého století působil v juniorské soutěži Ontario Hockey Association (později Ontario Hockey League). Své domácí zápasy odehrával v hale William Allman Memorial Arena Arena s kapacitou 2 828 diváků.\n\nNejznámější hráči, kteří prošli týmem, byli např.: Frank Carson, Hank D'Amore, Joffre Desilets, Ray Getliffe, Jud McAtee, Norm McAtee, Howie Morenz nebo Al Murray.\n\nZdroj: \n\n\n\n\n"}
{"id": "1397369", "url": "https://cs.wikipedia.org/wiki?curid=1397369", "title": "Toronto Aura Lee", "text": "Toronto Aura Lee\n\nToronto Aura Lee (celým názvem: Toronto Aura Lee Hockey Club) byl kanadský juniorský klub ledního hokeje, který sídlil v Torontu v provincii Ontario. V letech 1916–1926 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Mutual Street Arena s kapacitou 7 500 diváků.\n\nNejznámější hráči, kteří prošli týmem, byli např.: Billy Burch, Lionel Conacher, Babe Dye nebo Harry Watson.\n\n\nZdroj: \n\n\n"}
{"id": "1397371", "url": "https://cs.wikipedia.org/wiki?curid=1397371", "title": "Toronto Lions", "text": "Toronto Lions\n\nToronto Lions byl kanadský juniorský klub ledního hokeje, který sídlil v Torontu v provincii Ontario. V letech 1931–1939 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Maple Leaf Gardens s kapacitou 12 473 diváků.\n\nNejznámější hráči, kteří prošli týmem, byli např.: Gordie Drillon nebo Ross Wilson.\n\nZdroj: \n\n\n\n"}
{"id": "1397374", "url": "https://cs.wikipedia.org/wiki?curid=1397374", "title": "Toronto Native Sons", "text": "Toronto Native Sons\n\nToronto Native Sons byl kanadský juniorský klub ledního hokeje, který sídlil v Torontu v provincii Ontario. V letech 1933–1942 působil v juniorské soutěži Ontario Hockey Association (později Ontario Hockey League). Své domácí zápasy odehrával v hale Maple Leaf Gardens s kapacitou 12 473 diváků.\n\nNejznámější hráči, kteří prošli týmem, byli např.: Bill Quackenbush, Al Dewsbury, Red Heron, George Parsons nebo Chick Webster.\n\nZdroj: \n\n\n\n"}
