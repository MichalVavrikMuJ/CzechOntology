{"id": "1404921", "url": "https://cs.wikipedia.org/wiki?curid=1404921", "title": "Puerto Madero", "text": "Puerto Madero\n\nPuerto Madero je městská čtvrť, část Buenos Aires, hlavního města Argentiny. Nachází se ve východní části města na břehu estuáru Río de la Plata.\n\nNázev čtvrti je odvozen od jména místního obchodníka Eduarda Madera, který vymyslel tři projekty na výstavbu nového městského přístavu, který by nahradil starý přístav ve čtvrti La Boca. Vítězný projekt vybral přímo prezident republiky Julio Argentino Roca v roce 1882, což znamenalo začátek výstavby současného Puerto Madero.\n\nPuerto Madero je jednou ze 48 čtvrtí („barrios“) Autonomního města Buenos Aires. Nachází se ve východní části města přímo na pobřeží Río de la Plata. Její poloha, která se nachází v blízkosti historického centra města, ale zároveň je na břehu estuáru, dělá z této čtvrti jednu z nejlukrativnějších v Buenos Aires. Jižně (jihozápadně) se nachází čtvrť La Boca, západně hraničí Puerto Madero se čtvrtěmi San Telmo, Monserrat a San Nicolás. Na severozápadě se nachází část Retiro. Z ostatních stran je Puerto Madero obklopeno estuárem Río de la Plata. Nachází se zde také přírodní rezervace Reserva ecológica de Buenos Aires.\n\nJiž od svého založení nemělo Buenos Aires takový přístav, v němž by mohly bez problémů kotvit i velké lodě s hlubokým ponorem. Pro obranné účely to sice bylo vhodné, ale pro obchodní (nakládka a vykládka zboží) to bylo omezující, což mělo vliv i na nedostatečný rozvoj obchodu. Z tohoto důvodu musely větší obchodní lodě zůstávat zakotvené dál od přístavu a pro zboží musely z přístavu jezdit menší lodě, což způsobovalo problémy a zvyšovalo cenu zboží. Stejně tak byly lodě, které musely často několik dní zůstat zakotveny na otevřeném moři, vystavovány různým přírodním rizikům. Prvním projektem, který se snažil tento problém řešit, byla stavba dvou dlouhých mol v roce 1860. V roce 1882 však vláda prezidenta Julia Argentina Roca rozhodla, že je třeba problém řešit jinak.\n\nPrezident vybral projekt vytvořený obchodníkem Eduardem Maderem, který byl synovcem tehdejšího viceprezidenta Francisca Bernabé Madera a měl na starosti projekt výstavby nového přístavu. Vítězný projekt byl vytvořen anglickými inženýry ze společnosti Hawkshaw, Son & Hayter a spočíval ve vytvoření systému přehrad se dvěma přístupovými kanály na severu a jihu. Jiný anglický inženýr Luis Huergo představil jiný projekt, který spočíval v prohloubení již existujícího přístavu v La Boce, který by vytvořil systém otevřených doků umožňujících vstup velkých lodí. Tento návrh byl podpořen představiteli provincie Buenos Aires. Když však v roce 1880 došlo k vynětí Buenos Aires z provincie Buenos Aires a následné federalizaci města na základě zákona, byl vybrán projekt Eduarda Madera přímo prezidentem republiky. Návrh byl následně schválen parlamentem v roce 1884. Od schválení začaly stavební práce, především vybagrování kanálu Boca del Riachuelo.\n\nProjekt Madero pro nový přístav Buenos Aires byl mnohem složitější a nákladnější než všechny předchozí návrhy. Počítal s úpravou celého pobřeží Río de la Plata od ulice Córdoba (což je kousek jižně od náměstí Plaza San Martín) až po ústí řeky Matanza (zvané také Riachuelo, tedy říčka), která se nachází ve čtvrti La Boca. Tato úprava vytvořila velký umělý ostrov o rozloze přibližně 350 hektarů, který je od města oddělen hrázemi a doky. Pro realizaci stavby byla vybrána anglická společnost Walker & Co. Ltd. Ta použila na stavbu velké množství kamene a písku pocházejících z pobřeží sousední Uruguaye.\n\nBylo také třeba vytvořit dva přístupové kanály do přístavu (jeden na severu a druhý na jihu), které byly vybudovány vytěžením, resp. vybagrováním dna Río de la Plata v blízkosti nového přístavu tak, aby do něj umožnily přístup velkým lodím. Mělo dojít k vybudování i tzv. severního přístavu, který měl být určen pro vojenské účely, a měl by podle projektu umožnit alternativní odchod lodí v případě nepřátelské námořní blokády a zároveň měl obsahovat suché doky potřebné na opravu lodí. Projekt severního přístavu však byl realizován pouze částečně, protože náklady na jeho vybagrování byly velmi vysoké. Samotný severní kanál se však později stal hlavním přístupem do vybudovaného nového přístavu.\n\nStavba začala 1. dubna 1887 a k jejím ukončení došlo 31. března 1898, kdy byla otevřena poslední část přístavu. Aby došlo k propojení i nově vzniklého ostrova a doků na jeho straně s městem a tedy druhou stranou přístavu, byly vybudovány čtyři otočné mosty. Ty se otáčely a tím umožňovaly bezproblémový přechod lodí. Avšak samotný Eduardo Madero zemřel v roce 1894 a tak se dokončení projektu nedožil. Jelikož však výstavba přístavu trvala poměrně dlouho, v době otevření poslední části byl již přístav částečně zastaralý a znovu nedostatečně velký pro nové velké lodě. Vláda tak čelila stejnému problému jako předtím. Potřebovala nový velký přístav a tak se vrátila k projektu Luise Huergy, který předtím odmítla. Tento plán počítal s prohloubením původního přístavu La Boca, avšak k tomu nedošlo. Huergo návrh byl použit pro vytvoření zcela nového přístavu, který dostal jméno Puerto Nuevo, tedy Nový přístav. Ten byl otevřen v roce 1911 a stále funguje.\n\nK úplnému dokončení Puerto Nuevo došlo v roce 1926. Tím se stal přístav Madero nepotřebný a zbytečný. Přestože přístavní funkci si částečně zachoval, význam Madera se postupně snižoval, čímž se z nejvýznamnějšího městského projektu stával jedním z nejvíce znehodnocených oblastí města, kde zůstaly pouze sklady a velké množství neupravené půdy. V podstatě hned s otevřením Puerto Nuevo začaly padat návrhy, co s Maderem udělat, ale vláda nepřijala žádná opatření. Až 15. listopadu 1989 vláda rozhodla o přijetí projektu, jehož cílem byla urbanizace a revitalizace Madera. Avšak na území Puerto Madero měly své zájmy různé vládní instituce a tak došlo k podpisu dohody, která přenesla celé území pod společnost Old Puerto Madero Corporation S.A.\n\nNásledovaly masivní domácí i zahraniční investice v 90. letech 20. století. Ty vedly k regeneraci a rekonstrukci skladů na elegantní domy, kanceláře, soukromé vysoké školy, hotely, restaurace, bary, kavárny či galerie. Všechny projekty byly zaměřeny na tzv. „Návrat Puerto Madero k řece“. Zároveň došlo k přeměně ulic, v okolí přístavní části byly vybudovány široké bulváry. Všechny ulice jsou pojmenovány po významných ženách. Postupnou rekonstrukci měli na starosti renomovaní architekti z Argentiny i zahraničí. Později tak Puerto Madero patřilo mezi nejmodernější čtvrti Buenos Aires. Ceny nemovitostí jsou zde poměrně vysoké a tak se stala cílem pro zahraniční investory, kteří skupují místní nemovitosti. V roce 2001 byl otevřen most Puente de la Mujer, tedy Ženský most, který je taktéž otočným mostem. Svou moderní konstrukcí se rychle stal jedním ze symbolů Puerto Madero. Několik uměleckých projektů, jako například umělecké muzeum Fortabat Art Collection, bylo postaveny z finančních příspěvků Maríe Amalie Lacroze de Fortabat, nejbohatší argentinské ženy. Revitalizace trvala zhruba deset let a stala se tak jediným z nejúspěšnějších stavebních projektů v historii Argentiny.\n\nPo roce 2000 se začalo v této čtvrti s výstavbou výškových budov jako například Alvear Tower, Torres Renoir, Torres El Faro, Château Puerto Madero Residence, Torres Mulieris a mnoha dalších. Avšak některé výškové budovy zde byly vybudovány již dříve například Torre Le Parc a Hotel Hilton Buenos Aires.\n"}
{"id": "1404922", "url": "https://cs.wikipedia.org/wiki?curid=1404922", "title": "Merlo (Buenos Aires)", "text": "Merlo (Buenos Aires)\n\nMerlo je město nacházející se v provincii Buenos Aires v Argentině. Leží v severní části provincie Buenos Aires a východní části země. Je předměstím hlavního města Argentiny Buenos Aires a tvoří tak součást tzv. Metropolitní oblasti Buenos Aires (Gran Buenos Aires). Při sčítání lidu v roce 2010 mělo město 527 658 obyvatel. Merlo bylo založeno v roce 1755.\n\n"}
{"id": "1404923", "url": "https://cs.wikipedia.org/wiki?curid=1404923", "title": "Zapala", "text": "Zapala\n\nZapala je město v jihozápadní Argentině, ležící na západě provincie Neuquén. Je hlavním městem departementu Zapala. Při sčítání lidu v roce 2010 mělo město 32 097 obyvatel. Zapala je tak třetím největším městem provincie. Město bylo založeno v roce 1913. Je častou zastávkou turistů, kteří směřují do And a Chile. V blízkosti města se nachází také Národní park Laguna Blanca.\n\n"}
{"id": "1404924", "url": "https://cs.wikipedia.org/wiki?curid=1404924", "title": "Recreo", "text": "Recreo\n\nRecreo je město v severozápadní Argentině v provincii Catamarca. Je sídlem departementu La Paz. Je vzdáleno 200 kilometrů od provinčního hlavního města San Fernando del Valle de Catamarca a 960 kilometrů od hlavního města Argentiny Buenos Aires. Při sčítání lidu v roce 2010 mělo město 11 847 obyvatel. Město bylo založeno v roce 1875.\n"}
{"id": "1404925", "url": "https://cs.wikipedia.org/wiki?curid=1404925", "title": "Campo Grande (Misiones)", "text": "Campo Grande (Misiones)\n\nCampo Grande je hlavní sídlo departementu Cainguás v provincii Misiones na severovýchodě Argentiny. Město bylo založeno 29. března 1946. V roce 1991 mělo 3923 obyvatel. Za deset let počet vzrostl o 34,9% na 5293. Při sčítání lidu v roce 2010 mělo město 6547 obyvatel.\n\n"}
{"id": "1404927", "url": "https://cs.wikipedia.org/wiki?curid=1404927", "title": "Paso Carrasco", "text": "Paso Carrasco\n\nPaso Carrasco (nebo také Paso de Carrasco) je město v Uruguayi. Leží v jižní části země, v departementu Canelones. Při sčítání lidu v roce 2011 mělo město 15 908 obyvatel. Je vzdáleno přibližně 15 kilometrů východně, resp. severovýchodně od centra hlavního města Montevideo a tvoří tak součást metropolitní oblasti hlavního města. Západní hranici města tvoří menší řeka nazývaná Arroyo Carrasco. Mezinárodní letiště Carrasco je pojmenováno právě po tomto sídle, přičemž letiště se nachází hned u severovýchodních hranicích města.\n\nMěsto bylo založeno v roce 1963. Ještě v polovině 20. století vlastnili místní pozemky různí majitelé, především z Itálie. Když však většina z nich zemřela a zbylá část se vrátila do Evropy, přistoupili zbývající vlastníci k prodeji pozemků, což umožnilo v roce 1955 rozparcelování oblasti. Místo se však osídlovalo pomalu, protože v oblasti se nacházelo několik vodních ploch, menších vrchů a dun. V roce 1959 byla na místo přivedena železnice, což mělo pozitivní vliv na budoucí osidlování. V roce 1963 již mohlo být Paso Carrasco formálně uznáno za obec. Blízkost mezinárodního letiště a průmyslu měly také pozitivní vliv na růst populace. V roce 1994 bylo Paso Carrasco prohlášeno za město. Původní název sídla byl \"Paso de Carrasco\", postupem času se však název deformoval, až se změnil na současné \"Paso Carrasco\".\n"}
{"id": "1404930", "url": "https://cs.wikipedia.org/wiki?curid=1404930", "title": "Stanislav Kostka Vrbka", "text": "Stanislav Kostka Vrbka\n\nStanislav Kostka Vrbka (2. října 1932, Brno – 31. července 2018) byl český varhaník, improvizátor, hudební pedagog a skladatel.\n\nNa brněnské konzervatoři vystudoval hru na varhany u Vladimíra Hawlíka a hru na trombon u Josefa Smékala. Ve studiu hry na varhany pokračoval na Janáčkově akademii múzických umění v Brně u Aleny Veselé. Studium zakončil v roce 1971 uměleckou aspiranturou. Pedagogicky působil na Základní umělecké škole Jaroslava Kvapila, také měl více soukromých žáků. Jako varhaník se uplatnil v dřívější době na kůru kostela Nanebevzetí Panny Marie na Starém Brně, také v Brně u Kapucínů a později především na kruchtě kostela Nanebevzetí Panny Marie v Brně-Zábrdovicích, kde za řízení ředitele kůru Zdeňka Hatiny doprovázel skladby Josefa Čapky-Drahlovského, Bohumila Fidlera, Josefa Grubera, Václava Emanuela Horáka, Josefa Nešvery, Františka Picky, Miroslava Příhody, Josefa Cyrilla Sychry, Eduarda Treglera, Vojtěcha Říhovského aj. Podílel se na premiérách skladeb Zdeňka Hatiny. Proslul jako výborný varhanní improvizátor. Jeho hlavním zaměřením byla kompozice a to přímá tedy při improvizaci, tak zapsaná. V jeho kompozicích je důležitá především barva harmonie. Jako varhaník i dopravázeč byl nezaměnitelný.\n"}
{"id": "1404932", "url": "https://cs.wikipedia.org/wiki?curid=1404932", "title": "Monserrat (Buenos Aires)", "text": "Monserrat (Buenos Aires)\n\nMonserrat je městská čtvrť, část Buenos Aires, hlavního města Argentiny. Nachází se ve východní části města.\n\nPůvodně se tato čtvrť nazývala Montserrat. Tento název byl odvozen od kostela postaveného v roce 1750 na objednání katalánského statkáře Juana Pedra Serry. Kostel byl zasvěcený Panně Marii Montserratské, která se uctívá především v oblasti pohoří Montserrat v Katalánsku. Katalánská jazyková verze názvu se postupně změnila na španělskou Monserrat.\n\nV původních městských záznamech se oblast, kde se nachází Monserrat, uvádí jako San Juan. Až z důvodu nárůstu obyvatelstva, kdy se město začalo postupně administrativní členit, dostala oblast pojmenování Montserrat.\n\nMonserrat je jednou ze 48 čtvrtí („barrios“) Autonomního města Buenos Aires. Nachází se ve východní části města. Ve čtvrti se nachází historická část Buenos Aires, především Květnové náměstí včetně některých budov, které jsou kolem tohoto náměstí. Východně se nachází čtvrť Puerto Madero, severní hranici zabírá čtvrť San Nicolás, na západě tvoří většinu hranice čtvrť Balvanera a částečně i San Cristóbal. Na jihu sousedí se dvěma čtvrtěmi, a to Constitución a San Telmo.\n\nHistorie čtvrti Monserrat sahá do úplných počátků města Buenos Aires. Když v roce 1580 expedice pod vedením Juana de Garaye podruhé založila Buenos Aires, byla hlavní část nové osady a pevnost umístěna právě na jejím území. Samotná pevnost byla postavena v roce 1594, v roce 1608 na místo dorazili misionáři z řádu jezuitů. Ti v roce 1686 začali ve městě budovat první kostel, který byl dokončen v roce 1722 a vysvěcen v roce 1734. Zároveň otevřeli první školu a knihovnu, kde se v těch dobách poskytovalo jediné vzdělání ve městě. Následně se začaly do rostoucího města přesouvat i jiné křesťanské řády. Z nich nejvýznamnějším bylo katalánské Bratrstvo Panny Marie Montserratské, jejíž kostel dal pojmenování celé čtvrti.\n\nBěhem 18. a části 19. století byla čtvrť známá jako Barrio del Tambor nebo Barrio del Mondongo z důvodu velkého počtu afrických otroků, kteří zde v té době žili.\n\nV Monserratu se nachází budova Cabildo, tedy městského úřadu, kde začala v roce 1810 Květnová revoluce, která znamená začátek nezávislosti Argentiny. Následný vývoj Buenos Aires však nebyl až tak rychlý, protože země čelila dlouhým vnitřním, ale i vnějším konfliktům. Větší rozvoj nastal po roce 1875, kdy se začala Argentina ekonomicky vzmáhat. V roce 1886 byla dokončena stavba prezidentského paláce Casa Rosada, následně dostalo i přilehlé náměstí pojmenování Květnové náměstí, tedy Plaza de Mayo, po úspěšné revoluci z května 1810. S rozvojem města a země již bylo historické centrum v Monserratu nedostačující pro novou metropoli. Začalo se tedy s masivními bouracími pracemi, jejichž cílem bylo především vytvořit místo pro nový bulvár Avenida de Mayo, který byl otevřen v roce 1894. Následně byly na tomto bulváru otevřeny první stanice nového metra, které bylo budováno na počátku 20. století. Jelikož i historicky je tato čtvrť centrem vlády města a země, i mnohé nové vládní budovy byly tedy budovány právě zde. Díky tomu dostal Monserrat vzhled evropských metropolí. V polovině 20. století se čtvrt začala měnit, z její západní části začali odcházet úřady a obyvatelé a přicházeli sem spíše umělci, kteří západ Monserrat přetvořili na bohémskou část, kde je množství míst určených pro tango a jiné umělecké aktivity. Umělci sem přicházeli především pro nízké nájemné a blízkost k úplnému centru města.\n\nV posledním období se Monserrat stal jedním z cílů turistů, kteří vyhledávají nejen oblast kolem Květnového náměstí, ale i jiné části této čtvrti, například obchodní ulice, kterých je zde několik. Monserrat je také centrem španělské kultury v Buenos Aires. Na konci 20. století začala vláda investovat do obnovy historické části Buenos Aires, díky čemuž se i  Monserrat začal revitalizovat a obnovovat.\n"}
{"id": "1404935", "url": "https://cs.wikipedia.org/wiki?curid=1404935", "title": "Mendrisio", "text": "Mendrisio\n\nMendrisio je město ve Švýcarsku. Leží na úpatí hory Monte Generoso 5 kilometrů od italské hranice, protéká jím řeka Laveggio. Má okolo patnácti tisíc obyvatel a je sídlem stejnojmenného okresu v rámci kantonu Ticino. Většina obyvatel hovoří italsky a je římskokatolického vyznání.\n\nByly nalezeny doklady osídlení lokality v době Římské říše. První písemná zmínka pochází z roku 793, v roce 1140 bylo Mendrisio povýšeno na město. Patřilo k panství Como a později k Milánskému vévodství, v roce 1512 se stalo součástí Švýcarska (pouze v letech 1810 až 1813 bylo obsazeno vojsky Italského království).\n\nMěsto je nazýváno \"il magnifico borgo\" díky množství architektonických památek, jako jsou kostely sv. Kosmy a Damiána, sv. Jana Křtitele a sv. Rocha, měšťanské domy Villa Argentina, Palazzo Pollini a Casa Croci nebo stará tiskárna Tipografia Elvetica. Nachází se zde Accademia di Architettura di Mendrisio, obrazová galerie a archeologický park. Turistickou atrakcí je velikonoční procesí. Mendrisio je centrem významné vinařské oblasti.\n\nMendrisio pořádalo mistrovství světa v silniční cyklistice v letech 1971 a 2009.\n\n\n"}
{"id": "1404936", "url": "https://cs.wikipedia.org/wiki?curid=1404936", "title": "Ohnivý anděl (opera)", "text": "Ohnivý anděl (opera)\n\nOhnivý anděl ( , ), Op. 37 je opera Sergeje Prokofjeva z roku 1927. Libreto napsal skladatel na námět historického románu Valerije Brjusova, jehož děj se odehrává v Německu v 16. století. Opera vznikala v letech 1919-1927. Uvedena byla ale až po autorově smrti, nejprve koncertně v roce 1954 v Paříži, scénicky pak v roce 1955 v Benátkách v divadle Teatro La Fenice.\n\nRytíř Ruprecht se ubytuje v hostinci. Přes zeď slyší naříkání a zoufalé výkřiky. Pronikne do sousední místnosti a zde najde dívku v zoufalém stavu. Když se dívka uklidní, prozradí rytíři své jméno: Renata a vypráví mu svůj příběh: Od osmi let ji pronásleduje vidina ohnivého anděla Madiela. Když dospěla, slíbil jí Madiel, že se k ní jednou vrátí v lidské podobě. Renata se domnívá, že se tak stalo v podobě knížete Jindřicha, který ji ale záhy opustil. Přicházejí Hostinská a Hostinský a vysvětlují Ruprechtovi, že Renata je blázen posedlý ďáblem. Ruprecht ale Renatě uvěří a rozhodne se jí pomoci. Objevuje se ale věštkyně a oběma prorokuje krvavou budoucnost.\nRuprecht a Renata přijíždějí do Kolína nad Rýnem. Pátrají zde po Jindřichovi. Renata se snaží proniknout do kouzel černé magie, aby se jí to podařilo.\nRuprecht se setkává s Agrippou z Nettesheimu a ptá se jej na možnosti magie. Ten mu vysvětluje, že kouzla předčí moudrost a vědění člověka.\nRenata nalézá Jindřichův dům a posílá Ruprechta, aby Jindřicha zabil. Když Ruprecht vkročí do Jindřichova domu, zmocní se Renaty opět představa, že Jindřich je vlastně vtělením anděla Madiela, a že souboji musí zabránit.\nRenata nalézá na břehu Rýna Ruprechta, zraněného v souboji s Jindřichem. Uvědomuje si svou vinu a projevuje Ruprechtovi svou náklonnost.\nRuprecht se uzdravuje a vyznává Renatě lásku. Ta jej ale odmítá a odchází do kláštera. Objevují se Mefistofeles spolu s doktorem Faustem a přemlouvají Ruprechta, aby se stal jejich společníkem.\nRenata vstoupila do kláštera. Stále ji ale pronásleduje vidina ohnivého anděla. Tato představa se navíc šíří i na další jeptišky. Matka představená proto povolává Inkvizitora, který se pokouší z Renaty vymítat ďábla. Když se mu to nepodaříl, posílá Renatu na hranici.\n\n\n\n"}
{"id": "1404937", "url": "https://cs.wikipedia.org/wiki?curid=1404937", "title": "Vitalij Konstantinovič Kalojev", "text": "Vitalij Konstantinovič Kalojev\n\nVitalij Konstantinovič Kalojev (; * 15. ledna 1956) je ruský architekt a politik, otec rodiny, která (až na něj) zahynula při srážce letadel nad Bodamským jezerem v roce 2002, vrah, a bývalý náměstek ministra Severní Osetie-Alanie pro výstavbu (2008–2016). V roce 2016 obdržel nejvyšší severoosetinské vyznamenání. V roce 2004 ve Švýcarsku zavraždil leteckého dispečera, jenž byl odpovědný za smrt jeho rodiny.\n\nV roce 2004 Kalojev navštívil Švýcarsko a rozzuřen návrhem firmy Skyguide na vyrovnání za smrt jeho rodiny i tím, že se mu dosud nikdo neomluvil a ani nikdo nebyl za smrt jeho rodiny a tolika lidí odsouzen, vyhledal a ubodal leteckého dispečera Petera Nielsena, který lety nad Německem v době srážky řídil.\n\nVe Švýcarsku byl v roce 2005 odsouzen k osmi letům vězením za vraždu, ovšem již v roce 2007 byl propuštěn pro přechodné pominutí smyslů, v němž měl vraždu spáchat. \n\nDoma byl vítán davy jako hrdina, který zajistil obětem spravedlnost. On sám opakovaně vyjádřil názor, že zabití Petera Nielsena bylo správné a nelituje ho.\n\nSvůj názor na havárii a na zabití Petera Nielsena mu bylo umožněno prezentovat ve vícero západních i ruských dokumentech, kam byl přizván jako zúčastněný, mimo jiné v patřičných dílech dokumentárních cyklů \"Vteřiny před katastrofou\" a \"Letecké katastrofy\". Vedle těchto dokumentů vznikly i filmy s postavami inspirovanými jeho osudem: německý \"Let v noci\" (2009), americká \"Cesta bez návratu\" (2017), kde inspiroval postavu hranou Arnoldem Schwarzeneggerem, a ruský \"Непрощённый\" (2018).\n\nNa jeho počest bylo složeno několik písní: \"Honour\" britské kapely Semion, \"Ballad of Vitaly\" americké kapely Delta Spirit, \"The Flight\" německé kapely Edge of Dawn a \"Paper Chains\" anglického písničkáře Michaela Wadlowa.\n"}
{"id": "1404938", "url": "https://cs.wikipedia.org/wiki?curid=1404938", "title": "Robert Bulwer-Lytton, 1. hrabě z Lyttonu", "text": "Robert Bulwer-Lytton, 1. hrabě z Lyttonu\n\nEdward Robert Bulwer-Lytton, 1. hrabě z Lyttonu (\"Edward Robert Bulwer-Lytton, 1st Earl of Lytton, 1st Viscount Knebworth, 2nd Baron Lytton\") (8. listopadu 1831, Londýn, Anglie – 24. listopadu 1891, Paříž, Francie) byl britský diplomat a státník. Dlouhodobě působil ve službách britského ministerstva zahraničí a zastával nižší diplomatické posty ve většině evropských zemí, nakonec byl velvyslancem ve Francii. Mezitím byl místokrálem v Indii (1876–1880). V roce 1880 získal titul hraběte, uplatnil se také jako spisovatel.\n\nPocházel z rodiny s původním jménem Wiggett, která v roce 1756 přijala jméno Bulwer. Byl synem spisovatele Edwarda Bulwer-Lyttona (1805–1873), který v roce 1843 jako dědic Lyttonů přijal jméno \"Bulwer-Lytton\". Studoval v Harrow a na univerzitě v Bonnu, v roce 1849 vstoupil do diplomatických služeb. Od roku 1849 působil jako atašé ve Washingtonu, kde byl tehdy vyslancem jeho strýc Henry Bulwer, v letech 1852–1860 působil na dalších nižších diplomatických postech ve Florencii, Paříži, Haagu, Istanbulu a Vídni. V letech 1860–1862 byl generálním konzulem v Bělehradě, poté zastával funkce velvyslaneckého tajemníka v Madridu, Vídni a Paříži, nakonec byl v letech 1874–1876 zplnomocněným ministrem v Lisabonu. \n\nPo nástupu konzervativní vlády B. Disraeliho byl jmenován generálním guvernérem a místokrálem v Indii (1876–1880). 1. ledna 1877 byla Indie prohlášena císařstvím a královna Viktorie se stala indickou císařovnou, při této příležitosti uspořádal Lytton v Dillí ceremonii za účasti indických knížat a desítek tisíc diváků. Do doby jeho úřadování spadá obrovský hladomor v letech 1876–1877 a rozpoutání druhé britsko-afghánské války (1878–1880), která skončila stažením britských vojsk z Afghánistánu. Po pádu vlády B. Disraeliho odstoupil z funkce a vrátil se do Anglie. \n\nV roce 1880 byl povýšen na hraběte z Lyttonu, ve Sněmovně lordů pak vystupoval proti liberální vládě W. Gladstona. Na základě svého vlastního vyjádření, že by se chtěl vrátit ke své staré profesi, byl v roce 1887 jmenován velvyslancem v Paříži. Ve Francii získal značnou popularitu, a když zde zemřel, byl mu na náklady francouzské vlády uspořádán státní pohřeb. \n\nZa zásluhy získal Řád bodláku, Řád Indické říše a v letech 1887–1890 byl lordem-rektorem univerzity v Glasgow. Uplatnil se též literárně a jako autor básní užíval po vzoru svého otce pseudonym \"Owen Meredith\".\n\nOženil se v roce 1864 s Edith Villers (1841–1936), neteří ministra zahraničí hraběte z Clarendonu. Měli spolu sedm dětí, dva starší synové Edward (1865–1871) a Henry (1872–1874) zemřeli v dětství, dědicem titulů byl třetí syn Victor (1876–1947). Dcera Elizabeth (1867–1942) se provdala za 2. hraběte Balfoura, další dcera Emily (1874–1964) byla manželkou architekta Edwina Lutyense, který projektoval nový místokrálovský palác v Dillí. \n\n\n\n\n"}
{"id": "1404939", "url": "https://cs.wikipedia.org/wiki?curid=1404939", "title": "Victor Bulwer-Lytton, 2. hrabě z Lyttonu", "text": "Victor Bulwer-Lytton, 2. hrabě z Lyttonu\n\nVictor Bulwer-Lytton, 2. hrabě z Lyttonu (\"Victor Alexander George Bulwer-Lytton, 2nd Earl of Lytton, 2nd Viscount Knebworth, 3rd Baron Lytton\") (9. srpna 1876, Šimla, Indie – 25. října 1947, Exeter, Anglie) byl britský státník a diplomat. Pocházel ze šlechtické rodiny a od mládí byl členem Sněmovny lordů, jako stoupenec konzervativců zastával nižší funkce v britské vládě, poté působil v koloniích a krátce byl úřadujícím místokrálem v Indii. Uplatnil se jako diplomat ve Společnosti národů a byl rytířem Podvazkového řádu.\n\nPocházel ze šlechtické rodiny, která od roku 1843 užívala alianční jméno \"Bulwer-Lytton\". Jako syn indického místokrále 1. hraběte z Lyttonu se narodil v Indii, kde strávil dětství. Studoval v Cambridge, po otci zdědil v roce 1891 šlechtické tituly a vstoupil do Sněmovny lordů. Politicky patřil ke konzervativcům, v koaliční vládě Davida Lloyd George byl civilním lordem admirality (1916 a 1919–1920), mezitím zastával post tajemníka admirality (1916–1919). V roce 1919 byl jmenován členem Tajné rady a v letech 1920–1922 byl státním podsekretářem pro Indii.\n\nV letech 1922–1927 byl guvernérem v Bengálsku a v letech 1925–1926 krátce úřadujícím indickým místokrálem. V letech 1927–1928 byl mluvčím indického zastoupení ve Společnosti národů. Společností národů byl v roce 1932 pověřen zvláštní diplomatickou misí na Dálný východ v zájmu urovnání japonsko-čínského konfliktu (tzv. \"Lyttonova komise\") v Mandžusku. Závěrečná zprávy Lyttonovy komise vedla k odchodu Japonska ze Společnosti národů.\n\nMimo jiné byl smírčím soudcem a zástupcem lorda–místodržitele v hrabství Hertford, kde vlastnil statky, získal čestný doktorát na univerzitě v Manchesteru a byl rytířem Řádu Indické říše. Po návratu z Asie v roce 1933 obdržel Podvazkový řád.\n\nV roce 1902 se oženil s Pamelou Chichele-Plowden (1874–1971), z jejich manželství se narodily čtyři děti. Starší syn Edward Bulwer-Lytton, vikomt Knebworth (1903–1933), byl členem Dolní sněmovny za Konzervativní stranu a zahynul při leteckém neštěstí. Mladší syn Alexander Bulwer-Lytton (1910–1942) sloužil v armádě a padl v bitvě u El Alameinu. Oba synové zemřeli ještě před otcem a bez potomstva, rodové tituly poté přešly na Victorova mladšího bratra Nevilla (1879–1951). Hlavní rodové sídlo \"Knebworth House\" (Hertfordshire) zdědila Victorova dcera Hermione (1905–2004) a jejím sňatkem přešlo na rod Cobbold.\n\n\n\n\n"}
{"id": "1404940", "url": "https://cs.wikipedia.org/wiki?curid=1404940", "title": "Erik Prince", "text": "Erik Prince\n\nErik Dean Prince (* 6. června 1969) je americkým podnikatelem a bývalým důstojníkem Námořnictva USA a známý je především kvůli společnosti Blackwater Worldwide, společnosti zaměřené na bezpečnostní služby, kterou založil v roce 1997. V roce 2009 se firma Blackwater přejmenovala na Xe Services a v roce 2011 na Academi. Do roku 2009 sloužil v různých orgánech této společnosti jako její předseda, prezident a výkonný ředitel. V roce 2010 byla společnost Blackwater Worldwide prodána skupině soukromých investorů. Prince v současné době řídí soukromou kapitálovou společnost Frontier Resource Group, je předsedou Frontier Services Group Ltd a zakladatelem společnosti XE Worldwide. \n\nErik Prince se narodil 6.června 1969 ve městě Holland, v Michiganu jako syn Edgara D. Prince a jeho manželky Elsy. Byl nejmaldším ze 4 dětí a jeho rodina byla silně protikomunisticky zaměřená. Vystudoval křesťanskou střední školu v Hollandu. \n\nJeho otec začal svou kariéru jako obchodník,který si vydělávál 40 centů za hodinu. V roce 1965 založil Prince Machine Corporation, která se stala dodavatelem automobilového průmyslu a nakonec miliardovou společností. Jak podnik začal vydělávat, Prince začal investovat část zisku prostřednictvím Prince Group do dalších aktivit a vytvořil síť společností a nemovitostí v hodnotě miliardy dolarů. \n\nPrince a jeho otec cestovali po celém světě, navštívili např.koncentrační tábor Dachau v Německu, rozdělený Berlín a Normandii. Podle jeho matky tyto výlety udělaly velký dojem na tehdy mladého Prince. V roce 1992 se stal katolíkem poté, co ho ke katolicismu přivedla jeho první žena, a sám sebe označuje za praktikujícího člena církve. Prince působil jako viceprezident Prince Foundation (nadace), kterou založila jeho rodina. V 90.letech založil nadaci Freiheit (Svoboda). Prince často podporuje finančně organizace s křesťanskými ideemi. Finančně podporoval muslimský sirotčinec v Afghánistánu a postavil mešity na základnách Blackwater.\n\nV současné době žije Prince ve městě Middleburg ve Virginii a v Abu Dhabi, ve Spojených arabských emirátech. Má blízko ke Stephen K. Bannon, Trumpovu bývalému hlavnímu stratégovi. Starší sestra Prince Betsy DeVos vede ministerstvo vzdělání. Je švagrem bývalého prezidenta Alticor (Amway) Dick-a De Vos. První manželka Joan Nicole zemřela v roce 2003 ve věku 36 let na rakovinu. Měli spolu 4 děti. Přiznal o sobě, že měl aféru s pečovatelkou jejich děti Joanna Ruth Houck, zatímco jeho žena umírala. Prince a Houck se vzali v roce 2004. Nyní je ženatý s Stacy DeLuke, bývalou mluvčí Blackwater. Celkem má Prince sedm dětí, jeho nejmladší se jmenuje Charles Donovan Prince po William\"Wild Bill\" Donovan.\n\nBlackwater: Prince založil firmu v r. 1997, další informace viz Blackwater – outsourcing Armády US, kontroverzní aktivity společnosti Blackwater ve válce v Afghánistánu a Iráku. Aféra kolem informace, že někteří členové měli v Iráku zabít neozbrojené civilisty. Založení firmy připisuje Prince vyvražďování národa ve Rwandě\n\nFrontier Resource Group (dále jen FSG): Prince vede soukromou kapitálovou společnost s názvem Frontier Resource Group a je předsedou/výkonným ředitelem Frontier Services Group Ltd (dále jen FSG), která je investiční a logistickou společností. Společnost poskytuje leteckou a logistickou službu, on-line informační služby o finančních trzích v Africe, Evropě, Čínské lidové republice. Nabízí správu letadel, zasilatelství, logistické poradenství a skladové služby. FSG podporuje čínské investice do ropy a plynu v Africe. Na stránkách společnosti FSG vizhttp://www.fsgroup.com/en/news/show-398.html se hovoří o tom, že založili síť regionálních poboček podporující její byznys v Asii, na Stř. východě av Africe s centrálním managementem a vedením v Dubai (Global Security Center). Skupina udržuje flotilu více než 20 letadel s leteckými platformami v Evropě, Asii a na Stř.východě. Frontier Services Group Ltd. byla známa pod názvem DVN Holdings Ltd. ale v roce 2014 byla přejmenována. Největším akcionářem ve společnosti FSG je čínský konglomerát CITIC Group, který vlastní 28,4% akcií společnosti, China Taiping, která vlastní 7,84%, Trinity Gate a investor Chun Shun Ko. \n\nAirborne Technologies GmbH: Prince měl získat 25% podíl v této rakouské společnosti. Tento podíl mu měl zprostředkovat počátkem roku 2013 izraelský občan Dorian Barak, který také Prince zastupoval na představenstvu společnosti Některé zdroje označují tuto společnost za Princovu soukromou leteckou jednotku \n\nLASA Technologies: V různých zdrojích se spekuluje o aktuální provázanosti bulharské společnosti LASA Engineering s Princem Princ tuto společnost založil a pomáhat mu měl Dorian Barak-\n\nAfghánistán: \n\n2017 – Prince zde zastával řešení, že by se Armáda USA měla nahradit žoldáky. Analýza z pohledu bývalého vojenského žoldáka viz \n\nIrák:\n\n2004, 2007 - Blackwater je spojován médii s incidentem z jara 2004, kdy bylo v Iráku bezdůvodně zabito několik civilistů. Po dalším incidentu v roce 2007 při ochraně amerického diplomatického konvoje mělo být zabito na 14 civilistů, poté irácká vláda zrušila agentuře licenci pro území tohoto státu. V roce 2015 byly odsouzeny k vysokým trestům za incident v Iráku 4 zaměstnanci společnosti Blackwater za incident z roku 2007.\n\nSpojené arabské emiráty:\n\n2010 - Po sérii obvinění a vyšetřování vedeném Kongresem Prince odchází do SAE. (NYTimes)\n\n2017 - SAE, Kirill Dmitriev: Prince měl cestovat v lednu 2017 do SAE na pozvání prince Mohammed bin Zayed Al-Nahyan, aby se setkal s některými potencionálními zákazníky. Mimo jiné se zde dle svých slov neplánovaně sešel s s Kirill Dmitriev. Další informace viz *) \n\n\"Detailní popis událostí v zajímavém článku \"From the Seychelles to the White House to Cambridge Analytica, Erik Prince and the UAE are key parts of the Trump Story\" (Ze Seychel do Bílého domu, do Cambridge Analytiky, Erik Prince a SAE jsou klíčovými částmi Trumpova příběhu viz . Pozn. Osoby z Cambridge Analyticy založily společnost Emerdata Ltd. a na začátku roku 2018 se objevili noví členové v představenstvu Emerdata Ltd.- Rebekah and Jennifer Mercer, Cheng Peng, Chun Shun Ko Johnson, který je obchodním partnerem Prince a Ahmed Al Khatib -\"občan Seychel\". V r. 2017 SCL měla mít velkou zakázku ve prospěch SAE týkající se negativních informací o Kataru. Přehled událostí týkajících se SAE, Kirill Dmitriev, Cambridge Analytica, Emerdata, SCL a dalších osob od roku 2010 do roku 2018 viz \" \n\nLibye:\n\n2017 - Plán Prince jak prostřednictvím soukromé policie zastavit tok migrantů z Afriky přes Libyi do EU Informace o Eriku Princovi, SAE a speciálních operacích v Libyi viz \n\nAfrika: \n\nSúdán: V květnu 2014 bylo oznámeno, že Prince odstoupil od plánu vybudovat ropnou rafinérii v Jihosúdánské republice, do které již bylo investováno na 10 mil USD. Tuto rafinérii měl údajně osobně podporovat prezident Súdánu Salva Kiir Mayardit. \n\nKeňa: V Keni mělo FSG získat akcie ve dvou keňských leteckých společnostech Kijipwa Aviation and Phoenix Aviation jako logistický servis pro místní průmysl ropy a zemního plynu. V říjnu 2014 Keňský úřad pro civilní letectví neobnovil Kijipwa Aviation povolení k létání. \n\nMosambik: \n\n2017 – O plánech Prince stát se partnerem ve 3 Mosambických společnostech – Ematum, ProIndicus a společnost Mozambique Asset Management, Tyto společnosti si půjčily od Credit Suisse Group AG a ruského VTB Capital přibližně 2 miliardy dolarů na vybudování rybářského loďstva, loděnic a systému námořní bezpečnosti od roku 2013 do roku 2014. Dle slov Prince má FSG smlovu na vstup do joint venture a plánuje pomoci zemi s ilegálním rybařením \n\nČína:\n\nPrince pomáhá Číně s projektem nové Hedvábné stezky. Finanční prostředky společnosti FSG budou použity k rozšíření globální stopy, týmů, růstu základny aktiv a podpoře provozních požadavků na provozní kapitál pro projekty napříč Belt & Road.\n\nV Beijingu založil Prince soukromou bezpečnostní tréninkovou školu – The International Security Defense College (Mezinárodní vysokou školu bezpečnosti a obrany, nad kterou drží patronát FSG. Jedná se o největší soukromé školící zařízení zaměřené na bezpečnost v Číně. Dle vyjádření Prince, cílem těchto aktivit je ochrana čínských zájmů v Africe a v Asii, nejedná se o podporu čínské policie či vojáků. Prince o svém byznysu v Číně sdělil, že ho nedělá kvůli patriotismu, ale kvůli penězům. Prince je v Číně celebritou, se kterou se rádi ukazují i členové Komunistické strany, CITIC (vazba na FSC) je jen kousek od čínské vlády a Blackwater je vyhledávanou značkou v oblasti bezpečnosti v Číně.\n\nIzrael:\n\nV Izraeli měl Prince vazby na Ari Harrow, bývalého blízkého spolupracovníka B.Netanyahu a na Dorian Barak, finančníka a spolupracovníka Ari Harow. Barak pracoval jako vedoucí oddělení fúzí, akvizic a rozvoje obchodu v mezinárodní divizi Bank Hapoalim. V se objevují konkrétní informace o investicích do izraelských společností stran Prince, o Barakově obchodní provázanosti s činským kapitálem. \n\nUSA: \n\n2016 - Podporoval kampaně zamířené proti H.Clintonové a naopak finančně dotuje kampaň pro D. Trumpa. V roce 2016 přispěl částkou 250 tis.USD na Trumpovu prezidentskou kampaň a 100 tis. USD na politický akční výbor Make America Number 1 (Udělej Ameriku číslem 1), jehož předsedkyní je Rebekah Mercer. Dle informací Jeremy Scahills, který se odvolává na nejmenovaného informátora, Prince radí Trumpovi ve výběru osob, stejně jako ve vojenských a bezpečnostních otázkách.\n\n<nowiki>*</nowiki>) 3. srpna 2016 se v Trump Tower setkal Donald Trump Jr. s vyslancem zastupujícím korunní prince Spojených arabských emirátů a Saúdské Arábie – Mohammed bin Zayed Al Nahyan z Abú Dhabi a Mohameda bin Salmana, libanonským obchodníkem Georgem Naderem, který nabídl pomoc v prezidentské kampani pro zvolení Trumpa. Setkání zahrnovalo také Erika Prince a Joel Zamel-u, izraelského specialistu na manipulaci se sociálními médii.Prince se ve svém slyšení před Kongresem o své účasti na této schůzce nezmínil.\n\n2018 - Robert S. Mueller (vyšetřovací komise – Prezidentské volby v USA 2016) prošetřuje schůzku Prince na Seychellách s Kirill Dmitriev, šéfem Russian Direct Investment Fund v roce 2017.\n\nNázory Prince:\n\nPrince sám sebe označuje za liberála. Pronesl:\" Jsem svobodomyslný muž trhu. Moc nevěřím tomu, že vláda může poskytnout mnoho řešení. Mnozí si myslí, že vláda může vyřešit problémy společnosti. Já jsem spíše toho názoru, že soukromé charity a soukromé organizace jsou lepší řešení.\"\n\nNázory o Princovi:\n\nSean Mc Fate (vojenský kontraktor a autor knihy o sokromých armádách The modern Mercenary (Moderní žoldáctví)) : \" ...nová éra vojenského průmyslového komplexu a soubor žoldáků, kteří pracují pro země, oligarchy a náhodné miliardáře...\n\nJan Schakowsky (Republikánská strana:)“Erik Prince se prezentuje jako perfektní patriot, ale ve skutečnosti je super žoldákem. Definice moci je mít hegemonii nad použitím síly ...Chce zpeněžit válku a mír.” \n\nErik Prince – Civilian Warriors (Civilní válečníci) , ve které dle svých slov popisuje pravdivý příběh společnosti Blackwater. \n\nErik Prince – Inside Blackwater: The True Story of the World's Most Controversial Company by the Man Who Founded It (Uvnitř Blackwater:Pravdivý příběh nejkontroverznější firmy na světě od muže, který ji založil). \n\nNa problematiku Blackwater z jiného pohledu se dívá autor Jon D. Michaels v publikaci Constitutional Coup: Privatisation´s Threat to the American Republic (Rána ústavě: Hrozba privatizace pro americkou republiku)\n\nZajímavý vhled do problematiky soukromých vojenských společností – KULÍŠEK, Jaroslav, Soukromé vojenské společnosti (Nový faktor společného operačního prostředí), \"Vojenské rozhledy\", 2011, roč. 20 (52), č. 2, s. 71–96, ISSN 1210-3292\n\nMartin Pejřimovský - Soukromé vojenské organizace v USA - https://web.archive.org/web/20180807094349/http://www.sekuritaci.cz/soukrome-vojenske-organizace-v-usa/, jako bonus odkaz na další literaturu k této problematice \n\nReference\n"}
{"id": "1404943", "url": "https://cs.wikipedia.org/wiki?curid=1404943", "title": "Ladislav Ganczner", "text": "Ladislav Ganczner\n\nLadislav Ganczner [ladislau gancner] (16. května 1928 Nové Zámky – 18. června 1990), často chybně uváděný jako Ladislav Ganzner, byl slovenský fotbalový útočník a trenér.\n\nPatří k nejvýznamnějším osobnostem v historii novozámecké kopané, je po něm pojmenován tamější stadion.\n\nV československé lize hrál za ŠK/Slovenu/Iskru Žilina. Za Iskru Žilina nastupoval také ve druhé nejvyšší soutěži v ročníku 1953. Do Žiliny přišel na jaře 1948 z Nových Zámků. V polovině 50. let 20. století se vrátil do Slavoje Nové Zámky.\n\nPo skončení hráčské kariéry se stal trenérem.\n\n"}
{"id": "1404946", "url": "https://cs.wikipedia.org/wiki?curid=1404946", "title": "Edith Cavell", "text": "Edith Cavell\n\nEdith Cavell (4. prosince 1865 - 12. října 1915) byla britská zdravotní sestra pracující za první světové války v Němci okupovaném Bruselu. Byla obviněna a odsouzena k smrti německým válečným soudem pro zradu, které se měla dopustit tím, že umožnila útěk britským válečným zajatcům, jež ošetřovala.\n\nJejí poprava, uskutečněná navzdory mohutným mezinárodním protestům, značně poškodila renomé Německého císařství v očích nezúčastněného světa a stala se velkou zbraní britské propagandy, která ji prezentovala jako klasický případ německého barbarství.\n\nEdith Cavell patří mezi nejznámější oběti první světové války v anglosaském světě a je po ní pojmenováno mnoho nemocnic, ústavů, ulic a přírodních objektů. Anglikánská církev ji připomíná ve svém kalendáři svatých o výročním dnu její smrti.\n\n"}
{"id": "1404949", "url": "https://cs.wikipedia.org/wiki?curid=1404949", "title": "Esjan", "text": "Esjan\n\nEsjan nebo také Esja je horský hřbet na poloostrově Kjalarnes na jihozápadě Islandu, jehož nejvyšším vrcholem je Hábunga, vysoká 914 m n. m. Je tvořen vyhaslou sopkou o stáří přibližně tří milionů let, hlavními horninami jsou tuf a čedič; v místě zvaném Móskarðshnúkar se nacházejí nápadně světlé ryolitové skály. Hora je vzdálena deset kilometrů od Reykjavíku, je charakteristickou dominantou hlavního města a vyhledávaným turistickým cílem, na jejím vrcholu byl postaven televizní vysílač, v létě se zde konají koncerty v přírodě.\n\n"}
{"id": "1404951", "url": "https://cs.wikipedia.org/wiki?curid=1404951", "title": "Nákupní park", "text": "Nákupní park\n\nNákupní park nebo maloobchodní park ( \"retail park\" nebo \"power centre\") je druh obchodní zóny, která obvykle slouží jako doplněk k hypermarketu nebo supermarketu a která obsahuje od tří do deseti nezávislých prodejen. Nákupní parky mají alespoň 5000 m pronajimatelné plochy, největší i více než 20000 m.\n\nNa rozdíl od obchodních center má každá prodejna v nákupním parku nezávisle řešené zásobování i samostatný vchod pro zákazníky přímo ze společného parkoviště. Podobně se každý obchodník řídí vlastní marketingovou strategií. Díky jednoduchému konceptu a výběru prodejen (obvykle potraviny, drogerie, móda, lékárna, elektrospotřebiče a chovatelské potřeby) je možné postavit nákupní park i v menších městech, kde není efektivní postavit klasické nákupní centrum.\n"}
{"id": "1404970", "url": "https://cs.wikipedia.org/wiki?curid=1404970", "title": "Šačí", "text": "Šačí\n\nŠačí „Mocná“, též Indrání „Indrova královna“ či Aindrí, je hinduistická bohyně nebes, hněvu a žárlivosti a manželka hromovládného boha Indry. Je dcerou asury – démona krále Pulómana. Po své manželce je Indra také nazýván Šačípati „pán Šačí“.\n\nKdyž Indra Šačí poprvé spatřil byl natolik okouzlen jejími půvaby že ji unesl do svého paláce. Ta se ho nejdříve bála, nakonec se však do něj zamilovala a vdala se za něj. Ač původem asurská princezna byla jí podána amrta a stala se tak nesmrtelnou. Indra poté ze strachu z kletby jejího otce Pulómana zabil. Jiná verze mýtu o manželství Indry a Šačí je známa z radžastánské města Osian kde leží chrám Šačíja Maty „Matky Šačí“. Podle tohoto podání v Osianu kdysi vládl král Pulóman, který je měl krásnou a chytrou dceru Šačí, zaslíbenou královu generálovi Vrtrasurovi. Princezna si však chtěla raději vzít krále či prince, nikoliv otcova podřízeného, a tak Vrtrasurovi odmítla a urazila. Ten poté opustil dvůr a meditoval až od Šivy získal jako odměnu téměř dokonalou nepřemožitelnost. Nově nabytou moc využil k tomu aby získal království větší než Pulómanovo a nakonec napadl i svého bývalého pána, načež král povolal na pomoc Indru. V souboji jeden na jednoho Indra Vrtrasuru nakonec porazil díky své božské zbrani – vadžrovi a za odměnu získal ruku princezny Šačí.\n\nV rgvédském hymnu 10.86 věnovaném Indrovi uráží opičáka Vršákapiho, který opovrhl jejími půvaby, a chválí své přednosti těmit o slovy:\n"}
{"id": "1404971", "url": "https://cs.wikipedia.org/wiki?curid=1404971", "title": "Yoy", "text": "Yoy\n\nYOY nebo yoy (z angl. \"year on \"y\"ear\") je v ekonomii a hospodářství zkratka, která určuje srovnávané údaje jako „rok proti (předchozímu) roku“, případně proti předchozím létům. Užívá se hlavně o ekonomických údajích jako je obrat, zisk, počet zaměstnanců, případně o jejich změnách. Rokem se obvykle rozumí celý kalendářní rok.\n\nObdobná zkratka Q/Q nebo qoq (\"quarter on quarter\") označuje porovnání po čtvrtletích.\n"}
{"id": "1404974", "url": "https://cs.wikipedia.org/wiki?curid=1404974", "title": "Vidět Delfy a zemřít", "text": "Vidět Delfy a zemřít\n\nVidět Delfy a zemřít (2005, \"See Delphi and Die\") je historický detektivní román anglické spisovatelky Lindsey Davisové. Jde o sedmnáctý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu. \n\nNázev knihy je parafrází výroku \"Vidět Nepaol a zemřít!\", který je možno najít v díle \"Italská cesta\" od Johanna Wolfganga Getheho. Zároveň jde o otřepané reklamní rčení římských cestovních kanceláří.\n\nRomán se odehrává v září a říjnu roku 76. Falco je požádán svou tchyní Julií Justou, manželkou senátora Decima Camilla Vera, aby jí pomohl. Její nezodpovědný a lehkovážný starší syn Aulus Camillus Aelianus se namísto studia práv v Athénách zapletl v Olympii do vyšetřování vraždy mladé ženy, která pravděpodobně souvisí se zmizením a smrtí mladé dívky, ke které došlo před třemi roky.\n\nFalco je s Helenou nucen odjet na pracovní dovolenou do římské provincie Achaia s úkolem přesvědčit Aula, aby se vrátil ke studiu a vyřešit za něj obě vraždy. Na cestu se vydá s pochybnou cestovní kanceláří \"Sedm divů\", se kterou rovněž cestovaly obě mrtvé dívky. Musí postupně navštívit Olympii, Korint, Delfy a Athény a překonávat překážky, které mu kladou do cesty římské úřady, protože nemají zájem na otevření starého případu, který nedostatečně prošetřili. \n\nFalco s Helenou nakonec odhalí nekalé praktiky cestovní kanceláře a sexuální pozadí obou vražd provedených jedním prodejcem zájezdů.\n"}
{"id": "1404978", "url": "https://cs.wikipedia.org/wiki?curid=1404978", "title": "Boholské moře", "text": "Boholské moře\n\nBoholské moře, též Mindanajské moře, je část Tichého oceánu uvnitř souostroví Filipíny, mezi Visayskými ostrovy a ostrovem Mindanao. Moře leží jižně od ostrovů Bohol a Leyte, a severně od ostrova Mindanao. Největší ostrovy v Boholském moři jsou Siquijor a Camiguin. \n\nK větším filipínským městům u Boholského moře patří Cagayan de Oro, Iligan, Butuan, Dumaguete, Ozamiz a Tagbilaran.\n\nMoře je spojeno s Filipínským mořem přes průliv Surigao, s Camotským mořem přes kanál Canigao a průliv Cebu, a se Suluským mořem přes průliv mezi ostrovem Negros a poloostrovem Zamboanga.\n"}
{"id": "1404993", "url": "https://cs.wikipedia.org/wiki?curid=1404993", "title": "Acetonimin", "text": "Acetonimin\n\nAcetonimin (systematický název propan-2-imin je organická sloučenina a nejjednodušší ketimin. Má jen minimální průmyslové využití.\n\nAcetonimin se připravuje podobně jako acetonoxim, rozdíl spočívá pouze v tom, že acetonimin vzniká kondenzací acetonu a bezvodého amoniaku za přítomnosti chlorovodíku:\n\nNa rozdíl od acetonoximu je třeba jej uchovávat v suchém prostředí, jelikož se při vystavení vodě rozkládá:\n\nAcetonimin je těkavá hořlavá kapalina, která se při styku s vodou hydrolyzuje na amoniak a aceton. Při teplotách nad 14,7 °C (287,8 K) se snadno vznítí.\n\nPodobně jako acetonoxim není pro člověka příliš toxický, ovšem při požití je zdraví škodlivý, protože se při kontaktu s tělními tekutinami hydrolyzuje na aceton a toxický amoniak.\n\n"}
{"id": "1404994", "url": "https://cs.wikipedia.org/wiki?curid=1404994", "title": "Dilenie", "text": "Dilenie\n\nDilenie (\"Dillenia\"), česky též hodara, je rod rostlin z čeledi dileniovité. Jsou to převážně stálezelené stromy se střídavými jednoduchými listy. Květy jsou pravidelné, většinou bílé nebo žluté, s mnoha tyčinkami. Plodem je souplodí měchýřků, u některých druhů kompletně obklopené zvětšeným, dužnatým kalichem.\nRod zahrnuje asi 59 druhů a je rozšířen v tropické a subtropické Asii, Madagaskaru, Seychelách a Austrálii. Většina druhů roste v tropických stálezelených lesích. Květy mají specializovaný způsob opylování, tzv. \"buzz-pollination\". Nejznámějším zástupcem je dilenie indická, poskytující ovoce známé jako sloní jablko. Některé druhy jsou v tropech a subtropech pěstovány jako okrasné dřeviny.\n\nDilenie jsou stálezelené nebo výjimečně opadavé stromy, případně keře. Některé druhy vlhkých stanovišť mají chůdovité kořeny. Listy jsou jednoduché, střídavé, až 50 cm dlouhé. Některé druhy mají řapíky s objímavými křídly. Květy jsou pravidelné, jednotlivé nebo uspořádané v chudých až mnohokvětých hroznech. Kalich je nejčastěji pětičetný, řidčeji z jiného počtu lístků (4 až 18), dužnatý a za plodu se často zvětšující. Koruna je nejčastěji pětičetná, příp. čtyř nebo až sedmičetná, u některých druhů chybí.\nTyčinek je velmi mnoho, vnitřní mají často delší prašníky než vnější. Gyneceum je složeno ze 4 až 20 částečně srostlých plodolistů, přirostlých ke kuželovitému receptákulu. Každý plodolist obsahuje 5 až mnoho vajíček.\nPlodem je souplodí na bázi srostlých měchýřků, u některých druhů jsou plody nepukavé a kompletně obklopené zvětšeným, dužnatým kalichem. Semena mají bílý nebo červený míšek (u některých druhů zakrnělý).\n\nRod zahrnuje asi 59 druhů. Je rozšířen v oblasti od Madagaskaru a Seychelských ostrovů přes Indii a jižní Čínu, Indočínu a jihovýchodní Asii po Fidži a severovýchodní Austrálii. Největší areál má dilenie indická a \"Dillenia pentagyna\".\nVětšina druhů roste ve stálezelených tropických lesích, a to zejména v nižších nadmořských výškách do 1000 metrů, řidčeji až do 2000 metrů. Některé opadavé druhy rostou na savanách či v monzunových lesích. \"Dillenia alata\" je stálezelený druh, rozšířený na savanách v Austrálii a Nové Guinei. Je to jediný australský druh, který roste v Queenslandu a Severním teritoriu.\n\nKvěty dilenií neobsahují nektar a jsou opylovány včelami sbírajícími pyl. Hlavními opylovači jsou drvodělky (\"Xylocopa\"). Jedná se o tzv. \"buzz-pollination\", při níž včela vibrováním vlastního těla vytřásá pyl z póru na konci prašníků.\nDilenie jsou v tropické Asii živnými rostlinami housenek babočkovitých motýlů rodu \"Vagrans\" a \"Cyrestis\".\n\n\nDilenie indická je pěstována pro plody, známé jako sloní jablko. Konzumuje se zdužnatělý kalich obklopující plod, který má kyselou, osvěžující chuť, jedlý je také míšek obklopující semena. Druh je využíván v indické medicíně. Dalším lékařsky používaným druhem je \"Dillenia pentagyna\".\n\nRůzné druhy mají ozdobné olistění a nápadné květy a jsou v tropech pěstovány jako okrasné dřeviny. Náleží mezi ně zejména dilenie indická, \"Dillenia philippinensis\" a \"Dillenia suffruticosa\".\nDřevo dilenií je málo trvanlivé. Občas se lokálně používá např. na lehké stavby. Ze dřeva \"Dillenia pentagyna\" slouží k výrobě kvalitního dřevěného uhlí.\n\n"}
{"id": "1405005", "url": "https://cs.wikipedia.org/wiki?curid=1405005", "title": "Zenon Jaskuła", "text": "Zenon Jaskuła\n\nZenon Jaskuła (* 4. června 1962 Śrem) je bývalý polský reprezentant v silniční cyklistice. V roce 1986 vyhrál závod Settimana Ciclistica Lombarda, čtyřikrát se zúčastnil Závodu míru, nejlepším výsledkem bylo třetí místo v roce 1989. Byl členem družstva, které získalo stříbrné medaile v časovce na Letních olympijských hrách 1988 a mistrovství světa v silniční cyklistice 1989. Třikrát se stal mistrem Polska v časovce jednotlivců. Od roku 1990 jezdil profesionálně, byl devátý na Giro d'Italia 1991, třetí na Tour de France 1993, třetí na Tour de Suisse 1995, druhý na Kolem Polska 1997 a vyhrál Kolem Portugalska 1997. V roce 2000 mu byl udělen Řád znovuzrozeného Polska.\n\n"}
{"id": "1405009", "url": "https://cs.wikipedia.org/wiki?curid=1405009", "title": "Agustín Moreto y Cabana", "text": "Agustín Moreto y Cabana\n\nAgustín Moreto y Cabana (čti -vánja). Narodil se 9. dubna 1618 v Madridu, zemřel 28. října 1669 v Toledu. Byl to španělský katolický kněz a dramatický básník.\n\nNarodil se jako syn italských rodičů z Valencie, přesné datum narození není známo, ale byl pokřtěn v Madridu dne 9. dubna 1618.\n\nMezi léty 1634 a 1637 studoval na univerzitě v Alcalá de Henares logiku, fyziku a umění. Absolvoval 11. prosince 1639. Potom zahájil své duchovní povolání a v roce 1643 byl vysvěcen jako jáhen ve farním kostele Santa María Magdalena v Mondéjaru (provincie Guadalajara). Tehdy také s největší pravděpodobností začalo jeho dramatické psaní.\n\nŽil v Madridu do roku 1654, kdy se přestěhoval do Toleda a stal se kaplanem. Někdy po roce 1657 byl vysvěcen na kněze a zdálo se, že svou dramatickou činnost ukončí. Na žádost arcibiskupa z Toleda, Baltasara de Moscoso a Sandovala, vstoupil totiž v roce 1659 do bratrstva San Pedro, aby pomohl spravovat nemocnici San Nicolás v Toledu, instituci, která se starala o chudé a opuštěné. Navzdory tomu všemu si ještě našel čas a pokračoval v psaní. V areálu nemocnice žil až do své smrti. Zemřel 28. října 1668 jako Rektor des Hospitals del Refugio v Toledu. Veškerý svůj majetek odkázal chudým a byl pohřben v kapli Kristovy školy ve farnosti San Juan.\n\nV polovině 17. století byl již uznávanou literární osobností a členem Academie Castellana, která roku 1654 vydala první část jeho komedií (\"Primera Parte\"). V tomto vydání vyšla tiskem i jedna z jeho nejoblíbenějších a nejznámějších komedií \"El Desdén con el Desdén,\" kterou ve svých dílech napodobují i další autoři jako Molière v La Princesse d'Elide, Carlo Gozzi v La principessa filosofa a Schreyvogel v Donně Dianě.\n\nJe charakteristické, že čtyři epizody v \"El Desdén con el Desdén\" jsou převzaty ze čtyř samostatných her Lope de Vega (\"La vengadora de\" \"las mujeres\", \"Los milagros del ocio\", \"De corsario a corsario\" a \"La Hermosa fea\").\n\nDále si do značné míry půjčil od Castra, Tirso de Molina a dalších. Jeho adaptace však ukazují velkou obratnost a kouzlo.\n\nZanechal nedokončenou svou poslední práci, hru \"Santa Rosa z Limy.\" Dokončil ji později Pedro Francisco de Lanini.\n\nDruhá a třetí část jeho díla se objevila až dlouho po jeho smrti, v roce 1676.\n\nCelkem jeho dílo obnáší více než sto her. Hrávaly se ve dvorním divadle v Madridu. Jeho četné komedie, které napsal zčásti sám a zčásti ve spolupráci s jinými autory, se vyznačují srozumitelnou kompozicí, skvělým provedením a výtečnou charakteristikou. Patří také k tomu nejlepšímu ve španělských divadlech.\n\nV Praze byla \"El Desdén con el Desdén\" uvedena v češtině roku 1868 a znovu 1877 v Prozatímním divadle v překladu Josefa Jiřího Stankovského. Pak byla hrána v roce 1885 s novým překladem Josefa Václava Sládka v Národním divadle.\n\nMimořádně zdařilé jsou komedie \"El lindo Don Diego\" a \"Trampa adelante.\"\n\nK jeho nejlepším dramatům patří \"El Valiente justiciero\" a \"La fuerza de la sangre.\"\n\nVýběr z jeho díla byl vydán v \"Biblioteca de autores españoles\", Bd. 39 (Madrid 1856).\n\nObsáhlý soupis jeho díla se nachází na španělské wikipedii.\n\n"}
{"id": "1405015", "url": "https://cs.wikipedia.org/wiki?curid=1405015", "title": "Ostrov Valentia", "text": "Ostrov Valentia\n\nOstrov Valentia ( , což znamená „dubové dřevo“) je jedno z irských nejzápadnějších míst. Nachází se nedaleko poloostrova Iveragh v jihozápadní částí Irska, v hrabství Kerry. Ostrov je spojen s pevninou mostem – most na pevninské straně končí ve vesnici Portmagee. Mezi ostrovem a pevninou existuje trajekt pro motorová vozidla a to mezi městy Reenard Point a Knightstown. Další vesnice na ostrově se jmenuje Chapeltown.\n\nPočet obyvatel ostrova je 665 dle sčítání lidí z roku 2011.\n\nJméno ostrova nemá nic společného se španělskou Valencií, ale obyvatelé ostrova jej nazývali \"An Bhaile Inse\" nebo \"Beal Inse\" („záliv ostrova“ nebo „ostrov ve zvučném zálivu“), je tedy možné, že to angličtí a španělští mořeplavci takto interpretovali a jméno se potom již ujalo.\n\nV roce 1858 byl položen první transatlantický telegrafní kabel, který spojil irský ostrov Valentia se severoamerickým Newfoundlandem. Nešlo o první pokus tohoto druhu, předcházelo několik neúspěšných pokusů.\n\nV říjnu 2002 byl odhalen pomník transatlantického kabelového vedení.\n\nOstrov Valentia je populární destinací na rybaření.\n\n\n"}
{"id": "1405017", "url": "https://cs.wikipedia.org/wiki?curid=1405017", "title": "Yen Bai (provincie)", "text": "Yen Bai (provincie)\n\nYen Bai () je provincie na severu Vietnamu. Žije v ní přes 700 tisíc obyvatel, hlavní město je Yen Bai.\n\nSousedí s provinciemi Lao Cai, Lai Chau, Son La, Phu Tho, Tuyen Quang a Ha Giang. Zejména sever a západ provincie je hornatý. Severem provincie protéka Rudá řeka.\n"}
{"id": "1405025", "url": "https://cs.wikipedia.org/wiki?curid=1405025", "title": "Square Kilometre Array", "text": "Square Kilometre Array\n\nSquare Kilometre Array (SKA, v překladu \"Pole o ploše kilometr čtvereční\") je budovaná soustava radioteleskopů, která vznikne v Jihoafrické republice a v Austrálii. Přijímací plocha všech antén by měla být 1 km². Po dokončení půjde o absolutně největší soustavu radioteleskopů na světě.\n\nCentrální část každé ze dvou soustav antén by měla být umístěna na území o průměru asi 10 km, z ní budou vybíhat spirály dalších stanic, které budou až 3 000 km daleko. Australská část proto bude mít nejvzdálenější stanice až na Novém Zélandu, jihoafrická pak na Madagaskaru.\n\nAby bylo možné přijímat signály o různých frekvencích, bude se Square Kilometre Array skládat ze tří typů antén:\nSignály z antén Square Kilometre Array budou klást extrémní nároky na přenos a zpracování dat. Podle projektu z roku 2017 má např. jen pole parabolických antén produkovat datový tok, který bude desetkrát větší, než je současný celosvětový provoz na internetu. U pole antén s nižšími frekvencemi by to mělo být ještě o jeden řád více.\n\nPodle představ z roku 2017 by se projekt měl zaměřit na pět základních okruhů témat:\nDalší oblastí bude hledání a výzkum složitých organických molekul ve vesmíru, kdy by měly být teleskopy zvlášť citlivé na záření způsobené změnami jejich jemné struktury.\n\nŘeditelství projektu sídlí v současnosti na observatoři Jodrell Bank ve Velké Británii. První etapa projektu (2018 – 2023) má stát celkem 2 miliardy euro.\nNa projektu se kromě států, na jejichž území bude zařízení ležet, podílí několik evropských zemí, především Spojené království, Francie, Itálie a Španělsko, dále Kanada, Indie a Čína.\n\nKoncept projektu byl navržen v roce 1991. Pro ověření koncepce vznikly dva projekty:\n\n\n"}
{"id": "1405034", "url": "https://cs.wikipedia.org/wiki?curid=1405034", "title": "Mimice", "text": "Mimice\n\nMimice je malá vesnice a přímořské letovisko, nacházející se v Chorvatsku v Splitsko-dalmatské župě, spadající pod opčinu města Omiš. Podle sčítání lidu z roku 2001 zde žilo 250 obyvatel.\n\nMimice se nachází asi 15 km od Omiše. Za vesnicí se nachází malé pohoří Omiška Dinara. Prochází zde silnice D8 a v blízkosti vede chorvatská dálnice A1, ze které na Mimice vede sjezd 27. Na východ se nacházejí další letoviska Marušići a Pisak.\n\nZdejší ekonomika záleží především na turismu, zemědělství a rybolovu.\n"}
{"id": "1405036", "url": "https://cs.wikipedia.org/wiki?curid=1405036", "title": "Jacob Vouza", "text": "Jacob Vouza\n\nSir Jacob Charles Vouza (asi 1892 Tasimboka – 15. března 1984 Honiara) byl obyvatel Šalomounových ostrovů, který se vyznamenal v bitvě o Guadalcanal za druhé světové války. \n\nByl rybářem, v letech 1916 až 1941 sloužil u policie, naučil se anglicky a dosáhl hodnosti nadpraporčíka (Sergeant Major). Za japonské okupace se přihlásil jako dobrovolník k domorodé jednotce coastwatchers, která využívala znalosti terénu ke špionáži pro Spojence. Dne 20. srpna 1942 upadl do japonského zajetí, byl mučen a když odmítl vypovídat, rozhodli se ho věznitelé ubodat bajonety. Vouza však svá zranění přežil, podařilo se mu uprchnout do pralesa a proniknout zpět k americkým jednotkám, kterým poskytl řadu cenných zpravodajských informací. \n\nPo válce zasedal v poradní radě protektorátu Šalomounovy ostrovy, za hrdinství v boji obdržel Legion of Merit, Jiřího medaili a v roce 1957 Řád britského impéria, v hlavním městě Honiara mu byl odhalen pomník. \n\n"}
{"id": "1405040", "url": "https://cs.wikipedia.org/wiki?curid=1405040", "title": "Bodélé", "text": "Bodélé\n\nBodélé [bodele] je suchá kotlina a bezodtoká oblast v africkém Čadu.\n\nBodélé leží na Sahaře, v severovýchodní části Čadské pánve jižně od pohoří Tibesti. Její nejnižší místo (155 metrů nad mořem) je zároveň nejnižším bodem Čadu.\n\nKotlina byla dříve vyplněna vodou a tvořila stejnojmenné jezero. Voda sem přitékala především z Čadského jezera údolím bahr el-Ghazal, nyní vyschlým. Podle geomorfologických studií byla kotlina ještě dříve nejhlubším dnem zaniklého jezera Mega-Čad.\n\nPomocí metod dálkového průzkumu Země bylo zjištěno, že nízkohladinové tryskové proudění zdvíhá z kotliny Bodélé jemné prachové částice obsahující biogenní fosfor a diatomity, které jsou odnášeny až do jihoamerických tropických deštných lesů Amazonie a významně přispívají jejich výživě. \n"}
{"id": "1405042", "url": "https://cs.wikipedia.org/wiki?curid=1405042", "title": "Zaostalí", "text": "Zaostalí\n\nZaostalí je umělecké sdružení výrazných individualit, které vzniklo roku 1987 během příprav neoficiální výstavy Forum ´88 v pražské holešovické tržnici. Ironický název reflektuje nechuť k organizované politicko-kulturní činnosti, poté, co komunistický režim koncem 80. let znovu povolil zakládání tvůrčích skupin. Symbolizuje také návrat ke středoevropské kulturní tradici a vymezení vůči \"novočeskému pseudomodernismu a postmoderně\", k módním vlnám a povrchním – „stokrát přežvýkaným“ – citacím starých mimoevropských kultur, k planým instalacím a odtažitým koncepcím.\nVýtvarníci sdružení ve skupině \"Zaostalí\" se individuálně prosadili na výstavách doma i v zahraničí už v průběhu 60. let. Okupace Československa v srpnu 1968 jejich umělecké kariéry přerušila a během následujících dvaceti let tzv. normalizace ztratili možnost vystavovat i prodávat svá díla a pohybovali se pouze na neoficiální výtvarné scéně. Někteří byli členy jiných nezávislých sdružení (Šmidrové - Dlouhý, Klusák, Křižovnická škola, Somráci - Beran, Paleta vlasti - Dlouhý). Po roce 1989 působili jako profesoři Akademie výtvarných umění v Praze (Beran, Demartini, Dlouhý) nebo Vysoké školy uměleckoprůmyslové v Praze (Nešleha). \n\nSkupina se scházela v roce 1987 aby připravila společnou instalaci pro neoficiální výstavu Forum ´88 v Pražské tržnici. Černý pomníček s nápisem \"Zaostalí\" přinesl na jednu schůzku Bedřich Dlouhý a ostatní název přijali jako výraz ironického odstupu ke skupinaření i k sobě samým. Jako architekta přizvali Karla Koubu. Jan Klusák se stal členem skupiny jako skladatel, herec a teoretik během přípravy k následující neoficiální výstavě, která se měla konat v Lidovém domě ve Vysočanech roku 1990. K té nakonec nedošlo a skupina dostala termín v prestižní Nové síni v centru Prahy, která je ale menší a nedovolila realizovat výstavu v původním rozsahu. Část děl proto přesunuli na paralelní výstavu Dialog ´90 (Paris-Praha) v Mánesu (Z. Beran: Hra s obrazy). Další společnou výstavou skupiny v roce 1992 byla instalace \"Hromada\" (nebo \"Obětiště\") v Mánesu, na výstavě pořádané u příležitosti kongresu AICA ve Vídni, kde individuální artefakty, vytvořené na sklonku komunistického režimu, instalovali jako společné dílo. \n\nPoslední společná výstava Zaostalých proběhla roku 2007 v Městské knihovně v Praze. \nV dílech \"Zaostalých\" se setkává krásné i ošklivé, vznešené i nízké, naléhavě vážné i romanticky ironické. Bedřich Dlouhý a Zdeněk Beran, zřejmě nejvýraznější členové sdružení, kombinují malbu až precizně staromistrovsky pojednanou s prostorovými materiálovými objekty (fantaskní přístroje, hlávky zelí, nosítka či cestovní kufry napěchované podivnými fragmenty). Vznikají tak působivé celky - jakési environmenty, které vynikají svou nenapodobitelnou syrovostí a účinností. Soustředěné nefigurální kresby a malby Pavla Nešlehy s instalovanými plastickými doplňky se spíše blíží k mystickým vizím. \n\nNázev \"Zaostalí\" byl reakcí na povrchní hodnocení umění měřítkem aktuálních tendencí ve světě a výrazem sebevědomí autorů, kteří se vymezovali vlastním a nezávislým systémem hodnot. Pro umělce není holá současnost jediným rozměrem bytí, ale spíše branou, kudy se vchází do různých oblastí a vrstev času a dějin, od realit skutečných až k fiktivním. Zájem o minulost se tak často stává hledáním nových cest, snahou najít ve včerejšku tajemnou věštbu zítřka, ať již ve smyslu naděje, nebo varování. \n\nInstalace \"Hromada\" v Mánesu roku 1992 byla vyjádřením originálního smyslu \"Zaostalých\" pro uvedení časové dimenze, zpochybňující realitu světa. V tom jsou blízcí dekadentům na přelomu 19. a 20. století, ale cílem jejich negace nebylo nihilistické truchlení. Tato metaforická akce se zánikem původně autonomních uměleckých děl měla v divákovi svou divností probudit úžas a otevřít jeho imaginaci. Zdánlivé ponížení uměleckých artefaktů bylo možno chápat jako reflexi přelomu dějin a smíření s faktem, že díla reprezentující estetické ideje spojené s duchem umělecké alternativy a vzdoru, je třeba přinést jako obětiny nové éře lidské svobody. \n\nSkepse tváří tvář současnosti není v umění ničím nezvyklým. Je základem romantického tragismu, který se dějinami umění vine jako kolektivní jev spjatý s dobou nebo jako individuální psychologická charakteristika umělce. Věčný námět Vanitas, trosek a apokalyptických katastrof spojených se zánikem civilizace vyplývá ze soustředění vnitřního zraku umělce na destruktivní práci času. Cesta kupředu je tak cestou k zániku a kladení otázky po smyslu bytí znamená také kritickou sebereflexi, kterou musí umělec podstoupit. Východiskem není renesance mýtu, ale individuální zkušenost, která je ve své konečnosti tragická.\n\n\n"}
{"id": "1405045", "url": "https://cs.wikipedia.org/wiki?curid=1405045", "title": "Zemětřesení na Lomboku 2018", "text": "Zemětřesení na Lomboku 2018\n\nK Zemětřesení na indonéském ostrově Lombok došlo 5. srpna 2018 v 19:46:37 místního času (13:46:37 SELČ). Magnitudo dosáhlo síly 6,9 stupně Richterovy stupnice (zpočátku odhadováno na 7,0) a epicentrum se nacházelo na severu ostrova ve hloubce 31 km, zhruba 14 km severně od aktivního vulkánu Rinjani. Ihned bylo vydáno varování před vlnou tsunami, jejíž výška byla odhadována na 50 cm. Varování bylo poté zrušeno. Maximální výška vzdutí dosáhla u severního pobřeží pouhých 13,5 cm. V důsledku zemětřesení se sever ostrova v blízkosti epicentra zdvihl až o 25 cm. Zbytek ostrova se o několik centimetrů propadl.\n\nNutno podotknout, že ostrov Lombok sousedí s turisticky velmi navštěvovaným ostrovem Bali. Zemětřesení si vyžádalo přes 513 mrtvých a 1 353 zraněných osob. Dle počtu obětí se jedná o nejhorší zemětřesení v souostroví Malé Sundy od roku 1992 a nejhorší v celé Indonésii od roku 2009. Kolem 68 000 domů utrpělo škody nebo bylo zničeno a o střechu nad hlavou přišlo více než 357 000 lidí. Letiště na ostrovech Lomboku a Bali utrpěli drobné škody, ale jejich provoz to nijak neomezilo. Otřesy dokonce přerušily v Matarámu jednání dvou indonéských ministrů s ministry z Austrálie a Singapuru.\n\nPo hlavním otřesu bylo evidováno 663 menších dotřesů, z nichž tři nejsilnější měly sílu 6,3;5,4; 5,3 a 5,0 stupňů. Zemětřesení předcházelo slabší zemětřesení z 29. července 2018 o síle 6,4 stupně Richterovy stupnice, při němž zemřelo 17 lidí. O 4 dny později, 9. srpna, došlo k dalšímu zemětřesení o síle 5,9M. Zřítilo se při něm několik budov a zahynulo 6 lidí. 19. srpna ostrov zasáhl nejsilnější dotřes (6,9M), který měl za následek 14 mrtvých.\n\nIndonésie je tektonicky velmi aktivní, což se projevuje častými zemětřeseními a značnou sopečnou činností. Leží v tzn. Pacifickém ohnivém kruhu a obklopují ji euroasijská, pacifická a australská tektonická deska. Australská se zde noří pod Sundskou desku (část euroasijské) značnou rychlostí 50-75 mm za rok, díky čemuž vznikl Jávský podmořský příkop. Důležité je též zmínit, že tyto desky vygenerovaly 26. prosince 2004 třetí nejsilnější zaznamenané zemětřesení v historii a následná vlna tsunami zahubila 230 000 lidí. Střet zmíněných desek například způsobil zemětřesení v roce 1977, 1994 a 2006.\n\nV rámci ostrova Lombok je to největší zaznamenané zemětřesení, jenž zde mělo své epicentrum. Mezi dalšími je to z roku 1979 (37 mrtvých) anebo z roku 2013, které se ovšem obešlo bez ztrát na životech.\n\nŽádné zemětřesení s epicentrem na ostrově Lombok nikdy nezpůsobilo vážné tsunami. Jelikož by při větší katastrofě bylo ohroženo největší zdejší město Matarám, jenž je populačně o něco větší než Brno, rozhodli se vědci z indonéské univerzity v Matarámu nasimulovat některá zemětřesení, které na ostrově mohou vzniknout. Odhadli, že zemětřesení větší než 6,0 stupňů může způsobit menší tsunami o výšce 13-20 cm, jenž by k pobřeží dorazila za 18-20 minut.\n\nAčkoliv se epicentrum nacházelo na svazích sopky Rinjani a to 14 km od kráteru, tak nebyl zaznamenán nárůst sopečné aktivity. A to ani u vzdálenější sopky Agung na Bali.\nV důsledku relativně malé hloubky 31 km a velké magnitudy vyvolalo zemětřesení na povrchu značné třesení, které bylo možné cítit i na sousedních ostrovech. Maximální intenzita v Matarámu byla VIII (bořivé), na sousedním ostrově Bali VI (silné) a na ostrově Sumbawa také VI (silné).\n\nCelkem zemřelo 476 lidí, z nichž většina byla zabita padajícími kusy budov. 474 lidí zemřelo na ostrově Lombok a 2 osoby na Bali. Všichni zemřelí byli Indonésané. Zraněno bylo 1 357 lidí z toho 58 na Bali. V tu dobu se někteří modlili v mešitách a mnozí z nich pak byli v nich následně uvězněni.\n"}
{"id": "1405046", "url": "https://cs.wikipedia.org/wiki?curid=1405046", "title": "CANZUK", "text": "CANZUK\n\nCANZUK je označení pro personální unii mezi Kanadou, Austrálií, Novým Zélandem a Spojeným královstvím a zároveň pro plány na jejich možné budoucí užší vazby, které někteří politici těchto zemí a také několik organizací, například CANZUK International.\n\nMyšlenka užší spolupráce těchto zemí dostala nový impuls v roce 2016 po referendu o členství Spojeného království v Evropské unii, ve kterém občané Spojeného království rozhodli, že Spojené království ukončí své členství v Evropské unii. Někteří zastánci CANZUKu vidí v užším spojení zmíněných čtyř států třetí pilíř západní civilizace (vedle Spojených států amerických a Evropské unie) a rovněž argumentují, že vzniklou spoluprací by vznikla nová velmoc.\n\nMotivací pro užší spolupráci je historická a kulturní blízkost těchto zemí i stále přetrvávající historické vazby. Ve všech převažují obyvatelé britského původu. Všechny jsou členy Commonwealthu a hlavou jejich státu je britská královna. Jejich právní systémy jsou postavené na angloamerickém právu, jejich jazyk přinejmenším vychází z britské angličtiny.\n"}
{"id": "1405050", "url": "https://cs.wikipedia.org/wiki?curid=1405050", "title": "Vinh Phuc (provincie)", "text": "Vinh Phuc (provincie)\n\nVinh Phuc () je provincie na severu Vietnamu v deltě Rudé řeky. Žije zde přes 1,1 milion obyvatel, hlavní město je Vinh Yen.\n\nSousedí s provinciemi Thai Nguyen, Tuyen Quang, Phu Tho a s hlavní městem Vietnamu, Hanojí.\n"}
{"id": "1405052", "url": "https://cs.wikipedia.org/wiki?curid=1405052", "title": "František Víravský", "text": "František Víravský\n\nFrantišek Víravský (3. prosince 1893, Halič – 12. března 1945, koncentrační tábor Dachau) byl za protektorátu ředitelem nemocenské pojišťovny. Od prvních dnů německé okupace Čech a Moravy se zapojil do ilegálního odbojového hnutí. František Víravský patřil dokonce mezi zakladatele ilegální odbojové organizace Petičního výboru „Věrni zůstaneme“ (PVVZ). Mimo jinou odbojovou činnost například obstarával léky pro parašutisty, kteří provedli atentát na Reinharda Heydricha. Po zatčení gestapem byl převezen do koncentračního tábora Dachau. Tady dne 12. března 1945 zemřel ve věku 51 let na následky „lékařských experimentů“ prováděných na vězních táborovými lékaři SS.\n\nOsobnost Františka Víravského připomíná pamětní deska. Ta byla slavnostně odhalena v únoru roku 2006. Je umístěna na vnější zdi domu na adrese: Pavla Švandy ze Semčic 80/20; 150 00 Praha 5 – Smíchov (adresa jeho posledního občanského bydliště). Na desce je nápis: „ŘEDITEL NEMOCENSKÉ POJIŠŤOVNY / FRANTIŠEK VÍRAVSKÝ / NAROZENÝ 3. PROSINCE 1893 V HALIČI, / ZEMŘEL 12. BŘEZNA 1945 / V KONCENTRAČNÍM TÁBOŘE DACHAU“.\n"}
{"id": "1405053", "url": "https://cs.wikipedia.org/wiki?curid=1405053", "title": "Kášán", "text": "Kášán\n\nKášán () je město v Isfahánské provincii v Íránu. K roku 2016 v něm žilo přes 304 tisíc obyvatel.\n\nKášán leží na Íránské vysočině, na severovýchodním okraji pohoří Kuhrud a na jižním konci pouště Dašt-e Kavír. Od Teheránu, hlavního města státu, je vzdálen přibližně 200 kilometrů jižně. Město se rozkládá v první velké oáze na trase z Qomu do Kermánu.\n\nVe městě je nádraží na železniční trati Qom – Záhedán.\n\nO dávném osídlení zdejší oázy svědčí archeologické naleziště Tappa-je Sejalk přibližně 3 km jihozápadně od města, kde je nejstarší vrstva zhruba z období 5800–5000 př. n. l. Rovněž zde byly nalezeny protoelamské hliněné tabulky, pečetní válečky a jeden ze čtyř známých elamských zikkuratů.\n"}
{"id": "1405058", "url": "https://cs.wikipedia.org/wiki?curid=1405058", "title": "Vesnický kostel (Rückersdorf)", "text": "Vesnický kostel (Rückersdorf)\n\nVesnický kostel v Rückersdorfu ( či \"Kirche Rückersdorf\"), místní části města Neustadt in Sachsen, je sakrální stavba náležející Evangelicko-luterské církevní obci Lauterbach-Oberottendorf. Vesnický kostel byl do dochované podoby přestavěn roku 1767 po velkém požáru vsi.\n\nRückersdorf byl založen patrně v průběhu 13. století a jako léno náležel míšeňskému biskupství. Z dochovaných pramenů nelze určit, zda měl v této době vlastní kostel nebo kapli. Jisté je, že ve středověku byl Rückersdorf farně příslušný k sousednímu Großdrebnitz. Samostatný farní kostel stál ve vsi nejpozději kolem roku 1500. Když byla roku 1559 ve vsi zavedena reformace, přešlo léno do vlastnictví saských kurfiřtů. V letech 1564, 1583 a 1676 prošel kostel rekonstrukcí. Při posledně uvedené úpravě byla zvětšena okna, nově vystavěna jižní stěna a kostel získal částečně nový mobiliář. Silná vichřice strhla roku 1660 polovinu střechy. Při stavebních úpravách roku 1722 byl nově zhotoven kůr a na něj umístěny nové varhany. Kostel byl poškozen během velkého požáru Rückersdorfu dne 16. listopadu 1766. Škody byly rychle opraveny a následujícího roku tak mohl být kostel nově vysvěcen. Zatím poslední rekonstrukce proběhla na počátku 21. století.\n\nKostel spolu se hřbitovem je chráněn jako kulturní památka s číslem 09253951. Spravuje jej Církevní obec Lauterbach-Oberottendorf. Pravidelné bohoslužby se konají podle aktuálního rozpisu.\n\nJednolodní orientovaný halový kostel je v jádru gotický, později renesančně a barokně upravovaný. Stojí na obdélníkovém půdorysu, vnější fasáda je prostá. Hlavní vchod je umístěný v jižní stěně. Polovalbová střecha je od roku 1885 krytá břidlicí. V přední části vybíhá sanktusník s korouhví. Ve zvonici visely původně dva zvony, velký nesl latinský nápis . Protože se mezi oběma zvony objevila kvůli rozdílným tónům disharmonie, byly z nich roku 1885 ulity tři nové.\n\nKněžišti dominuje dřevěný hlavní oltář s kazatelnou z roku 1676, která nese latinský nápis . Vpravo od oltáře je umístěna patronátní lóže. Po stranách lodi stojí zdobená dřevěná empora. Varhany pocházejí z roku 1798, ty předešlé z roku 1722 zničil blesk.\n\nKostel obklopuje ze všech stran hřbitov s pískovcovou ohradní zdí z roku 1885. Její výstavbu financoval místní rodák Gottlob Traugott Grützner. Před kostelem je umístěn památník obětem první světové války. Naproti přes ulici stojí fara z roku 1898.\n\n"}
{"id": "1405059", "url": "https://cs.wikipedia.org/wiki?curid=1405059", "title": "Adam Jílek", "text": "Adam Jílek\n\nAdam Jílek (* 29. března 1989, Praha) je český malíř a grafik.\nAdam Jílek od mládí kreslil, navštěvoval kursy kreslení a malby a aktivně sportoval. Byl členem žákovské a kadetské reprezentace v baseballu, která vyhrála Mistrovství Evropy. Střední uměleckou školu si původně vybral aby měl více času na baseball, kterému se chtěl věnovat závodně, ale již v prvním ročníku se vzdal kariéry sportovce a rozhodl se naplno věnovat umění. \n\nPo absolvování střední Výtvarné školy Václava Hollara (2006-2010) byl přijat ke studiu na Akademii výtvarných umění v Praze do ateliéru prof. Zdeňka Berana. Po odchodu Zdeňka Berana z AVU (2012) jeho ateliér převzal Martin Mainer. Jílek po dvou letech studia klasické malby (2011-2012) pokračoval v ateliéru volné tvorby Martina Mainera (2012) a v ateliéru restaurování u Prof. Karla Strettiho (2012-2013). Studia dokončil v ateliéru Jiřího Sopka (2013-2016). Začal samostatně vystavovat ještě jako student AVU (P.O.R.N., Galerie Microna, 2015).\n\nJílka zajímá svoboda slova a dodržování lidských práv ve světě, situace divokých zvířat vystavených tlaku nelegálních komerčních zájmů i opuštěná domácí zvířata. Jeho konkrétní společenské aktivity zahrnují např. podporu Amnesty International., nebo psího útulku Dogpoint.\nMalíř ve svém životopise uvádí, že nejvíce ho ovlivnily dva roky strávené v ateliéru profesora Zdeňka Berana. Absolventi ateliéru Zdeňka Berana ovládají staromistrovskou techniku olejomalby a většina z nich se přiklonila k realistickému zobrazení. Jílkovo následné školení ve třech různých ateliérech malby vedlo k částečné změně a zjednodušení malířského rukopisu a rozšíření výrazové škály. Oproti rané temnosvitné malbě s tlumenou barevností se jeho paleta barev projasnila a řadě obrazů dominuje bílý prostor. Pro poslední tvorbu Adama Jílka je charakteristická jasnost malířského přednesu a čistota formy. \n\nObrazy z doby studií většinou zachycují běžné každodenní situace (\"Poločas\", \"Prázdný půllitr\"), zátiší s trofejemi nebo detaily různých předmětů poznamenaných časem (\"Detail křesla I-III\"). Na volbu dalších témat měly vliv prázdninové pobyty na vesnici u babičky. Místo, kde chov hospodářských zvířat je nedílnou součástí života lidí, využil k studiím hlav zvířat i drůbeže (\"Stříhání ovcí\", \"Portrét slepice\"), výtvarných detailů z venkovského prostředí (\"Podkroví\", \"Skládka\", \"Rybolov\", \"Kompost\") i zachycení vizuálně silných situací, jako např. domácí zabijačka (cyklus \"Zabijačka\"). Jílek je podává s výtvarným zaujetím, ale věcně a bez idealizace, citlivě pracuje se světlem, barevností a smyslem pro detail. Na tyto obrazy navazují portréty domácích i exotických zvířat a ptáků, preparovaných lebek, hmyzu, detaily lidské tváře i ženské akty. V několika zátiších s částmi výbavy baseballového hráče připomíná svou sportovní kariéru (\"Baseballová maska\"). Ženskou nahotu znázorňuje v detailech, jako by šlo o ojedinělé momenty, v kterých se ocitáme jen my sami před zrcadlem. Jeho díla jsou ostrovy intimity mezi objektem a divákem. \n\nJílek svou realistickou malbou zachycuje přesné detaily, ale nesetrvává u pouhého popisu a zvířatům dává až antropomorfní mimické rysy. Vztah lidí a zvířat podává s lehkou ironií (\"V cizí kůži\", \"Nejlepší přítel českého člověka\", \"Polibek\"). V jeho podání zvířata symbolizují čistotu duše a neposkvrněnost (obrazový cyklus \"Čistota a neposkvrněnost\") a výraz jejich tváří není odrazem negativních lidských vlastností jako jsou zášť nebo nenávist (\"Strach z okolního světa\"). Baví ho vymýšlet příběhy, ve kterých zachycuje různé nepravděpodobné vzájemné interakce zvířat (\"Šťavnaté jablko\", \"Velké sousto\", \"Postranní úmysl\") nebo zvířat a lidí (\"Kradení slov z úst\") a zvířata s atributy vypůjčenými z lidské civilizace (\"Špína v našem rybníce\", \"Evoluce I\"). Zájem o přírodu ho vede k zobrazování důsledků lidské bezohlednosti vůči zvířatům (\"Slon\", \"Nosorožec\" z cyklu \"Vykořisťování\")\nSoukromé sbírky v Evropě, USA, Austrálii, Saúdské Arábii \n\n\n"}
{"id": "1405060", "url": "https://cs.wikipedia.org/wiki?curid=1405060", "title": "Klášter I", "text": "Klášter I\n\nKlášter I je osada, součást města Nová Bystřice v okrese Jindřichův Hradec. Nachází se v katastrálním území Klášter a je jednou ze tří osad, které tvoří část obce Klášter. Osada se nachází na západním břehu Klášterského rybníka a jejím severním okrajem prochází silnice II/152. Přibližně 1,5 km východním směrem se nachází osada Klášter II.\n\nOsada, původně zvaná pouze Klášter (německy \"Kloster\"), vznikla kolem kláštera paulánů, založeného na přelomu 15. a 16. století a obnoveného v 17. století. Konvent byl zrušen koncem 18. století za josefinských reforem, zbořen byl v 50. letech 20. století. Zůstal stát pouze barokní kostel Nejsvětější Trojice, jenž je dosud nejvýraznější stavbou osady Klášter I.\n\nKlášter I byl od poloviny 19. století součástí obce Konrac (nyní Klášter II), po druhé světové válce se Klášter stal samostatnou obcí. V letech 1971–1975 byl součástí Albeře a od roku 1976 je součástí Nové Bystřice.\n"}
{"id": "1405062", "url": "https://cs.wikipedia.org/wiki?curid=1405062", "title": "Římskokatolická farnost Ludslavice", "text": "Římskokatolická farnost Ludslavice\n\nŘímskokatolická farnost Ludslavice je územní společenství římských katolíků s farním kostelem svatého Václava v děkanátu Holešov. \n\nPrvní písemná zmínka o obci pochází z roku 1275. Farní kostel byl postaven roku 1690, přestavěn byl roku 1858.\n\nAdministrátorem excurrendo byl od prvního desetiletí 21. století R. D. Mgr. Antonín Ptáček. K 1. červenci 2019 ho vystřídal R. D. Mgr. Radomír Němeček.\n\nVe farnosti se pravidelně koná tříkrálová sbírka. V roce 2018 činil její výtěžek 22 507 korun.\n\n"}
{"id": "1405063", "url": "https://cs.wikipedia.org/wiki?curid=1405063", "title": "Klášter II", "text": "Klášter II\n\nKlášter II (dříve Konrac) je osada, součást města Nová Bystřice v okrese Jindřichův Hradec. Nachází se v katastrálním území Konrac a je jednou ze tří osad, které tvoří část obce Klášter. Osada se nachází na pod západní hrází Konračského rybníka a prochází jí silnice II/152. Přibližně 1,5 km západním směrem se nachází osada Klášter I.\n\nOsada, původně zvaná Konrač nebo Konrac (německy \"Konrads\"), vznikla na cestě mezi Novou Bystřicí a Starým Městem pod Landštejnem. Od poloviny 19. století do druhé poloviny 40. let 20. století byla Konrac samostatnou obcí, spadala pod ni i nedaleká osada Klášter (nyní Klášter I). Po druhé světové válce získala název Klášter II a stala se součástí obce Klášter, v letech 1971–1975 s ní spadala pod Albeř a od roku 1976 patří pod Novou Bystřici.\n"}
{"id": "1405066", "url": "https://cs.wikipedia.org/wiki?curid=1405066", "title": "Antonín Oktábec", "text": "Antonín Oktábec\n\nAntonín Oktábec (29. září 1905 Stará Huť – 26. leden 1943 Mauthausen) byl představitelem Sokola a členem domácího odboje v období druhé světové války. \n\nRodina pocházela z Obecnice, do Staré Hutě přišli za prací. Antonín se vyučil v železárnách ve Staré Huti, působil v Sokole Dobříš, kde vedl žáky a dorost. V roce 1923 odešel do Prahy, kde pracoval jako elektromechanik v Rustonce v Libni, působil v Sokole v Karlíně. S manželkou Vlastou bydleli v Milevské (dnes Sovově) ulici v Karlíně (č.p. 503/3, pamětní deska).\n\nPo okupaci byl členem sokolské odbojové skupiny Říjen. Organizoval finanční sbírku pro rodiny zatčených členů Sokola. Poskytl úkryt Janu Kubišovi, obstaral tramvajáckou uniformu, ve které MUDr. Břetislav Lyčka zraněného Kubiše ošetřil. 19. června, den poté, co vlastní rukou ukončili parašutisté svůj život v kryptě kostela v Resslově ulici, se manželům Oktábcovým narodil syn Jan.\n\nAntonín Oktábec byl zatčen 14. července 1942, manželka Vlasta 31. srpna 1942. Oba byli vězněni v pankrácké věznici, v Terezíně a v Mauthausenu. Antonín Oktábec byl popraven v 26. ledna 1943 v Mauthausenu, manželka Vlasta byla usmrcena tamtéž již 24. října 1942\n\nSyn Jan měl po otci blond vlasy a modré oči, byl tedy určen pro převýchovu do Německa. Příbuzným se prostřednictvím českého personálu podařilo Jana udržet až do konce války v Praze. V roce 1945 byl v útulku v Krči a mluvil jen německy. Jeho výchova byla svěřena rodině jeho strýce Josefa Oktábce, Antonínova bratra (narozen 23. února 1903). Jan se vyučil elektromechanikem a místem jeho vojenské služby se stal slovenský Pezinok. Na Slovensku se také oženil. Po rozvodu žil sám v bytě v Bratislavě, spáchal sebevraždu 27. června 1987, poté, co mu jeho bývalá manželka zničila vzpomínku na rodiče, panenku, kterou mu jeho matka vyrobila v Terezíně. Strýc Josef zemřel o devět měsíců později. \n\n\n"}
{"id": "1405069", "url": "https://cs.wikipedia.org/wiki?curid=1405069", "title": "Chajim ben Juda íbn Musá", "text": "Chajim ben Juda íbn Musá\n\nChajim ben Juda íbn Musá (Béjar, poblíž Salamanky 1380–1460) byl židovský lékař, alchymista, astronom a myslitel, známý disputací s Nicholasem de Lyra. Je autorem díla \"\"Magen va-Roma\"\" (\"\"Štít a meč\"\").\n"}
{"id": "1405070", "url": "https://cs.wikipedia.org/wiki?curid=1405070", "title": "Izák Aboab z Kastilie", "text": "Izák Aboab z Kastilie\n\nIzák Aboab z Kastilie (hebrejsky יצחק אבוהב; Jicchak Abuhav 1433 - leden 1493), známý též jako Izák Aboab II., byl sefardský rabín, učenec, kronikář, posek a komentátor Tóry.\n\nNarodil se v Toledu, zřejmě jako jeden z potomků Izáka Aboaba I. Byl žákem Izáka Canpatona a byl znám mj. pod přezdívkou \"Poslední gaon z Kastilie\". Byl hlavou ješivy v Toledu.\n\nPoté, co roku 1492 Ferdinand a Izabela Kastilská vydali edikt o vypovězení Židů ze Španělska, se s dalšími třiceti uznavanými rabínskymi osobnostmi přesunul do Lisabonu, aby zde u portugalského krále Jana II. vyjednal povolení vyhnancům ze Španělska usadit se v zemi. Král nakonec po určité době povolil pobyt za poměrně výhodných podmínek v přistavním městě Portu. Izák nicméně několik měsícu po své úspěšné misi, v lednu 1493, zemřel.\n\nJeho žák, kronikář a astronom Abraham Zacuto přednesl eulogii na jeho pohřbu. Mnoho Aboabových potomků pak dosáhlo věhlasu jako uznávaní rabíni, zejména v komunitách v Konstantinopoli, Amsterdamu, Benátkách a severní Africe. \n\nZ jeho díla se dostaly do tisku např.:\n\n"}
{"id": "1405073", "url": "https://cs.wikipedia.org/wiki?curid=1405073", "title": "Mongolská menšina v Česku", "text": "Mongolská menšina v Česku\n\nMongolská menšina v Česku je jednou z nejpočetnějších národnostních menšin na území České republiky. K 30. červnu 2019 se v České republice nacházelo celkem 9 311 dlouhodobě pobývajících cizinců (0,08 % populace), již byli držiteli mongolského občanství. Mongolská diaspora v Česku je šestá nejpočetnější na světě (po Číně, Rusku, Jižní Koreji, Spojených státech a Kyrgyzstánu).\n\nMongolská menšina patří mezi zhruba 20 nejpočetnějších národnostích menšin v České republice. Mongolské občanství je však 9. nejpočetnější zahraniční občanství v Česku (2019). Mongolové jsou obvykle buddhisté nebo ateisté. Do jisté míry si uchovávají i mongolský šamanismus. Konvertace k islámu nebo křesťanství není v Česku přespříliš známá.\n\nČeští Mongolové nemají zastoupení v Radě vlády pro národnostní menšiny, a to přestože jich je podle odhadů více než Rusínů, Bělorusů, Chorvatů, Řeků nebo Srbů. Sice se mongolská menšina nadále rozrůstá, ale přesto se pořád nedostala do povědomí české společnosti, jako to bylo v případě vietnamské menšiny, která je v současnosti pouze sedmkrát početnější než ta mongolská.\n\nMěsta s vyšším počtem Mongolů jsou Pardubice nebo Blansko, kde v jednu chvíli žilo víc Mongolů než v celé republice.\n\nČeskoslovensko-mongolské vztahy formálně vznikly během studené války 25. dubna 1950. Od šedesátých let 20. století probíhala mezi ČSSR a Mongolskou lidovou republikou spolupráce zejména v oblasti rozvoje hospodářství, jejíž součástí byla výměna pracovních sil. Mongolové byli nejčastěji nasazováni do kožedělného průmyslu, ale i do strojírenství a stavebnictví; rovněž se v Československu usazovali mongolští vysokoškolští studenti, kteří snadno dostávali stipendium a vízum. Československo bylo až do druhé poloviny 80. let po SSSR druhým nejvýznamnějším mongolským obchodním partnerem. V Československu studovala na 30 000 Mongolů.\n\nDo roku 2005 probíhala imigrace do Česka pozvolna; asijská finanční krize v roce 1997 a ruská finanční krize v roce 1998, kterými bylo Mongolsko mírně zasaženo, zvýšenou imigraci do ČR nezpůsobily. Změna nastala v období 2006–2008, kdy se počet mongolských přistěhovalců více než zdvojnásobil; hlavním motivem imigrace bylo nalezení práce. Tento stav se změnil s příchodem ekonomické krize po roce 2007, kvůli které došlo k pozastavení udělování víz, neochotě prodlužovat pracovní povolení a zpřísnění podmínek agenturního zaměstnávání cizinců, v důsledku čehož na přelomu let 2008 a 2009 počet Mongolů strmě klesl.\n\nOd roku 2014 vzniká díky lepším ekonomickým podmínkám nová migrace, u které se předpokládá, že povede k většímu početnímu nárůstu mongolské menšiny.\n\nMongoly najímají zejména textilní či kožedělné firmy. Před krizí v roce 2009 se uvažovalo o jejich zapojení do zemědělství či stavebního průmyslu. Mongolové často pracují v oborech za podprůměrný plat, kde je od nich žádaná jistá manuální vzručnost. Firmy hledají Mongoly většinou přes jejich krajany, kteří u nás žijí a umějí česky. \n\nMongolové jeví zájem o studium kožedělné technologie např. na Univertitě Tomáše Bati ve Zlíně.\n\nKromě kožedělného průmyslu se Mongolové zasloužili také např. ve společnosti Soare, kde na začátku devadesátých let pracovala na dětskou limonádu \"Rychlé špunty\" nemalá skupina mongolských studentů z Liberce.\n\nV roce 2000 pomohl mongolský student s organizací sbírkové akce s názvem Zmrzlá jurta, kterou připravila Společnost přátel Mongolska a Sdružení Nomád. Smyslem sbírkové akce byla finanční pomoc mongolským rodinám, které přišly kvůli kruté zimě o stáda dobytka, tedy o obživu.\n\nPočátkem roku 2008 vyšlo od komunistické poslankyně Zuzky Rujbrové-Bebarové najevo, že udělování víz do Česka provází na české ambasádě ve Vietnamu, Mongolsku a Ukrajině korupce. Kvůli získání českého víza Mongolové neváhali zaplatit i desetitisícové úplatky. Mongolové o tom ze strachu o povolení podle Jiřího Šímy nemluvili. Ministerstvo zahraniční ale obvinění z úplatkářství popřelo a odmítlo také jakoukoliv souvislost mezi těmito problémy a následnými změnami na velvyslaneckých pozicích ve Vietnamu, Ukrajině a v Mongolsku. \n\nV září 2008 měl vzniknout registr, vedený Hospodářskou komorou ČR, jako paralelní systém k zeleným kartám, sloužící jako databáze zaměstnanců z Vietnamu, Číny, Korey, Thajska a Mongolska. Cílem bylo usnadnit podnikům hledání zaměstnanců. Zelené karty, které se zavedly počátkem roku 2009, mohli získat občané 12 zemí, Mongolové ne.\n\nNa začátku roku 2009 tlumočníci podváděli mongolské občany, kteří chtěli využít vládní program, který sliboval letenku do vlasti a 500 eur na ruku, což byl poměrně štědrý příspěvek, protože jen za zprostředkování dokladů potřebných k vycestování Mongolové dle svého slyšení běžně platí minimálně 700 eur (nebo i 1 400 dolarů). Tlumočníci jim tvrdili, že vládní pomoc skončila, ale že jí lze získat za úplatek 200 eur. Podmínkou byl legální pobyt. Cílem programu návratu, který schválila vláda v únoru, bylo, aby zahraniční zaměstnanci, kteří se kvůli krizi ocitly v existenčních problémech, nezačali páchat trestnou činnost nebo jinak porušovat zákon. V dubnu Česko přestalo Mongolům vydávat pracovní víza za účelem ochrany pracovního trhu v době krize. Projektu dobrovolných návratů se k 1. 4. 2009 zapojilo 1 093 cizinců, z toho 770 Mongolů. Vláda šla kvůli krizi tak daleko, že v květnu 2009 dovolila od 15. září do 15. prosince nelegálním cizincům vycestovat bez většího trestu zpátky do rodné země, což ocenil Jiří Šíma, předseda Společnosti přátel Mongolska. Legalně pobývajích cizinců odešlo do půlky září 1 871 cizinců, z toho 1220 Mongolů. V prosinci 2009 využilo projekt takzvaných dobrovolných návratů už 2 089 lidí, z toho 1 342 Mongolů. \n\nV roce 2010 Česko pokračovalo ve zcela výjimečném udělování pracovního povolení pro mongolské žadatele, aby se uvolnily pracovní místa českým občanům.\n\nVláda Petra Nečase schválila novelu zákona o pobytu cizinců, podle níž by zaměstnavatel nesl náklady vyhoštění v Česku neoprávněně pobývajícího cizince. Mongolsko je jednou z hlavních zemích v Česku, odkud probíhá nelegální imigrace. Novela byla schválena v listopadu 2010.\n\nToto je celkový počet nositelů mongolského občanství v ČR ku střednímu stavu obyvatel ČR daného roku či měsíce.\n\n\"*\"celkový počet obyvatel ČR k 31. 12. daného roku bývá uváděn v tisících, jde tedy o hrubý výsledek\n\nV letech 2007 a 2008 bylo mongolské občanství 8. nejdrženější cizí občanství v ČR.\n\nTabulka:hodnoty žabříčku neuvadí \"bez státního občanství+ostatní+nezjištěno\", vychází z celkového počtu držitelů\nPodporu rozvoje vztahů mezi mongolskou minoritou a českou majoritou zajišťuje například občanské sdružení Společnost přátel Mongolska. S integrací pomáhá i sdružení Slovo 21 např. v rámci projektu Rodina od vedle. Přiblížit mongolskou kulturu pomáhá i multikulturní happening RefuFest.\n\n17. března 2007 se v Blansku sešli příznivci nacionalistického uskupení Národní čest. Vyjadřovali nespokojenost s chováním mongolské menšiny ve městě, podle nich se Mongolové „velkou měrou“ podílejí na zločinnosti ve městě. Asi stovka nacionalistů a jejich příznivců se záměrně sešla u hotelu Dukla, kde dřív bydlela řada Mongolů. Ve městě žijí přibližně čtyři stovky Mongolů a většina pracuje v tamní firmě Apos, kde pošívají volanty. Podle organizátora setkání Petra Bílka se členové komunity „chovají drze“, mají „opilecké výstupy“ a jeho samotného napadli a skopali. Podle policie spáchali Mongolové na Blanensku za poslední půl rok asi tři trestné činy a při oslavě příchodu jejich nového roku Cagán sar porazili a pekli v ubytovně na sídlišti ovci. Na demonstraci musela policie zasáhnout jen proti jednomu opilci, který hajloval.\n\nVe firmě Foxconn, zaměstnávající asi 1100 Mongolů a Vietnamců (2008), musí Mongolové navštěvovat speciální kurz, organizovaný Mostem pro lidská práva, ve kterém se učí třeba i základním evropským „civilizačních návykům“ jako je např. správné používání toaletního papíru, splachovacího záchoda či vodovodního kohoutku na fotobuňku, což může na Mongoly vrhat špatné světlo. Mongolové jsou také častými přenašeči tuberkulózy. Od roku 2006 přibývá též mongolských prostitutek.\n\nNejvíce tuberkulózou nakažených cizinců bylo v roce 2007 z Mongolska (59), kteří tak tvořili 17,6% nakažených cizinců touto nemocí. Česká vláda na to reagovala a od června 2009 musí mongolští žadatelé o vízum předkládat lékařské potvrzení, že nemají tuberkulózu, syfilis a nejsou HIV pozitivní.\n\nJelikož je pobyt často vázaný na pracovní povolení, těhotné ženy z Mongolska, strachující se o ztrátu zaměstnání, častěji chodí na potrat než Češky.\n\nMezi kritiky zaměstnávání cizinců patřil v minulosti Jiří Paroubek, který podle serveru Aktuálně.cz v roce 2009 negativně reagoval na informaci, že tchajwanská společnost Foxconn často zaměstnává pracovníky z Vietnamu a Mongolska.\n\nKriminalita mongolské menšiny je oproti jiným zahraničním menšinám relativně malá, dokonce až zanedbatelná. Ročně je v Česku odsouzeno řádově pouze několik desítek občanů Mongolska a v českých věznicích tráví čas jenom pár jedinců.\n\nV roce 2004 Brněnský krajský soud vyměřil trest dvěma Mongolům 13 a 12 let za mřížemi a následné vyhoštění ze země za brutální napadení taxikáře u osady Loudilka na Jihlavsku.\n\n10. července 2008 cizinecká policie zadržela na pražském hlavním nádraží 9 mongolských převaděčů, kteří čekali na příjezd svých krajanů rychlíkem z Moskvy. Jednomu hrozilo vyhoštění. V říjnu policisté v Brně zasahovali proti Mongolům, kteří se podíleli na krádežích nebo neměli v pořádku doklady. Od ledna do října jich bylo vyhoštěno 32 a 16 trestně stíháno.\n\nV listopadu 2009 cizinecká policie při razii v Brně zadržela hledaného Mongola podezřelého z ozbrojené loupeže.\n\nV únoru 2010 cizinecká policie zadržela mongolského řidiče s padělaným polským vízem a litevským řidičským průkazem, čímž mu hrozí 2 roky vězení.\n\nOd února 2010 policie pátrala po devatenáctiletém nebezpečném sexuálním delikventovi původem z Mongolska, jménem Cogtbilgún Batbold.\n\n\nMongoly můžeme rozpoznat například podle mongolské kuchyně, která se od té české ale i např. vietnamské výrazně liší.\n\nMongoly rozpoznáme také pomocí mongolských svátků.\n\n"}
{"id": "1405074", "url": "https://cs.wikipedia.org/wiki?curid=1405074", "title": "Vlasta Oktábcová", "text": "Vlasta Oktábcová\n\nVlasta Oktábcová, rozená Černá (20. března 1913 Nebužely – 24. říjen 1942 Mauthausen), byla manželkou Antonína Oktábce, oba byli usmrceni v Mauthausenu za svou účast v odboji a za podporu parašutistů, kteří v období druhé světové války provedli atentát na Heydricha.\n\nVlasta porodila syna Jana 19. června 1942. Antonín byl zatčen 14. července 1942. Vlasta byla zatčena 31. srpna 1942 ve Staré Huti, předtím se skrývala v Nebuželích u Mělníka, odkud pocházela. Po věznění v pankrácké věznici, v Terezíně a v Mauthausenu byla na posledním jmenovaném místě 24. října 1942 usmrcena ranou do týla\n\nSyn Jan měl po otci blond vlasy a modré oči, byl tedy určen pro převýchovu do Německa. Příbuzným se prostřednictvím českého personálu podařilo Jana udržet až do konce války v Praze. Podle výpovědi Josefa Oktábce ho před odvozem do Německa zachránila spřízněná zdravotní sestra aplikací jakési injekce, která evokovala špatný zdravotní stav dítěte. V roce 1945 byl v útulku v Krči a mluvil jen německy. Jeho výchova byla svěřena rodině jeho strýce Josefa Oktábce, Antonínova bratra (narozen 23. 2. 1903). Jan se vyučil elektromechanikem a na vojenskou službu nastoupil do slovenského města Pezinok. Na Slovensku se oženil. Po rozvodu žil sám v bytě v Bratislavě, spáchal sebevraždu 27. června 1987, poté, co mu jeho bývalá manželka zničila vzpomínku na rodiče, panenku, kterou mu jeho matka vyrobila v Terezíně. Strýc Josef ho přežil o devět měsíců. \n\n\n"}
{"id": "1405079", "url": "https://cs.wikipedia.org/wiki?curid=1405079", "title": "Tommy Karevik", "text": "Tommy Karevik\n\nTommy Karevik (* 1. listopadu 1981) je švédský metalový zpěvák metalových skupin Seventh Wonder a Kamelot. Taktéž působil ve skupinách Ayreon, Firecracker a Pellek.\n"}
{"id": "1405081", "url": "https://cs.wikipedia.org/wiki?curid=1405081", "title": "Terany", "text": "Terany\n\nTerany jsou obec v okrese Krupina na jihu středního Slovenska v regionu Hont. Žije zde  obyvatel.\n\nLeží v rovinaté oblasti v nadmořské výšce 144 m n. m. Na rozhraní Štiavnických vrchů, Krupinské planiny a Ipeľské pahorkatiny, protéká přes ni řeka Štiavnica. Obcí prochází dopravní tepna I / 66 a E77, spojující Budapešť s Varšavou (kdysi byla nazývána i „Magna via“). V budoucnu se v blízkosti obce bude nacházet rychlostní silnice R3, která odkloní zejména tranzitní dopravu a také se nedaleko bude nacházet křižovatka rychlostních silnic R3 a R7. Dopravní síť doplňuje i železniční trať 153 (momentálně využívána pouze pro nákladní přepravu). Klimaticky patří území obce do oblasti teplé, podoblasti mírně suché s mírnou zimou.\n\n\n\n"}
{"id": "1405082", "url": "https://cs.wikipedia.org/wiki?curid=1405082", "title": "Charita Moravská Třebová", "text": "Charita Moravská Třebová\n\nCharita Moravská Třebová je nezisková církevní organizace s vlastní právní subjektivitou od 12. 6. 1995. Organizačně spadá pod Arcidiecézní charitu Olomouc a je součástí struktury Charita Česká republika. Zřizovatelem je Arcibiskupství olomoucké.\n\nPosláním Charity Moravská Třebová je pomáhat lidem v nouzi a nabízet jim vlídné přijetí. Poskytovat kvalitní sociální práci a naplňovat sociální, materiální a duchovní potřeby každého člověka, který se na ní obrátí. Usiluje o spravedlivější podmínky ve společnosti a podílí se na humanitární pomoci. V práci Charity Moravská Třebová jsou zásadními hodnotami úcta k člověku, moudrost, důstojnost, poctivost, spolupráce, odpovědnost. Poslání Charity, jako milosrdné lásky, pramení z poslání církve šířit dobro, spravedlnost a naději a vychází z Kodexu Charity České republiky.\n\nPosláním Denního stacionáře Domeček Moravská Třebová je poskytovat pomoc a podporu dospělým lidem s mentálním postižením při získávání, upevňování a udržováním dovedností, které jim umožní co možná nejvyšší míru samostatnosti a zapojení do běžného života. Snahou je, aby byl způsob života klientů srovnatelný s životem jejich vrstevníků.\n\nPosláním sociálně terapeutických dílen Ulita v Moravské Třebové je podpořit dospělé lidi s mentálním postižením nebo chronickým duševním onemocněním v získávání, nácviku nebo upevnění jejich pracovních dovedností. V rámci terapeutických činností v dílnách podporujeme rozvoj jejich pracovních dovedností, schopností naučit se dodržovat stanovená pravidla, plnit pracovní povinnosti a být součástí kolektivu, proto aby mohli vstoupit na chráněný či otevřený trh práce.\n\nPosláním Komunitního centra O krok dál je poskytovat pomoc a podporu dospělým lidem s  duševním onemocněním při  získávání, nácviku nebo upevnění dosavadních dovedností, které jim umožní fungovat v přirozeném a společenském prostředí a žít svůj život naplno.  Smyslem naší práce je dát lidem prostor k rozvíjení komunikace, seberealizace, pomoci se zapojit do pracovního, kulturního, společenského dění a tím je vést ke zlepšení kvality života a samostatnosti.\n\nPosláním Charitní pečovatelské služby v Moravské Třebové je poskytovat pomoc a podporu dospělým lidem, kteří mají sníženou soběstačnost z důvodu věku, chronického onemocnění nebo zdravotního postižení, aby mohli žít důstojný život co nejdéle ve svém domácím prostředí.\n\nSociálně aktivizační služby \"Šance pro rodinu\" pod Charitou Moravská Třebová poskytují pomoc a podporu rodinám s nezaopatřenými dětmi, které se ocitly v nepříznivé sociální situaci a nedaří se jim tuto situaci řešit vlastními silami. Hlavní snahou této služby je, aby následně rodina fungovala samostatně bez zmíněné podpory.\n\nPosláním Občanské poradny pod Charitou Moravská Třebová je poskytnout základní a odborné poradenství, pomoc a podporu lidem v situaci, kterou vnímají jako obtížnou či krizovou, a nedaří se jim tuto situaci zvládat nebo řešit vlastními silami. Prostřednictvím činností Občanské poradny umožňuje Charita Moravská Třebová těmto občanům, aby dokázali vyjádřit své potřeby, zvládat své obtíže, lépe se zorientovali ve své životní situaci, znali svá práva, povinnosti a uměli hájit své oprávněné zájmy. Obtížnou či krizovou situací se rozumí, že člověk má náhlé či dlouhodobé problémy, které negativně ovlivňují jeho dosavadní život.\n\nCentrum pěstounské péče poskytuje služby pěstounským rodinám, dětem v pěstounské péči, osobám, které se fakticky starají o dítě a žádají o jeho svěření do pěstounské péče a žijí v regionu Moravskotřebovsko-Jevíčsko, Boskovice, Mohelnice a Zábřeh. Dohodu o výkonu pěstounské péče je uzavírána s osobami, které mají v péči dítě mladší 18 let a s osobami v evidenci.\n\nPosláním Centra humanitární pomoci je nabídnout, zajistit nebo zprostředkovat materiální, přímou či humanitární pomoc lidem v nouzi, kteří žijí na území Moravskotřebovska a Jevíčska a ocitli se ve finanční krizi nebo v těžké sociální sociální situaci. Centrum humanitární pomoci poskytuje pomoc, podporu a poradenství při mimořádných událostech a podílí se na zajišťování pomoci potřebným na území ČR i na zahraničních projektech formou organizování sbírek, zapojením se do nich nebo vysláním pracovníků do míst, kde je pomoc potřebná.\n\nHumanitární šatník poskytuje oblečení potřebným lidem ve finanční nouzi. V humanitárním šatníku shromažďuje Charita Moravská Třebová vše potřebné v domácnosti.\n\nV humanitárním skladu jsou k dispozici čisticí a dezinfekční prostředky, čerpadlo, vysoušeč a nářadí k odstranění následků mimořádných událostí, jako jsou povodně, požáry a další přírodní katastrofy.\n\nPotravinový sklad je využíván pro poskytování přímé potravinové pomoci lidem, kteří se ocitli v těžké v krizové či těžké sociální situaci. potřebným občanům poskytujeme potravinové nebo hygienické balíčky na základě sociálního šetření provedeného sociálním pracovníkem.\n\nPomoc při mimořádných událostem je poskytována lidem, které postihla např. přírodní katastrofa, živelná pohroma - povodně, požár, epidemie, vážná nehoda či úmrtí osoby blízké. Je poskytována formou materiální pomoci nebo poskytnutím sociálního poradenství. V případě potřeby se Charita Moravská Třebová zapojuje také do pomoci v zahraničí.\n\nÚčelem Tříkrálové sbírky je poskytnout přímou pomoc sociálně potřebným rodinám a osobám v našem regionu, handicapovaným, nebo jinak potřebným občanům. Výtěžek Tříkrálové sbírky pomohl také v rozvoji preventivních programů pro seniory a děti ohrožené sociálním vyloučením a rozvoji dobrovolnictví v programu Déčko. Smyslem sbírky Postní almužna je pomoc získaná z prostředků, které se ušetří odřeknutím si něčeho, co sice není špatné, ale co ke svému životu člověk bezprostředně nepotřebuje. Prostřednictvím sbírky se Charita Moravská Třebová snaží povzbudit farníky, aby nezapomínali na chudé a potřebné, kteří žijí mezi námi a kterým je možnost díky štědrosti a poskytnuté almužně pomoci v jejich nouzi.\nProgram Kamarád je je sociálně preventivní aktivizační program pro 6 - 12 let staré děti ohrožené sociálním vyloučením a současně pro dobrovolníky, kteří se těmto dětem stávají kamarády. Pomáhají jim smysluplně trávit volný čas, povídají si s nimi, sportují a připravují se s nimi do školy. V rámci programu Kamarád se kromě pravidelného setkávání dvojic dobrovolník - dítě uskutečňuje mnoho různých sportovních a kulturních aktivit a workshopů. Dobrovolníci jsou především z řad středoškoláků v Moravské Třebové. Aby mohli svou službu vykonávat, jsou řádně proškoleni a pojištěni. Dvojice dobrovolník - kamarád a dítě se setkávají min. 1x týdně na 2 hodiny.\n\nLebeda je dobrovolnický program Charity Moravská Třebová zaměřený na podporu, aktivizaci, setkávání a doprovázení seniorů a dlouhodobě nemocných pacientů, jako i jinak handicapovaných osob, kterým stáří, osobní rodinná situace nebo zdravotní stav nedovoluje plnohodnotný společenský kontakt, nebo by ho rádi zkvalitnili. Je určen především klientům sociálních služeb - domova pro seniory - města Moravská Třebová a pacientům Nemocnice následné péče, lůžkových oddělení LDN v Moravské Třebové a jednotlivcům , seniorům v Moravské Třebové a jejím okolí. V programu Lebeda pracují dobrovolníci tak, že navštěvují vybraného klienta, aby mu věnovali zejména jako společníci u lůžka svůj volný čas. Tato činnost zahrnuje především: \"být nablízku\". Dobrovolníci naslouchají, hovoří, vyprávějí, předčítají, vymýšlí a navrhují společné aktivity dle přání klienta. Doprovází klienta na procházku, do nemocničního parku apod. Do programu Lebeda zařazujeme také aktivity pro seniory, jako je Setkávání seniorů ve Františkánském klášteře nebo zajištění dopravy za účelem návštěvy hřbitova, které probíhá pravidelně každý měsíc. Tyto aktivity jsou zajišťovány pod vedením dlouholeté dobrovolnice paní Gity Horčíkové.\n\nDéčko jako dobrovolník, dobrý člověk, dobrá věc a v neposlední řadě D jako dík. Jedná se o dobrovolnický program, který je určen pro dobrovolníky, kteří pomáhají v Charitě Moravská Třebová. Mohou to být dobrovolníci ve stacionáři, terapeutických dílnách, humanitárním šatníku. Dále dobrovolníci, kteří spolupracují při všech charitních sbírkách, pořádání přednášek a programů anebo přichází do charity a pomáhají tam, kde je potřeba, někdy sami přicházejí s novými nápady. Může se jednat např. o práci na charitní zahradě, výpomoc s údržbou domu nebo s nápadem na zajímavý projekt. Nikdy nesuplují práci odborníků či zaměstnanců. Charita Moravská Třebová chce být otevřená impulsům zvenčí, které mohou být obohacující a praktické. Dobrovolníci v Déčku se také účastní sbírek pořádaných charitou. Jedná se především o Tříkrálovou sbírku a Postní almužnu.\n\nCharita Moravská Třebová provozuje půjčovnu zdravotních, kompenzačních a rehabilitačních pomůcek od roku 2008. Uvedené pomůcky zapůjčuje Charita Moravská Třebová osobám, jejichž zdravotní nebo sociální okolnosti to pro jejich co nejvíce nezávislé a důstojné fungování vyžadují. Pomůcky jsou zapůjčovány na přechodnou dobu, než osobám vznikne nárok na pořízení pomůcky u zdravotní pojišťovny nebo dokud se nezlepší jejich zdravotní stav.\n\n"}
{"id": "1405083", "url": "https://cs.wikipedia.org/wiki?curid=1405083", "title": "Lam Dong (provincie)", "text": "Lam Dong (provincie)\n\nLam Dong () je provincie v jižní části Vietnamu. Žije zde přes 1 milion obyvatel, hlavní město je Da Lat. Ekonomika se zaměřuje na pěstování rýže, čaje a zeleniny.\n\nSousedí s provinciemi Khanh Hoa, Ninh Thuan, Dong Nai, Binh Thuan, Dak Lak a Dak Nong. Provincie leží na jihu země. Většina povrchu je nížinná.\n"}
{"id": "1405084", "url": "https://cs.wikipedia.org/wiki?curid=1405084", "title": "Lešť (vojenský obvod)", "text": "Lešť (vojenský obvod)\n\nLešť je vojenský obvod na Slovensku v okrese Zvolen.\n\nVojenský obvod Lešť byl územně totožný s vojenským výcvikovým prostorem Lešť. K 1. červenci 2008 byl Vojenský útvar 4558 Lešť zrušen a přešel do podřízenosti Ústavu speciálního zdravotnictví a výcviku Ministerstva obrany SR. V roce 2013 byl přednostou obvodního úřadu vojenského obvodu pplk. Ing. Štefan Pomoty.\n\nV leští se nachází také Výcvikové centrum HZS Lešť. Jeho součástí je několik trenažérů. V Lešti trénují i dobrovolní hasiči.\n\nPo vpádu vojsk Varšavské smlouvy do Československa v roce 1968 byl na Oremově laze umístěn 30. tankový prapor a 144. protiletadlový raketový pluk, oba jako součást 30. gardové motostřelecký divize sídlící ve Zvolenu, příslušející do Střední skupiny sovětských vojsk. Jak objekty jsou uváděny: „\"sklady pohonných hmot Pereš, Vojenský výcvikový prostor Riečky-Košová, tankodrom, garážový dvůr, Vojenský výcvikový prostor-hlavní tábor, sídliště Družba, muniční sklad Močiarka, autodrom nad hlavním táborem, Slávia-Pavlíkov Laz, tankodrom Kozí Vrch, střelnice Kamenný vrch, tanková střelnice, tábořiště brosk pramen, pěchotní stretlica Butov.\"“\n\nV roce 1984 se ve výcvikovém prostoru uskutečnilo cvičení vojsk Varšavské smlouvy \"Štít 84\".\n\n"}
{"id": "1405085", "url": "https://cs.wikipedia.org/wiki?curid=1405085", "title": "Ha Tinh (provincie)", "text": "Ha Tinh (provincie)\n\nHa Tinh () je provincie ve střední části Vietnamu. Žije zde přes 1,1 milion obyvatel, hlavní město je Ha Tinh. Provincie se orientuje na zemědělství.\n\nSousedí s provinciemi Nghe An a Quang Binh. Na výchopdě sousedí s Laosem a na východě ji omývá Jihočínské moře.\n"}
{"id": "1405086", "url": "https://cs.wikipedia.org/wiki?curid=1405086", "title": "Pravěký svět", "text": "Pravěký svět\n\nPravěký svět (v anglickém originále Paleoworld) je americký dokumentární seriál vysílaný v letech 1994-1997 pojednávající o životě a vývoji nejrůznějších pravěkých zvířat i člověka.\n\n\n"}
{"id": "1405087", "url": "https://cs.wikipedia.org/wiki?curid=1405087", "title": "Dak Lak (provincie)", "text": "Dak Lak (provincie)\n\nDak Lak () je provincie na jihu Vietnamu. Žije zde téměř 2 miliony obyvatel, hlavní město je Buon Ma Thuot.\n\nSousedí s provinciemi Gia Lai, Phu Yen, Khanh Hoa, Lam Dong a Dak Nong. Na severozápadě sousedí s Kambodžou.\n"}
{"id": "1405089", "url": "https://cs.wikipedia.org/wiki?curid=1405089", "title": "Sweet Heart Sweet Light", "text": "Sweet Heart Sweet Light\n\nSweet Heart Sweet Light je sedmé studiové album anglické spacerockové skupiny Spiritualized. Vydáno bylo 16. dubna 2012 jako jediné album této kapely, které vydala společnost Double Six Records. Desku produkoval frontman kapely Jason Pierce a její nahrávání probíhalo během dvou let ve třech různých městech. Album se původně mělo jmenovat \"Huh?\" (což nakonec zůstalo i na jeho předním obalu, kde se výsledný název vůbec neuojevuje).\n\n\n\n"}
{"id": "1405091", "url": "https://cs.wikipedia.org/wiki?curid=1405091", "title": "General Roca (Río Negro)", "text": "General Roca (Río Negro)\n\nGeneral Roca je město ležící v provincii Río Negro v Argentině. Nachází se centrální části státu, severní části provincie Río Negro a na severu Patagonie. Je hlavním městem departementu General Roca. Při sčítání lidu v roce 2010 mělo město 81 534 obyvatel. Město bylo založeno v roce 1879. Je pojmenované po argentinském prezidentovi Juliu A. Rocovi, který vedl úspěšné argentinské snahy o obsazení Patagonie. Tím byli vytlačeni a podrobeni místní indiáni, především z kmene Mapučů, přičemž argentinský postup v tomto konfliktu je v současnosti hodnocen kontroverzně kvůli obviněním z genocidy indiánů. Město bylo založeno právě během tohoto konfliktu.\n\n"}
{"id": "1405092", "url": "https://cs.wikipedia.org/wiki?curid=1405092", "title": "Ladislav Řezníček", "text": "Ladislav Řezníček\n\nLadislav Řezníček (17. května 1896, Třebíč – 18. ledna 1962, Brno) byl český novinář a knihovník. Byl ředitelem Mahenovy knihovny v Brně.\n\nV roce 1915 odmaturoval na Gymnáziu v Třebíči, následně absolvoval knihovnický kurz v Bratislavě a filozofickou fakultu Masarykovy univerzity v Brně, studia ukončil v roce 1933. Během první světové války působil na bojové frontě a následně nastoupil do okresní zprostředkovatelny práce. Později nastupil do deníku Jiskra, který byl pod jeho vedením přejmenován na titul Jižní Morava. V roce 1923 se stal knihovníkem v Městské knihovně ve Znojmě a později ji i vedl. V roce 1939 byl Jiřím Mahenem přiveden do tehdejší Městské knihovny (nynější Mahenovy knihovny) v Brně a tam následně nastoupil a později ji do roku 1958 vedl. Působil jako zakladatel evidence knižních fondů, zjednodušení evidence čtenářů a aktivizaci pobočkové činnosti. Přispíval do Moravskoslezské osvěty a České osvěty.\n\nUspořádal sborník o Jiřím Mahenovi.\n"}
{"id": "1405093", "url": "https://cs.wikipedia.org/wiki?curid=1405093", "title": "Río Cuarto", "text": "Río Cuarto\n\nRío Cuarto je město nacházející se v provincii Córdoba v Argentině. Leží v centrální části země. Při sčítání lidu v roce 2010 mělo město 157 010 obyvatel (bez předměstí). Založeno bylo v roce 1786 a svůj název sdílí se stejnojmennou řekou, která oblastí protéká. Město je významným zemědělským centrem.\n\n"}
{"id": "1405094", "url": "https://cs.wikipedia.org/wiki?curid=1405094", "title": "2N Telekomunikace", "text": "2N Telekomunikace\n\n2N Telekomunikace a. s. je evropská společnost se sídlem v Praze působící v oblasti vývoje a výroby ICT a výrobků pro fyzickou bezpečnost. Do portfolia 2N patří především IP interkomy pro komunikaci dveří a tísňová volání, komplexní řešení pro řízení přístupu IP, IP audio systémy, výtahové systémy, výrobky M2M nebo telekomunikační systémy. Všechny výrobky splňují přísné mezinárodní normy (ISO, TÜV, UL, CE) a jsou kompatibilní se systémy třetích stran (ONVIF, Milestone, Cisco, Bosch, Avaya, Alcatel-Lucent a mnoho dalších). Výzkum a vývoj jsou řízeny interně a výrobky jsou vyráběny a shromažďovány v Evropě. Přesto jsou vyváženy do více než 140 zemí světa s hlavními trhy v USA, Itálii a Německu.\n\n2N byla založena třemi přáteli 20. května 1991 (Hofmanem, Pihanem a Brychtou) v ulici Na Nivách v Praze a během několika let se stala lídrem ve vývoji telekomunikačních řešení. V roce 1992 uvedla 2N první telefonní ústřednu ATEUS 280 a velmi rychle se zařadila mezi nejlepší výrobce na českém trhu. V roce 2000 se 2N změnila na akciovou společnost. O dva roky později skokově zvýšila 2N své zisky díky úspěšné prodejnosti 2N StarGate, vysoce výkonné brány pro spojení mobilní a pevné telefonní sítě. O dva další roky později (2004) uvedla 2N na trh náhradu pevné linky s označením 2N EasyGate. Důležitým a zlomovým rokem se pro 2N stal rok 2008, kdy jako první společnost na světě uvedla na trh vůbec první IP interkom 2N Helios IP Vario. V roce 2011 se začala 2N zaměřovat také na oblast IP audia. V témže roce otevřela první pobočky v USA na Floridě. V roce 2013 byl uveden na trh 2N Helios IP Verso, který díky svým pokročilým bezpečnostním funkcím a HD kameře ovlivnil dveřní komunikaci na celém světě a stal se vlajkovou lodí portfolia IP interkomů od 2N. O rok později byla otevřena pobočka v Itálii nedaleko Turína. 30. května 2016 firmu 2N koupil Axis Communications AB, jednička na trhu v oblasti síťového videa. To otevřelo dveře k dlouhodobému rozvoji. V roce 2017 představila 2N videoslužbu 2N Mobile Video, jež umožňuje majitelům domů přijímat hovory a videohovory z interkomu 2N na mobilních telefonech a otevírat dálkově dveře. Nové logo společnosti 2N vzniklo v roce 2018, jakožto symbol sepětí se skupinou Axis, jejíž je součástí. V březnu roku 2018 představila 2N první LTE interkom na světě 2N LTE Verso.\n"}
{"id": "1405096", "url": "https://cs.wikipedia.org/wiki?curid=1405096", "title": "Río Turbio", "text": "Río Turbio\n\nRío Turbio (případně Yacimientos Río Turbio) je městečko na úpatí And v jižní Argentině. Leží v jihozápadním cípu provincie Santa Cruz a departementu Güer Aike, asi devět kilometrů od hranice s Chile a asi 301 kilometrů od hlavního města provincie Río Gallegos. Při sčítání lidu v roce 2010 mělo město 8814 obyvatel. Město bylo založeno v roce 1942. Klima je studené s průměrnou roční teplotou mezi 5 a 6 °C. V létě může mimořádně dosáhnout teplota i 28 °C a v zimě klesnout až na -25 °C.\n"}
{"id": "1405097", "url": "https://cs.wikipedia.org/wiki?curid=1405097", "title": "Moreno (Buenos Aires)", "text": "Moreno (Buenos Aires)\n\nMoreno je město nacházející se v provincii Buenos Aires v Argentině. Leží v severní části provincie Buenos Aires a východní části země. Je předměstím hlavního města Argentiny Buenos Aires a tvoří tak součást tzv. Metropolitní oblasti Buenos Aires (Gran Buenos Aires). Při sčítání lidu v roce 2010 mělo město 452 505 obyvatel. Počátky města sahají do roku 1860, kdy zde byla otevřena železniční stanice. K formálnímu založení města došlo v roce 1864, kdy byly stanoveny hranice města. Je pojmenované po argentinském politikovi a novináři Marianu Morenoovi.\n\n"}
{"id": "1405103", "url": "https://cs.wikipedia.org/wiki?curid=1405103", "title": "Stadion S23", "text": "Stadion S23\n\nStadion S23 je moped s jednoválcovým dvoudobým motorem zdvihového objemu 50 cm³. Byl vyráběn na export v letech 1962-1965. Byklo vyrobeno jen 2011 kusů. Od typu S22 se na první pohled odlišoval umístěním nádrže. Výkon motoru byl 0,8-2,4 koní podle požadavku zákazníka.\n\n\n\n\n\n\n"}
{"id": "1405104", "url": "https://cs.wikipedia.org/wiki?curid=1405104", "title": "Phu Yen (provincie)", "text": "Phu Yen (provincie)\n\nPhu Yen () je provincie na jihu Vietnamu. Žije zde přes 800 tisíc obyvatel, hlavní město je Tuy Hoa.\n\nProvincie leží v jižní části Vietnamu. Protéká jí řeka Da Rang, kolem níž je soustředěna většina obyvatelstva. Sousedí s provinciemi Binh Dinh, Gia Lai, Dak Lak a Khanh Hoa.\n"}
{"id": "1405105", "url": "https://cs.wikipedia.org/wiki?curid=1405105", "title": "Pamětní medaile čs. dobrovoleckého sboru v Itálii", "text": "Pamětní medaile čs. dobrovoleckého sboru v Itálii\n\nPamětní medaile čs. dobrovoleckého sboru v Itálii, je pamětní medaile, která byla založena v roce 1948.\n\nMedaile se předávala v jednoduché obdélníkové krabičce s malou stužkou a dekretem.\n\n"}
{"id": "1405106", "url": "https://cs.wikipedia.org/wiki?curid=1405106", "title": "Goma", "text": "Goma\n\nGoma (původně \"Ngoma\") je město v Demokratické republice Kongo. Je metropolí provincie Severní Kivu a podle odhadů v něm žije okolo milionu obyvatel. Nachází se pod stejnojmennou sopkou na pobřeží jezera Kivu, východně od města prochází státní hranice se Rwandou (rwandské město Gisenyi je vzdáleno asi tři kilometry). Dělí se na dva obvody: vlastní Goma a Karisimbi.\n\nPrvní zprávu o domorodé vesnici přinesl roku 1886 německý cestovatel Gustav Adolf von Götzen. Pod belgickou správou se město stalo ekonomickým centrem regionu. Po vypuknutí rwandské genocidy v roce 1994 zaplavily Gomu a okolí statisíce uprchlíků, špatné hygienické podmínky v provizorních táborech způsobily epidemii cholery. Další destabilizaci oblasti přinesla první válka v Kongu a druhá válka v Kongu, před násilnostmi na venkově hledali mnozí lidé útočiště v Gomě. V lednu 2002 navíc část města poničila erupce nedaleké sopky Nyiragongo, která si vyžádala stovky životů. V listopadu 2012 Gomu obsadili příslušníci protivládní milice M23. Situaci pomohl stabilizovat zásah mise OSN v Kongu.\n\nVe městě se nachází mezinárodní letiště Goma, sídlí zde veřejná univerzita UNIGOM a cisterciácký klášter Notre Dame du Lac. Každoročně v únoru se koná hudební festival Amani. Nedaleko města se nachází národní park Virunga, turistická infrastruktura je však poničena v důsledku válečných událostí.\n\n"}
{"id": "1405107", "url": "https://cs.wikipedia.org/wiki?curid=1405107", "title": "Azul (Buenos Aires)", "text": "Azul (Buenos Aires)\n\nAzul je město nacházející se v provincii Buenos Aires v Argentině. Leží v centrální části provincie Buenos Aires a východní části země. Je vzdáleno přibližně 300 kilometrů jižně od hlavního města Argentiny Buenos Aires. Při sčítání lidu v roce 2010 mělo město 55 728 obyvatel. Město bylo založeno v roce 1832 jako pevnost sloužící na obranu proti nájezdům indiánů. Azul a jeho okolí je známé zemědělstvím a chovem skotu.\n\n"}
{"id": "1405108", "url": "https://cs.wikipedia.org/wiki?curid=1405108", "title": "Josef Kovařík (sdruženář)", "text": "Josef Kovařík (sdruženář)\n\nJosef Kovařík (* 27. dubna 1966, Ostrava) je bývalý československý lyžař, sdruženář.\n\nNa XVI. ZOH v Albertville 1992 skončil v severské kombinaci v závodě jednotlivců na 17. místě a v závodě družstev na 6. místě.\n\n"}
{"id": "1405109", "url": "https://cs.wikipedia.org/wiki?curid=1405109", "title": "La Paz (Uruguay)", "text": "La Paz (Uruguay)\n\nLa Paz je město v Uruguayi. Leží v jižní části země v departementu Canelones. Při sčítání lidu v roce 2011 mělo město 20 524 obyvatel. Je vzdáleno přibližně 20 kilometrů severně od centra hlavního města Montevideo a tvoří tak součást metropolitní oblasti hlavního města. Východní a jižní hranici města tvoří menší řeka Arroyo Las Piedras.\n\nMěsto bylo založeno v roce 1872. Původně se jednalo o místo pro rekreační účely bohatých obyvatel Montevidea. Jelikož se však v oblasti nacházejí naleziště mramoru a žuly, začaly tyto suroviny lákat nové přistěhovalce, především z Evropy. Kromě těžby nerostů vznikly ve městě také podniky na zpracování masa. Významnými se staly také místní vinice. V roce 1917 zde vznikl jediný židovský hřbitov v zemi. V roce 1957 získalo La Paz statut města.\n"}
{"id": "1405110", "url": "https://cs.wikipedia.org/wiki?curid=1405110", "title": "Bronzová pamětní medaile IV. pluku stráže svobody", "text": "Bronzová pamětní medaile IV. pluku stráže svobody\n\nBronzová pamětní medaile IV. pluku stráže svobody, je pamětní medaile, která byla založena a udělována v průběhu roku 1948.\nMedaile je ražena z bronzu.\n\n\n"}
{"id": "1405111", "url": "https://cs.wikipedia.org/wiki?curid=1405111", "title": "Pamětní odznak druhého národního odboje", "text": "Pamětní odznak druhého národního odboje\n\nPamětní odznak druhého národního odboje, je pamětní dekorace, která byla založena československou vládou dne 14. května roku 1946 vyhláškou MV z 26. června 1946 (Úřední list č. 116/1946). Medaile byla určena občanům, kteří se zúčastnili odboje mimo organizované skupiny či vojenské jednotky se zbraní v ruce. Pamětní odznak uděloval ministr vnitra, který mohl toto právo přenést na předsedy zemských národních výborů. Uděloval se pouze jednou a bylo možné udělit jej též in memoriam.\n\nMedaile je ražena z bronzu, autorem je sochař Alois Sopr a byla předávána s dekretem o udělení\n\n\n"}
{"id": "1405113", "url": "https://cs.wikipedia.org/wiki?curid=1405113", "title": "Československá Jánošíkova medaile", "text": "Československá Jánošíkova medaile\n\nČeskoslovenská Jánošíkova medaile, je záslužná medaile, která byla udělovaná za statečnost, odvahu a vojenské (partyzánské ) zásluhy v boji proti fašistickým agresorům a jejich spojencům. Medaile byla založená vládním nařízením ze dne 14. června 1946, nařízením vlády č. 154/1946 Sb. Medaile měla vlastní stanovy, které byli doplněny nařízením č. 30/1949 Sb.\n\nMedaile je ražena z bronzu a autorem je akademický sochař Alois Sopr. Stuhu navrhl B. Beran.\n\n\n"}
{"id": "1405116", "url": "https://cs.wikipedia.org/wiki?curid=1405116", "title": "Gia Lai (provincie)", "text": "Gia Lai (provincie)\n\nGia Lai () je provincie na jihu Vietnamu. Žije zde přes 1,2 miliony obyvatel, hlavní město je Pleiku.\n\nSousedí s provinciemi Kon Tum, Quang Ngai, Binh Dinh, Phu Yen a Dak Lak. Je to druhá největší provincie Vietnamu po provincii Nghe An.\n"}
{"id": "1405117", "url": "https://cs.wikipedia.org/wiki?curid=1405117", "title": "Slano", "text": "Slano\n\nSlano je vesnice v Chorvatsku, v Dubrovnicko-neretvanské župě, v opčině Dubrovačko Primorje v Dalmácii. V roce 2011 zde žilo 579 obyvatel.\n\nSlano leží asi 27 km severozápadně od Dubrovníku ve stejnojmenném zálivu při hlavní silnici M2 (E65). Pro jachty je určen malý chráněný záliv Banja, větší jachty mohou kotvit na jihozápad od mysu Rt Gornji.\n\nOblast byla osídlena již v prehistorickém období a ve starověku. V roce 1399 se dostala pod nadvládu dubrovnické republiky. Za války v letech 1991-1992 utrpělo Slano velké škody. Hotel Admiral přímo u hlavní pláže byl zcela vypálen a nový pětihvězdičkový hotel Admiral byl otevřen v roce 2008.\n\nFrantiškánský kostel byl postaven v 16. století. Farní kostel sv. Blažeje z roku 1407 byl přestavěn v barokním slohu.\n\nHlavními ekonomickými aktivitami obyvatel jsou zemědělství (pěstování oliv, vinné révy, tabáku a ovoce), rybolov a cestovní ruch.\n"}
{"id": "1405121", "url": "https://cs.wikipedia.org/wiki?curid=1405121", "title": "Ezeiza", "text": "Ezeiza\n\nEzeiza je město v Argentině na území provincie Buenos Aires. Je sídlem stejnojmenného partida. V roce 2010 v něm žilo 160 219 obyvatel a počet rychle roste. Je součástí aglomerace Velkého Buenos Aires. Na území města leží Mezinárodní letiště Ezeiza, největší letiště v Argentině, které slouží k obsluze hlavního města. Centrum Buenos Aires je odtud vzdáleno 22 km severně.\n"}
{"id": "1405125", "url": "https://cs.wikipedia.org/wiki?curid=1405125", "title": "Megacephalosaurus", "text": "Megacephalosaurus\n\nMegacephalosaurus (z řec. „ještěr s velkou hlavou“) je rod vyhynulého pliosaura, žijícího v době před 94 až 90 milióny let (geologický věk turon) na území dnešního Kansasu v USA (kraj Russell County). Vědecky byl popsán roku 2013, předtím byl fosilní materiál tohoto druhu považován za zástupce příbuzného rodu \"Brachauchenius\". Představoval velkého mořského predátora, živícího se rozmanitou živočišnou stravou a patřil k posledním známým zástupcům své vývojové skupiny. O dentici tohoto pozdního pliosaura pojednává i vědecká studie z roku 2018, jejímž spoluautorem je český paleontolog Daniel Madzia.\n"}
{"id": "1405138", "url": "https://cs.wikipedia.org/wiki?curid=1405138", "title": "Gilbert Elliot, 4. hrabě z Minto", "text": "Gilbert Elliot, 4. hrabě z Minto\n\nGilbert Elliot, 4. hrabě z Minto (\"Gilbett John Elliot–Murray–Kynynmound, 4th Earl of Minto, 4th Viscount Melgund, 4th Baron Elliot\") (9. červenec 1845, Londýn, Anglie – 1. března 1914, Minto House, Skotsko) byl britský státník ze skotské šlechtické rodiny. Původně sloužil v armádě, později byl generálním guvernérem v Kanadě (1898–1904) a místokrálem v Indii (1905–1910). Byl rytířem Podvazkového řádu, na britských a kanadských univerzitách získal čtyři čestné doktoráty.\n\nPocházel ze staré skotské šlechty, byl pravnukem indického generálního guvernéra 1. hraběte z Minto. Narodil se v Londýně jako nejstarší syn 3. hraběte z Minto, po matce byl vnukem generála Sira Thomase Hislopa. Jeho mladší bratr Arthur Elliot (1846–1923) byl novinářem a dlouholetým poslancem Dolní sněmovny, členem parlamentu byl i další bratr Hugh Elliot (1848–1932), nejmladší bratr William (1849–1928) sloužil v armádě a dosáhl hodnosti podplukovníka.\n\nStudoval v Etonu a Cambridge, poté sloužil v armádě, za karlistických válek ve Španělsku působil jako válečný korespondent, v rusko-turecké válce byl přidělencem turecké armády, poté se zúčastnil vojenských operací v Africe. V letech 1883–1885 byl vojenským tajemníkem generálního guvernéra v Kanadě markýze z Lansdowne. Po návratu do Anglie se neúspěšně pokusil dostat do Dolní sněmovny, ale ve volbách byl poražen (1886). Pak se věnoval organizování dobrovolnických sborů a v armádě dosáhl hodnosti plukovníka. Po otci zdědil rodové tituly a vstoupil do Sněmovny lordů (1891, jako otcův dědic do té doby užíval titul \"vikomt Melgund\").\n\nGenerální guvernér v Kanadě 1898–1904. Do doby jeho úřadování v Kanadě spadá mohutná imigrace z Evropy, ekonomický vzestup země, ale také diplomatické problémy s USA (ohledně hranic výsostných vod). Podporoval také sportovní aktivity, vznik národních parků a věnoval se i zlepšení zdravotnictví a školství. Ve funkci generálního guvernéra jej následoval jeho švagr hrabě Grey. V roce 1905 byl jmenován členem Tajné rady, v roce 1905 byl britským delegátem na mezinárodní koloniální konferenci v Římě. V letech 1905–1910 byl generálním guvernérem a místokrálem v Indii, kde se zvýšenými pravomocemi modifikoval státní správu a eliminoval politické napětí. Zde jeho působení nezanechalo tak výraznou stopu, což bylo dáno tím, že na rozdíl od Indie choval ke Kanadě a Kanaďanům osobní náklonnost.\n\nV roce 1910 obdržel Podvazkový řád, dále byl rytířem Řádu sv. Michala a sv. Jiří a Řádu Indické říše, získal čestný doktorát v Cambridge, další čestné doktoráty obdržel na kanadských univerzitách v Kingstonu, Montréalu a Torontu. V letech 1911–1914 byl lordem-rektorem univerzity v Edinburghu.\n\nV roce 1883 se oženil s Mary Caroline Greyovou (1858–1940), sestrou 4. hraběte Greye. Dědicem titulů byl starší syn Victor Elliot, 5. hrabě z Minto (1891–1975), mladší syn Gavin Elliot (1895–1917) padl za první světové války. Dcery se provdaly do rodin Baringů a Petty–Fitzmaurice.\n\nZemřel na rodovém sídle \"Minto House\" ve Skotsku, který rodina obývala od 17. století do konce druhé světové války. Zámek byl kvůli špatnému stavu zbořen koncem 20. století.\n\n\n\n"}
{"id": "1405139", "url": "https://cs.wikipedia.org/wiki?curid=1405139", "title": "Gilbert Elliot, 2. hrabě z Minto", "text": "Gilbert Elliot, 2. hrabě z Minto\n\nGilbert Elliot, 2. hrabě z Minto (\"Gilbert Elliot–Murray–Kynynmound, 2nd Earl of Minto, 2nd Viscount Melgund, 2nd Baron Elliot\") (16. listopadu 1782, Glasgow, Skotsko – 31. července 1859, Postupim, Německo) byl britský státník a diplomat ze skotské šlechtické rodiny. Postupně byl členem obou komor parlamentu, kde podporoval liberální reformy, byl také vyslancem v několika evropských zemích. Dvanáct let byl také ministrem v britských liberálních vládách.\n\nPocházel ze staré skotské šlechty, byl synem diplomata a státníka 1. hraběte z Minto. Studoval v Etonu, Edinburghu a v Cambridge, v letech 1806–1814 byl členem Dolní sněmovny za stranu whigůl, poté po otci zdědil rodové tituly a přešel do Sněmovny lordů (1814). V Horní sněmovně podpořil emancipaci katolíků a parlamentní reformu z roku 1832. V letech 1832–1833 vyslancem v Berlíně, od roku 1832 též členem Tajné rady, po návratu z Německa obdržel Řád lázně. V Melbournově zastával funkci prvního lorda admirality (1835–1841), v kabinetu svého zetě Johna Russella byl lordem strážcem tajné pečeti (1846–1852). V roce 1847 byl pověřen diplomatickou misí v Itálii.\n\nV roce 1806 se oženil s Mary Brydone (1786–1853), dcerou skotského cestovatele a spisovatele Patricka Byrdone a švagrovou admirála Sira Charlese Adama. Z jejich manželství se narodilo jedenáct dětí. Nejstarší syn Gilbert (1807–1817) zemřel v dětství, dědicem titulů byl druhorozený William (1814–1891), který byl předtím poslancem Dolní sněmovny. Třetí syn Sir Henry Elliot (1817–1907) byl dlouholetým britským velvyslancem v Istanbulu a Vídni, čtvrtý syn Sir Charles Elliot (1818–1895) byl admirálem a velitelem v Severním moři. Z dcer se Frances (1815–1898) provdala za liberálního státníka a dvojnásobného premiéra Johna Russella.\n\n\n\n\n"}
{"id": "1405140", "url": "https://cs.wikipedia.org/wiki?curid=1405140", "title": "Gilbert Elliot, 1. hrabě z Minto", "text": "Gilbert Elliot, 1. hrabě z Minto\n\nGilbert Elliot, 1. hrabě z Minto (\"Gilbert Elliot–Murray–Kynynmound, 1st Earl of Minto, 1st Viscount Melgund, 1st Baron Elliot, 4th Baronet Elliot of Minto\") (23. dubna 1751, Edinburgh, Skotsko – 21. června 1814, Stevenage, Anglie) byl britský diplomat a státník ze skotské šlechtické rodiny. Za napoleonských válek se uplatnil v diplomacii, krátce byl členem britské vlády a nakonec generálním guvernérem v Indii. Od roku 1797 byl s titulem barona členem Sněmovny lordů, nakonec byl povýšen na hraběte (1813).\n\nPocházel ze starobylé skotské rodiny, jeho otec Sir Gilbert Elliot (1721–1777) zastával řadu let nižší funkce v britských vládách. Vojenské vzdělání získal ve Francii, poté studoval v Edinburghu a Oxfordu. Po otci zdědil titul baroneta (1777), poté po matce převzal dědictví ve Skotsku (\"Melgund Castle\") a po matčiných příbuzných přijal jméno \"Elliot–Murray–Kynynmound\". Gilbertova sestra Eleanor (1758–1818) byla manželkou diplomata a státníka lorda Aucklanda\n\nV letech 1777–1784 a 1786–1795 byl členem Dolní sněmovny za stranu whigů, v době francouzských revolučních válek byl vyslán jako komisař do Toulonu (1793), téhož roku se stal členem Tajné rady. Na jaře 1794 působil jako diplomat v Itálii, poté byl britským místokrálem na okupované Korsice (1794–1796). Britská nadvláda zde trvala jen krátce, protože Napoleon odmítal dopustit, aby se jeho rodiště ocitlo v cizím područí. Po návratu z Korsiky se Elliot jako baron Minto stal členem Sněmovny lordů (1797), tehdy zároveň přijal jméno Elliot-Murray-Kynynmound, které užíval vždy jen nositel peerských titulů, ostatní členové rodiny setrvali u příjmení Elliot. V letech 1799–1801 byl vyslancem ve Vídni. V roce 1806 byl krátce členem Grenvillovy vlády jako prezident kontrolního úřadu Východoindické společnosti (členem této vlády byl i jeho švagr lord Auckland jako ministr obchodu).\n\nV letech 1807–1813 byl generálním guvernérem v Indii, kde měl po mnoha letech válek výslovný zákaz angažovat se nadále v tomto směru a jeho činnost se soustředila na organizaci státní správy a zlepšení ekonomické situace. Navázal diplomatické styky s Afghánistánem a Persií. Po převzetí nizozemských kolonií byl dočasně místodržitelem na Jávě (1811). V roce 1813 získal titul hraběte z Minto, zemřel krátce po návratu do Anglie.\n\nJeho manželkou byla Anne Amyand (1762–1829) z tehdy úspěšné podnikatelské rodiny, mimo jiné švagrová diplomata hraběte z Malmesbury. Dědicem titulů byl nejstarší syn Gilbert (1782–1859), druhorozený syn Sir George Elliot (1784–1863) byl admirálem Royal Navy, třetí syn John Edmund Elliot (1788–1862) byl členem Dolní sněmovny. Z dalších generací vynikl 4. hrabě z Minto, který byl generálním guvernérem v Kanadě a místokrálem v Indii.\n\nSídlem rodu byl od 17. století zámek \"Minto House\" ve Skotsku. Elliotové jej obývali do konce druhé světové války, koncem 20. století byl zbořen pro zchátralost.\n\n\n\n\n"}
{"id": "1405150", "url": "https://cs.wikipedia.org/wiki?curid=1405150", "title": "Alan Rabinowitz", "text": "Alan Rabinowitz\n\nAlan Robert Rabinowitz (31. prosince, 1953 – 5. srpna 2018) byl americký zoolog, ochránce přírody a několik let vedoucí vědec v Panthera Corporation, což je nezisková organizace na ochranu divokých kočkovitých šelem. Časopisem \"Time\" byl otitulován jako \"Indiana Jones ochrany divoké přírody\". Studoval jaguáry, levharty obláčkové, asijské levharty, tygry, sumaterské nosorožce, medvědy, různé divoké kočky, mývaly a cibetky. \n\nAlan Rabinowitz, se narodil v prosinci 1953 Frankovi a Shirley Rabinowitzovým v Brooklynu (New York), ale brzy poté se rodina přestěhovala do Queens (New York). Rodina byla židovského původu. Už od dětství trpěl vadou řeči v podobě těžkého koktání. Neschopen komunikovat se svými vrstevníky a učiteli (své koktání výrazně eliminoval až když mu bylo 18 let), začal se intenzivně zajímat o živočichy, u nichž překážky v komunikaci neměl. Rozhodl se, že dá zvířatům hlas, že budou promlouvat skrze něj.\n\nPozději se Rabinowitz často zmiňoval o svém dětství v rozhovorech, přednáškách, knihách a dalších publikacích, aby vysvětlil, kde se u něj vzal zájem o ochranu přírody.\nV roce 2008 jeho video \"The Colbert Report\" získalo popularitu na internetu. Působil i jako mluvčí pro \"Stuttering Foundation\" (SFA - volně možno přeložit jako \"Koktací nadace\").\n\nV roce 1974 získal titul bakaláře biologie a chemie na Western Maryland College (nyní McDaniel College) ve Westminsteru (Maryland). Titul magistr (M. S.) obdržel v roce 1978 a doktorem (Ph.D.) se stal v roce 1981. Oborem, v němž doktorát získal, byla ekologie (tématem jeho disertace byli mývalové) na University of Tennessee.\n\nPředtím, než společně s podnikatelem a filantropem Thomasem Kaplanem založili v roce 2006 organizaci Panthera, působil téměř 30 let v \"Science and Exploration Division\" v rámci Wildlife Conservation Society (Společnost na ochranu divoké přírody). Pracoval jako biolog na různých místech světa, především v Americe a Asii, kde prováděl výzkumy a jednal s místními lidmi a úřady. Jeho mentorem, učitelem a kolegou byl George Schaller, který ho vyslal na první velkou misi - za jaguáry do Belize v roce 1984.\n\nKdyž koncem 90. let 20. století pracoval v Mynamaru v údolí Hukaung, objevil čtyři nové druhy savců, včetně nejprimitivnějšího jelena na světě muntžaka listového (\"Muntiacus putaoensis\"). Jeho práce v Mynamaru vedla k vytvoření celkem pěti chráněných oblastí. Za prvé šlo o první mořské chráněné území ve státě Národní park Lampi Island; za druhé se jednalo o NP Hkakabo Razi; za třetí to byla největší chráněná oblast ve státě Hukaung Valley Wildlife Sanctuary; za čtvrté šlo o jednu z největších tygřích rezervací na světě Hukaung Valley Tiger Reserve; za páté to byl NP Hponkhan Razi, jenž propojoval NP Hkakabo Razi a Hukaung Valley. Celkově šlo o komplex více než 5000 čtverečních mil velký.\n\nSpolupodílel se rovněž na vytvoření prvního chráněného území pro jaguáry Cockscomb Basin Jaguar Preserve v Belize. Na Taiwanu se výrazně zasadil o vytvoření přírodní rezervace Tawu Mountain. V Thajsku provedl první terénní výzkumy tygrů indočínských, levhartů indočínských a koček bengálských a měl vliv na zařazení rezervace Huai Kha Khaeng do seznamu světových biosférických rezervací UNESCO.\n\nJedním z jeho úspěchů byla konceptualizace a implementace tzv. Jaguářího koridoru (\"Jaguar Corridor\"), což je série koridorů, které spojují jednotlivá centra výskytu jaguárů od Mexika až po Argentinu. Rabinowitz podobnou iniciativu vyvíjel i pro tygry (Panthera's Tiger Corridor Initiative), se zvláštním zaměřením na Indo-himálajský region. Tento jeho projekt stál i za vytvořením dokumentárního seriálu BBC z roku 2010 s názvem \"Lost Land of the Tiger\". V Bhútánu přitom došlo k objevu \"ztracené\" tygří populace, která žila ve vyšších nadmořských výškách než se do té doby o tygrech vědci domnívali.\n\nPo založení organizace Panthera se stal nejprve jejím prezidentem, ale později přešel do funkce vedoucího vědce (\"Chief scientist\"), kde dohlížel na organizování výzkumných a ochranářských programů zaměřených především na tygry, lvy, jaguáry a irbise a v druhé řadě na pumy, gepardy a levharty.\n\nAlan Rabinowitz je autorem více než sta vědeckých či popularizačních článků a osmi knih.\n\nAlan Rabinowitz byl ženatý. V roce 1992 si vzal Salisu Sathapanawath, s níž se potkal v Thajsku. Měli spolu dvě děti.\n\nV roce 2001 mu byla diagnostikována chronická lymfatická leukémie, s níž se pak potýkal mnoho let. \n\nZemřel 5. srpna 2018 na rakovinu.\n\n2004: Our Time Theatre Company Award\n\n2004: Lowell Thomas Award – New York Explorer’s Club\n\n2005: George Rabb Conservation Award – Chicago Zoological Society\n\n2005: Flying Elephant Foundation Award\n\n2006: Kaplan Big Cat Lifetime Achievement Award\n\n2008: International Wildlife Film Festival Lifetime Achievement Award\n\n2010: Cincinnati Zoo Wildlife Conservation Award\n\n2011: Jackson Hole Lifetime Achievement Award in Conservation\n\n"}
{"id": "1405153", "url": "https://cs.wikipedia.org/wiki?curid=1405153", "title": "Sardel peruánská", "text": "Sardel peruánská\n\nSardel peruánská (\"Engraulis ringens\") je bezostná mořská ryba, která žije v Tichém oceánu u pobřeží Peru a severního Chile. Vyskytuje se ve velkých hejnech do hloubky 50 metrů a do vzdálenosti 160 km od pobřeží. Tělo má podlouhlé, zbarvené do modravého nebo zelenkavého odstínu; rok staří jedinci měří 10 cm, maximální délka je 20 cm. Období rozmnožování trvá od července do září. Dožívá se tří až čtyř let. Hlavní potravu tvoří plankton, který sardele filtrují z mořské vody. Rybami se živí kormoráni, pelikáni a další mořští ptáci.\n\nPatří k nejhojnějším rybám na světě a je předmětem intenzivního průmyslového rybolovu. Rok 1971 přinesl rekordní úlovek, který přesáhl 13 000 000 tun. Od té doby stavy poklesly v důsledku nadměrného lovu a klimatického jevu El Niño, v 21. století se ročně uloví okolo čtyř až osmi milionů tun. Sardel peruánská je tak nejvíce loveným druhem ze všech ryb (více rybího masa poskytuje pouze amur bílý, kde ovšem drtivá většina kusů přichází na trh z akvakultury). Zpracovává se převážně na rybí moučku a olej, někdy se z ní také vyrábějí rybí konzervy.\n\n"}
{"id": "1405155", "url": "https://cs.wikipedia.org/wiki?curid=1405155", "title": "Pisak", "text": "Pisak\n\nPisak je malá vesnice a přímořské letovisko v Chorvatsku, v Splitsko-dalmatské župě v opčině Omiš. V roce 2001 zde žilo 208 obyvatel. Vesnice leží na silnici D8 a poblíže se nacházejí letoviska Marušići a Mimice.\n"}
{"id": "1405169", "url": "https://cs.wikipedia.org/wiki?curid=1405169", "title": "Jan Evangelista Špirk", "text": "Jan Evangelista Špirk\n\nJan Evangelista Špirk (29. prosince 1821, Třebíč – 18. ledna 1904, Brno-Tuřany) byl český kněz. V roce 1945 po něm byla pojmenována Špirkova ulice v Brně-Tuřanech.\n\nNarodil se v roce 1821 v Třebíči, následně pak byl v roce 1847 v Brně vysvěcen na kněze. Postupně působil jako kněz v několika místech na Moravě, posléze pak byl v dubnu 1853 ustanoven jako starší kaplan v Tuřanech, kde se zprvu zasloužil o zvětšení místního hřbitova a o postavení hřbitovní kaple. V roce 1868, po smrti otce P. Vondráka, byl uveden do farářského úřadu v Tuřanech. Kolem roku 1883 začal shánět investory pro rozšíření tuřanského poutního areálu, samotná stavba začala v roce 1888, dokončena pak byla v roce 1891. Upravena byla fasáda kostela, přistavěna sakristie a nově věže. Roku 1898 byl papežem Lvem XIII. jmenován papežským komořím a v roce 1905 mu byl propůjčen rytířský kříž Řádu Františka Josefa a Zlatý záslužný kříž s korunou.\n"}
{"id": "1405175", "url": "https://cs.wikipedia.org/wiki?curid=1405175", "title": "Československo-polská historická komise", "text": "Československo-polská historická komise\n\nČeskoslovensko-polská historická komise byla společnou komisí československých a polských historiků, která vznikla v roce 1959 a měla se zaměřit na studium dějin vzájemných vztahů obou národů, prohlubování zájmu o studium dějin sousedního národa a řešení problémů ve vzájemných vztazích obou národů na základě známých historických faktů.\n\nPrvní plány na vznik československo-polské společnosti, která by se zabývala vzájemným poznáváním historické tvorby, pocházely z 30. let 20. století a byly spjaty se jmény českého historika zabývajícího se polskými dějinami Josefa Macůrka a polského historika Marceliho Handelsmana. Kvůli politické situaci se záměr nerealizoval, nicméně Macůrek se za vznik podobné instituce zasazoval i nadále a když v roce 1959 nakonec byla společná komise vytvořena, právě on se v důsledku své dlouhodobé snahy stal předsedou její české části. K zakládajícím členům komise za polskou stranu patřila polská historička a vůdčí postava polské bohemistiky Ewa Maleczyńska.\n\nPrvní zasedání komise se konalo ve dnech 7. až 9. dubna 1959 v Krakově na půdě místní pobočky Polské akademie věd, druhá schůzka pak recipročně v Praze, a to pod patronátem Historického ústavu ČSAV ve dnech 11. až 14. listopadu téhož roku. Komise pak existovala takřka třicet let, pracovala při obou národních akademiích věd (ČSAV a PAN), stala se stěžejní platformou pro setkávání historiků z obou zemí a zprávy z pravidelných společných zasedání byly publikovány v časopisech \"Slezský sborník\", \"Slovanský přehled\" a \"Kwartalnik Historyczny\". Kromě řádných zasedání členové komise spolupracovali i jinými způsoby, například zorganizováním společné vědecké konference s tématem národnostních poměrů ve Slezsku na přelomu 19. a 20. století v červnu 1960. K československým členům komise patřili kromě Macůrka například František Kavka, Josef Kolejka nebo Miroslav Kropilák.\n\nJako nejplodnější období v trvání komise se ukázala léta šedesátá, kdy se pozornost jak české tak polské strany zaměřila na oslavy tisíce let polské státnosti a shrnutí tisíce let vzájemných česko–polských vztahů; tyto pak byly shrnuty ve dvoudílné práci kolektivu autorů s názvem \"Češi a Poláci v minulosti\", která co do zaměření a rozsahu zatím nebyla překonána. Z obou stran se rovněž podařilo publikovat syntetické práce k dějinám sousedního národa, i když zpracované způsobem poplatným době a marxistickému výkladu dějin.\n"}
{"id": "1405176", "url": "https://cs.wikipedia.org/wiki?curid=1405176", "title": "Ivan Večtomov", "text": "Ivan Večtomov\n\nIvan Večtomov (celým jménem \"Ivan Nikolajevič Večtomov\", \"Иван Николаевич Вечтомов\", 22. ledna 1902, Jekatěrinburg — 25. dubna 1981, Praha) byl český hudební skladatel a violoncellista ruského původu. Byl otcem českého violoncellisty Alexandra (Saši) a kytaristy Vladimíra Večtomova a strýc Nikolaje Večtomovа.\n\nStudoval na Pražské konzervatoři u Julia Lunka a Ladislavа Zelenky, a poté v letech 1928-1930 v Paříži u Diranа Alexanianа. Od roku 1931 byl violoncellistou Pražského kvarteta. Od roku 1945 byl koncertním mistrem České filharmonie.\n\nV roce 1949 byl interpretem premiéry Concertina pro violoncello, dechy, bicí a klavír Bohuslavа Martinů pod vedením Václava Neumanna.\n\nOd roku 1951 vyučoval na Pražské konzervatoři.\n"}
{"id": "1405183", "url": "https://cs.wikipedia.org/wiki?curid=1405183", "title": "Pokladní box", "text": "Pokladní box\n\nPokladní box je stůl, u kterého sedí pokladní v obchodě a obsluhuje zákazníky při koupi zboží. Základní dělení pokladních boxů je na boxy s posuvným pásem a bez pásu.\n\nPokladní boxy pro obchody s posuvným pásem se hodí hlavně do větších prodejen. Povrchová úprava stolu pokladního boxu a skluzu je možno řešit různým materiálem. Často používaná je nerezová ocel, která je speciálně upravená proti poškození a snadno se čistí. Posuvný pás je ovládán fotobuňkou nebo pedálem dle výběru. Barevnost pokladního boxu lze individuálně určit, stejně jako volitelné příslušenství.\n\nPokladní boxy bez posuvného pásu se hodí spíše pro menší prodejny. Vzhledem k absenci pásu mají většinou dvojitý skluz.\n\nPokladní boxy jsou k dostání s výběrem příslušenství:\n\n"}
{"id": "1405185", "url": "https://cs.wikipedia.org/wiki?curid=1405185", "title": "Drobný vodní tok", "text": "Drobný vodní tok\n\nDrobný vodní tok je jeden z druhů vodních toků. Má přidělené jméno, číslo hydrologického pořádí a správce. Tyto údaje jsou uvedeny v Centrální evidence vodních toků. Na území ČR mají drobné vodní toky délku 86 553 km.\n\nSprávu drobných vodních toků nebo jejich ucelených úseků jsou na základě vodního zákona oprávněny vykonávat:\nSprávce určuje Ministerstvo zemědělství na základě žádosti. Většinu drobných vodních toků spravuje státní podnik Lesy České republiky. Část drobných vodních toků spravují státní podniky Povodí.\n\n"}
{"id": "1405186", "url": "https://cs.wikipedia.org/wiki?curid=1405186", "title": "Chladicí vitrína", "text": "Chladicí vitrína\n\nChladicí vitrína slouží k přehlednému uložení chlazeného zboží a snadnému přístupu zákazníka k vystaveným potravinám.\n\nZákladní dělení chladicích vitrín:\n\nPodle zdroje energie\n\nPodle tvaru\n\nPodle účelu\n\nRozdíl mezi chladicími a mrazicími vitrínami je především teplota. Chladicí vitrína dosahuje nejnižší teploty 0 °C, zatímco mrazicí vitríny udržují teplotu hluboko pod nulou.\n"}
{"id": "1405205", "url": "https://cs.wikipedia.org/wiki?curid=1405205", "title": "Významný vodní tok", "text": "Významný vodní tok\n\nVýznamný vodní tok je jeden z druhů vodních toků. Seznam významných vodních toků stanoví Ministerstvo zemědělství ve spolupráci s Ministerstvem životního prostředí vyhláškou č. 470/2001 Sb. Seznam významných vodních toků v ČR udává příloha 1 této vyhlášky. Významné vodní toky mají na území ČR délku 16 326 km.\n\nSprávu podle vodního zákona vykonávají státní podniky Povodí.\n\n"}
{"id": "1405208", "url": "https://cs.wikipedia.org/wiki?curid=1405208", "title": "Josef Pospíšil (kněz)", "text": "Josef Pospíšil (kněz)\n\nJosef Pospíšil (6. května 1845 Oslavička u Velkého Meziříčí – 19. prosince 1926 Brno) byl katolický kněz, profesor teologie, vrchní ředitel biskupského alumnátu, spisovatel, filosof, národní buditel, spoluzakladatel Katolické strany národní a poslanec na zemském sněmu. Svým dílem přispěl k vytvoření české katolické filozofické terminologie.\n\nZa vzděláním odešel do Brna, kde roku 1866 absolvoval na gymnáziu a poté nastoupil na bohoslovecký ústav v Brně. Po završení tohoto studia byl roku 1870 vysvěcen na kněze a poté přijat na ústav sv. Augustina, tzv. Frintaneum, které sloužilo k vyššímu vzdělávání diecézních kněží, kde strávil tři roky (1871–1874).\n\nV roce 1874 nastoupil jako profesor dogmatiky a fundamentální teologie na biskupském alumnátu, kde se stal v roce 1885 ředitelem a kde působil až do roku 1895. K dalším jeho funkcím patřilo místo konzistorního rady a přísedícího brněnské biskupské konzistoře, kterým byl Pospíšil jmenován v roce 1886.\n\nJosef Pospíšil se dvakrát krátce ujal řízení brněnské diecéze v období tzv. sedisvakance. V roce 1894 byl totiž jmenován sídelním kanovníkem brněnské kapituly a později jako kapitulní vikář spravoval diecézi na přelomu let 1916–1917, když odešel biskup Pavel Huyn do Prahy. Podobně se stalo na několik měsíců i po rezignaci biskupa Kleina v roce 1926.\n\nJosef Pospíšil stál u založení kozervativní Katolické strany národní na Moravě a stal se jejím místopředsedou. Také ji jako poslanec zastupoval na zemském sněmu.\n\nZa svůj život se stihl Josef Pospíšil angažovat v mnoha spolcích. Kromě církevních a politických aktivit se věnoval i aktivitám vlasteneckým. Od roku 1876 byl členem Dědictví sv. Cyrila a Metoděje a mezi léty 1910–1925 byl jejím čtvrtým starostou. Dědictví sv. Cyrila a Metoděje bylo založeno vlasteneckými kněžími 25. srpna 1850 v Brně a zabývalo se především vydáváním a šířením náboženských a vzdělávacích textů. Kromě toho, že publikoval mnoho svých knih, přispíval také do časopisů a od roku 1896 do roku 1899 byl členem redakční rady časopisu \"Hlídka\".\n\nV odborné a vzdělávací činnosti pokračoval i jinak. Již od března roku 1874 byl členem Českého čtenářského spolku v Brně. Od roku 1891 byl veden jako dopisující člen České Akademie pro vědy, slovesnost a umění a Královské české společnosti nauk, v roce 1896 se stal členem Papežské akademie sv. Tomáše Akvinského a kromě jiného byl také členem Zemské školní rady.\n\nK výčtu spolků a organizací, ve kterých se Josef Pospíšil angažoval, můžeme přidat Katolickou politickou jednotu brněnskou, Spolek pro stavbu chrámů katolických v diecézi brněnské a také Spolek poutníků diecésí moravských do Svaté země v Brně, který byl založen roku 1909 za účelem především pořádat poutě do Svaté země, propagovat ji a rozvíjet biblická bádání, jehož byl Pospíšil místopředsedou.\n\n\nPřispíval do časopisu \"Hlídka\", \"Obzor\" a \"Časopis katolického duchovenstva\".\n\n\n"}
{"id": "1405209", "url": "https://cs.wikipedia.org/wiki?curid=1405209", "title": "Parovina", "text": "Parovina\n\nV geomorfologii a geologii je parovina (také peneplén) nízká reliéfní planina vytvořená dlouhodobou erozí. Toto je definice v nejširších pojmech, i když se často parovina míní tak, že implikuje reprezentaci téměř konečného (nebo předposledního) stupně fluviální eroze v době prodloužené tektonické stability. Paroviny jsou někdy spojeny s teorií cyklů erozí Williama Morrise Davise, ale Davis a jiní pracovníci také používali termín čistě popisným způsobem, aniž by s ním byla spojena nějaká teorie nebo konkrétní geneze.\n\nExistence některých parovin a peneplanace jako proces v přírodě může být sporná kvůli nedostatku současných příkladů a nejisté identifikaci jejich pozůstatků jako příkladů. Některé definice znamenají, že paroviny dosahují základní úrovně reprezentované hladinou moře, avšak v jiných definicích je tato podmínka ignorována. Geomorfoložka Karna Lidmar-Bergströmová a její spolupracovníci považují kritérium základní úrovně za rozhodující a nad přesným mechanismem tvorby parovin, zahrnující druhy pediplénu mezi paroviny.\n\nZatímco u parovin se obvykle předpokládá, že se tvoří v blízkosti hladiny moře, tak se také předpokládá, že paroviny se mohou tvořit ve vyšší nadmořské výšce, pokud by rozsáhlé sedimentace dostatečně zvýšila lokální základní úroveň nebo pokud je síť řek blokována tektonickou deformací. Paroviny Pyrenejí a Tibetské plošiny lze brát jako tyto příklady.\n\nObvyklá mylná představa o parovinách je, že by měly být tak ploché, až jsou beztvaré. Ve skutečnosti, některé paroviny mohou být kopcovité, protože odrážejí nepravidelné hluboké zvětrávání, tvoří prostý odstupňování na základní úrovni pouze na velkém měřítku. \n"}
{"id": "1405211", "url": "https://cs.wikipedia.org/wiki?curid=1405211", "title": "Seznam představitelů Příbrami", "text": "Seznam představitelů Příbrami\n\nSeznam představitelů Příbrami je chronologický seznam příbramských purkmistrů (1850-1863), starostů (od 1863; včetně předsedů správní komise) a předsedů národního výboru (1918 a 1945–1990).\n\n"}
{"id": "1405214", "url": "https://cs.wikipedia.org/wiki?curid=1405214", "title": "Barros Blancos", "text": "Barros Blancos\n\nBarros Blancos je město v Uruguayi. Leží v jižní části země v departementu Canelones. V letech 1976 až 2007 neslo název Capitán Juan Antonio Artigas. Při sčítání lidu v roce 2011 mělo město 31 650 obyvatel. Je vzdáleno přibližně 20 kilometrů severovýchodně od hlavního města Montevideo a tvoří tak součást metropolitní oblasti hlavního města.\n\nMěsto bylo formálně založeno v roce 1951. Do té doby se na jeho místě nacházely jednoduché venkovské usedlosti, často bez přístupu k pitné vodě, elektřině nebo telefonu. Místo bylo zaměřeno na zemědělství, chov a porážku hospodářských zvířat. Bylo tu však i několik továren. V roce 1925 tu byla otevřena škola. Veřejné služby se staly pro místní obyvatele dostupnými až zhruba 20 let po otevření školy. Se začátkem druhé poloviny 20. století zažilo město velký nárůst obyvatelstva. V roce 1976 bylo město přejmenováno na počest Juana Antonia de Artigase, vojenského důstojníka a objevitele, který byl zároveň dědečkem uruguayského národního hrdiny Josého Gervasia Artigase. V roce 2006 bylo formálně prohlášeno za město. V roce 2007 bylo přejmenováno na svůj původní název.\n\n"}
{"id": "1405215", "url": "https://cs.wikipedia.org/wiki?curid=1405215", "title": "Joseph Chamberlain", "text": "Joseph Chamberlain\n\nJoseph Chamberlain (8. července 1836, Londýn, Anglie – 2. července 1914, Londýn, Anglie) byl britský státník. Prosadil se jako úspěšný průmyslník v Birminghamu, poté byl dlouholetým členem Dolní sněmovny a spoluzakladatelem strany liberálních unionistů. Jako dlouholetý ministr obchodu (1880–1885) a kolonií (1895–1903) patřil k výrazným osobnostem britské politiky a rozmachu koloniálního impéria přelomu 19. a 20. století.\n\nJeho starší syn Austen Chamberlain byl britským ministrem zahraničí (1924–1929) a nositelem Nobelovy ceny míru, mladší syn Neville Chamberlain byl britským premiérem a signatářem Mnichovské dohody.\n\nNarodil se jako syn úspěšného výrobce obuvi v Londýně Josepha Chamberlaina (1796–1874). Za studií vynikl především v matematice a francouzštině, v osmnácti letech začal pracovat pro svého bratrance Josepha Nettlefolda, výrobce železářského zboží v Birminghamu. Chamberlain nakonec převzal vedení podniku a firma patřila k předním producentům šroubů v Evropě, v Birminghamu se také začal angažovat ve veřejném dění. V letech 1874-1876 byl starostou v Birminghamu, v letech 1876–1914 členem Dolní sněmovny. Původně patřil k liberálům a v Gladstonových vládách byl ministrem obchodu (1880–1885) a prezidentem úřadu pro místní samosprávu (1886), od roku 1880 zároveň členem Tajné rady. S Gladstonem se později dostal do sporu ohledně politiky v Irsku a své názory také publikoval (\"Speeches on the Irish Question\", 1881).\n\nPo odchodu z Liberální strany se stal zakládajícím členem frakce liberálních unionistů a v Salisburyho vládě byl ministrem kolonií (1895–1903). V době stabilizované vnitropolitické situace koncem 19. století se problematika kolonií stala stěžejním tématem a Chamberlain byl tak jedním z nejdůležitějších členů vlády. Demisi podal v říjnu 1903 spolu s dalšími ministry, v rámci personální obměny kabinetu se pak do vlády dostal jeho syn Austen jako ministr financí.\n\nKromě svého úspěšného působení v obchodní a koloniální politice se dlouhodobě věnoval rozvoji školství a zvelebování Birminghamu. V Birminghamu podpořil založení univerzity a v letech 1900–1914 byl jejím prvním kancléřem. Mimoto již předtím v letech 1896–1899 zastával čestný post lorda–rektora univerzity v Glasgow. Po záchvatu mrtvice v roce 1906 ukončil veřejnou činnost, do smrti nicméně zůstal poslancem Dolní sněmovny (povýšení do šlechtického stavu odmítl již po odchodu z Gladstonovy vlády).\n\nJosephův mladší bratr Richard Chamberlain (1840–1899) byl též starostou v Birminghamu (1879–1880) a členem Dolní sněmovny, patřil k liberálům, spolu s bratrem pak přešel k liberálním unionistům.\n\n\n\n"}
{"id": "1405220", "url": "https://cs.wikipedia.org/wiki?curid=1405220", "title": "Halonium", "text": "Halonium\n\nHalonium, též haloniový ion, je jakýkoliv ion, jehož součástí je atom halogenu s kladným nábojem. Obecný vzorec je R–X–R, kde X je libovolný halogen a R je libovolná organická funkční skupina (může mít uzavřený i otevřený řetězec). Haloniové ionty odvozené postupně od fluoru, chloru, bromu a jodu se nazývají fluoronium, chloronium, bromonium a jodonium.\n\nNejjednodušší haloniové ionty mají strukturní vzorec H–X–H (X = F, Cl, Br, I); složitější často mají tříatomovou cyklickou strukturu podobnou epoxidům, která vzniká formální adicí halogeniového iontu X na dvojnou vazbu mezi uhlíky (C=C) v molekule alkenu.\n\nHaloniové ionty jsou většinou jen krátce existujícími meziprodukty reakcí; díky tříčlennému cyklu a kladně nabitému atomu halogenu jsou značně reaktivní; kladný náboj jim dává silně elektrofilní vlastnosti. Téměř vždy jsou krátkou dobu po svém vzniku atakovány nukleofilem. I slabé nukleofily, jako je například voda, reagují s haloniovými ionty, čehož lze mimo jiné využít k přípravě halogenhydrinů.\n\nPříležitostně se může halonium přesmykem změnit na karbokation; k této přeměně většinou dochází pouze tehdy, když je karbokation allylového nebo benzylového typu.\n\nMožnost existence haloniových kationtů poprvé naznačili Irving Roberts a George Elbert Kimball roku 1937 jako vysvětlení pozorované diastereoselektivity halogenových adičních reakcí u alkenů.Předpokládali, že úvodním reakčním meziproduktem při bromaci je X–C–C a že rotací kolem jednoduché vazby by došlo ke vzniku vyrovnaných množství cis- a transizomerů, k čemuž zde nedocházelo. Také tvrdili, že kladně nabitý atom halogenu má elektronovou konfiguraci shodnou s kyslíkem a tak mají uhlík a brom srovnatelné ionizační potenciály. \n\nV roce 1970 připravil a izoloval George Andrew Olah haloniové soli přidáním methylhalogenidů, jako například brommethanu a chlormethanu v oxidu siřičitém při −78 °C ke komplexu fluoridu antimoničného a tetrafluormethanu, rovněž přítomných v prostředí oxidu siřičitého. Po odpaření SO se vytvořily krystaly CH–X–CHSbF, které byly při pokojové teplotě stabilní, avšak při styku se vzdušnou vlhkostí se rozkládaly. V roce 2018 byl popsán fluoroniový ion v roztoku (v oxidu siřičitém nebo sulfurylchloridfluoridu) za nízké teploty..\n\nByla popsána struktura cyklických a acyklických chloroniových, bromoniových a jodoniových iontů, například adamantylidenadamantanbromonia.\n\nSloučeniny s trojvaznými a čtyřvaznými haloniovými kationty neexistují, ovšem u některých z nich byla předpovězena stabilita pomocí metod výpočetní chemie.\n"}
{"id": "1405224", "url": "https://cs.wikipedia.org/wiki?curid=1405224", "title": "Jan Decker", "text": "Jan Decker\n\nJan Decker (* 1962) je bývalý český politik, v 90. letech 20. století poslanec Poslanecké sněmovny Parlamentu České republiky za KDU-ČSL.\n\nVe volbách v roce 1992 byl 1. náhradníkem do České národní rady za KDU-ČSL (volební kraj Hlavní město Praha). Od 11. listopadu 1993 nahradil JUDr. Ivanu Janů, která se stala ústavní soudkyní, a složil poslanecký slib.\n\nZasedal v zahraničním výboru, v němž byl zvolen místopředsedou.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do 6. června 1996. \n\nV komunálních volbách v roce 1994 byl zvolen do zastupitelstva MČ Praha-Řepy za KDU-ČSL. Mandát obhájil v komunálních volbách v roce 1998.\n"}
{"id": "1405257", "url": "https://cs.wikipedia.org/wiki?curid=1405257", "title": "Česko na Mistrovství Evropy v atletice 2018", "text": "Česko na Mistrovství Evropy v atletice 2018\n\nXXIV. Mistrovství Evropy v atletice 2018 v Berlíně ve dnech 6.–12. srpna na Olympijském stadionu se zúčastnilo celkem 50 reprezentantů České republiky. Během šampionátu získali reprezentanti ČR dvě stříbrné medaile (Anežka Drahotová na 20 km chůze a Nikola Orgoníková v hodu oštěpem) a jednu bronzovou medaili (Eva Vrabcová-Nývlová v maratonu). V celkovém medailovém pořadí obsadila Česká republika 21. místo.\n\nČeský atletický svaz stanovil kvalifikační kritéria pro účast na tomto mistrovství Evropy. Dne 30. 7. 2018 nominoval celkem 49 atletek a atletů.\n\nNásledně byl nominován ještě Jakub Zemaník v běhu na 10 000 metrů. Nemocného oštěpaře Vítězslava Veselého pak nahradil Jaroslav Jílek.\n\nSeznam závodníků startujících na mistrovství Evropy v Berlíně\n\nMuži:\n\n\nŽeny\n\n\nRozběhy a kvalifikace\n\nMuži:\n\nŽeny:\n\nFinále: \nMuži: \n\nRozběhy a kvalifikace: \nMuži: \n\nŽeny:\n\nFinále: \nMuži: \n\nRozběhy a kvalifikace: \nMuži: \n\nŽeny:\n\nRozběhy a kvalifikace: \nMuži: \n\nŽeny\n\nFinále: \nMuži: \n\nŽeny\n\nRozběhy a kvalifikace: \n\nMuži:\n\nŽeny: \nFinále: \nŽeny: \n\nFinále: \nMuži:\n\nŽeny: \nFinále: \nMuži:\n\nŽeny\n"}
{"id": "1405260", "url": "https://cs.wikipedia.org/wiki?curid=1405260", "title": "USCV-1", "text": "USCV-1\n\nUSCV-1 je první operační let americké kosmické lodi typu Crew Dragon. Start je plánován nejdříve na první polovinu roku 2020, nejdříve musí být dokončena certifikace lodi po testovacích letech SpX DM-1 a SpX DM-2. Loď bude vynesena raketou Falcon 9 Block 5 z Kennedyho vesmírného střediska k Mezinárodní vesmírné stanici (ISS), kam dopraví čtyři členy posádky.\n\nHlavní posádka:\n\n\nV závorkách je uveden dosavadní počet letů do vesmíru včetně této mise.\n"}
{"id": "1405268", "url": "https://cs.wikipedia.org/wiki?curid=1405268", "title": "Pratt &amp; Whitney Canada PW200", "text": "Pratt &amp; Whitney Canada PW200\n\nPratt & Whitney Canada PW200 je rodina turbohřídelových motorů vyvinutých společností Pratt & Whitney Canada specificky pro použití ve vrtulnících. Používat se začaly od 90. let 20. století.\n\n\n\nÚdaje podle\n\n\n"}
{"id": "1405269", "url": "https://cs.wikipedia.org/wiki?curid=1405269", "title": "Hispano-Suiza 14AA", "text": "Hispano-Suiza 14AA\n\nHispano-Suiza 14AA, někdy označovaný také jako Hispano-Suiza 79, byl francouzský vzduchem chlazený čtrnáctiválcový dvouhvězdicový letecký motor ze 30. let 20. století. Společnost Hispano-Suiza neměla zkušenosti s vývojem hvězdicových motorů, a zakoupila proto licenční práva k motoru Wright R-2600, na jehož základě vyvinula vlastní typ 14AA. Vzhledem k problémům se spolehlivostí byl ale většinou v praxi nahrazován motorem Gnome-Rhône 14N podobných parametrů.\n\nTyp nesmí být zaměňován s menším motorem Hispano-Suiza 14AB, odvozeným od motorů řady Wright Whirlwind.\n\n\n\nÚdaje podle\n\n"}
{"id": "1405270", "url": "https://cs.wikipedia.org/wiki?curid=1405270", "title": "Crew Dragon Demo 2", "text": "Crew Dragon Demo 2\n\nCrew Dragon Demo 2 (alternativně SpX DM-2) je plánovaný druhý testovací let americké kosmické lodi typu Crew Dragon k ISS, zároveň jde o první pilotovaný let této lodi. Start je plánován nejdříve na 7. května 2020. Loď bude vynesena raketou Falcon 9 Block 5 z Kennedyho vesmírného střediska k Mezinárodní vesmírné stanici (ISS), kam dopraví dva členy návštěvnické posádky. Pokud nedojde k dalším odkladům, stane se tato mise prvním pilotovaným letem z USA od poslední mise raketoplánu v roce 2011 a dopraví tak nazpět americkou vlaječku, kterou na ISS zanechala posádka letu STS-135.\n\nV srpnu roku 2018 byl start plánován na nejdříve duben 2019. V té samé době se taky objevily informace, že se prověřuje možnost změnit původní testovací let na plnohodnotný let, který by na stanici dopravil dlouhodobou expedici. Takový postup byl zvolen u prvního pilotovaného letu lodi CST-100 Starliner od společnosti Boeing. V říjnu 2018 byl oznámen odklad na červen 2019. V únoru 2019 byl oznámen odklad na červenec 2019.\n\nDne 20. dubna 2019 došlo ale k anomálii při testu motorů kabiny C201, ta byla při nehodě zcela zničena. Tato kabina byla použita při nepilotovaném letu Crew Dragon Demo 1 a měla být použita znovu pro test záchranného systému lodi, který měl simulovat selhání rakety za letu. Nehoda způsobila, že kabina C203, původně plánovaná pro první pilotovaný let, byla přesunuta na test záchranného systému a pro let DM-2 bude použita kabina C204. Nehoda take způsobila odklad mise.\n\nV polovině února 2020 byla mise plánována na 7. května 2020.\n\nHlavní posádka:\n\n\nV závorkách je uveden dosavadní počet letů do vesmíru včetně této mise.\n"}
{"id": "1405272", "url": "https://cs.wikipedia.org/wiki?curid=1405272", "title": "Zimní stadion Příbram", "text": "Zimní stadion Příbram\n\nZimní stadion Příbram je hokejový stadion, který se nachází v české Příbrami. Má dvě ledové plochy pro trénink i turnaje v ledním hokeji, umožňuje také trénink bruslení a inline bruslení, dále je zde zrcadlový sál pro cvičení nebo pořádání setkání. Velká hala nabízí hlediště pro 3 500 sedících a 700 stojících diváků. Vlastníkem objektu je město a správcem Sportovní zařízení města Příbram.\n\n\n"}
{"id": "1405273", "url": "https://cs.wikipedia.org/wiki?curid=1405273", "title": "Crew Dragon Demo 1", "text": "Crew Dragon Demo 1\n\nCrew Dragon Demo 1 (alternativně SpX DM-1) je první nepilotovaný testovací let americké soukromé kosmické lodi typu Crew Dragon firmy SpaceX k ISS. Loď byla vynesena raketou Falcon 9 Block 5, konkrétně byl použit první stupeň B1051.1. Start proběhl 2. března 2019 z rampy LC-39A Kennedyho vesmírného střediska. Crew Dragon se po přeletové fázi připojil 3. března v 10:51 UTC k ISS. Dragon misi úspěšně zakončil 8. března 2019, přistáním na hladinu Atlantského oceánu.\n\nZkušební vztyčení sestavy na rampě proběhlo 3. ledna 2019 kolem 23:30 SEČ. Po této úspěšné zkoušce následoval statický zážeh, který měl proběhnout 23. ledna po osmé hodině večerní SEČ, okno bylo dlouhé šest hodin. Raketa stála na rampě, ale zážeh byl o den odložen. Proběhl 24. ledna 2019 22:00 SEČ. Zážeh byl proveden i s připojeným Crew Dragonem, čímž se odklonil od praxe provádění statického zážehu bez nákladu, která byla zavedena po nehodě se statelitem Amos-6 v září 2016. V případě nehody by Crew Dragon aktivoval svůj záchranný systém a na padácích by přistál na hladině moře, kde byla pro tento případ připravena loď GO Searcher.\n\nKe startu došlo 2. března 2019 08:49 SEČ z rampy LC-39A Kennedyho vesmírného střediska, tým SpaceX řídil start z Launch Control Center (centrum řízení startu), ze kterého byly řízeny starty raketoplánů. Prvnímu stupni B1051.1 se podařilo přistát na ASDS \"Of Course I Still Love You.\" \n\nNa palubě byla místo posádky figurína se jménem Ellen Ripleyová (odkazuje na postavu z filmů o Vetřelci), plyšová hračka ve tvaru Země a 204 kg nekritického nákladu. Figurína měla v hlavě, krku a páteři deset senzorů a mikrofony v přilbě, měřící hluk v reálných podmínkách letu. Tyto senzory během celého letu monitorovaly podmínky, které budou působit na budoucí posádky. Data ze senzorů nebyla přenášena během letu, ale pouze ukládána.\n\nCrew Dragon prováděl dokování zcela automaticky, využíval při tom LIDAR. Ve vzdálenosti 140 metrů od stanice proběhla plánovaná zkouška, kdy se loď od stanice vzdálila. Celý proces připojování proběhl bez chyby a Crew Dragon se 3. března 2019 v 11:51 SEČ připojil přes rozhraní IDSS na adaptér IDA-2, který je umístěný na čelní straně modulu Harmony. Poklop lodi byl otevřen v 14:08 SEČ, posádka měla při prvním vstupu nasazené dýchací masky, které zabraňují vdechnutí nečistot. Ty mohly být usazené v lodi a v prostředí mikrogravitace se začít vznášet. Byla také možnost, že z chladicího okruhu mohl uniknout freon, to ale detektory atmosféry nepotvrdily. Kosmonaut David Saint-Jacques provedl fotodokumenaci interiéru a demontoval opěrky nohou na dvou prostředních sedačkách. Na okna lodi posádka umístila bílé kryty. Posádka ISS provedla i slavnostní ceremoniál k příletu lodi, při kterém Anne McClain pogratulovala k úspěchu SpaceX.\n\nK uzavření poklopu došlo 7. března v 18.39 SEČ. Crew Dragon nedisponuje pružinou, která by ho při odpojení od stanice odstrčila, jak to provádějí napříkald ruské lodě Sojuz. O impuls k vzdalování se postaraly motorky Draco. Několik minut před deorbitačním zážehem se oddělila nehermetizovaná nástavba (trunk) se solárními panely. Loď v pořádku přečkala průchod atmosférou a na padácích přistála na hladinu Atlantského oceánu Zde už na ní čekaly lodě GO Searcher a GO Navigator s týmy, které budou na místě i při přistání Dragonu s posádkou. Crew Dragon byl vyzvednut lodí GO Searcher.\n"}
{"id": "1405274", "url": "https://cs.wikipedia.org/wiki?curid=1405274", "title": "Josef Zajíc (lední hokejista)", "text": "Josef Zajíc (lední hokejista)\n\nJosef Zajíc (* 7. září 1968, Praha) je bývalý hráč ledního hokeje a dlouholetý kladenský kapitán. V roce 2015 úspěšně získal trenérskou licenci na FTVS. Od roku 2008 do roku 2010 působil jako hokejový expert v České televizi. \n\nJosef Zajíc se již od útlého věku věnoval nejrůznějším sportům, které v něm probudily touhu vyhrávat a dělat vše naplno. K hokeji ho přivedli rodiče, kteří ho podporovali během jeho celé hokejové kariéry. Tu začal v Uhelných skladech Praha. V roce 1982 odešel do Kladna, ve kterém hrál za všechny mládežnické kategorie a následně se úspěšně dostal \"A\" týmu. V Kladně působil až do roku 1990, kdy nastoupil na vojnu v Trenčíně. Trenčínský hokejový tým HC Dukla Trenčín v sezóně 1991/92 získal titul \"Mistra\" Československé hokejové ligy. Z Trenčína se vrátil na Kladno, kde působí do roku 1998 s roční pauzou v hokejovém týmu Pardubic. Josef Zajíc působil rovněž v Německu. Dva roky hrál jako útočník v Moskitos Essen a další dva roky v Revierlöwen Oberhausen. Po německém angažmá se vrátil do kladenského týmu, se kterým slavil postup do Extraligy. Vrcholovou kariéru ukončil v roce 2006. Své hokejové zkušenosti poté uplatnil ještě v nižších hokejových soutěžích. Během své hokejové kariéry se nebál jít do každého souboje naplno, a dokonce se v sezóně 2003/2004 stal nejtrestanějším hráčem. \n\nPo ukončení hokejové kariéry se stal hokejovým expertem v České televizi do roku 2010. Bohaté hokejové zkušenosti a znalosti uplatnil jako sportovní manažer HC Mountfield České Budějovice. Od roku 2012 do roku 2016 pracoval na pozici generálního manažera kladenské hokejové mládeže. Rovněž měl možnost si zde vyzkoušet pozici asistenta trenéra \"A\" týmu. V týmu HC Hvězda Praha se vrátil k trenérské činnosti. V současné době se věnuje jak trenérské tak manažerské činnosti v hokejovém klubu Kralupy nad Vltavou. Od roku 2017 je členem týmu Czech Ice Hockey Academy, která nabízí tréninkové programy hokejovým klubům v České republice i v zahraničí. \n\nMezi jeho záliby patří psychologie jednotlivce, filozofie, bojové sporty či mentální koučink. Rodák z Prahy avšak kladenský srdcař bydlí se svou početnou rodinou - manželkou Petrou, dcerami Petrou a Ellen a synem Josefem nedaleko Kladna. \n\n"}
{"id": "1405278", "url": "https://cs.wikipedia.org/wiki?curid=1405278", "title": "Sonatina pro trubku a klavír (Martinů)", "text": "Sonatina pro trubku a klavír (Martinů)\n\nSonatina pro trubku a klavír, H. 357 je skladba Bohuslava Martinů dokončená v New Yorku 2. února 1956 vedle Sonatiny pro klarinet a klavír, H. 356, jež vznikla 20. ledna téhož roku. Obě tyto kompozice sloužily jako pomoc Martinů příteli Miloši Šafránkovi v tíživé finanční situaci, kdy však Martinů nemohl Šafránkovi přímo poslat peníze.\n\nAčkoliv se často můžeme setkat s názorem, že je tato Sonatina klasickým přednesem pro sólový nástroj trubku a klavír jako její doprovod, právě \"doprovodný\" klavír zde má tak propracovaný part, že spíše patří do kategorie komorní hudby, kam jej řadí i katalog skladeb Institutu Bohuslava Martinů.\n\nZatímco klarinetová Sonatina je dělena na tři věty, necelých 8 minut trvající trumpetová Sonatina je jednolitou skladbou, kterou však dělíme na následující části:\n\n\n\n"}
{"id": "1405281", "url": "https://cs.wikipedia.org/wiki?curid=1405281", "title": "Riviéra (Brno)", "text": "Riviéra (Brno)\n\nRiviéra je rekreační areál mezi řekou Svratkou a ulicí Bauerovou ve čtvrti Pisárky v Brně. Nachází se zde největší brněnské koupaliště, poprvé otevřené roku 1990, které vzniklo přestavbou areálu říčních lázní z 20. let 20. století. Areál je v majetku města a spravuje jej městská společnost Starez.\n\nV první polovině 20. let 20. století zde vznikl na Svratce areál říčních lázní, jež zde v následujících desetiletích fungovaly.\n\nNa začátku 80. let 20. století se vedení města Brna rozhodlo postavit v přírodním areálu padesátimetrové bazény. Projekt byl zadán Stavoprojektu Brno. Projektanti Jan Doležal a Petr Hrůša v návrhu říčních lázní zachovali přírodní ráz a průběh slepého ramena Svratky (původně, před regulací, hlavní tok). Koupaliště bylo navrženo jako průtokové, 500 metrů dlouhé koryto využívalo vodu ze Svratky. V roce 1990 bylo koupaliště otevřeno pro veřejnost. V roce 1994 vypsalo město Brno výběrové řízení na provoz koupaliště Riviéra, které vyhrála firma Riviera Brno spol. s r.o. majitele Josefa Kolaříka (z rodiny Berouskových) a jeho ženy. Firma Riviera Brno se ve smlouvě zavázala vybudovat zábavní centrum s delfináriem za stovky miliónů korun. Josef Kolařík chtěl vykopat bazény a vybudovat aquapark s velkým delfináriem. Na výstavbu tak velkého projektu firma Riviera Brno neměla finance, a areál postupně chátral. V roce 1995 již provozovatel nepřipravil areál na novou sezónu a proto město Brno podalo žalobu na Kolaříkovu firmu na vyklizení areálu a později na výpověď z nájmu. V roce 2000 brněnský městský soud potvrdil vypovězení nájemní smlouvy. Josef Kolařík se odvolal ke krajskému soudu, který odvolání zamítl. \n\nPo sedmi letech chátrání bylo koupaliště znovu otevřeno v roce 2002, kdy se vrátilo do majetku města Brna. \n\nProtože koupaliště však po několika letech přestalo vyhovovat po technické stránce (z bazénů unikalo až 200 m³ vody denně), rozhodlo město Brno v následujícím desetiletí o opravě. Autory nového návrhu Riviéry byli členové týmu architektonické kanceláře A77 Architekti. Modernizací a zásadní přestavbou prošly od září 2017 do jara 2018 na základě zadání města především samotné betonové bazény, které byly vyměněny za nerezové, a veškeré rozvody a technologické zázemí. Za opravy město zaplatilo celkem 218 milionů korun. Dne 16. června 2018 bylo koupaliště otevřeno po rekonstrukci.\n\nKoupaliště budí koupaliště dojem slepého říčního ramene a z řeky Svratky je také zásobováno vodou, která však prochází přes čističku a další potřebnou úpravu tak, aby odpovídala hygienickým normám. Riviéra se nyní skládá ze tří samostatných bazénů, které ale na pohled tvoří jedno kaskádově propojené řečiště: \n\n\nDo areálu se dle projektantů vejde celkem 7 800 návštěvníků.\n\n"}
{"id": "1405297", "url": "https://cs.wikipedia.org/wiki?curid=1405297", "title": "General Electric GE90", "text": "General Electric GE90\n\nGeneral Electric GE90 je série dvouproudových motorů s velkým obtokovým poměrem vyráběná pro letouny Boeing 777. Tah motorů se pohybuje mezi 360 až 510 kN. Do služby vstoupily v listopadu 1995 u společnosti British Airways. Patří mezi jednu ze tří možností pohonné jednotky pro varianty 777-200, -200ER a -300, a jsou výhradním motorem pro verze -200LR, -300ER a 777F. Jde o největší a nejsilnější proudový motor, i když jeho následník GE9X, jehož vývoj by měl být dokončen začátkem roku 2019 pro Boeing 777X, má o 15 cm větší průměr dmychadla.\n\n"}
{"id": "1405298", "url": "https://cs.wikipedia.org/wiki?curid=1405298", "title": "Seznam státních znaků zemí Austrálie a Oceánie", "text": "Seznam státních znaků zemí Austrálie a Oceánie\n\nPřehled státních znaků nezávislých států a závislých území na Australském kontinentu a v Oceánii.\n\nNěkterá, zde neuvedená, území buď nemají svůj znak, nebo užívají znak mateřského státu.\n\n"}
{"id": "1405311", "url": "https://cs.wikipedia.org/wiki?curid=1405311", "title": "Safran Aircraft Engines", "text": "Safran Aircraft Engines\n\nSafran Aircraft Engines (dříve Snecma) je francouzský výrobce leteckých motorů a motorů pro kosmické lety se sídlem v Courcouronnes ve Francii. Vyvíjí, vyrábí a provádí údržbu motorů pro civilní i vojenské letouny, dále raketové motory pro nosné rakety a umělé družice.\n\nMezi některé z jeho produktů, ať už vyvinuté samostatně nebo ve spolupráci, zahrnují M88 pro letoun Dassault Rafale, Olympus 593 pro Concorde, CFM56/CFM-LEAP pro úzkotrupé letouny a motory Vulcain pro raketu Ariane 5.\n\nVe 35 výrobních místech, kancelářích a dílnách zaměstnává 15 700 zaměstnanců po celém světě. \n\nSafran Aircraft Engines je dceřiná společnost firmy Safran.\n\n"}
{"id": "1405314", "url": "https://cs.wikipedia.org/wiki?curid=1405314", "title": "Kostel Saint-Marcel de la Maison-Blanche", "text": "Kostel Saint-Marcel de la Maison-Blanche\n\nKostel Saint-Marcel de la Maison-Blanche byl katolický farní kostel v Paříži. Kostel fungoval v letech 1847–1897. Nacházel se v prostoru dnešního domu č. 76 na \"Avenue d'Italie\" poblíž rohu s ulicí \"Rue de Tolbiac\".\n\nDo roku 1860 patřilo území čtvrti Maison-Blanche k obci Gentilly. Tamní farní kostel sv. Saturnina byl příliš daleko a tak byla postavena kaple u silnice do Fontainebleau. Tu povýšil arcibiskup Denys Affre v roce 1847 na farní kostel zasvěcený svatému Marcelovi.\n\nBěhem červnových dnů v roce 1848 byl u kostela zavražděn generál Jean Baptiste Fidèle Bréa. Generálova rodina kostel koupila a nechala jej rozšířit. Stavba byla dokončena v roce 1861. Za Pařížské komuny padl návrh na zboření kostela, ale k demolici nedošlo.\n\nKostel nicméně přestal vyhovovat. V roce 1896 byl otevřen nový kostel Sainte-Anne de la Butte-aux-Cailles. Kostel sv. Marcela byl uzavřen v květnu 1897 a krátce poté proběhla jeho demolice.\n"}
{"id": "1405315", "url": "https://cs.wikipedia.org/wiki?curid=1405315", "title": "Kostel svatého Hilaria (Paříž)", "text": "Kostel svatého Hilaria (Paříž)\n\nKostel svatého Hilaria (tj. \"Église Saint-Hilaire\") byl katolický farní kostel v Paříži. Kostel byl zbořen za Velké francouzské revoluce a dochovalo se z něj jen několik málo pozůstatků.\n\nKostel se nacházel v prostoru dnešního domu č. 2 na \"Rue Valette\" a domu č. 1bis na \"Rue de Lanneau\" v 5. obvodu. Dochované pozůstatky (pilíř s hlavicí a začátkem arkády), se dochovaly na malém nádvoří přístupném z domu č. 1 na \"Rue de Lanneau\".\n\nV 11. století vznikla na Montagne Sainte-Geneviève jednoduchá modlitebna. Byla postavena na místě, které patřilo kanovníkům kostela sv. Marcela. V roce 1158 je stavba zmiňována jako farní kostel zasvěcený svatému Hilariovi. Během Francouzské revoluce byl kostel v roce 1790 uzavřen a farnost byla zrušena v roce 1793. Kostel byl prodán jako národní majetek v roce 1796, poté zbořen v roce 1807.\n"}
{"id": "1405316", "url": "https://cs.wikipedia.org/wiki?curid=1405316", "title": "Chor Virap", "text": "Chor Virap\n\nChor Virap (arménsky: , \"\"hluboká kobka\"\") je arménský klášter v bezprostřední blízkosti turecké hranice, 8 km od města Artašat a přibližně 30 km jižně od hlavního města Jerevan. Klášter se nachází v areálu naleziště starověkého města Artašat.\n\nChor Virap je známý především tím, že zde byl vězněn Řehoř Osvětitel. Řehoř zde byl na na rozkaz arménského krále Trdata III. uvězněn v kobce po dobu 13 let. Po udělení milosti se stal královou pravou rukou v náboženských otázkách, oba se následně zasloužili o to, že se v roce 301 Arménie stala první zemí na světě, která přijala křesťanství za své státní náboženství. Přežití Řehoře v hluboké kobce s hady a štíry po dobu 13 let a následné uzdravení krále bylo ve své době bráno jako zázrak, který usnadnil přijetí křesťanství. Dalším možným vysvětlením je ale také to, že se jednalo o strategický politický krok směrem k posílení arménské jednoty proti hegemonii pohanských Římanů na straně jedné a Peršanů, vyznávajících Zoroastrismus, na straně druhé.\n\nChor Virap je jedním z nejvýznamnějších míst v Arménii: jak pro poutníky, tak pro turisty. Důležitou roli hraje také blízkost impozantního Araratu, arménské národní hory, dnes ležící na území Turecka.\n\nKrál Artaš I. založil starověké město Artašat v letech 189-188 př. n. l. (současné město Artašat je vzdáleno 8km). Starověký Artašat ležel v bezprostřední blízkosti areálu, kde se nachází současný klášter. Na výstavbě města se údajně podílel také Hannibal, vůdce Kartaginců, který byl nepřítelem Římanů. Velký důraz byl kladen na obranu, Tacitus a Strabón mluví o hradbách v délce 10 km, archeologický výzkum jich dosud odkryl 5 km. Město bylo centrem obchodu a součástí města byl také vodovodní a kanalizační systém. Nalézaly se zde také lázně, s tím vším byli arménští stavitelé dobře obeznámeni, protože se jednalo o běžnou vymoženost tehdejšího antického světa. Ve 2. a v 1. století př. n. l. mělo město okolo 150 tisíc obyvatel, čímž se stalo jedním z největších měst tehdejšího helénistického světa. Artašat zůstal hlavním městem dynastie až do vlády krále Chosrova III. (330-339), kdy se novým hlavním městem stal Dvin. I nadále však zůstalo symbolem moci a nezávislosti. Město Artašat bylo zničeno perským králem Šapúrem II.\nArcheologický výzkum starověkého Artašatu probíhal v letech 1970 – 1986 a zahrnoval okolních 13 pahorků a také území směrem k řece Araks, která vytváří hranici s Tureckem.\n\nChor Virap sloužil jako vězení až do výstavby kaple nad kobkou na počest Řehoře Osvětitele (5. století), ta byla postavena z bílého vápence. V následujících staletích byl areál rozšiřován a přestavován. Kolem centrálně umístěného kostela se nachází další objekty kláštera, které vytváří celkový dojem pevnosti.\n\nÚstřední stavbou komplexu Chor Virap je kostel Astvatsatsin, jehož původní podoba byla zničena v průběhu invaze Tamerlána a který byl obnoven v 17. století. Byl poničen zemětřesením v letech 1939, 1949 a 1957 a naposledy opraven v roce 2001 (výročí 1700 let od přijetí křesťanství).\n\nŘehořova kobka leží jihovýchodně od hlavního kostela, pod kaplí, která je malou bazilikou s polokruhovou apsidou. Kobka je otevřená návštěvníkům, v letním období je v ní ale vysoká teplota a vlhkost.\n\n"}
{"id": "1405317", "url": "https://cs.wikipedia.org/wiki?curid=1405317", "title": "Železniční most v Tczewě", "text": "Železniční most v Tczewě\n\nŽelezniční most v Tczewě (polsky Most kolejowy w Tczewie) překonává řeku Vislu na severu Polska. Je součástí železniční trati Varšava–Gdaňsk. Jednokolejný most byl zprovozněn v roce 1891. Se svojí délkou 1030 m se stal nejdelším železničním mostem v zemi poté, co byla tato oblast připojena k Polsku. 40 m jižně od mostu se nachází most silniční. \n\nMost byl dokončen v roce 1891. V první den druhé světové války byl polskou armádou poničen, aby nemohl sloužit postupujícím německým vojskům. V letech 1940 a 1941 byl most provizorně opraven a v roce 1947 byly opravy dokončeny. V roce 1958 byl rekonstruován, roku 1983 byla trať po mostě elektrifikována.\n"}
{"id": "1405318", "url": "https://cs.wikipedia.org/wiki?curid=1405318", "title": "Yannick Michiels", "text": "Yannick Michiels\n\nYannick Michiels (* 29. července 1991 Bonheiden, Belgie) je belgický reprezentant v orientačním běhu. Jeho největším úspěchem je čtvrté místo ze sprintu na mistrovství světa 2018, kde za bronzovou medailí zaostal o 0,6 sekundy. V roce 2015 byl na mistrovství světa ve stejné disciplíně pátý, v letech 2012-2014 vždy sedmý. V roce 2017 získal opět ve sprintu stříbro na Světových hrách v polské Vratislavi. V současnosti běhá za belgický klub \"TROL\" a finský \"Turun Metsänkävijät\", za který startuje ve Skandinávii.\n\n"}
{"id": "1405322", "url": "https://cs.wikipedia.org/wiki?curid=1405322", "title": "Řepeň trnitá", "text": "Řepeň trnitá\n\nŘepeň trnitá (\"Xanthium spinosum\") je středně vysoká, tmavozelená, jednoletá, trnitá rostlina pocházející z teplých oblastí Jižní Ameriky. Druhotně se tato bylina rozšířila téměř globálně do teplého mírného a subtropického pásma všech světadílů a je považována za nepříjemný plevel množící se semeny. V tropech se vyskytuje ve vyšších nadmořských výškách, v chladnějších polárních oblastech neroste.\n\nV přírodě dnešní České republiky byla poprvé zjištěná již roku 1830 a v \"Seznamu cévnatých rostlin květeny ČR\" z roku 2012 je klasifikována jako příležitostně zavlékaný neofyt. V současnosti se řídce vyskytuje v české přírodě v nejteplejších oblastech, obvykle na jižní Moravě.\n\nŘepeň trnitá je původním druhem v sušších subtropických a ve vyšších horských polohách tropických oblastí v jihoamerických zemích, v Argentině, Bolívii, Chile, Ekvádoru, Peru, Uruguayi a jižní Brazílii. Odtud se s rozvojem obchodu dostala nejdříve do Severní Ameriky a později byla zavlečená do Španělska, odkud se s ovčí vlnou rozšířila téměř po celé Evropě, do velké části Asie, Afriky i Austrálie. Všude se stála nevítaným, dále se rozrůstajícím plevelem.\n\nJednoletá, světlomilná a hlavně teplomilná bylina s rychlým počátečním růstem a tím i vysokou konkurenční schopností. V české přírodě se nejčastěji objevuje na loukách a pastvinách, dobře roste i na rumištích nebo čerstvých navážkách zeminy. Na kvalitu půdy a obsah živin nemá specifické požadavky, roste ve velmi různorodých zeminách, při dobré výživě naroste větší a vytvoří více květů.\n\nDobře snáší suché podmínky. Rostlina klíčí poměrně pozdě, nejčastěji v květnu a červnu po déle trvajících deštích, když je teplo a roste velmi rychle. Kvete v srpnu a září a semena dozrávají v září a říjnu. Ve své jihoamerické domovině roste až do nadmořské výšky 2000 m. S příchodem mrazů rostlina uhyne.\n\nNa některých územích je tento plevel považován za ekologickou hrozbu, například v Austrálii a v jižní Africe, kde se rychle šíří po pastvinách a obdělávaných zemědělských půdách, okolo silnic, železnic a vodních toků i na lidskou činností narušených prostranstvích. Rychle porůstá polosuché nebo suché ladem ležící plochy.\n\nJednoletá, trnitá bylina vysoká 20 až 70 cm se žlutozelenou lodyhou, která je často bohatě rozvětvená. Vyrůstá z husté kořenové soustavy se široce rozvětveným hrubým, vřetenovitým kořenem. Chlupaté lodyhy jsou střídavě porostlé listy s krátkými řapíky. Tuhá čepel je dlouhá 2 až 7 cm a široká 0,5 až 2,5 cm, je kosníkovitého tvaru, obvykle trojlaločná, prostřední kopinatý lalok je zašpičatělý a mnohem větší než ostatní. Na líci je čepel lesklá, tmavě zelená a má výraznou bílou střední osu i žilky vidličnaté žilnatiny, na rubu je světle zelená nebo šedě plstnatá. Horní listy lodyhy mohou být celistvé a kopinatého tvaru. Na bázi listů vyrůstají po obou stranách řapíku, dlouhého 1 až 2,5 cm, dva až tři slámově žluté trny dlouhé do 3 cm, jsou to ztrnovatělé listy větviček vyrůstající z paždí normálních listů.\n\nNenápadné květy vytvářejí nevelké jednopohlavné úbory. Četné nažloutlé, stopkaté, asi 6 mm velké polokulovité úbory s pětičetnými samčími květy rostou stěsnané na vrcholech nevelkých květenství a po vyprášení pylu opadávají. Samičí květy rostou po dvou ve žlutozelených vejčitých úborech, bývají přisedlé v paždí listů pod samčím květenstvím, samičí úbory vyrůstají jednotlivě nebo v málem počtu. Pyl ze samčích květů je na samičí přenášen větrem. Někdy se vytvoří semena i bez opylení vajíček. Řepeň trnitá je tetraploidní a má chromozomové číslo 2n = 36.\n\nPo opylení samičích květů se vyvine plodenství, což je dvounažka uzavřená ve zdřevnatělém zákrovu samičího úboru. Plodenství je přisedlé, má eliptický tvar, zpočátku bývá nazelenalé, později žluté a ve zralosti červenohnědé. Bývá asi 1,2 cm dlouhé a 0,5 cm tlusté, na vrcholu má dva krátké, 2 mm dlouhé rovné ostny a po obvodě vícero drobných ostnů s háčky. Ostny dobře poslouží při rozptylování plodenství, neboť se snadno přichytí k srsti nebo peří zvířat, oděvům lidí i vozidlům. Plodenství dobře plavou a mohou být také roznášena vodou.\n\nOstnaté plodenství obsahuje dvě semena, která jsou hnědá až černá, necelý 1 cm dlouhá, zploštělá a jedno je vždy velikostně jiné než druhé. Větší má krátkou dobu dormance a vyklíčí již na jaře příštího roku, zatímco menší může být spící až osm let. Semena jsou jediným prostředkem, jak se může rostlina rozšířit, vyklíčí po přezimování v půdě, ideálně z hloubky do 4 cm. Statná rostlina vyprodukuje ročně průměrně 150 semen, která neztrácejí klíčivost ani po mnoha létech v půdě.\n\nŘepeň trnitá omezuje plochu pastvin, kde se mohou domácí zvířata bezpečně pást. Obsahuje v listech i kořenech toxické látky, jejich hlavní složkou je karboxyatraktylosid xanthostrumarium, které působí toxicky již při požití asi 1 % tělesné hmotnosti. Listy mladých rostlin ještě nemají ostny a bývají spásány dobytkem, jsou však pro něj jedovaté. Příznaky otravy se projeví během 12 až 18 hodin, jsou to nevolnost, zvracení, únava, oslabení svalů, křeče a trhavé pohyby končetin, případně může končit i smrtí. Dospělým rostlinám se zvířata vyhýbají, příležitostně však žerou tvrdá, ostnatá plodenství, která jim mohou poranit trávicí soustavu. Jedovatá jsou i semena obsahující hydrochinon. Případná konzumace listů nebo kořene lidmi má velice nepříznivý vliv na jejich srdce, játra i ledviny, naštěstí je celá rostlina silně hořká.\n\nPlevelná rostlina často vyrůstá na obdělávaných polích a mimo zastínění a odebírání vody a živin užitkovým rostlinám působí na ně alelopaticky. Škodí hlavně při pěstování sojových bobů a bavlny, ve střední Evropě roste nejvíce v cukrové řepě a bramborách, kde snižuje výnosy až na 65 %.\n\n"}
{"id": "1405329", "url": "https://cs.wikipedia.org/wiki?curid=1405329", "title": "Adolf Odkolek", "text": "Adolf Odkolek\n\nAdolf svobodný pán Odkolek z Újezdce () (1. prosince 1854 Praha – 1. ledna 1917 Stockerau) byl česko-rakouský konstruktér zbraní a důstojník Rakousko-uherské armády.\n\nAdolf vstoupil do armády jako dobrovolník k hulánskému pluku v roce 1873 a sloužil zde až do roku 1896. V letech 1880–1881 navštěvoval armádní střeleckou školu a poté byl jmenován zbraňovým důstojníkem, tedy plukovním zbrojířem. V roce 1889 zkonstruoval opakovací pušku s hřebenovým ovládáním závěru pomocí pastorku a pohyblivého lučíku.\n\nDále se zabýval konstrukcí samočinné vzduchem chlazené zbraně fungující na principu odběrů plynů z hlavně. Odkolkovy patenty na vzduchem chlazený kulomet odkoupila francouzská zbrojovka firma Société Anonyme des Anciens Hotchkiss et Cie. A na jejich základě vznikly kulomety Hotchkiss Mle 1897, Hotchkiss Mle 1900 a Hotchkiss Mle 1914, které používalo mnoho armád světa pro jejich pokrokovou konstrukci.\n\nAdolf Odkolek pocházel z roudnického rodu Odkolků. Jeho otec Josef byl bratrem známého pekaře Františka Odkolka. Dle Augusta Sedláčka v Ottově slovníku naučném si Josef vymohl uznání svého hesla a starožitného rodu Odkolků z Újezdce. Adolf je pohřben spolu s celou rodinou (otcem Josefem, matkou Ernestine a sestrami Frýdou, Polyxenou, Otýlií) na hřbitově St. Helena v Badenu u Vídně.\n"}
{"id": "1405335", "url": "https://cs.wikipedia.org/wiki?curid=1405335", "title": "Aggregat", "text": "Aggregat\n\nAggregat bylo označení pro jednotlivé typy balistických raket vyvinutých pro nacistické Německo v letech 1933 až 1945 Wernher von Braunem a jeho pracovní skupinou, které velel pozdější generál Walter Dornberger. Největším úspěchem programu byl Aggregat-4 (A-4) známý především pod názvem V-2.\n\nInformace v tabulce z knihy \"Dora - Zadrátované myšlenky a vzpomínky\".\nVýsledkem vývoje první německé vojenské pokusné rakety pod vedením kapitána Waltera Dornbergera byl Aggregat-1. A-1 měla hliníkovou spalovací komoru, zapuštěnou do palivové nádrže, což mělo chlazením zabránit poškození komory. Jako pohonná látka byl využit 75% etanol a 25% kapalný kyslík. Při letu jej měl stabilizovat zabudovaný gyroskop o hmotnosti 40 kilogramů. V důsledku zpožděného zážehu pohonných hmot, které se nahromadily ve spalovací komoře, první prototyp A-1 explodoval ještě před startem. Množství nedostatků vedlo k zastavení prací na A-1 a vývoj se soustředil na další pokusnou raketu A-2. Jedním z konstruktérů byl i mladý Wernher von Braun.\n\nA-2 měla stejné parametry jako Aggregat-1. Poháněl ji stejný motor, měla však zdokonalený palivový rozvod, gyroskop byl přesunut z přídě níž, mezi dvě oddělené palivové nádrže, z kterých vytlačoval palivo dusík z tlakové nádoby umístěné v hlavici rakety. V prosinci 1934 proběhly dva zkušební starty z ostrova Borkum v Severním moři. Obě rakety dosáhly výšky 2 200 metrů a bezpečně přistály na padácích. Přes úspěch provedených zkoušek bylo třeba vyvinout raketu mnohem větší a se silnějším motorem, jelikož A-2 dosáhla svých technických hranic.\n\nPodstatně rozměrnější raketa A-3 měla dlouhý trup se čtyřmi stabilizátory. Konstrukce rakety však přinesla mnoho nových problémů. Základním problémem byla výroba spalovací komory a zabránit jejímu propálení důsledkem nestejnoměrného hoření pohonných hmot. Výrobní postup komory ze slitiny hliníku a hořčíku se podařilo vyřešit elektrickým svářením v inertní atmosféře a propálení se zabránilo instalací centrálního vstřikovacího zařízení. Pohonnými látkami byly kapalný kyslík a 75% etanol. Dodávat pohonné hmoty do spalovací komory mělo na rozdíl od předchozích typů turbočerpadlo. Jelikož se nepodařilo vyřešit problém plynulého dodávání paliva, konstruktéři byli nuceni vrátit se k dodávkám pohonných hmot pomocí stlačeného plynu. Do nádrží s palivem byly zabudovány topné spirály pro lepší odpařování. Ve špici rakety byl akumulátor, který tvořil zdroj energie, měřící přístroje a tři kamery, které zaznamenávaly jejich hodnoty. Byl zde teploměr, barograf a kompas. A-3 měla padák, tudíž by pořízené záznamy měly být uchovány. Během vývoje rakety A-3 byly uvolněny velké finanční prostředky na zbrojení a válečné přípravy. Byla vystavěna střelnice na ostrově Usedom a výzkumné středisko v Peenemünde. Před dobudováním střediska v Peenemünde byla postavena startovací rampa na ostrově Greifswalder Oie, kde byly testovány prototypy A-3. Byly provedeny čtyři pokusné lety. Při všech čtyřech startech rakety krátce po startu vypustily předčasně padák, který rakety odklonil ze směru letu a následovaly havárie. Hlavní příčinou byl systém řízení, který se nedokázal vyrovnat s bočním větrem vyšším než 4m/s a nedostatečnou stabilizační plochou stabilizátorů. Přes neúspěch všech vypuštěných raket, vývoj přinesl řadu poznatků, které umožnily vývoj dalšího, mnohem většího typu rakety A-4.\n\nDíky poznatkům z předešlých pokusných raket začali němečtí konstruktéři vyvíjet bojovou raketu, která již přešla do sériové výroby a stala se první bojově nasazenou operačně taktickou raketovou střelou v dějinách. Raketa známá především pod svým bojovým označením V-2, byla použita Německem v 2. světové válce proti Velké Británii a Belgii k ostřelování vojenských a civilních cílů. Trup rakety a stabilizátory byly z válcovaného plechu. Pohonnou jednotkou byl motor na kapalné pohonné hmoty, který používal z nádrže jako palivo 3 450 kilogramů 75% etanolu a 4 955 kilogramů kapalného kyslíku. Pohonné hmoty byly do spalovací komory přepravovány z nádrží pomocí turbočerpadla poháněného paroplynovou turbínou, kterou poháněl katalyticky rozkládaný peroxid vodíku. Bojová hlavice nesla 730 kilogramů výbušné látky Amatol 60/40. O raketě A-4 více pojednává článek V-2.\n\nDůvodem vzniku odlišného typu pod označením A-4b bylo zvýšení doletu rakety na 800 kilomertů. Měla být využita jako druhý stupeň (A-9) dvoustupňové verze mezikontinentálního prototypu (A-9/A-10). Základem rakety byl typ A-4 (V-2) vybavený křídly, díky kterým měla raketa na vrcholu balistické křivky přejít do klouzavého letu. Byly uskutečněny dva pokusné starty. První dne 27. prosince 1944, při kterém došlo k explozi prototypu pár sekund po startu. Koncem ledna 1945 se při druhém pokusu raketa zřítila po přechodu do klouzavého letu, když se jí zlomilo jedno z křídel.\n\nPokusná raketa A-5 byla navržena pouze pro vývoj a ověření letových vlastností A-4. Byla podobného tvaru jako A-4 jen menší a konstrukčně navazovala na prototyp A-3. Dosahovala nadzvukové rychlosti a měla vylepšené stabilizační plochy. Plynová kormidla byla vyrobená z grafitu, pro jeho tepelnou odolnost. Vzhledem k rychlosti, které raketa dosahovala měla dva padáky, z nichž první vypuštěný prototyp pouze zbrzdil ze 100 na 20 m/s a teprve poté byl vypuštěn hlavní padák. Poprvé raketa vzlétla v říjnu 1939 a celkem jich vzlétlo přibližně 100 kusů.\n\nDalší prototypy raket Aggregat již nepřekročily rámec studie. Projekt střely A-6 byl pouze vývojovým stupněm A-4, při kterém měla být použita nová kombinace pohonných hmot. Pohonnými látkami měly být vinyléter a kyselina dusičná. Nepodařilo se však vyvinout součásti motoru, které by agresivním látkám odolávaly.\n\nPrototyp A-7 byla pouze studie při vývoji střely A-9/A-10. Základem rakety měla být A-5, na níž měla být instalována kosodélníková křídla, podobně jako u A-4b. Stejně jako u A-4b měla křídla zvětšit dolet rakety klouzavým letem po dohoření paliva.\n\nStejně jako Aggregat A-6 měla být raketa A-8 stejná jako A-4 pouze mely být použity jiné pohonné látky. Jednalo se o vinyléter, kyselinu dusičnou a naftu. Projekt skončil pouze jako studie jelikož nebyl vyvinut motor pro tuto směs látek.\n\nVýzkum mezikontinentální střely započali němečtí konstruktéři roku 1943. Mělo jít o dvoustupňovou raketu, která by svým doletem ohrozila vzdálené Spojené státy americké. První stupeň (A-10), bylo nosné těleso, na kterém byl uchycen druhý stupeň A-9, jehož konstrukce vycházela z rakety A-4b. Po startu měl první stupeň udělit raketě rychlost 1 200 m/s a dosáhnout výšky 160 kilometrů. Poté by se první stupeň oddělil a po zažehnutí motoru druhého stupně by na suborbitální dráze došlo k navýšení rychlosti až na 2 800 m/s. Po přeletu oceánu měla být raketa pomocí radiolokátorů navedena na cíl. Projekt skončil pouze jako studie, jednalo se však o historicky první vážně myšlený vývoj mezikontinentální rakety.\n\n\n\n"}
{"id": "1405336", "url": "https://cs.wikipedia.org/wiki?curid=1405336", "title": "Hana Militká", "text": "Hana Militká\n\nHana Militká (* 24. května 1950 Svobodné Dvory) je česká herečka a spisovatelka.\n\nNejstarší sestra Milada Šedivá se stala učitelkou. Nyní se věnuje psaní knih. Jako druhé dítě se narodil bratr Jan a nejmladší je Jiří.\n\nStudovala Janáčkovu akademii múzických umění v Brně. Absolvovala roku 1973 v oboru herectví v ročníku spolu s Nikou Brettschneiderovou, Marcelou Večeřovou, Miroslavem Donutilem, Pavlem Zedníčkem, Svatoplukem Skopalem, Pavlem Trávníčkem a dalšími osobnostmi. \n\nPo zakončení studií v letech 1974 – 1975 byla členkou Divadla na provázku.- viz smlouvu o angažmá v Divadle na provázku ze dne 28. 6. 1974, sepsanou nadřízeným orgánem Divadla na provázku - Domem umění města Brna. Po skončení angažmá na této scéně hostovala do roku 1981, pak odešla do Prahy. Objevila se v několika filmech a televizních seriálech. Jejími nejznámější režiséry byli Juraj Herz, spolupracovala na filmu \"Zastihla mě noc\", \"Wolfgang\", následovaly filmy \"Perinbaba\", \"Frankensteinova teta\" Juraje Jakubiska, \"Lev s bílou hřívou\" Jaromila Jireše, kromě jiných i film \"Kolja\" režiséra Jana Svěráka. Pro švýcarskou televizi ztvárnila roli Mileny Jesenské ve filmu \"Kdo byl Kafka\". S Jaroslavem Soukupem se pracovně setkala na seriálu \"Policie Modrava\". \n\nTřicet jedna let hostovala v Národním divadle.\n\n\nvydal Martin Koláček v nakladatelství E-knihy jedou (2016–2019)\n\n\nJako výraz díků věnovala autorka svému uměleckému poradci, pedagogovi, režisérovi a spisovateli Jiřímu Halberštátovi, který jí zasvětil do tajů literární tvorby, povídku \"Jak se píše kniha\", uveřejněnou v elektronickém magazínu Klub knihomolů dne 15. 11. 2016 a vydanou v prvním díle série 13 povídek pro Klub knihomolů.\n\n"}
{"id": "1405343", "url": "https://cs.wikipedia.org/wiki?curid=1405343", "title": "Jaroslav Lindenthal", "text": "Jaroslav Lindenthal\n\nJaroslav Lindenthal (* 12. února 1981) je bývalý český fotbalista, útočník. Jeho otcem je fotbalista Milan Lindenthal. Za Viktorii Žižkov nastoupil v lize i jeho bratr Milan Lindenthal.\n\nV české lize hrál za FK Viktoria Žižkov. Nastoupil ve 3 ligových utkáních. Gól v lize nedal. Za reprezentaci do 17 let nastoupil v 9 utkáních a dal 2 góly.\n\n\n"}
{"id": "1405344", "url": "https://cs.wikipedia.org/wiki?curid=1405344", "title": "Biosférická rezervace Tehuacán-Cuicatlán", "text": "Biosférická rezervace Tehuacán-Cuicatlán\n\nBiosférická rezervace Tehuacán-Cuicatlán je chráněné území na jihovýchodě Mexika. Jeho jméno je odvozeno od dvou hlavních sídel v oblasti - Cuicatlán a Tehuacán. Rozloha rezervace je 490 186 ha. Zasahuje do 21 obcí ve státě Puebla a 30 obcí ve státě Oaxaca. Chráněné území bylo ustanoveno v roce 1998, v roce 2012 bylo zařazeno mezi biosférické rezervace v rámci mezinárodního programu UNESCO Člověk a biosféra (Man and the Biopshere Program - MAB) a v roce 2018 mezi světové dědictví taktéž pod patronátem UNESCO.\n\nLokalita je součástí horského pásma Sierra Madre del Sur, patří do horní části povodí řeky Papaloapan. Nadmořská výška nepřevyšuje 3000 m n. m. a panuje zde subtropické semi-aridní klima. Na území rezervace roste mnoho zástupců kaktusů, mnohé z nich jsou endemické (např. \"Neobuxbaumia tetetzo, Cephalocereus columna trajani, Neobuxbaumia mezcalaensis, Neobuxbaumia macrocephala, Pachycereus grandis, Pachycereus weberi\").\n\nTehuacán-Cuicatlán je považován za klíčové místo počátku a rozvoje zemědělství v Mezoamerice. Získalo se zde mnoho důležitých informací o domestikaci kukuřice, avokáda, chili papriček, pepře, dýně, fazolí či laskavce. Na ploše rezervace žije přibližně 36 500 osob, mimo jiné z etnik Nahuas, Popolocas, Cuicatecos, Mixtecos, Ixcatecos, Mazatecos, Chocholtecos a Chinantecos.\n"}
{"id": "1405345", "url": "https://cs.wikipedia.org/wiki?curid=1405345", "title": "Dračí zuby", "text": "Dračí zuby\n\nDračí zuby (v orig. \"Dragon Teeth\") je poslední posmrtně vydaný román amerického spisovatele Michaela Crichtona (1942 - 2008). V USA vyšel roku 2017, v Česku pak vydalo knihu s překladem Johany Tkáčové nakladatelství Plus v roce 2018. Kniha má pevnou vazbu a její délka činí 264 stran. Rukopis dokončil Crichton již v roce 1974, posmrtně jej vydala jeho manželka Sherri Crichtonová ze spisovatelovy pozůstalosti. Vzhledem k tomu, že se v románu pojednává o dinosauřích fosilích, bývá kniha někdy považována za jakýsi prequel k slavnému Jurskému parku, který autor dokončil o 15 let později. Ve skutečnosti ale nemají obě díla spolu prakticky nic společného.\n\nMladý student William Johnson z bohaté filadelské rodiny uzavře v roce 1876 sázku s jiným studentem, že spolu s nechvalně známým profesorem Othnielem C. Marshem odjede v létě na Divoký západ vykopávat zkameněliny dinosaurů. Marsh jej přijme jako fotografa výpravy, později ale pojme podezření, že Johnson je špehem jeho velkého paleontologického rivala Edwarda D. Copea. Johnsona proto zanechají v jednom západním městě a odjedou vlakem pryč. Spolupráci mu poté nabídne sám Cope, pro kterého od této chvíle Johnson pracuje. Po vykopání unikátních dinosauřích zkamenělin musí nezkušený mladík přežít v divočině plné zuřivých Indiánů a banditů a dopravit cenné fosilie zpět na východ. Při této cestě dospěje ve statečného muže a zažije nebezpečné dobrodružství na pozadí proslulé Války o kosti...\n\n"}
{"id": "1405346", "url": "https://cs.wikipedia.org/wiki?curid=1405346", "title": "Vitaljina", "text": "Vitaljina\n\nVitaljina je vesnice v Chorvatsku, nacházející se v Dubrovnicko-neretvanské župě na jihu Dubrovnické exklávy. Spadá pod opčinu města Konavle. V roce 2011 zde žilo 211 obyvatel. Jedná se o nejjižnější obydlené sídlo Chorvatska.\n\nVitaljina leží na silnici D516 a skládá se z mnoha větších, nesamostatných částí. Nejjižnější z nich je Prevlaka, nacházející se na stejnojmenném poloostrově a je také jedinou částí ležící u moře. Dalšími hlavními částmi jsou Mitrovići, Misletići, Tripkovići a Vitaljina. Dále se skládá i z malých částí Bezboge, Donji Kraj a Gornji Kraj. Nejbližšími samostatnými vesnicemi jsou Đurinići a Molunat.\n\nVětšina zdejších obyvatel se zabývá zemědělstvím.\n"}
{"id": "1405348", "url": "https://cs.wikipedia.org/wiki?curid=1405348", "title": "Bohuslav Josífek", "text": "Bohuslav Josífek\n\nBohuslav Josífek (31. prosince 1901 – 19. července 1980) byl československý voják a lyžař.\n\nNa I. ZOH v Chamonix 1924 skončil v závodě vojenských hlídek na 4. místě. Startoval v týmu s Josefem Bímem, Janem Mittlöhnerem a Karlem Buchtou.\n\n"}
{"id": "1405354", "url": "https://cs.wikipedia.org/wiki?curid=1405354", "title": "Josef Václav Luňáček", "text": "Josef Václav Luňáček\n\nJosef Václav Luňáček, křtěný Josef Mikuláš (6. prosince 1899, Protivanov – 4. dubna 1991, Metylovice) byl český malíř, grafik, medailér, sochař a pedagog.\n\nNarodil se v Protivanově do rodiny hostinského Josefa Luňáčka. Mezi léty 1919-1925 studoval na Univerzitě Karlově v Praze (Filozofická fakulta, pedagogika), na Českém vysokém učení technické v Praze ( deskriptiva a matematika) a na pražské Akademii výtvarných umění u prof. Vlaho Bukovace, Vratislava Nechleby, Josefa Jindřicha Loukoty a Maxmiliána Pirnera. V raném období své malířské tvorby se soustředil na portréty, později u něj převládla krajinářská tematika.\n\n"}
{"id": "1405357", "url": "https://cs.wikipedia.org/wiki?curid=1405357", "title": "Červený kopec (Bobravská vrchovina)", "text": "Červený kopec (Bobravská vrchovina)\n\nČervený kopec je vrch v Brně, v jehož jihovýchodní části se nachází stejnojmenná národní přírodní památka. Kopec se zvedá jihozápadně od středu města, mezi řekou Svratkou na severu, čtvrtí Štýřice na východě a Bohunicemi na jihozápadě. Do údolí Svratky spadá velmi příkře, s převýšením přes 100 metrů. Má dva vrcholy, jižní, nacházející se v katastru Bohunice, dosahuje nadmořské výšky 317 m, severní (v katastru Štýřic) pak má 309 m n. m.\n\nKopec je pokryt převážně zahrádkami, příkrý severní svah je zalesněný, místy skalnatý (Mahenova stráň), jihovýchodní úbočí má stepní charakter a na severovýchod zasahuje zástavba brněnské čtvrti Štýřice, včetně Kamenné kolonie. K ní přiléhá pobočný vrchol Červená skála, vysoký asi 260 metrů. Mezi ní a vlastním Červeným kopcem se nachází ulice Červený kopec s areálem bývalé stejnojmenné nemocnice. Veřejná hromadná doprava je sem zajišťována autobusovou linkou 82. Po severní straně Červeného kopce vede zelená turistická značka.\n"}
{"id": "1405360", "url": "https://cs.wikipedia.org/wiki?curid=1405360", "title": "Rogers Cup 2018", "text": "Rogers Cup 2018\n\nRogers Cup presented by National Bank 2018, francouzsky Coupe Rogers 2018, také známý pod názvem Canada Masters 2018, byl společný tenisový turnaj mužského okruhu ATP World Tour a ženského okruhu WTA Tour, hraný na otevřených dvorcích s tvrdým povrchem DecoTurf. Konal se mezi 6. až 12. srpnem 2018 ve dvou kanadských velkoměstech Torontu a Montréalu jako 129. ročník mužského a 117. ročník ženského turnaje.\n\nMužská polovina soutěže probíhala v torontském areálu Aviva Centre. Po grandslamu a Turnaji mistrů byla zařazena do třetí nejvyšší kategorie okruhu ATP Masters 1000 a její dotace činila 5 939 970 amerických dolarů. Ženská část s rozpočtem 2 820 000 dolarů se odehrávala v montréalském areálu s centrkurtem IGA Stadium. Na okruhu WTA patřila do kategorie WTA Premier 5. Turnaj byl součástí letní americké šňůry na tvrdých betonech US Open Series 2018.\n\nNejvýše nasazenými hráči v soutěžích dvouher se stali světové jedničky, mezi muži Rafael Nadal ze Španělska a v ženském singlu Simona Halepová z Rumunska. Jako poslední přímí účastnici do dvouher nastoupili americký 52. hráč žebříčku Frances Tiafoe a rumunská 49. žena klasifikace Sorana Cîrsteaová.\n\nJubilejní osmdesátý singlový titul na okruhu ATP Tour ve sto šestnáctém kariérním finále vyhrál první hráč žebříčku Rafael Nadal ze Španělska. Získal tak třicátý třetí vavřín v sérii Masters, kde figuroval na prvním místě a Canada Masters se stal jeho první událostí mistrovské série s tvrdým povrchem, z níž si odvezl čtvrtý titul. Řecký poražený finalista Stefanos Tsitsipas odehrál finále v den 20. narozenin a stal se nejmladším hráčem historie, který na jediném turnaji ATP vyřadil čtyři tenisty elitní světové desítky. Osmnáctý singlový titul na okruhu WTA Tour a druhý z Rogers Cupu vybojovala 26letá rumunská světová jednička Simona Halepová.\n\nTřináctý společný titul z deblových soutěží si připsal finsko-australský pár Henri Kontinen a John Peers po odvrácení čtyř mečbolů ve finále.Druhou společnou trofej ze čtyřhry túry WTA si odvezla australsko-nizozemská dvojice Ashleigh Bartyová a Demi Schuursová. Poražená finalistka Latisha Chan se vrátila do čela žebříčku WTA ve čtyřhře.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující páry obdržely divokou kartu do hlavní soutěže:\n\n\n\n\n"}
{"id": "1405363", "url": "https://cs.wikipedia.org/wiki?curid=1405363", "title": "Emil Vogl", "text": "Emil Vogl\n\nEmil Vogl (21. května 1901 Praha – 3. června 1977) byl pražský židovský lékař, stoupenec československého woodcrafterského hnutí, amatérský hudebník – hráč na loutnu, během druhé světové války byl vězněn v koncentračních táborech.\n\nEmil Vogl se narodil v početné pražské dělnické židovské rodině. Přes velké finanční těžkosti se mu podařilo vystudovat střední i vysokou školu a v roce 1926 promoval na lékařské fakultě Univerzity Karlovy. Od roku 1930 provozoval soukromou ordinaci společně se svou ženou Hildegardou Hellerovou-Voglovou, rovněž lékařkou, rentgenoložkou.\n\nOd studentských let se zapojoval do aktivit Ligy lesní moudrosti (LLM), kde se seznámil s woodcraftery Zdeňkem Teichmanem a Mílou Vavrdou – pozdějšími spolupracovníky Přemysla Pittra. Byl členem kmene pražských, převážně německých Židů Neue Pfadfinder (Noví stopaři), později založil Bund internationaler Jugend (Svaz mezinárodní mládeže). Jeho manželka Hilda vedla ve svaze dívčí oddíl.\n\nPo obsazení republiky nemohl dál vykonávat lékařskou praxi a živil se různými fyzickými pracemi. Dál tajně léčil židy. V říjnu 1941 byl s manželkou a její matkou odvezen transportem do lodžského ghetta, kde byl jako lékař přidělen do tzv. cigánského tábora. Přežil zde tyfovou epidemii a v listopadu 1943 byl přidělen jako lékař do koncentračního tábora pro nezletilé v Lodži, kde rovněž vypukla tyfová epidemie. Po likvidaci lodžského ghetta v srpnu 1944 byl odvezen transportem do Osvětimi a postupně prošel několika dalšími koncentračními tábory.\n\nPo osvobození a návratu do Prahy se Emil Vogl dověděl, že válku nepřežila jeho manželka Hilda ani dalších 36 členů nejbližší rodiny. Z následků prodělaného tyfového onemocnění se léčil v Podolském sanatoriu, kde ho vyhledal Míla Vavrda a upozornil na něj Přemysla Pittra, který hledal lékaře pro „akci zámky“. Pitter doktora Vogla přesvědčil, aby mu pomohl s péči o děti, které se vracely z koncentračních táborů, a vybudoval v Olešovicích Lékařský dům. Ordinace byla vybavena vším potřebným díky organizaci UNRRA. „Akce zámky“ byla záhy rozšířena i na německé děti z internačních táborů, kterým se MUDr. Vogl věnoval stejně obětavě jako dětem židovským. V letech 1945 – 1947 prošlo „akcí zámky“ 810 dětí.\n\nPo skončení „akce zámky“ v roce 1947 pracoval MUDr. Vogl dále jako lékař. Nejprve si zřídil soukromou ordinaci, pro roce 1948 pracoval ve státních zdravotnických střediscích ve Vysočanech a později v Hybernské ulici. Do důchodu odešel v roce 1969.\nV roce 1948 se MUDr. Vogl podruhé oženil. V obnovené Lize lesní moudrosti byl zvolen do náčelnictva a o víkendech začal se svou ženou jezdit znovu na Samechov, kam jezdil už v předválečných letech na chatu ke Zdeňkovi Teichmanovi. V roce 1953 si na Samechově postavil chatu vlastní a jeho přátelství se Zdeňkem Teichmanem, upevněné při společné práci na „akci zámky“ pak trvalo až do konce života. Ve volném čase se MUDr. Vogl věnoval hře na loutnu, malování a řezbářství. Emil Vogl zemřel v roce 1977.\n\n\n\n"}
{"id": "1405364", "url": "https://cs.wikipedia.org/wiki?curid=1405364", "title": "Sokolovna (Zlonice)", "text": "Sokolovna (Zlonice)\n\nSokolovna ve Zlonicích je stavba v ulici Tyršova 369. Budova se nachází v zahradě s asfaltovým hřištěm na nohejbal a vzrostlými stromy, nedaleko vlakového nádraží.\n\nPůsobí zde Tělocvičná jednota Sokol Zlonice, s oddíly aerobiku, floorballu a zdravotního cvičení. Kromě toho se zde pořádají kulturní akce a taneční zábavy, turnaje v nohejbalu, ve stolním tenisu a místní TJ se účastní také akcí na fotbalovém hřišti SK Zlonice.\n\nTělocvičná jednota Sokol zde byla založená v roce 1898 a mimo přestávky v období druhé světové války a zákazu činnosti sokolů stále funguje.\n\n"}
{"id": "1405371", "url": "https://cs.wikipedia.org/wiki?curid=1405371", "title": "Caithness", "text": "Caithness\n\nCaithness ( \"Gallaibh\") je tradiční hrabství ve Skotsku, od správní reformy v roce 1975 součást oblasti Highland. Nachází se na severovýchodním výběžku Skotska, úžina Pentland Fitrth je odděluje od Orknejských ostrovů, na západě sousedí se Sutherlandem. Na území regionu leží poloostrov Dunnet Head, nejsevernější bod ostrova Velká Británie. Z ostrovů při caithnesském pobřeží je největší Stroma.\n\nCaithness má rozlohu 1844 km² a žije zde okolo 26 000 obyvatel. Největším městem je Wick se zhruba sedmi tisíci obyvateli, dalšími významnými sídly jsou Thurso, Halkirk a Castletown. Krajina je převážně rovinatá, nejvyšší vrchol dosahuje 706 m n. m. Podklad tvoří červený pískovec devonského původu, nacházejí se zde četná rašeliniště a malá jezírka, od druhé poloviny dvacátého století se vysazují jehličnaté lesy. Nejdelší řekou je Thurso.\n\nPůvodními obyvateli oblasti byl piktský kmen \"Cait\", po němž se zachovalo množství brochů. Spojením jeho názvu se staroseverským výrazem pro poloostrov „Ness“ vznikl název \"Katanes\", později poangličtěný na \"Caithness\". Oblast ovládali Normané z Orknejí do roku 1266, kdy byla Perthskou smlouvou připojena ke Skotsku. Od roku 1455 byl klanu Sinclairů udělován titul hrabat z Caithness. Na území Caithnessu se nachází množství historických památek, jako je hrad Mey, hrad Dunbeath nebo Ackergill Tower.\n\nSe zbytkem země spojuje Caithness železniční trať Far North Line. Hlavními ekonomickými aktivitami jsou těžba rašeliny, rybolov, chov ovcí, sklářství a výroba whisky. V obci Dounreay byla v roce 1955 vybudována jaderná elektrárna, jejíž provoz byl ukončen v roce 1994.\n\n"}
{"id": "1405374", "url": "https://cs.wikipedia.org/wiki?curid=1405374", "title": "Immanuel Aboab", "text": "Immanuel Aboab\n\nImmanuel Aboab (hebrejsky עמנואל אבוהב Imanuel Abuhav) (1555 Porto – 1628 Benátky) byl portugalský sefardský rabín a myslitel. Byl pravnukem Izáka Aboaba z Kastilie.\n\nNarodil se v Portu. Brzy osiřel a tak ho vychovával jeho dědeček Abraham Aboab. Později odešel do Itálie. Nejdříve pobýval nějakou dobu v Pise, poté na Korfu, kde navázal přátelství s Oraziem del Monte, synovcem vévody z Urbina. V Reggio Emilia se seznámil s Menachemem Azarijou da Fano. Později působil ve Spoletu i jinde v Itálii. Nakonec se usadil v Benátkách. Zde v roce 1603 hájil židovství a Talmud při otevřeném teologickém sporu s katolickou církví. Zemřel v Benátkách roku 1628.\n\nAboab měl v úmyslu odejít do Palestiny a vydat tam svůj Opus magnum, Království intelektu a Základy pravdy, jež sepsal na obranu Talmudu. Byl autorem obhajoby tradičního práva a chronologického seznamu exponentů tohoto zákona. Na tomto pojednání pracoval přes deset let a oficiálnbě vyšlo roku 1625. Další vydání vydali jeho potomci usazení v Amsterdamu roku 1629 (2. vydání, ibid., 1727), pod názvem \"Nomologia o Discursos Legales, Compuestos por el Virtuoso Hakam Rabi Imanuel Aboab de Buena Memoria\". Rukopis tohoto díla se dochoval v knihovně Historické akademie v Madridu.\n"}
{"id": "1405414", "url": "https://cs.wikipedia.org/wiki?curid=1405414", "title": "Aasivissuit – Nipisat", "text": "Aasivissuit – Nipisat\n\n„Aasivissuit – Nipisat, inuitské lovecké území mezi ledem a mořem“ je název lokality světového kulturního dědictví UNESCO nacházející se na východní části Grónska, v regionu Qeqqata, za polárním kruhem. Její rozloha je 4 178 km² a má protáhlý tvar dlouhý 235 km a široký 20 km táhnoucí se ve směru od západu (otevřené moře a fjord Ikertooq) k východu (Grónský ledovec). Území je výjimečné mimo jiné pro svá archeologická naleziště dokumentující lidskou přítomnost již po 4500 let.\nJedná se o kulturní krajinu, ve které se zachovaly pozůstatky a artefakty spojené s lovem jak suchozemských, tak mořských zvířat, sezónní migrací lidí a bohatém a dobře zachovaném hmotném i nehmotném kulturním dědictvím závislém na klimatických podmínkách, ale i navigaci a medicíně. Dochovaly se zde pozůstatky velkým domů obývaných přes zimní období a důkazy o lovu soba polárního, stejně jako archeologická naleziště z období Saqqacké kultury. Kulturní krajina zahrnuje sedm klíčových archeologických nalezišť (Aasivissuit, Itinnerup tupersuai, Saqqarliit, Sarfannguit, Arajutsisut, Innap nuua, Nipisat). Celé území vydává svědectví o odolnosti lidských kultur v regionu a jejich tradicích sezónní migrace.\n"}
{"id": "1405420", "url": "https://cs.wikipedia.org/wiki?curid=1405420", "title": "Satanella (opera)", "text": "Satanella (opera)\n\nSatanella je opera o třech dějstvích, kterou složil rakouský skladatel českého původu Emil Nikolaus von Reznicek (1860–1945).\n\nByla to druhá operní premiéra po otevření Nového německého divadla v Praze a současně také slavnostní představení na počest odhalení pomníku Marie Terezie ve Vídni. Konala se 13. května 1888.\n\nLibreto k opeře si napsal skladatel sám podle básně Jaroslava Vrchlického. Příběh je ze začátku 18. století, je umístěn na Rhodos, Hlavními postavami jsou mladá cikánka Satanella a rytíř řádu Johanitů Roderigo, kteří se do sebe zamilují, aniž tuší, že jsou kdysi unesení sourozenci. Jejich otec vstoupil poté, co mu navíc zemřela žena, do řádu a je nyní jeho velmistrem. Děj prodchnutý religiozitou i erotikou končí tragicky. Při bohoslužebné scéně, která má zažehnat hrozící mor, hodí rozmarná Satanella po biskupovi pecky z datlí. Velmistr ji obviní ze zneuctění církve a z čarodějnictví a odsoudí ji k smrti na hranici. Rodrigovi, který se dívky zastal, jsou vzhledem k jeho zásluhám o řád přiznány polehčující okolnosti a je pouze vystaven na pranýř a exkomunikován. Osamělý velmistr slyší jakéhosi pěvce zpívat baladu, z jejíhož obsahu pozná, že oba odsouzenci jsou jeho ztracené děti. Je však pozdě. Hranice hoří, Rodrigo se vytrhne z pout a skočí do plamenů za Satanellou.\n\nPodle téže Vrchlického básně vytvořil o deset let později Karel Kádner libreto k opeře Satanela Josefa Richarda Rozkošného, která měla premiéru 5. října 1898 v pražském Národním divadle.\n\nPo premiéře dobová kritika psala, že pěvecké role jsou málo vděčné a hlavní slovo má orchestr. \"Skladatel je stále ještě v poutech nevykvašené touhy po excentričnosti a děj obsahuje příliš krutostí (efekt dvojího upálení).\"\n\nV době vlády NSDAP v Německu skladatel Reznicek nebyl žádoucí osobou. Jeho rukopisy byly zabaveny a ukryty v dolech u Kalau v Lužici (in der Lausitz). Na konci druhé světové války pak padly do rukou Rudé armády. Část se vrátila roku 1957 do Rakouské národní knihovny, ostatní jsou dodnes nezvěstné. Ze Satanelly je k dispozici jenom klavírní výtah, patrně v archivu IMSLP.\n"}
{"id": "1405426", "url": "https://cs.wikipedia.org/wiki?curid=1405426", "title": "Batu (ostrovy)", "text": "Batu (ostrovy)\n\nOstrovy Batu se nacházejí v Indonésii v Indickém oceánu, západně od pobřeží Sumatry, mezi ostrovy Nias a Siberut. Souostroví tvoří tři hlavní ostrovy přibližně stejné velikosti: Pini, Tanahmasa a Tanahbala. Dále je zde 48 malých ostrovů, z nichž největší jsou Sipika, Simuk, Bodjo, Telo a Sigata. Necelá polovina z nich je obývaná. Celková rozloha souostroví je 1207 km a žije zde více než 28 tisíc lidí. Administrativně ostrovy spadají do provincie Severní Sumatra. Souostrovím prochází rovník, konkrétně severní částí ostrova Tanahmasa. V indonéštině \"batu\" znamená „skála“ nebo „kámen“. Předpokládá se, že zde žije malá populace levharta Diardova.\n"}
{"id": "1405427", "url": "https://cs.wikipedia.org/wiki?curid=1405427", "title": "Pegas (balíček programu R)", "text": "Pegas (balíček programu R)\n\npegas (zkratka pro anglický název Population and Evolutionary Genetics Analysis System) je balík pro fylogenetické analýzy pro prostředí R.\n\nTento balík poskytuje funkce pro čtení, psaní, kreslení, analýzu a manipulaci s alelickými a haplotypickými daty včetně souborů VCF, a pro analýzu populačních nukleotidových sekvencí (jednonukleotidový polymorfismus, SNP) a mikrosatelitů (pro ně navíc balík obsahuje různé datasety, např. jaguárů) včetně koalescenčních analýz, populační struktury (Fst, Amova) a Hardyho-Weinbergovy rovnováhy (HWE), haplotypových sítí, minimálních koster stromu a sítí, stejně jako sítí podle algoritmu median-joining. Rovněž je možné testovat a manipulovat s fázovanými genotypy. S tímto balíkem je také možné manipulovat s geografickými souřadnicemi. Pro kódování fylogenezí a DNA sekvencí používá strukturu dat balíku ape.\n\nDomovská stránka (anglicky)\n"}
{"id": "1405430", "url": "https://cs.wikipedia.org/wiki?curid=1405430", "title": "Mistrovství Československa silničních motocyklů 1972", "text": "Mistrovství Československa silničních motocyklů 1972\n\nMistrovství Československa silničních motocyklů 1972 se konalo v objemových třídách do 50 cm³, do 125 cm³, do 250 cm³ a do 350 cm³, které měly vypsány závody na 5 různých okruzích, přičemž byly započítávány 3 nejlepší výsledky.\n\n\n\n\n\n\n\n"}
{"id": "1405431", "url": "https://cs.wikipedia.org/wiki?curid=1405431", "title": "Uherské království (1000–1301)", "text": "Uherské království (1000–1301)\n\nUherské království ( \"Magyar Királyság [Maďar Kirájšág]\") zkráceně Uhersko či Uhry, byl historický mnohonárodnostní státní útvar. Úlohu hlavního města plnila Ostřihom spolu se Stoličným Bělehradem (nyní Székesfehérvár).\n\nPo smrti knížete Gejzy (972–997) nastoupil na uherský stolec princ Vajk, který potlačil veškeré pokusy o rozdělení země a pevně se chopil vlády. Přijal křest a již jako Štěpán I. se stal jeho horlivým šiřitelem a zastáncem. Díky tomu také získal r. 1000 královskou korunu a stal se prvním uherským králem. Rozšířil své území a již za jeho vlády se území dnešního Slovenska začleňovalo do uherského soustátí. Slovanští velmožové si zde mohli zachovat své državy a začali se podílet na politickém životě svatoštěpánské země. Za svůj přínos křesťanství byl později král Štěpán I. uctíván a svatořečen jako sv. Štěpán. Po jeho smrti se země ocitá v příbuzenských bojích o moc a na uherském trůně se ocitá řada nepříliš schopných Arpádovců.\n\nV roce 1077 nastoupil na uherský trůn král Ladislav I. (1077–1095), který potlačil své protivníky o uherský trůn a chopil se pevně vlády. Stal se jedním z nejvýznamnějších panovníků raného středověku. Sjednotil zemi, vymanil ji z německé závislosti a k Uhrám připojil část Sedmihradska, Slavonii a Chorvatsko. Vydal nové obchodní zákony a upravil trestní právo. Po jeho smrti se země opět dostala do vzájemných bojů o trůn. Až Béla III. (1172–1196) opět upevnil a rozšířil moc Uher. Vymanil zemi z byzantského vlivu, ovládl s konečnou platností Chorvatsko a Dalmácii, dobyl Halič a vytvořil dobře fungující královské úřady.\n\nBěhem 12. stol. patřili Arpádovci k nejbohatším panovníkům v Evropě díky těžbě drahých kovů, především zlata v Kremnici. Rovněž se zlepšilo zemědělství a řemesla. Velkou měrou se na tom podíleli němečtí kolonizátoři, které uherští panovníci zvali do Uher a Sedmihradska. Za Ondřeje II. (1205–1235) došlo k významnému majetkovému a politickému vymezení Ondřejovou Zlatou bulou, kterou vydal r. 1222. Byly zde především upřesněny majetkové poměry a práva šlechty, církve a cizinců v zemi. V letech 1240–42 čelily Uhry velkým drancujícím vpádům Tatarů, kteří zemi silně zpustošili. Ve 13. století se v Uhrách začaly razit proslavené uherské zlaté dukáty (florény) a uherské groše. Béla IV. (1235–1270) se neúspěšně zapojuje do bojů o Babenberské dědictví proti českému králi Přemyslovi Otakaru II. R. 1260 byl Béla IV. poražen v bitvě u Kressenbrunnu a ztratil tak Štýrsko. Uhersko Přemyslovi oplácí porážku v r. 1278 v bitvě na Moravském poli, kde Uhři stojí po boku Rudolfa Habsburského.\nZa posledního Arpádovce krále Ondřeje III. (1290–1301) dochází k politickému rozvratu v zemi. Ondřej III. čelí domácí opozici, která podporuje kandidaturu Karla Roberta z Anjou na uherský královský stolec, vnuka neapolského krále Karla II. a Marie, dcery uherského krále Štěpána V. a další rakouská strana v Uhrách zase podporuje Albrechta Habsburského, syna krále Rudolfa I. Habsburského. Ondřej nakonec r. 1301 umírá a jím vymírají i Arpádovci. Na uherský trůn se tak dostává snoubenec Ondřejovy dcery Alžběty Přemyslovec Václav III. (1301–1305), který v Uhrách vládne jako Ladislav V.\n\n\n\n"}
{"id": "1405432", "url": "https://cs.wikipedia.org/wiki?curid=1405432", "title": "Uherské království (1000–1526)", "text": "Uherské království (1000–1526)\n\nUherským královstvím v letech 1000–1526 se rozumí středoevropský státní útvar Maďarů v období středověku, jinak též zvané jako Uhersko či Uhry, \n\nto lze dělit na dvě období:\n"}
{"id": "1405435", "url": "https://cs.wikipedia.org/wiki?curid=1405435", "title": "Choyrodon", "text": "Choyrodon\n\nChoyrodon (\"zub z města Čojr\") byl rod hadrosauroidního ornitopodního dinosaura z raně křídového období (střední až pozdní věk alb, asi před 110 až 100 miliony let). Fosilie tohoto býložravého ptakopánvého dinosaura byly objeveny v Mongolsku (souvrství Churen Duch, ze kterého jsou známé například rody \"Altirhinus\" nebo \"Harpymimus\"). Rodové jméno \"Choyrodon\" odkazuje k mongolskému městu Čojr (anglicky Choyr), v jehož blízkosti byla fosilie objevena. Druhové je poctou mongolskému paleontologovi Rinčengínu Barsboldovi. Formálně byl tento druh popsán roku 2018. Mezi jeho nejbližší vývojové příbuzné patřil zřejmě severoamerický druh \"Eolambia caroljonesa\".\n\nTento ornitopod dosahoval spíše menších až středních rozměrů, při lebce o délce asi 50 cm činila jeho celková délka zdruba 5 až 6 metrů. Byl nejspíše býložravcem, žijícím v menších stádech.\n\n"}
{"id": "1405450", "url": "https://cs.wikipedia.org/wiki?curid=1405450", "title": "Fan-ťing-šan", "text": "Fan-ťing-šan\n\nFan-ťing-šan (), nebo hora Fan-ťing, je hora a státní přírodní rezervace na východě čínské provincie Kuej-čou v městské prefektuře Tchung-žen. Rozkládá se v horách Wu-ling, s výškou 2570 m je Fan-ťing-šan nejvyšší horou pohoří Wu-ling. Rezervace patří do sítě biosférických rezervací UNESCO. Hora je jednou z posvátných hor čínského buddhismu, je považována za místo, kde dosáhl probuzení Maitréja. Roku 2018 byla zařazena do Seznamu světového dědictví UNESCO.\n\nJméno hory Fan-ťing je zkrácené Fan-tchien Ťing-tchu (), což znamená „Brahmova Čistá země“. Fan-tchien je čínské jméno buddhistického nebeského krále Brahmy, \"Ťing-tchu\" je čínsky Čistá země, na kterou se soustřeďuje učení stejmojmenného buddhistického směru.\n\nStátní přírodní rezervace Fan-ťing-šan byla zřízena roku 1978 a roku 1986 byla začleněna mezi biosférické rezervace UNESCO. Rezervace se rozkládá na ploše 567 km², významná je jak oblast původních horských subtropických lesů, největších původních bukových lesů v subtropech. Relativní izolace regionu umožnila zachování vysokého stupně biodiverzity. Pouze zde žije langur Brelichův (\"Rhinopithecus brelichi\"), nebo jedle \"Abies fanjingshanensis\". Vyskytují se zde i ohrožené druhy jako velemlok čínský, kabar Berezovského, nebo bažant královský.\n\nRoku 2018 bylo 40 275 ha rezervace (a nárazníková zóna o 37 239 ha) prohlášeno světovým dědictvím UNESCO.\n\nFan-ťing-šan je čínskými buddhisty považována za svatou horu, řadící se hned za Čtyři posvátné hory. Je označována za místo, kde dosáhl svícení Buddha Maitréja. Významným poutním místem se hora stala v tchangské éře, zejména poté, co roku 639 Chou Chung-žen (侯弘仁) postavil cestu, která usnadnila dopravu do regionu, a vzniklo zde několik chrámů. Další chrámy vznikly za sungské a jüanské vlády. Buddhismus zde prosperoval i v mingském a čchingském období; boje v souvislosti s povstáním v Po-čou koncem 16. století sice způsobily rozsáhlé škody na zdejších chrámech, nicméně po skončení bojů byly (na příkaz císaře Wan-liho) chrámy a kláštery obnoveny a rozšířeny.\n\nBoje a občanské války 20. století, od nepokojů, které svrhly čchingskou vládu, po kulturní revoluci, přinesly opětovné poničení chrámů, ve kterých zůstalo jen málo mnichů. Od 80. let 20. století však došlo k renesanci buddhismu, mnohé chrámy a kláštery byly rekonstruovány a nové vybudovány.\n"}
{"id": "1405454", "url": "https://cs.wikipedia.org/wiki?curid=1405454", "title": "Kryptoprotestantismus", "text": "Kryptoprotestantismus\n\nKryptoprotestantismus obecně znamená utajovaný příklon k protestantismu; v historiografii je převážně užíván k označení historického náboženského proudu, který se vyskytoval zejména na území Habsburské monarchie. Jeho synonymem je tajný protestantismus (něm. \"Geheimprotestantismus\") či tajné evangelictví. Francouzská historická věda používá pro analogický jev ve francouzských dějinách (hugenoti v letech 1685–1787) pojem Église du désert (\"Církev pouště\").\n\nVýraz označuje reakci na pokus o znovuzískání zpět pod katolickou správu těch části císařství, které se v období po protestantské reformaci staly protestantskými. V praxi protestantští obyvatelé násilně rekatolizovaných území navenek předstírali příkon ke katolicismus, zatímco uvnitř stále vyznávali vlastní konfesi. Po vydání tolerančního patentu v roce 1781 byl protestantismus opět povolen, a od té doby se protestanti již mohli ke své víře otevřeně hlásit.\n\n"}
{"id": "1405456", "url": "https://cs.wikipedia.org/wiki?curid=1405456", "title": "Hatlíkov", "text": "Hatlíkov\n\nHatlíkov je osada, součást obce Hojkov v okrese Jihlava. Nachází se severně od vlastního Hojkova, jehož je jednou ze základních sídelních jednotek a na který urbanisticky navazuje.\n\nOsada vznikla u hojkovského mlýna, který se nacházel u čp. 33 a jenž zanikl v 19. století. Poblíž něj byla ve druhé třetině 19. století vybudována první stavení a zástavba postupně pokračovala v podobě ulicovky podél cesty do kopce směrem na Hojkov. Ve druhém desetiletí 21. století již zástavba Hatlíkova téměř dosáhla okraje intravilánu Hojkova.\n\nNa horním konci Hatlíkova stojí kamenná sloupková boží muka z roku 1726.\n"}
{"id": "1405464", "url": "https://cs.wikipedia.org/wiki?curid=1405464", "title": "Ellen Hoogová", "text": "Ellen Hoogová\n\nEllen Martijn Hoogová (* 26. března 1986 Bloemendaal) je bývalá nizozemská pozemní hokejistka hrající na pozici záložnice. Začínala v klubu Stichtsche Cricket en Hockey Club, později přestoupila do Amsterdamsche Hockey & Bandy Club, s nímž získala v letech 2009 a 2013 nizozemský titul. Za nizozemskou reprezentaci v letech 2004 až 2016 odehrála 232 zápasů a vstřelila v nich 60 branek. Získala zlaté medaile na olympiádě 2008 a 2012 a stříbro na LOH 2016 (vstřelila rozhodující branky v penaltových rozstřelech semifinále OH 2012 i 2016). Vyhrála mistrovství světa v pozemním hokeji žen v letech 2006 a 2014 a v roce 2010 obsadila s nizozemským týmem druhé místo. Má také tituly z mistrovství Evropy v pozemním hokeji žen 2005, 2009 a 2011 a z FIH Champions Trophy 2004 a 2005. Mezinárodní hokejová federace ji v roce 2014 vyhlásila nejlepší světovou hráčkou roku. Obdržela Oranžsko-nasavský řád. Pózovala v roce 2013 pro \"Sports Illustrated Swimsuit Issue\", vydala autobiografii \"In perfecte conditie\". V roce 2017 oznámila konec hráčské kariéry.\n\n"}
{"id": "1405467", "url": "https://cs.wikipedia.org/wiki?curid=1405467", "title": "Dronte samotářský", "text": "Dronte samotářský\n\nDronte samotářský (\"Pezophaps solitaria\", syn. \"Didus solitarius\" a \"Pezophaps solitarius\") nebo dodo samotář je vyhynulým ptákem z podčeledi drontovití (Raphinae) a monotypického rodu \"Pezophaps\".\n\nDronte samotářský obýval suché lesy a křovinaté porosty na ostrově Rodrigues (Mauricius) v Indickém oceánu (byl to zdejší endemit). Druh popsal Johann Friedrich Gmelin jako \"Didus solitarius\", toto starší pojmenování je v současnosti hodnoceno jako vědecké synonymum. Dronte samotářský byl nejbližší příbuzný dronta mauricijského (blbouna nejapného). Podle analýzy DNA se od sebe linie obou druhů rozdělily před 25,6 miliony lety. Oba druhy se vyvíjely pravděpodobně nezávisle na sobě.\n\nDronte samotářský byl vysoký podobně jako dronte mauricijský, měřil asi 1 m (samec cca 90 cm, samice cca 70 cm), ale vzhledem se od dronta mauricijského odlišoval méně vyvinutým zobákem a celkově více vypadal jako holub. Přesná podoba tohoto ptáka není jistá. Ptáka podrobně popsali Julien Tafforet nebo François Leguat, jedni z prvních osadníků na ostrově. Podle těchto zpráv pták vážil 40–50 liber, měl převážně světlešedé zbarvení a krátký ostrý zobák. Velmi rychle běhal, ale byl nelétavý. Pomocí třeskání křídly vytvářeli ptáci velmi hlasité zvuky, kterými si pravděpodobně vymezovali území. Křídla také sloužila jako zbraň. Během rozmnožování si dronte samotářský stavěl hnízdo z palmových listů, do kterého samice snesla jen jedno vejce. Živil se rostlinnou stravou, například plody palem nebo pandánů a v žaludku byly objeveny gastrolity.\n\nMezinárodní svaz ochrany přírody (IUCN) hodnotí druh jako vyhynulý. Na rozdíl od dronta mauricijského měl dronte samotářský chutné maso (chutnalo i Tafforetovi) a hlavně kvůli lovu nakonec na ostrově zanikl. Přežil ale celkem dlouho, roku 1733 se ještě vyskytoval hojně, vyhynul později, asi po roce 1750. Zachovala se celá řada kosterních pozůstatků včetně celých koster.\n\n"}
{"id": "1405472", "url": "https://cs.wikipedia.org/wiki?curid=1405472", "title": "Merah Putih", "text": "Merah Putih\n\nMerah Putih (indonésky Červená bílá), někdy označovaná jako Telkom 4, je telekomunikační družice společnosti PT Telkomunikasi Indonesia Tbk. Její pracovní pozice je nad 108. stupněm východní délky na geostacionární oběžné dráze Země, kde slouží jako náhrada staršího satelitu Telkom 1 a poskytuje telekomunikační služby pro část Indické souostroví a Indii. Jméno družice odkazuje na barvy indonéské vlajky.\n\nMerah Putih byla 7. srpna 2018 uvedena na přechodovou dráhu ke geostacionární dráze (s parametry 193 x 29 503 km a sklonem 27,06°) pomocí nosné rakety Falcon 9 Block 5 společnosti SpaceX. Byl použit již jednou letěný první stupeň B1046, který se se tak stal prvním znouvupoužitým stupněm verze Block 5. Startovalo se z floridské rampy SLC-40 a první stupeň provedl přistání na mořskou plošinu OCISLY. Statický zážeh před letem proběhl 2. srpna kolem 18:45 SELČ.\n\nSatelit byl navržen a vyroben společností Space Systems Loral a je postavený na platformě SSL-1300. Při startu vážil podle odhadu mezi 5000 a 5800 kg a jeho životnost je plánována na 15 let. K dispozici má 60 transpondérů v pásmu C.\n"}
{"id": "1405480", "url": "https://cs.wikipedia.org/wiki?curid=1405480", "title": "Zdeněk Starostka", "text": "Zdeněk Starostka\n\nZdeněk Starostka (16. května 1932 – 19. března 2005) byl český fotbalový útočník.\n\nV československé lize hrál za OKD Ostrava (dobový název Baníku), vstřelil osm prvoligových branek.\nJednou nastoupil za B-mužstvo Československa, aniž by skóroval. Toto utkání se hrálo v neděli 19. října 1952 v Brně (stadion Sokola GZ Královo Pole) proti B-mužstvu Maďarska (nerozhodně 1:1).\n\n\n"}
{"id": "1405485", "url": "https://cs.wikipedia.org/wiki?curid=1405485", "title": "Jan Sonnewend", "text": "Jan Sonnewend\n\nJan Sonnevend (25. prosince 1880 Topolany, okres Vyškov - 4. září 1942 Praha - Kobyliská střelnice) byl za protektorátu v Praze předsedou starších české pravoslavné církve. Po zapojení se do nekomunistického protiněmeckého odboje sehrál významnou roli jako aktivní pomocník parašutistů. Byl jedním z iniciátorů jejich ukrytí v kryptě kostela v Resslově ulici. Skutečnost, že jsou v kryptě kostela ukrývání parašutisté sdělil (večer 11. června 1942) biskupu Gorazdovi až dva dny po vyhlazení Lidic. Po prozrazení úkrytu parašutistů (18. června 1942) byl Jan Sonnevend spolu se svojí manželkou Marií Sonnevendovou dne 22. června 1942 zatčen. Odsouzen k trestu smrti byl stanným soudem ve „veřejném“ procesu odpoledne 3. září 1942. Dne 4. září 1942 byl na Kobyliské střelnici v Praze popraven zastřelením. Marie Sonnevendová byla popravena 24. října 1942 v KT Mauthausen.\n\nSvatořečen Pravoslavnou církví v českých zemích a na Slovensku spolu s dalšími novomučedníky českými při slavnostních bohoslužbách v pražské pravoslavné katedrále sv. Cyrila a Metoděje na Resslově ulici 8.2.2020.\n\nJan Sonnevend se narodil dne 25. prosince 1880 v Topolanech u Vyškova do rolnické rodiny. Jeho otcem byl Jan Sonevend a jeho matkou byla Cecilie Sonevendová Po studiu na obchodní akademii v Brně byl zaměstnán jako pojišťovací úředník. V roce 1907 se oženil s Marií Lorkovou a usadili se v Brně. Rok po svatbě manželů Sonnevendových se jim narodila dcera Ludmila. V roce 1924 se Jan Sonnevend v Brně podílel na založení pravoslavné církevní obce. Na ustavující schůzi byl převážnou většinou shromážděných věřících jmenován do funkce místopředsedy Sboru starších pravoslavné církve v Brně. Mezi léty 1926 až 1928 napomohl Jan Sonnevened k vytvoření pěveckého sboru a v letech 1930 až 1931 podpořil štědrými peněžitými dary výstavbu chrámu svatého Václava na Špilberku. Vrcholu své profesní kariéry ale dosáhl ve 30. letech 20. století, kdy zastával funkci ředitele Okresní nemocenské pojišťovny v Brně.\n\nV roce 1938 odešel (ve věku 58 let) Jan Sonnevend do penze a s manželkou se přestěhovali za dcerou do Prahy na Staré Město. V Praze působil jako dobrovolný člen kuratoria plicní léčebny a pracoval jako revizor účtů v Ústřední Masarykově lize proti tuberkulóze (TBC). Svůj čas věnoval i místní pravoslavné obci. Počátkem ledna roku 1939 byl zvolen za předsedu pražské rady (sboru) starších pravoslavné církve (obce) při nově vysvěceném katedrálním chrámu svatého Cyrila a Metoděje v Resslově ulici (za války to byl chrám svatého Karla Boromejského) (Sonnevend se zasloužil o úpravu tohoto chrámu v duchu pravoslavné církevní tradice.)\n\nKrom aktivit církevních věnoval se Jan Sonnevend kontaktům s vlastenci. (Byl vášnivý filatelista.) Stýkal se například se sokolským činovníkem a učitelem Janem Zelenkou-Hajským. Ten působil od jara 1942 jako velitel radikální skupiny Říjen, kterou založil spolu s Jaroslavem Pechmanem jako jednu ze složek OSVO. Jan Zelenka-Hajský úzce spolupracoval s parašutisty, kteří provedli atentát na Reinharda Heydricha, a kromě jiného se podílel na vyhledávání úkrytů pro ně. A byl to právě Jan Sonnevend, kdo nabídl Janu Zelenkovi-Hajskému kryptu kostela v Resslově ulici (Resslova 307/9, Praha 2 - Nové Město) jako úkryt pro parašutisty.\n\nAngažování se v nekomunistickém protiněmeckém odboji pak bylo pro Sonnevenda jen logickým vyústěním jeho morálních a mravních životních postojů. V odboji spolupracoval např. s MUDr. Karlem Svěrákem, doc. MUDr. Soběslavem Sobkem, s Josefem Bublíkem - vojákem a příslušníkem výsadku Bioscop a s Adolfem Opálkou - vojákem a velitelem paraskupiny Out Distance.\n\nV polovině dubna 1942 se Jan Sonnevend sešel s Petrem Fafkem, jenž ho požádal o spolehlivé úkryty pro nehlášené lidi (pro parašutisty). Petr Fafek byl bývalý legionář, zastával funkci vrchního účetního v ústředí Československého červeného kříže a v odboji byl spolupracovníkem ilegální centrály Ústředního vedení odboje domácího (ÚVOD). Fafek pracoval jako úředník Ligy proti tuberkulóze, kde pracoval i Jan Sonnevend. Petr Fafek participoval i na přípravách atentátu na říšského protektora Reinharda Heydricha. \n\nDne 11. června 1942 se Jan Sonnevend sešel v domě (na adrese: Na příkopě 988/31, Praha 1 - Staré Město) s metropolitním kanovníkem chrámu svatého Víta, který byl představitelem organizace s názvem „Národní pomoc“, která v tomto domě měla kancelář. Sonnevenda zde přijal Otto Lev Stanovský - funkcionář výboru Národního souručenství a předseda katolické Charity. Představitel pravoslavné církve Jan Sonnevend požádal metropolitního kanovníka Stanovského (bez sdělení dalších podrobností) o ukrytí několika pronásledovaných osob v některém z katolických kostelů nebo klášterů. Stanovský jej upozornil, že katolické kostely jsou velmi bedlivě hlídány gestapem. Sonnevend na svém požadavku dále netrval a už Stanovského více nekontaktoval. Později se ukázalo, že se jednalo o ukrytí sedmi parašutistů, kteří v rámci operace Anthropoid spáchali atentát na Reinharda Heydricha. Otto Lev Stanovský sice Sonnevendově prosbě nevyhověl, přesto byl však ve svém bytě (na adrese: Hradčanské náměstí 63/9, Praha 1 - Hradčany) dne 3. července 1942 v 5.00 hodin ráno zatčen gestapem. Za to, že o požadavku na ukrytí pronásledovaných osob neinformoval úřady, byl 28. prosince 1942 (podle jiných zdrojů 29. ledna 1943) odsouzen k tresti smrti a uvězněn v Terezíně a Berlíně - Plötzensee. Po četných intervencích (zejména ze strany berlínského nuncia Msgre. Orseniga) byl Stanovský po půl roce věznění omilostněn a jeho trest mu byl změněn na osm let káznice. Byl vězněn ve Straubingu, kde byl nějaký čas držen v kobce na seně a přikován řetězem. S podlomeným zdravím se dožil konce druhé světové války. Otto Lev Stanovský zemřel (pravděpodobně na následky útrap věznění) dne 5. prosince 1945.\n\nPoté, co Jan Sonnevend neuspěl se sháněním úkrytu přes katolickou církev v nějakém klášteře nebo kostele, zkusil pravoslavnou církev, konkrétně chrám svatého Cyrila a Metoděje, kde se domluvil s farářem Václavem Čiklem a kaplanem Vladimírem Petřekem, že tam parašutisty ukryjí.\n\nOd začátku května 1942 byl Jan Sonnevend již zapojen do odbojové činnosti a do pomoci parašutistům skupiny ANTHROPOID. Po provedení atentátu na Heydricha 27. května 1942 poskytla pravoslavná církev výsadkářům úkryt v chrámu sv. Cyrila a Metoděje (v chrámu svatého Karla Boromejského.) v Resslově ulici na Novém Městě v Praze. Azyl v kryptě chrámu jim nabídl Jan Sonnevend se souhlasem kaplana ThDr. Vladimíra Petřeka, který o situaci uvědomil děkana Václava Čikla a kostelníka Václava Ornesta. Dr. Vladimír Petřek spolu s Václavem Čiklem zajišťovali spojení a denní péči o ukryté parašutisty. Vladyka Gorazd se o úkrytu parašutistů dozvěděl až dva dny po vyhlazení Lidic, večer 11. června 1942, kdy mu Jan Sonnevend oznámil, že se v chrámu skrývá sedm výsadkářů, mezi nimi atentátníci Jan Kubiš, Jozef Gabčík a Josef Valčík.\n\nNa příkaz biskupa Gorazda měli být výsadkáři co nejdříve odvezeni na jiné bezpečné místo. Termín převozu byl určen na 18. června 1942, avšak tou dobou byl už jejich úkryt prozrazen.\n\nPo odhalení úkrytu byli vzápětí zatčeni všichni, kdož se podíleli na jejich skrývání. Nejprve byli zatčeni Václav Čikl s manželkou Marií, kostelník Václav Ornest s rodinou a kaplan Vladimír Petřek (ten přímo ve svém bytě v dnešní Gorazdově ulici 18. června 1942 brzy ráno). Jan Sonnevend byl zatčen gestapem 22. června 1942 i se svou manželkou Marií. Ve čtvrtek 25. června 1942 v 5 hodin ráno byl zatčen v Horních Počernicích vladyka Gorazd a převezen do Petschkova paláce.\n\nPřelíčení před stanným soudem s vladykou Gorazdem a s dalšími vedoucími představiteli pravoslavné církve, kteří pomáhali ukrývat atentátníky na Reinharda Heydricha v chrámu svatého Cyrila a Metoděje proběhlo ve „veřejném“ procesu odpoledne 3. září 1942 od 14.00 hodin v Petschkově paláci. Jako jediný ze stanných soudů po atentátu aspoň náznakově (z propagandistických důvodů) připomínal skutečné soudní řízení. O plánu uspořádat tento proces informoval zastupující říšský protektor Kurt Daluege již 14. srpna roku 1942 říšského vedoucího SS Heinricha Himmlera. Himmler tuto záležitost projednal přímo s Adolfem Hitlerem. Vůdce s procesem souhlasil s tím, že očekává tresty smrti. K soudnímu projednání bylo vpuštěno celkem dvacet prověřených protektorátních novinářů. Ti v průběhu následujících dnů o procesu informovali v tisku. Stannému soudu předsedal velitel pražského gestapa SS-Standartenführer Hans-Ulrich Geschke; žalobcem byl velitel III. oddělení gestapa SS-Hauptsturmführer Wilhelm Schultze; prvním přísedícím byl šéf vyšetřovací komise atentátu na Heydricha SS-Hauptsturmführer Heinz Pannwitz (* 1911 – 1975) a druhým přísedícím Josef Witiska (* 1894 – 1946). Celý proces byl filmován a výpovědi byly pečlivě zapisovány. Nad souzenými představiteli pravoslavné církve byl v 17.00 vynesen rozsudek trestu smrti zastřelením (a zabavení veškerého majetku) za „ukrývání vrahů SS Obergruppenführera R. Heydricha a dalších pěti padákových agentů“.\n\n\nMarie Sonnevendová a její dcera Ludmila Ryšavá s (druhým) manželem Josefem Ryšavým zahynuli v KT Mauthausen. Tři nezletilí synové z prvního Ludmilina manželství byli uchráněni v původní rodině Ludmilina prvního manžela lékaře Orta.\n\nDcerou Jana Sonnevenda (* 1880 - † 1942) a Marie Sonnevendové (* 1888 - † 1942) byla Ludmila Sonnevendová. Narodila se 27. června 1908 v Brně. Z prvního manželství (jmenovala se Ortová) měla tři syny. Po rozvodu byli její synové svěřeni do péče otce. S matkou Ludmilou se dle rozhodnutí soudu synové vídali jen jednou týdně. První manžel Ludmily - Ort musel v rámci vyšetřování po prozrazení úkrytu parašutistů potvrdit, že se jeho synové s matkou ani se Sonnevendovými nestýkali nad rámec rozhodnutí rozvodového soudu. Také se musel zavázat, že syny bude vychovávat v německém duchu. Ort jako jeden z mála chirurgů během války v Praze přítomných (židovské chirurgy deportovali, němečtí byli na frontě, a v Praze jich bylo v počtu co by se na prstech jedné ruky spočítalo) pečoval ve své ordinaci i o doléčované důstojníky SS. Od jednoho z nich se dozvěděl, že o přežití jeho třech synů se jednalo až v Berlíně. A jen árijský původ je tehdy zachránil. Po Únoru 1948 měl doktor Ort problémy s komunistickým režimem, protože se nikdy netajil odporem k bolševismu. Byl navíc členem různých společnosti, třeba katolické společnosti PAX, která pořádala různé přednášky, návštěvy galerií a podobně. Zemřel ve svých 63 letech a nedožil se soudu ve vlastizrádném vykonstruovaném procesu. Z jeho tří synů dva nakonec z Československa emigrovali.\n\nZa protektorátu bydlela Ludmila Ryšavá na adrese Na Kolínské 1224/4. Tak se ulice jmenovala od roku 1930 do roku 1948 (německy Kolin-Garten). Dnes (2018) je to Gabčíkova 1224/4, Praha 8. (Na domě je pamětní deska s textem: V tomto domě žili obětaví členové odboje / manželé / Ludmila a Josef / Ryšaví / spolupracovníci výsadku ANTHROPOID, / popraveni nacisty 24.10.1942 v Mauthausenu.) Po prozrazení (18. června 1942) úkrytu parašutistů v kryptě kostela svatého Cyrila a Metoděje v Praze byla Ludmila Ryšavá dne 28. června 1942 zatčena. Zatčeni byli i její otec, matka a druhý manžel. (Právě přes svého otce Jana Sonnevenda byla Ludmila Ryšavá zapojena do odbojové činnosti a do podpory ukrývaných parašutistů, kterým obstarávala potraviny.) Byla vězněna v Malé pevnosti v Terezíně spolu se svojí matkou. Za pomoc parašutistům byla odsouzena k trestu smrti. Byla popravena v koncentračním táboře Mauthausen dne 24. října 1942. Její jméno je uvedeno na pomníku obětí druhé světové války v „Národním památníku obětí heydrichiády“ v Praze 2, Resslova 9a. Tady je také umístěna její pamětní deska. Tu věnovala Národnímu památníku v říjnu roku 1992 rodina Ortova.\n\n\nDle Osobního věstníku MINISTERSTVA NÁRODNÍ OBRANY číslo 42 ze dne 20. října 1945 byli vyznamenáni (z pověření presidenta republiky) popravení a umučení českoslovenští občané, kteří se svým mimořádným činem dne 27. května 1942 zasloužili o Československo československým válečným křížem 1939 „In memoriam“ (Oddíl III):\n\n\n"}
{"id": "1405486", "url": "https://cs.wikipedia.org/wiki?curid=1405486", "title": "Sebevražedný bombový útok v Čáríkáru 2018", "text": "Sebevražedný bombový útok v Čáríkáru 2018\n\nSebevražedný bombový útok v Čáríkáru 2018 se odehrál v ranních hodinách 5. srpna 2018 v Čáríkáru, hlavním městě afghánské provincie Parván, během pěší patroly. Při útoku sebevražedného atentátníka byli zabiti tři čeští vojáci, další tři vojáci (dva Afghánci a jeden Američan) byli zraněni. Zabití vojáci patřili ke 42. mechanizovanému praporu 4. brigády rychlého nasazení v Táboře. K provedení útoku se přihlásilo hnutí Tálibán.\n\nSoustrast rodinám padlých vyjádřili prezident Miloš Zeman, premiér Andrej Babiš a další politici. Těla padlých vojáků rotného Martina Marcina (* 14. února 1982, † ve 36 letech), desátníka Kamila Beneše (* 17. ledna 1990, † ve 28 letech) a desátníka Patrika Štěpánka (* 14. září 1993, † ve 25 letech) byla ve středu 8. srpna 2018 převezena do Česka. Ministr obrany povýšil in memoriam padlé vojáky do hodnosti štábních praporčíků. Na počest padlých vojáků se ve středu 8. srpna 2018 ve 12:00 rozezněly na 140 vteřin poplachové sirény. Dne 28. října 2018 byli padlí vojáci in memoriam vyznamenáni Medailí Za hrdinství.\n\n"}
{"id": "1405488", "url": "https://cs.wikipedia.org/wiki?curid=1405488", "title": "Saturnálie (Davisová)", "text": "Saturnálie (Davisová)\n\nSaturnálie (2007, \"Saturnalia\") je historický detektivní román anglické spisovatelky Lindsey Davisové. Jde o osmnáctý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu. \n\nRomán se odehrává v Římě na konci roku 76 během nevázaných sedmidenních svátků saturnálií, které se konají každoročně od 17. prosince na počest boha Saturna. Falco dostane od císaře speciální úkol vypátrat významnou germánskou kněžku Veledu, která byla do Říma přivedena jako významná zajatkyně jednoho římského generála a měla být součástí jeho triumfálního průvodu. Byla internována v domácím vězení, podařilo se jí však zmizet, přičemž po sobě zanechala bezhlavou mrtvolu mladého muže, švagra majitele domu. Zároveň však zmizel bratr Falconovy ženy Heleny Justinus, který byl před léty do Veledy zamilován – viz autorčin román \"Železná ruka\".\n\nFalco musí při svém pátrání postupovat delikátně, protože v nejvyšších místech panuje obava, aby se útěk barbarské kněžky nestal příčinou nepokojů. Vyšetřování, při kterém je nucen spolupracovat se svým soupeřem, císařským špehem Anacritem, jej však zavede mezi římskou spodinu, mezi uprchlé otroky, bezdomovce a různé tuláky, kteří neumírají jen na podvýživu a neléčené choroby, ale také rukou masového vraha. Podaří se mu Veledu najít a zajistit jí bezpečné místo pro život ve svatyni vestálek v Ardeji.\n\n"}
{"id": "1405489", "url": "https://cs.wikipedia.org/wiki?curid=1405489", "title": "Saturnálie (rozcestník)", "text": "Saturnálie (rozcestník)\n\nSlovo saturnálie má několik významů:\n\n"}
{"id": "1405490", "url": "https://cs.wikipedia.org/wiki?curid=1405490", "title": "Sociálně demokratická strana", "text": "Sociálně demokratická strana\n\nNázev Sociálně demokratická strana náleží mnoha subjektům:\n\n\n"}
{"id": "1405491", "url": "https://cs.wikipedia.org/wiki?curid=1405491", "title": "Místo činu: Umění války", "text": "Místo činu: Umění války\n\nMísto činu: Umění války (v německém originále Tatort: Die Kunst des Krieges) je rakouský televizní film, součást kriminálního seriálu \"Místo činu\". Film měl premiéru na kanálech ORF a Das Erste 4. září 2016. Premiéra v Česku se uskutečnila 30. června 2019 na televizní stanici Prima.\n\n"}
{"id": "1405492", "url": "https://cs.wikipedia.org/wiki?curid=1405492", "title": "Sociálně demokratická strana (Portugalsko)", "text": "Sociálně demokratická strana (Portugalsko)\n\nSociálně demokratická strana ( Partido Social Democrata, PSD) je portugalská středo-pravicová politická strana, která byla založena 6. května 1974 dva týdny po Karafiátové revoluci. Strana byla založena jako Demokratická lidová strana, v roce 1976 se přejmenovala na stávající název. V současnosti je jednou ze dvou hlavních politických stran portugalské politické scény.\n\n"}
{"id": "1405494", "url": "https://cs.wikipedia.org/wiki?curid=1405494", "title": "Danny Rose", "text": "Danny Rose\n\nDanny Rose (* 2. července 1990, Doncaster) je anglický fotbalista nastupující na postu krajního obránce a hráč anglického celku Tottenham Hotspur.\n\nRose začínal s fotbalem v Leeds United. Patřil mezi trojici hráčů, které oslovila prvoligové Chelsea, ovšem na rozdíl od spoluhráčů do ní nepřestoupil.\nV sezóně 2006/2007 se prvně dostal do seniorského týmu v srpnovém zápase Ligového poháru s Chester City na domácí půdě. Byl to jeho první a nakonec i jediný zápas na lavičce Leeds, neboť trenér Kevin Blackwell byl vzápětí vyhozen.\n\nV létě 2007 přestoupil do Tottenhamu, poté co na sebe upozornil na šampionátu hráčů do 17 let.\nJeho první zápas na lavičce Tottenhamu byl hrán v lednu 2008, Rose do zápasu nezasáhl.\nNásledně putoval po hostováních.\n\nV ročníku 2016/17 byl součástí základní sestavy Tottenhamu navzdory krátké pauze kvůli potížím se šlachou.\nNa začátku jarní části si Rose přivodil zranění kolene, které jej trápilo i následující sezónu. Sezónu 2018/19 zahájil na lavičce, neboť Spurs pod trenérem Mauricio Pochettinem hrálo na tři obránce.\n\nV roce 2018 přiznal problémy s depresemi, které mělo způsobit dlouhodobé zranění a rodinné tragédie.\n"}
{"id": "1405500", "url": "https://cs.wikipedia.org/wiki?curid=1405500", "title": "Price (příjmení)", "text": "Price (příjmení)\n\nPříjmení Price nosí více významných osobností:\n\n"}
{"id": "1405502", "url": "https://cs.wikipedia.org/wiki?curid=1405502", "title": "Flores (příjmení)", "text": "Flores (příjmení)\n\nPříjmení Flores nosí více významných osobností:\n\n"}
{"id": "1405503", "url": "https://cs.wikipedia.org/wiki?curid=1405503", "title": "Russell (příjmení)", "text": "Russell (příjmení)\n\nPříjmení Russell nosí více významných osobností:\n\n"}
{"id": "1405504", "url": "https://cs.wikipedia.org/wiki?curid=1405504", "title": "Hamilton (příjmení)", "text": "Hamilton (příjmení)\n\nPříjmení Hamilton nosí více významných osobností:\n\n"}
{"id": "1405505", "url": "https://cs.wikipedia.org/wiki?curid=1405505", "title": "West (příjmení)", "text": "West (příjmení)\n\nPříjmení West nosí více významných osobností:\n\n"}
{"id": "1405507", "url": "https://cs.wikipedia.org/wiki?curid=1405507", "title": "Gibson (příjmení)", "text": "Gibson (příjmení)\n\nPříjmení Gibson nosí více významných osobností:\n\n"}
{"id": "1405509", "url": "https://cs.wikipedia.org/wiki?curid=1405509", "title": "McDonald (příjmení)", "text": "McDonald (příjmení)\n\nPříjmení McDonald či MacDonald nosí více významných osobností:\n\n"}
{"id": "1405510", "url": "https://cs.wikipedia.org/wiki?curid=1405510", "title": "Cruz (příjmení)", "text": "Cruz (příjmení)\n\nPříjmení Cruz (španělsky \"kříž\") nosí více významných osobností:\n\n\n"}
{"id": "1405512", "url": "https://cs.wikipedia.org/wiki?curid=1405512", "title": "Murray (příjmení)", "text": "Murray (příjmení)\n\nMurray [\"mari\"] může označovat tyto osobnosti:\n"}
{"id": "1405513", "url": "https://cs.wikipedia.org/wiki?curid=1405513", "title": "Stevens (příjmení)", "text": "Stevens (příjmení)\n\nPříjmení Stevens nosí více významných osobností:\n\n"}
{"id": "1405514", "url": "https://cs.wikipedia.org/wiki?curid=1405514", "title": "Tucker (příjmení)", "text": "Tucker (příjmení)\n\nPříjmení Tucker nosí více významných osobností:\n\n"}
{"id": "1405516", "url": "https://cs.wikipedia.org/wiki?curid=1405516", "title": "Crawford (příjmení)", "text": "Crawford (příjmení)\n\nPříjmení Crawford nosí více významných osobností:\n\n"}
{"id": "1405517", "url": "https://cs.wikipedia.org/wiki?curid=1405517", "title": "Henry (příjmení)", "text": "Henry (příjmení)\n\nPříjmení Henry nosí více významných osobností:\n\n"}
{"id": "1405522", "url": "https://cs.wikipedia.org/wiki?curid=1405522", "title": "Dálniční křižovatka Brno-jih", "text": "Dálniční křižovatka Brno-jih\n\nDálniční křižovatka Brno-jih je mimoúrovňová křižovatka v brněnské čtvrti Dolní Heršpice v Jihomoravském kraji. Kříží se zde dálnice D1 s dálnicí D2.\n\nDálniční křižovatka se nachází na území Dolních Heršpic, které jsou součástí městské části Brno-jih. Jižně od křižovatky se nachází soutok Svratky a Svitavy. Křižovatka se nachází v nadmořské výšce 197 m n. m.\n\nDálniční křižovatka Brno-jih je mimoúrovňová křižovatka dálnice D1 procházející zde západovýchodním směrem a dálnice D2, která těsně před touto křižovatkou začíná a vede na jih do Bratislavy. Současně po dálnici D1 prochází evropská silnice E50 a E462. Po D1 od Prahy a dále po D2 prochází evropská silnice E65.\n\nDálniční křižovatka Brno-jih je provedena jako čtyřlístkový typ čtyřramenné dálniční křižovatky.\n\nDálniční křižovatka Brno-jih byla uvedena do provozu 4. října 1978 spolu se zprovozněním úseků dálnice D1 kolem Brna a dálnice D2 z Brna k Hustopečím.\n"}
{"id": "1405523", "url": "https://cs.wikipedia.org/wiki?curid=1405523", "title": "Burns", "text": "Burns\n\nPříjmení Burns nosí více významných osobností:\n\n\n"}
{"id": "1405524", "url": "https://cs.wikipedia.org/wiki?curid=1405524", "title": "Holmes (příjmení)", "text": "Holmes (příjmení)\n\nPříjmení Holmes nosí více významných osobností:\n\n"}
{"id": "1405525", "url": "https://cs.wikipedia.org/wiki?curid=1405525", "title": "Jevgenij Vučetič", "text": "Jevgenij Vučetič\n\nJevgenij Viktorovič Vučetič (Евгений Викторович Вучетич, 28. prosince 1908 Jekatěrinoslav – 12. dubna 1974 Moskva) byl sovětský sochař srbského původu, představitel monumentálního socialistického realismu. Absolvoval Repinův institut v Leningradě, byl viceprezidentem Akademie umění SSSR. Obdržel titul národní umělec SSSR, dvakrát Leninův řád a pětkrát Stalinovu cenu. \n\nK jeho nejvýznamnější dílům patří \"Matka vlast volá\" ve Volgogradu (ve své době největší socha světa), \"Překovejte meče v pluhy\" před budovou OSN v New Yorku, pomník sovětských vojáků v Treptowském parku v Berlíně, socha Vladimira Iljiče Lenina u vjezdu do Volžsko-donského průplavu nebo socha Felixe Edmundoviče Dzeržinského na Ljubljance v Moskvě.\n\nVnučkou jeho manželky Sáry Valeriusové je izraelská politička Ksenia Svetlova.\n\n"}
{"id": "1405528", "url": "https://cs.wikipedia.org/wiki?curid=1405528", "title": "Rose (příjmení)", "text": "Rose (příjmení)\n\nPříjmení Rose nosí více významných osobností:\n\n"}
{"id": "1405529", "url": "https://cs.wikipedia.org/wiki?curid=1405529", "title": "Berry (příjmení)", "text": "Berry (příjmení)\n\nPříjmení Berry nosí více významných osobností:\n\n"}
{"id": "1405530", "url": "https://cs.wikipedia.org/wiki?curid=1405530", "title": "Čurčchela", "text": "Čurčchela\n\nČurčchela (gruzínsky: ჩურჩხელა) je gruzínský pokrm. Jedná se o pamlsek z ořechů, které jsou navlečeny na provázek a namočeny ve vinném moštu zahuštěném moukou. Čurčchela svým vzhledem připomíná dle barvy buď svíčku, nebo klobásu. \nPravá čurčchela neobsahuje žádný přidaný cukr. \nPoužívají se půlky jader vlašských ořechů, lískové oříšky, nebo mandle. Někdy se setkáme také s jadérky z meruněk, broskví, rozinkami, místo vinného moštu se občas používá šťáva z granátového jablka. \nČurčchela má různé podoby podle regionu a za nejlepší bývá považována kachetinská.\nGruzínci obvykle dělají čurčchelu na podzim, kdy se sklízí základní ingredience, hroznové víno a ořechy. \nVinný mošt (rmut) se umístí do velkého bronzového kotle (tzv. \"chartzin\" nebo \"kazani\") a pomalu se přivede do varu, vaří se asi 30 min a pak se nechá na 10 – 12 h odstát. Následuje filtrace a další vaření, aby se odpařila přebytečná voda, vaří se, dokud se nedosáhne cukernatosti 30 – 40%. Pro snížení kyselosti se používá rozdrcená křída (5 g / litr), ta má těž napomoci tomu, aby případný kal vyplaval na povrch, kde se odstraní. Jakmile je proces čištění dokončen, obsah kotle se nechá vychladnout. Poté se opět zahřeje na 30°C a za stálého míchání se dodá mouka, dokud směs nedosáhne správné konzistence. Směs, nazývaná \"palouzes\", je nyní připravena k použití. \nOřechy musí být ponořeny do vody, aby změkly. Jakmile jsou dostatečně měkké, jsou navlečeny na šňůrky. Ty se pak celé ponoří do směsi a tento proces se několikrát opakuje, dokud se nedosáhne požadované tloušťky 1,5 - 2 cm. Poslední fází je sušení, které trvá až dva týdny. Poté jsou čurčchely připraveny ke konzumaci, případně ke skladování.\nČurčchela je v Gruzii oblíbená v období novoročních svátků. Kromě Gruzie se s obdobami tohoto pokrmu setkáme také u dalších kavkazských národů a dále v Arménii, Ázerbájdžánu, Íránu, Turecku, na Kypru, Ukrajině a v Rusku. \n"}
{"id": "1405531", "url": "https://cs.wikipedia.org/wiki?curid=1405531", "title": "Rogers Cup 2018 – ženská dvouhra", "text": "Rogers Cup 2018 – ženská dvouhra\n\nŽenská dvouhra Rogers Cupu 2018 probíhala v první polovině srpna 2018. Do singlové soutěže montréalského tenisového turnaje nastoupilo padesát šest hráček. Z kvalifikace se probojovalo třináct tenistek. Obhájkyní titulu byla ukrajinská světová pětka Elina Svitolinová, kterou v semifinále vyřadila Američanka Sloane Stephensová.\n\nV repríze finále Roland Garros 2018 vyhrála soutěž rumunská světová jednička Simona Halepová, když v boji o titul přehrála americkou třetí hráčku žebříčku Sloane Stephensovou po třísetovém průběhu. 26letá Rumunka se na Rogers Cupu objevila ve třetím finále z předchozích čtyř ročníků a navázala na výhru z roku 2016. Sérii neporazitelnosti prodloužila na deset utkání. V probíhající sezóně si připsala třetí turnajové vítězství, které představovalo osmnáctý singlový titul na okruhu WTA Tour.\n\nOsm nejvýše nasazených hráček obdrželo volný los do druhého kola.\n"}
{"id": "1405532", "url": "https://cs.wikipedia.org/wiki?curid=1405532", "title": "Rogers Cup 2018 – mužská dvouhra", "text": "Rogers Cup 2018 – mužská dvouhra\n\nMužská dvouhra Rogers Cupu 2018 probíhala v první polovině srpna 2018. Do singlové soutěže torontského tenisového mastersu hraného na tvrdém povrchu nastoupilo padesát šest hráčů. Z kvalifikace se probojovalo deset tenistů, z toho sedm řádně a Mackenzie McDonald, Mirza Bašić s Michailem Južným jako šťastní poražení. Obhájcem titulu byl německý třetí hráč klasifikace Alexander Zverev, kterého ve čtvrtfinále vyřadil Řek Stefanos Tsitsipas.\n\nVítězem se stal první hráč žebříčku a nejvýše nasazený Španěl Rafael Nadal, jenž ve finále zdolal řeckého tenistu Stefanose Tsitsipase po dvousetovém průběhu 6–2 a 7–6. V probíhající sezóně si připsal páté turnajové vítězství, které představovalo jubilejní osmdesátý singlový titul na okruhu ATP Tour ve sto šestnáctém kariérním finále. Celkově také získal třicátý třetí vavřín v sérii Masters, kde figuroval na prvním místě. Canada Masters se stal jeho první událostí mistrovské série s tvrdým povrchem, z níž si 32letý Nadal odvezl čtvrtý titul. Bodovým ziskem si jako první zajistil účast na Turnaji mistrů, a to čtrnáctou sezónu v řadě.\n\nTsitsipas odehrál finále v den 20. narozenin a stal se nejmladším hráčem historie, který na jediném turnaji ATP vyřadil čtyři tenisty elitní světové desítky. Bodový zisk jej katapultoval na 15. míésto žebříčku. Přitom ve čtvrtfinále odvrátil dva mečboly světové trojce Alexandru Zverevovi a v semifinále jednu mečbolovou příležitost šestého v pořadí Kevina Andersona. Po turnaji se také poprvé v kariéře stal světovou trojkou Argentinec Juan Martín del Potro, jenž odstoupil pro obnovené potíže s levým zápěstím.\n\nOsm nejvýše nasazených hráčů obdrželo volný los do druhého kola.\n\n"}
{"id": "1405533", "url": "https://cs.wikipedia.org/wiki?curid=1405533", "title": "Rogers Cup 2018 – ženská čtyřhra", "text": "Rogers Cup 2018 – ženská čtyřhra\n\nŽenská čtyřhra Rogers Cupu 2018 probíhala v první polovině srpna 2018. Do deblové soutěže montréalského tenisového turnaje nastoupilo dvacet osm dvojic. Dvojnásobným obhájcem titulu byl ruský pár Jekatěrina Makarovová a Jelena Vesninová, jehož členky nestartovaly společně. Vesninová se rozhodla soutěže nezúčastnit. Spoluhráčkou Makarovové se poprvé v kariéře stala Tchajwanka Latisha Chan, s níž se probojovala do finále.\n\nTímea Babosová, Kateřina Siniaková a Latisha Chan vstoupily do turnaje jako soupeřky o post světové jedničky ve čtyřhře. Chanová se po skončení vrátila do čela žebříčku, když si první místo zajistila postupem do finále. \n\nVítězem se stal osmý nasazený australsko-nizozemský pár Ashleigh Bartyová a Demi Schuursová, který ve finále za 80 minut zdolal tchajwansko-ruské turnajové dvojky Latishu Chanovou s Jekatěrinou Makarovovou. Po dvousetovém průběhu 4–6 a 6–3 rozhodl až supertiebreak poměrem míčů [10–8]. Obě šampionky si do žebříčku WTA připsaly 900 bodů a získaly druhou společnou trofej, repektive po Internazionali BNL d'Italia 2018 druhou z kategorie Premier 5 v probíhající sezóně. Bartyová vybojovala osmý deblový titul na okruhu WTA Tour a pro Schuursovou to bylo deváté takové turnajové vítězství.\n\nČtyři nejvýše nasazené páry obdržely volný los do druhého kola.\n"}
{"id": "1405535", "url": "https://cs.wikipedia.org/wiki?curid=1405535", "title": "Puti Kaisar-Mihara", "text": "Puti Kaisar-Mihara\n\nPuti Kaisar-Mihara (* 28. dubna 1986 Padang) je indonéská a v Rakousku již zdomácnělá mistryně bojového umění, modelka, tanečnice, choreografka a příležitostná herečka.\n\nPuti se narodila v Padangu na pobřeží Sumatry v Indonésii. Ve třech letech se s otcem přestěhovala do Rakouska, kde začala s tréninkem Pencak Silat již v útlém věku. V současné době nosí titul Pendekar 4. stupně a vyučuje na Institutu pro PMG-Sentak (umění sebeobrany) ve Vídni. Roku 2016 si zahrála úlohu profesionální vražedkyně ve filmu .\n\n"}
{"id": "1405536", "url": "https://cs.wikipedia.org/wiki?curid=1405536", "title": "Rogers Cup 2018 – mužská čtyřhra", "text": "Rogers Cup 2018 – mužská čtyřhra\n\nMužská čtyřhra Rogers Cupu 2018 probíhala v první polovině srpna 2018. Do deblové soutěže torontského tenisového mastersu hraného na tvrdém povrchu nastoupilo dvacet čtyři dvojic. Obhájcem titulu byl třetí nasazený francouzský pár Pierre-Hugues Herbert a Nicolas Mahut, kteří vypadli ve druhém kole s Djokovićem a Andersonem. Tito finalisté z červencové dvouhry Wimbledonu 2018 nastoupili jako spoluhráči do první společné čtyřhry v kariéře. \n\nVítězem se stal druhý nasazený finsko-australský pár Henri Kontinen a John Peers, který ve finále za 1.25 hodin zdolal finsko-novozélandskou dvojici Raven Klaasen a Michael Venus. Po dvousetovém průběhu 6–2 a 6–7 rozhodl až supertiebreak poměrem míčů [10–6]. V zápase přitom odvrátili čtyři mečboly ve zkrácené hře druhé sady, z toho za stavu 3:6 tři mečboly v řadě. Oba šampioni si do žebříčku ATP připsali 1 000 bodů a získali třináctou společnou trofej. Kontinen vybojoval dvacátý první deblový titul na okruhu ATP Tour a pro Peerse to bylo devatenácté takové turnajové vítězství.\n\nVšechny nasazené páry obdržely volný los do druhého kola.\n"}
{"id": "1405543", "url": "https://cs.wikipedia.org/wiki?curid=1405543", "title": "Mitaka", "text": "Mitaka\n\nMitaka () je město v prefektuře Tokio v Japonsku. K roku 2018 měla přes 190 tisíc obyvatel.\n\nMitaka leží západně od Tokia, jižně od Musašina, východně od Koganei a severně od Čófu.\n\nMitaka vznikla jako město 3. listopadu 1950.\n\nJmenuje se podle ní asteroid 1088 Mitaka, který objevila Národní astronomická observatoř Japonska sídlící právě v Mitace.\n\n"}
{"id": "1405546", "url": "https://cs.wikipedia.org/wiki?curid=1405546", "title": "Karel Buchta", "text": "Karel Buchta\n\nKarel Buchta (20. října 1897 – 21. února 1959) byl československý voják a lyžař.\n\nNa I. ZOH v Chamonix 1924 skončil v závodě vojenských hlídek na 4. místě. Startoval v týmu s Josefem Bímem, Janem Mittlöhnerem a Bohuslavem Josífkem.\n\n"}
{"id": "1405550", "url": "https://cs.wikipedia.org/wiki?curid=1405550", "title": "Rozpakov", "text": "Rozpakov\n\nRozpakov je zaniklý hrad u Úherčic v okrese Chrudim. Nachází se jeden kilometr jižně od vesnice na skalnaté ostrožně nad Cítkovským potokem v nadmořské výšce okolo 395 metrů. Dochovaly se z něj terénní pozůstatky opevnění a drobné fragmenty zdí.\n\nHrad ve svých dílech zmínili Jaroslav Schaller a Johann Gottfried Sommer. August Sedláček ho mylně spojil s dějinami tvrze v Dolanech, která stávala o jeden kilometr dále na severovýchod. První a jediná písemná zmínka o hradu pochází z roku 1381. Tehdy zemřel jeho majitel Zdislav, a hrad tak připadl jako odúmrť králi Václavovi IV.\n\nJednodílný hrad stál na konci ostrožny. Přístupnou západní stranu chránil široký šíjový příkop. V hradním jádře se dochovaly prohlubně, které jsou pozůstatky sklepů.\n\n\n"}
{"id": "1405553", "url": "https://cs.wikipedia.org/wiki?curid=1405553", "title": "Altirhinus", "text": "Altirhinus\n\nAltirhinus (\"vysoký čenich\") byl rod hadrosauroidního ornitopodního dinosaura z raně křídového období (střední až pozdní věk alb, asi před 107 až 100 miliony let). Fosilie tohoto býložravého ptakopánvého dinosaura byly objeveny v Mongolsku (souvrství Churen Duch, ze kterého byl popsán například také příbuzný rod \"Choyrodon\"). Nápadným znakem altirhina je vysoká nasální část jeho lebky, kterou se značně podobá například australskému rodu \"Muttaburrasaurus\".\n\nFosilie tohoto dinosaura byly objeveny v roce 1981 při společné sovětsko-mongolské expedici do pouště Gobi. Byl získán materiál z několika různých jedinců, včetně pravděpodobných mláďat. Původně byl tento iguanodontní ornitopod považován za zástupce druhu \"Iguanodon orientalis\", který dnes již není vědecky platným taxonem a k němuž byly fosilie z Asie přiřazovány již od 50. let 20. století. Formálně popsal tento druh britský paleontolog David B. Norman v roce 1998. Druhové jméno dinosaura je poctou ruskému paleontologovi Sergeji Kurzanovovi, který fosilie objevil.\nLebka tohoto ornitopoda je dlouhá 76 centimetrů. Gregory S. Paul odhadl v roce 2016 rozměry altirhina na 6,5 metru délky a hmotnost na 1100 kilogramů. Paleontolog Thomas R. Holtz, Jr. odhaduje délku tohoto druhu dokonce na 8 metrů.\n\n"}
{"id": "1405563", "url": "https://cs.wikipedia.org/wiki?curid=1405563", "title": "Crossminton", "text": "Crossminton\n\nCrossminton (dříve známý také jako speed badminton nebo speedminton) je rychlý raketový sport původem z Německa. Kombinuje prvky ze squashe, tenisu a badmintonu. Ke hře jsou potřeba rakety, košíky (\"speedery\", opeřené míčky) a kurty - dva čtverce 5,5x5,5 metru vzdálené 12,8 metru od sebe.\n\nCrossminton byl vynalezen Němcem Billem Brandesem, který chtěl vytvořit venkovní variantu badmintonu. Hra je navenek podobná badmintonu, ale těžší míček (\"speeder\", košík) zaručuje stabilitu ve větru a rychlejší tempo hry.\n\nVynálezce napřed hru pojmenoval jako shuttleball. V roce 2001 byla však přejmenována na \"speed badminton\" nebo \"speedminton\" podle jména firmy Speedminton, která je hlavním výrobcem vybavení pro crossminton. K finálnímu přejmenování na crossminton došlo v roce 2016 v návaznosti na mezinárodní vyjednávání s BWF, která nesouhlasila s využíváním názvu badminton. Toto přejmenování bylo důležitým krokem pro další rozvoj crossmintonu jako samostatného sportovního odvětví.\n\nV posledních letech se crossminton začal velmi rychle šířit i do ostatních zemí, v roce 2011 byla založena mezinárodní asociace ICO (International Crossminton Organization) a v současné době hraje crossminton více než 2 miliony lidí po celém světě. Nejvíce rozšířený je crossminton v Evropě, nicméně mezinárodní asociace ICO má v roce 2018 již 26 členských národních asociací z Evropy, Ameriky, Asie i Afriky.\n\nV České republice se začal crossminton rozvíjet v roce 2010, kdy byly uspořádány první turnaje v Pardubicích, v Hanušovicích a v Praze, pokaždé za účasti 10-15 hráčů. Česká asociace crossmintonu vznikla 12. února 2010 pod názvem Česká asociace speed badmintonu. V návaznosti na změnu názvu sportu od roku 2016 se i asociace přejmenovala, aby reflektovala nový název tohoto sportovního odvětví – crossminton.\n\nV roce 2011 došlo na premiéru českých hráčů na mezinárodních turnajích - Jana Scholzová, Michal Scholze (oba Crossminton Pardubice) a Pavel Podvolecký (SPV Hanušováček) se zúčastnili březnového turnaje Slovak Cup v Hlohovci a posbírali první body do mezinárodních žebříčků. Prvním českým mezinárodním turnajem byl Czech Speedminton Open 2011 v listopadu 2011 v Praze - o turnaj byl velký zájem a nakonec skončil velice úspěšně za účasti více než 120 hráčů z celé Evropy.\n\nČeský crossminton se postupně zařadil mezi jednu z nejrozvinutějších zemí a pravidelně sbírá úspěchy na největších mezinárodních akcích.\n\nHřiště tvoří dva čtverce o straně 5,5 m vzdálené 12,8 m od sebe. Je možné hrát na polovině tenisového kurtu nebo využít Easy Courtů - dva čtverce z reflexních pruhů, které se pomocí kolíků natáhnou za kroužky umístěné v rozích a hřiště tak lze udělat během chvilky kdekoliv, například v parku na trávě.\n\nRakety jsou podobné squashovým, jsou však kratší pro lepší ovladatelnost, košíky - Speedery jsou těžší a menší než badmintonové, což jim dává vyšší rychlost a větší stabilitu pro hru venku. Raket je celá řada, převážně od německé značky Speedminton, prodávají se i cenově výhodné sety s kompletním vybavením (2 rakety, Speedery, Easy Court).\n\nHra končí když jeden z hráčů dosáhne 16 bodů. Pokud mají oba hráči shodně 15 bodů a více hra pokračuje dokud jeden z hráčů nedosáhne dvoubodového rozdílu. Zápas je na tři vítězné sety (best of five).\n\nHráči losují o první podání. Potom se hráči střídají po třech podáních. Každé podání se počítá. Pokud je shodné skóre 15: 15 podání se střídá po každém bodu. Při podání si lze zvolit pole pro podání, buď z vnitřku hracího pole a podání musí být spodem nebo za zadní čárou kde lze podávat nad hlavou. Strana, která prohrála set, v následujícím začíná podávat.\n\nPočítá se každý úder který nebyl správně vracen. Body jsou udělovány v následujících případech:\n\n\nPokud hráč vrátil speeder který letěl mimo hrací plochu pokračuje se ve hře. Hráči mění strany po každém setu aby zajistili stejné hrací podmínky (světlo, vítr apod.). V případě pátého setu si hráči mění strany jakmile jeden z nich dosáhne 8 bodů.\n\nČtyřhra se hraje na dvou k sobě přilehlých kurtech.\n\nHra končí když jedna strana dosáhne 16 bodů. Pokud mají obě strany shodně 15 bodů a více hra pokračuje, dokud jedna ze stran nedosáhne dvoubodového rozdílu. Zápas je na tři vítězné sety (best of five).\n\nNa začátku hry si strany losují o podání a potom se střídají po třech podáních. Podání musí vždy letět křížem na druhou stranu.První servis na každé straně je vždy z pravé strany na levou polovinu soupeře. Při podání stojí každý hráč na své půlce kurtu a po vracení podání se mohou volně pohybovat.Pokud je shodné skóre 15: 15 podání se střídá po každém bodu.\n\nOstatní pravidla jsou shodná jako pro dvouhru.\n\nPrvní crossmintonové mistrovství světa se konalo 26. - 27. srpna 2011 v Berlíně za účasti více jak 380 hráčů z 29 zemí. Od té doby se každý rok pravidelně střídají mistrovství světa (liché roky) a mistrovství Evropy (sudé roky).\nPo celém světě se koná řada mezinárodních turnajů pod dohledem International Crossminton Organization. Každá členská země může organizovat každoročně jeden turnaj kategorie 1000/500 b. a až čtyři turnaje kategorie 250 b. Turnajů kategorie 1000 b. je každý rok pouze pět a jsou přidělovány ICO na základě přihlášek podaných členskými státy. Série turnajů kategorie 1000 a 500 b. se nazývá World Series.\n\nÚčastí na mezinárodních turnajích pod hlavičkou ICO získávají hráči body do světového žebříčku na základě dosažených výsledků. Body v žebříčku se následně používají pro nasazování hráčů na nadcházející turnaje.\n\n\"* turnaje kategorie 1000 b. jsou vyznačeny tučným písmem\"\n\"* turnaje kategorie 1000 b. jsou vyznačeny tučným písmem\"\nOd roku 2013 organizuje ICO soutěž národních týmů nazvanou ICO Nations Cup. Koncept soutěže je odvozen od tenisových soutěží typu Davis Cupu nebo Fed Cupu, ale v crossmintonu soutěží smíšená družstva složená z mužů i žen. Nejprve se hrají vždy regionální turnaje a následně se jejich vítězové utkávají vždy na podzim na finálovém turnaji. V roce 2016 hostilo finálový turnaj ICO Nations Cupu Brno.\n\nNárodní tým se skládá z nejméně třech hráčů - dvou mužů a jedné ženy - a ne více jak pěti hráčů (tři hráči + dva náhradníci, kteří mohou zasáhnout do dvouhry nebo čtyřhry). Utkání mezi dvěma národními týmy se skládá ze šesti zápasů - čtyř dvouher a dvou čtyřher.\n\nV říjnu 2017 se českému národnímu týmu ve složení Petr Makrlík, Pavel Podvolecký, Marcel Patěk, Klára Janáčková, Eliška Andrlová podařilo dosáhnout vynikajícího výsledku, když po vítězství na regionálním turnaji vybojovali ve finále v chorvatském Zaboku druhé místo.\n\nV říjnu 2018 se český národní výběr ve složení Petr Makrlík, Daniel Knoflíček, Ing. Petr Makrlík, Zuzana Kubáňová, Jesika Škodová dočkal zaslouženého vítězství v celé soutěži, když ve finálovém turnaji v slovinském Lašku porazil všechny soupeře.\n\nV říjnu 2019 se český národní výběr ve složení Petr Makrlík, Daniel Knoflíček, Petr Vosátka, Zuzana Kubáňová, Jesika Škodová získál v domácím prostředí po nejtěsnějším finále v historii této souteže stříbrné medaile, když v Pražském finále podlehl výběru Německa o pouhé čtyři speedery (3:3 na zápasy, 7:7 na sety, 196:192 na body).\n\n"}
{"id": "1405565", "url": "https://cs.wikipedia.org/wiki?curid=1405565", "title": "Jiří Mazánek", "text": "Jiří Mazánek\n\nJiří Mazánek (* 1975/1976) je český policista, od srpna 2018 ředitel Národní centrály proti organizovanému zločinu.\n\nVystudoval Policejní akademii ČR v Praze.\n\nV minulosti pracoval v Útvaru odhalování korupce a finanční kriminality, kde se podílel na kauzách armádních zakázek týkajících se údajné korupce při nákupu obrněných vozidel pandur a údajně předraženého nákupu letadel CASA. Kvůli druhé zmiňované kauze na něj údajně vyvíjel telefonický nátlak tehdejší ministr financí ČR Miroslav Kalousek. Za práci na obou kauzách mu bylo uděleno ocenění \"Policista roku 2013\".\n\nPo vzniku Národní centrály proti organizovanému zločinu v roce 2016 se stal ředitelem sekce závažné hospodářské trestné činnosti a korupce NCOZ. Když ke konci července 2018 rezignoval na post ředitele NCOZ Michal Mazánek, přihlásil se do nabídkového řízení na uvolněné místo. V něm porazil náměstka NCOZ Milana Komárka a ke dni 1. srpna 2018 byl jmenován novým ředitelem Národní centrály proti organizovanému zločinu.\n\nPodle deníku FORUM 24 je považovaný za člověka blízkého Andreji Babišovi. Jako bývalý vyšetřovatel protikorupční policie se totiž v minulosti zabýval několika kauzami týkajícími se agresivního podnikání Agrofertu a vyřešil je odložením v jeho prospěch.\n"}
{"id": "1405568", "url": "https://cs.wikipedia.org/wiki?curid=1405568", "title": "Maria de Medeiros", "text": "Maria de Medeiros\n\nMaria de Medeiros, celým jménem Maria Esteves de Medeiros Victorino de Almeida (* 19. srpna 1965 Lisabon) je portugalská filmová herečka a režisérka.\n\nJako filmová herečka debutovala v patnácti letech. Je absolventkou pařížské École nationale supérieure des arts et techniques du théâtre, hrála v Théâtre de l'Odéon. V roce 1990 zaznamenala velký mezinárodní úspěch jako Anaïs Nin v životopisném filmu \"Henry a June\", v roce 1994 ji Quentin Tarantino obsadil do role Fabienne v kriminální komedii \"\", výrazné role ztvárnila také ve filmech \"Adam a Eva\", \"Můj život beze mne\", \"Hitler v Hollywoodu\", \"Kuře na švestkách\" a ve francouzském televizním seriálu \"Venuše a Apollón\". V roce 2000 se představila jako režisérka historickým filmem \"Dubnoví kapitáni\", který byl vyhlášen portugalským filmem roku, podílela se i na koprodukčním povídkovém snímku \"Neviditelný svět\" (2012). Věnuje se také zpěvu: vydala čtyři dlouhohrající alba, spolupracuje s australskou hudebnicí Phoebe Killdeerovou. Je nositelkou řádu svatého Jakuba od meče, od roku 2008 působí jako mírová velvyslankyně UNESCO. \n\nJejí otec António Victorino de Almeida je hudební skladatel, mladší sestra Inês de Medeiros se rovněž věnovala herectví, pak se zaměřila na politiku. Její manžel Agustí Camps je filmový zvukař, mají dvě děti.\n\n"}
{"id": "1405574", "url": "https://cs.wikipedia.org/wiki?curid=1405574", "title": "Wally Herbert", "text": "Wally Herbert\n\nSir Walter William Herbert zvaný Wally (24. října 1934 York – 12. června 2007 Inverness) byl anglický cestovatel, který jako první člověk v historii překonal pěšky Severní ledový oceán.\n\nPocházel z rodiny armádního důstojníka, která pobývala v Egyptě a Jižní Africe. Na přání otce se přihlásil na Royal School of Military Survey a pracoval jako geodet, v jedenadvaceti letech odešel s výzkumným týmem do Antarktidy, po vypršení kontraktu cestoval po Americe, pak se vrátil do Antarktidy s novozélandskou výpravou na Beardmoreův ledovec a v roce 1966 podnikl cestu na saních přes Ellesmerův ostrov. \n\nByl postaven do čela britské transarktické expedice, kterou kromě něj tvořili Ken Hedges, Allan Gill a Fritz Koerner. Čtveřice se čtyřicítkou saňových psů vyrazila 21. února 1968 z Point Barrow na Aljašce, 6. dubna 1969 stanula na severním pólu a 29. května téhož roku dorazila přes zamrzlý oceán na Phippsův ostrov na Špicberkách, odkud ji loď \"Endurance\" převezla do vlasti. Herbertův tým urazil 5800 km, přinesl cenné vědecké poznatky o polárních oblastech a byl prvním po Robertu Pearym, kdo dosáhl severního pólu bez použití techniky (možná vůbec prvním, protože Pearyho tvrzení o tom, že stanul až na pólu, bývá pro mnohé nesrovnalosti odborníky zpochybňováno).\n\nV roce 1979 podnikl Herbert spolu s Alanem Gillem neúspěšný pokus obeplout Grónsko na domorodém člunu. Vydal také knihy o historii polárních výprav \"The Noose of Laurels\" a \"The Polar World\" (s vlastními ilustracemi), pořádal přednášková turné. Obdržel Polární medaili, jeho jméno nese antarktické pohoří Herbert Range, v roce 2000 byl královnou povýšen do šlechtického stavu.\n\n\n"}
{"id": "1405576", "url": "https://cs.wikipedia.org/wiki?curid=1405576", "title": "Sucho a teplo v Evropě 2018", "text": "Sucho a teplo v Evropě 2018\n\nSucho a teplo v Evropě 2018 bylo období neobvykle horkého a suchého počasí, které v jarních a letních měsících roku 2018 vedlo k rekordním teplotám a požárům v mnoha částech Evropy. Je součástí větší vlny, která ovlivňuje severní polokouli, způsobené částečně tím, že tryskové proudění v atmosféře je slabší než obvykle, což umožňuje, aby horký vysokotlaký vzduch zůstával na stejném místě. Podle institutu Institute for Environment and Sustainability je nejvíce zasažena střední a severní Evropa.\n\nV Česku platilo v tomto období několik meteorologických výstrah na území téměř celé republiky. Na mnoha meteorologických stanicích byly překonány místní teplotní rekordy; například v Řeži u Prahy byla dne 1. srpna naměřena teplota 38 stupňů, čímž vznikl nový lokální teplotní rekord.\n\nPočasí způsobilo na mnoha místech republiky extrémní sucho, zejména na Moravě, ale i v Slezsku, severních, středních a jižních Čechách a v oblastech Polabí a Poohří. V mnoha krajích došlo k mimořádnému snížení průtoků řek (na většině sledovaných profilů minimálně o 50 %, ovšem místy až o 80–90 %), poklesu hladin vodních nádrží, vysychání slepých říčních ramen a poklesu hladiny podzemních vod. Krizová situace nastala zejména na moravských tocích (Morava, Dyje, Svratka), dále například v povodích Sázavy, Jizery a Smědé. Vlivem sucha se snížila i zásoba podzemních vod a několik desítek moravských obcí zakázalo nebo omezilo nakládání s povrchovými vodami. Na konci srpna bylo suchem postiženo 94 % území Česka a celkové škody v zemědělství dosáhly přibližně 10 miliard korun.\n\nNa některých místech došlo také k úhynům ryb. Nejhorší situace nastala na jižní Moravě, kde uhynuly ryby v řekách Svratce, Jihlavě; a Rokytné. K nejzávažnějším případům došlo v srpnu v Ponětovickém rybníku a rybníku Nesyt, kde uhynulo na 100 tun ryb. V srpnu došlo také k menšímu úhynu v pražském Čimickém rybníku. Na mnoha místech republiky došlo také k rozsáhlému poškození lesů. Právě dlouhotrvající sucha napomohla i postupnému rozšíření kůrovcové kalamity prakticky na celé území republiky.\n\nNa přelomu srpna a září 2018 byla zřízena expertní skupina české vlády pod názvem \"Komise proti suchu\", k jejíž úlohám patří zejména hledání obrany vůči důsledkům sucha v Česku.\n\nV Německu došlo vlivem vysokých teplot k zvýšení teploty Baltského moře (prakticky až na úroveň Středozemního moře) a mimořádnému poklesu hladiny řeky Labe. Extrémní teploty byly na začátku srpna dosaženy na Pyrenejském poloostrově – ve Španělsku i Portugalsku přesáhly 45 stupňů. Ve Francii musel být v srpnu zastaven provoz reaktorů v některých jaderných elektrárnách ve východní části země. Neobvyklé teploty byly zaznamenány rovněž v Nizozemsku, Švédsku, Rusku a dalších zemích.\n\nV červenci vypukly v Řecku v okolí Athén mimořádně tragické lesní požáry, jež si vyžádaly téměř 100 obětí. Další lesní požáry postihly španělský region Valencie, Švédsko a Velkou Británii.\n"}
{"id": "1405577", "url": "https://cs.wikipedia.org/wiki?curid=1405577", "title": "Akce Zámky", "text": "Akce Zámky\n\nAkce zámky (1945–1947) byla ojedinělá humanitární akce na pomoc dětem, které se vracely z koncentračních táborů, která byla rozšířena také na děti z internačních táborů pro Němce. Akci zorganizoval humanista Přemysl Pitter se svou spolupracovnicí Olgou Fierzovou a podílelo se na ní mnoho dalších dobrovolných spolupracovníků.\n\nPřemysl Pitter založil v roce 1933 na pražském Žižkově Milíčův dům, zařízení pro mimoškolní výchovu dětí z chudých rodin. Děti židovského původu i někteří Pittrovi spolupracovníci museli během války odejít do ghett v Lodži, Terezíně a do dalších koncentračních táborů. Již během války Pitter tajně pomáhal židovským rodinám, a když se blížil konec války, začal plánovat zřízení dětských ozdravoven, kde by se mohly zotavit děti, které se vrátí z koncentračních táborů. Budova Milíčova domu ani ozdravovny v Mýtě u Rokycan se k tomuto účelu z kapacitních důvodů nehodily. V květnu 1945 byl Pitter pověřen zdravotně-sociální komisí České národní rady, aby mohl jednat v záležitosti zřízení ozdravoven pro děti z koncentračních táborů. Pro akci se mu podařilo v okolí Prahy zajistit tři zámky, které byly zkonfiskovány baronu Ringhofferovi - Štiřín, Kamenice, Olešovice a blízký zámeček Lojovice, zabavený profesoru Knausovi. V říjnu 1945 k těmto budovám přibyl i penzion Bellevue v nedalekém Ládví. Zámecké prostory bylo nutno upravit a zařídit pro provoz dětských ozdravoven. \n\nPrvní děti z terezínského ghetta, které bylo v té době ohroženo tyfovou epidemií, byly do ozdravoven přivezeny 22. 5. 1945. Ozdravovnami prošlo kromě dětí z Terezína také mnoho děti a mladých lidí z jiných koncentračních táborů, celkem jich bylo 247. O děti se starali dobrovolníci z okruhu přátel Přemysla Pittra, např. manželé Zdeněk a Milada Teichmannovi, Otuše Dürrová, manželé Růžičkovi, Dobroslava Štěpánková, Antonín Moravec a další. Pro děti bylo nutné zajistit také lékařskou péči. Pro tuto funkci získal Přemysl Pitter židovského lékaře Emila Vogla, který jako jediný z rodiny přežil útrapy koncentračních táborů. Emil Vogl pak vybudoval v Lojovicích lékařský dům.\n\nCelá akce byla zpočátku financována zejména z dědictví po profesoru Miloši Seifertovi a také z finančních darů. Personál ozdravoven pracoval bezplatně. Pro vysokou finanční náročnost akce navrhl P. Pitter Zemskému národnímu výboru převzetí ozdravoven. Výbor s tím souhlasil a P. Pittra jmenoval správcem ozdravoven a zároveň členem sociální komise při Zemském národním výboru. \n\nJako člen této komise měl P. Pitter mimo jiné na starost kontrolu poměrů v internačních táborech pro Němce, do kterých bylo před odsunem shromažďováno obyvatelstvo německého původu. Situace v těchto táborech byla mnohdy katastrofální a Pitter se zasazoval o jejich humanizaci. Do „akce zámky“ tak později přibral i německé děti z těchto táborů. Pittrova kritika poválečného násilí na německém obyvatelstvu stejně jako pobyt německých dětí v ozdravovnách vyvolal velkou kritiku ze strany Ministerstva vnitra i veřejnosti a Pitter byl ze sociální komise Zemského národního výboru vyloučen. Ozdravovny byly rychle převedeny pod správu Ministerstva ochrany práce a sociální péče a akce zámky mohla plynule pokračovat. \"Akce zámky\" trvala do roku 1947 a za celou dobu se z koncentračních a internačních táborů podařilo zachránit více než 810 dětí.\n\nDěti ze zámeckých ozdravoven postupně odcházely. Židovské děti odjížděly do Palestiny, německé děti do Německa okupovaného spojeneckými armádami. Sirotkům byly hledány adoptivní nebo pěstounské rodiny. Kromě péče o děti v ozdravovnách se rozeběhlo detektivní pátrání po ztracených dětech, které zůstaly ve válečném chaosu bez kontaktů s příbuznými. Pátrací stanice z okupačních zón v Německu, které zaštiťoval Mezinárodní červený kříž, se obracely na P. Pittra a jeho spolupracovníky s žádostmi o pomoc při pátrání po hledaných dětech. Pátrání po ztracených dětech nebo jejich rodičích pokračovalo až do roku 1950.\n\n\n"}
{"id": "1405582", "url": "https://cs.wikipedia.org/wiki?curid=1405582", "title": "Citi Open 2018 – ženská dvouhra", "text": "Citi Open 2018 – ženská dvouhra\n\nŽenská dvouhra Citi Open 2018 probíhala v první polovině srpna 2018. Do singlové soutěže washingtonského tenisového turnaje hraného na tvrdém povrchu nastoupilo třicet dva hráček. Obhájkyní titulu byla ruská tenistka Jekatěrina Makarovová, kterou v úvodním kole vyřadila Rumunka Ana Bogdanová.\n\nVítězkou se stala 33letá nenasazená Ruska Světlana Kuzněcovová, jež ve finále zdolala chorvatskou turnajovou sedmičku Donnu Vekićovou po třísetovém průběhu 4–6, 7–6 a 6–2. V utkání odvrátila čtyři mečboly. V probíhající sezóně si připsala premiérové turnajové vítězství, první po téměř dvou letech, které představovalo šestnáctý singlový titul na okruhu WTA Tour. Na Citi Open již triumfovala v roce 2014 a její turnajová bilance zápasů tak po skončení činila 11–0.\n"}
{"id": "1405584", "url": "https://cs.wikipedia.org/wiki?curid=1405584", "title": "Wojciech Nowicki", "text": "Wojciech Nowicki\n\nWojciech Nowicki (* 22. února 1989 Białystok) je polský atlet specializující se na hod kladivem, mistr Evropy z roku 2018.\n\nV mládí se věnoval nejprve fotbalu, hod kladivem začal trénovat ve svých osmnácti letech. Jeho prvním mezinárodním úspěchem bylo třetí místo v soutěži kladivářů na mistrovství světa v Pekingu v roce 2015. Třetí skončil také o rok později na evropském šampionátu v Amsterdamu. Bronzovou medaili vybojoval v srpnu 2016 i na olympiádě v Rio de Janeiru. Dosavadní sérii „bronzových umístění” uzavřel na mistrovství světa v Londýně v roce 2017, kde obsadil mezi kladiváři třetí místo. Jeho největším úspěchem se stal titul mistra Evropy v hodu kladivem z Berlína v roce 2018. Ze stejné sezóny pochází jeho osobní rekord 81,85 m.\n\n"}
{"id": "1405585", "url": "https://cs.wikipedia.org/wiki?curid=1405585", "title": "Silicon Valley Classic 2018 – ženská dvouhra", "text": "Silicon Valley Classic 2018 – ženská dvouhra\n\nŽenská dvouhra Silicon Valley Classic 2018 probíhala v první polovině srpna 2018. Do singlové soutěže kalifornského tenisového turnaje poprvé hraného v San José nastoupilo dvacet osm hráček. Obhájkyní titulu byla americká tenistka Madison Keysová, která se odhlásila pro zranění zápěstí. \n\nV úvodním kole utržila nejtěžší porážku kariéry Serena Williamsová, když za 51 minut uhrála jediný game na britskou 48. ženu žebříčku Johannu Kontaovou. Kanár ve druhé sadě byl jejím devátým výsledkem 0–6 v profesionální dráze. \n\nVítězkou se stala pátá nasazená Rumunka Mihaela Buzărnescuová, jež ve finále deklasovala Řekyni Marii Sakkariovou po dvousetovém průběhu 6–0 a 6–1. Na okruhu WTA Tour si ve 30 letech připsala premiérové turnajové vítězství a poprvé postoupila do elitní světové dvacítky, když jí následně patřilo 20. místo. Sakkariová si zahrála debutové finále na túře WTA. \n\nČtyři nejvýše nasazené hráčky obdržely volný los do druhého kola.\n"}
{"id": "1405588", "url": "https://cs.wikipedia.org/wiki?curid=1405588", "title": "Patrik Hartl", "text": "Patrik Hartl\n\nPatrik Hartl (* 10. září 1976 Olomouc) je český spisovatel a režisér.\n\nVystudoval filmovou a televizní režii na pražské FAMU. Je kmenovým autorem a režisérem pražského divadla Studio DVA, pro které napsal a režíroval řadu divácky velmi úspěšných inscenací. Působí i v dalších divadlech – Divadlo Viola, Divadlo v Celetné. \n\nJeho literární prvotinou byla v roce 2012 kniha \"Prvok, Šampón, Tečka a Karel\", která se díky velkému zájmu čtenářů dočkala mnoha dotisků. Následující romány \"Malý pražský erotikon\" (2014), \"Okamžiky štěstí\" (2016) a \"Nejlepší víkend\" (2018) získaly ocenění Český bestseller. \n\nManželka Martina pracuje jako konzultantka v oblasti regionálního rozvoje. V roce 2006 se mu narodil syn Hynek a v roce 2017 dcera Aya.\n\n\n\n\n\n\n\n \n"}
{"id": "1405589", "url": "https://cs.wikipedia.org/wiki?curid=1405589", "title": "Los Cabos Open 2018 – mužská dvouhra", "text": "Los Cabos Open 2018 – mužská dvouhra\n\nMužská dvouhra Los Cabos Open 2018 probíhala v první polovině srpna 2018. Do singlové soutěže loscaboského tenisového turnaje hraného na tvrdém povrchu nastoupilo dvacet osm hráčů. Obhájcem titulu byl americký tenista Sam Querrey, kterého ve druhém kole vyřadil Bělorus Jegor Gerasimov.\n\nVítězem se stal druhý nasazený Fabio Fognini, jenž ve finále zdolal 29letou argentinskou turnajovou jedničku Juana Martína del Potra po dvousetovém průběhu 6–4 a 6–2. V probíhající sezóně si tak 31letý Ital připsal po triumfech na Brasil Open 2018 a Swedish Open 2018 třetí turnajové vítězství, které představovalo osmý singlový titul na okruhu ATP Tour a první mimo antukový povrch. Premiérově také vybojoval tři trofeje v jediném kalendářním roce. Po turnaji se posunul na 14. příčku světové klasifikace, jedno místo za kariérní maximum.\n\nČtyři nejvýše nasazení hráči obdrželi volný los do druhého kola.\n"}
{"id": "1405592", "url": "https://cs.wikipedia.org/wiki?curid=1405592", "title": "Chuck Panozzo", "text": "Chuck Panozzo\n\nCharles Salvatore \"Chuck\" Panozzo (* 20. února 1948 Chicago, Illinois, USA) je americký hudebník, známý jako baskytarista skupiny Styx. Skupinu spoluzakládal se svým bratrem - dvojčetem, bubeníkem Johnem Panozzo, který zemřel v červenci 1996 a zpěvákem/klávesistou Dennisem DeYoungem.\n\nV roce 2001 oznámil že je homosexuál, HIV pozitivní; a zúčastnil se kampaně osvěty onemocnění AIDS a za práva homosexuálů. V roce 2006 poskytl rozhovor pro časopis \"Frontiers\", kde se o tom poprvé zmínil. Následující rok vydal svoji autobiografii \"The Grand Illusion: Love, Lies, and My Life With Styx\" (Velkolepá iluze: Láska, lži a můj život se Styx).\n\n"}
{"id": "1405593", "url": "https://cs.wikipedia.org/wiki?curid=1405593", "title": "PGA Championship", "text": "PGA Championship\n\nPGA Championship (mimo Spojené státy americké často uváděn pod názvem U.S. PGA Championship nebo U.S. PGA) je každoroční golfový turnaj, pořádaný Sdružením amerických profesionálních golfistů. Jde o jeden ze čtyř major turnajů profesionálního golfu a posledním majorovým turnajem sezóny hraným v polovině srpna, třetí víkend před víkendem Svátku práce (Labor Day). Jedná se o oficiální finanční událost podniků PGA Tour, European Tour a Japan Golf Tour s dotací 10,5 milionů USD.\n\nPrvní turnaj PGA Championship se konal v říjnu 1916 v Siwanoy Country Club v Bronxville, státě New York. Vítěz, Jim Barnes, obdržel 500 amerických dolarů a zlatou medaili posetou diamanty od Rodmana Wanamakera. Vítěz ročníku 2017, Justin Thomas si vydělal 1.89 milionů USD. Šampionu turnaje je současně udělena replika Wanamaker Trophy od Wanamakera, kterou má v držení jeden rok, a taktéž zmenšená replika Wanamaker Trophy.\n\nZ počátku se turnaj PGA Championship hrál ve formátu na jamky a konal se začátkem podzimu. Později byl hrán v různých obdobích roku od května do prosince. Od 2. světové války se konal povětšinou koncem května nebo koncem června, ročník 1953 pak začátkem července a ročníku 1954 dokonce o pár týdnů později s finálovým kolem hraným v úterý. Při hře na jamky (s kvalifikací hranou na rány) nebylo pro finalisty ničím neobvyklým hrát více jak 200 jamek v sedmi dnech. Po vyhozených penězích v ročníku 1957 došlo v listopadu na PGA setkáních ke změně formátu turnaje ze hry na jamky na hru na rány od ročníku 1958 se standardním formátem 72 jamek - 18 jamkami hranými ve 4 dnech od čtvrtka do neděle.\n\nV průběhu 60. let se PGA Championship pětkrát hrál týden po turnaji The Open Championship, což hráčům prakticky znemožnilo soutěžit v obou major turnajích. V roce 1965 se poprvé hrálo v srpnu. V roce 1971 došlo na jeden rok k přesunu na únor. V roce 2016 se turnaj hrál koncem července, dva týdny po turnaji The Open Championship vzhledem k probíhajícím Letním olympijským hrám.\n\nPGA Championship se hraje především ve východní polovině Spojených států amerických, jen v deseti případech na západě. Naposledy byl pořádán v Pacifickém časovém pásmu před dvaceti lety, v roce 1998 na Sahalee Country Clubu v Seattlu. V Kalifornii se turnaj naposledy hrál v roce 1995, na Riviéře. 102. ročník v roce 2020 se má konat v TPC Harding Parku v San Francisku, poprvé v oblasti Bay Area a navrátí se do Kalifornie po čtvrt století. Až do roku 2018 hostily turnaj státy New York (12×), Ohio (11×) a Pensylvánie (9×).\n\n100. ročník turnaje se konal v roce 2018 na hřišti Bellerive Country Club v Town and Country, v St. Louis, ve státě Missouri.\n\n"}
{"id": "1405594", "url": "https://cs.wikipedia.org/wiki?curid=1405594", "title": "Citi Open 2018 – mužská dvouhra", "text": "Citi Open 2018 – mužská dvouhra\n\nMužská dvouhra Citi Open 2018 probíhala v první polovině srpna 2018. Do singlové soutěže washingtonského tenisového turnaje hraného na tvrdém povrchu nastoupilo čtyřicet osm hráčů. Obhájcem titulu byla světová trojka Alexander Zverev.\n\nVítězem se opět stal nejvýše nasazený Němec Alexander Zverev, jenž ve finále zdolal australského teenagera Alexe de Minaura po dvousetovém průběhu 6–2 a 6–4. V probíhající sezóně si připsal třetí turnajové vítězství, které představovalo devátý singlový titul na okruhu ATP Tour. Zverev tak podruhé v kariéře dokázal obhájit trofej, čímž navázal na mnichovský BMW Open 2018. De Minaur se ocitl na prahu vyřazení již v semifinále, v němž zachránil čtyři mečboly Andreje Rubljova. Bodový zisk posunul nejmladšího člena elitní světové stovky de Minaura premiérově do první padesátky. Do finále postoupili 21letý Němec a 19letý Australan, což na túře ATP znamenalo finálový duel nejmladších tenistů od Indian Wells Masters 2007, kde se střetli 20letý Nadal s 19letým Djokovićem..\n\nVšichni nasazení hráči obdrželi volný los do druhého kola.\n"}
{"id": "1405596", "url": "https://cs.wikipedia.org/wiki?curid=1405596", "title": "Gírský les", "text": "Gírský les\n\nGírský les (Gir Forest) je chráněná oblast nacházející se v okrese Gír Somnáth v indickém státě Gudžarát ve vnitrozemí Káthijávárského poloostrova. Původně byl loveckým revírem navábů z Džúnágadhu, v roce 1965 zde byl vyhlášen národní park o rozloze 1412 km². Tvoří jej tropický střídavě vlhký les týků a akácií, hlavním zdrojem vody je přehrada Kamléšvar. Gírský les je jediným místem na světě, kde žije lev perský ve volné přírodě. Díky úspěšnému záchrannému programu jeho populace roste, v roce 2015 bylo napočítáno 523 kusů. Dalšími obyvateli parku jsou levhart indický, hyena žíhaná, medojed kapský, nilgau, gazela indická, výr bengálský, orlík rudoprsý, páv korunkatý, krokodýl bahenní a kobra indická.\n\n"}
{"id": "1405599", "url": "https://cs.wikipedia.org/wiki?curid=1405599", "title": "Dálniční křižovatka Bělotín", "text": "Dálniční křižovatka Bělotín\n\nDálniční křižovatka Bělotín je mimoúrovňová křižovatka u Bělotína v Olomouckém kraji. Kříží se zde dálnice D1 s dálnicí D48.\n\nDálniční křižovatka se nachází u Bělotína severovýchodně od Hranic. Křižovatka se nachází v nadmořské výšce 310 m n. m.\n\nDálniční křižovatka Bělotín je mimoúrovňová křižovatka dálnice D1 procházející od jihozápadu k severovýchodu a dálnice D48, která na této křižovatce začíná a po úplném dokončení povede do Českého Těšína. Současně po dálnici D1 od Lipníka nad Bečvou a dále po D48 prochází evropská silnice E462.\n\nDálniční křižovatka Bělotín je provedena jako nalevo vyvedený trubkovitý typ tříramenné dálniční křižovatky.\n\nDálniční křižovatka Bělotín byla uvedena do provozu 25. listopadu 2008 spolu se zprovozněním úseku dálnice D1 z Lipníka nad Bečvou do Bělotína a přivaděče dálnice D48 k silnici I/47. Úsek D1 z Bělotína do Hladkých Životic byl otevřen 25. listopadu 2009.\n"}
{"id": "1405611", "url": "https://cs.wikipedia.org/wiki?curid=1405611", "title": "Generali Open Kitzbühel 2018 – mužská dvouhra", "text": "Generali Open Kitzbühel 2018 – mužská dvouhra\n\nMužská dvouhra Generali Open Kitzbühel 2018 probíhala v první polovině srpna 2018. Do singlové soutěže kitzbühelského tenisového turnaje hraného na antuce nastoupilo dvacet osm hráčů. Obhájcem titulu byl druhý nasazený Němec Philipp Kohlschreiber, kterého ve druhém kole vyřadil Istomin.\n\nVítězem se stal 29letý slovenský kvalifikant Martin Kližan, jenž ve finále zdolal uzbeckého kvalifikanta Denise Istomina po dvousetovém průběhu 6–2 a 6–2, což znamenalo vyrovnání vzájemné bilance na 2–2. V probíhající sezóně si tak připsal premiérové turnajové vítězství, které představovalo šestý singlový titul na okruhu ATP Tour. V šesti finálových duelech, do nichž během kariéry nastoupil, udržel 100% úspěšnost. Vyrovnal tím Gulbisův rekord ATP World Tour, počítaný od sezóny 1990. Navíc zůstával neporažen i v deblových finále s poměrem 4–0. Bodový zisk jej vrátil do první světové stovky žebříčku ATP. Na hraně vyřazení se přitom ocitl již v úvodním kole kvalifikace, v němž otočil nepříznivý vývoj s Argentincem Facundem Bagnisem ze stavu 4–6 a 1–4.\n\nČtyři nejvýše nasazení hráči obdrželi volný los do druhého kola.\n"}
{"id": "1405615", "url": "https://cs.wikipedia.org/wiki?curid=1405615", "title": "Alexander Cadogan", "text": "Alexander Cadogan\n\nSir Alexander Cadogan (\"Sir Alexander George Montagu Cadogan\") (25. listopadu 1885, Londýn, Anglie – 9. červenec 1968, Londýn, Anglie) byl britský diplomat z rodu Cadoganů. Od mládí působil v diplomatických službách, byl velvyslancem v Číně, v době druhé světové války patřil k blízkým spolupracovníkům Winstona Churchilla, po válce byl prvním britským zástupcem u OSN.\n\nPocházel z jedné z nejbohatších anglických šlechtických rodin, byl nejmladším synem irského místokrále 5. hraběte Cadogana. Středoškolské vzdělání získal v Etonu, vystudoval historii v Oxfordu a od roku 1908 působil ve službách ministerstva zahraničí. Diplomatickou kariéru zahájil na nižších postech v Istanbulu (1909–1912) a Vídni (1912–1914), za první světové války pracoval na ministerstvu zahraničí, v roce 1919 se zúčastnil mírové konference ve Versailles. Ve dvacátých letech měl na ministerstvu zahraničí v kompetenci vztahy se Společností národů a snažil se prosadit odzbrojení. V letech 1933–1936 byl diplomatickým zástupcem v Pekingu (nejprve jako vyslanec, od roku 1935 velvyslanec). Za druhé světové války byl stálým státním podsekretářem zahraničí (1938–1946), patřil k blízkým spolupracovníkům W. Churchilla a doprovázel jej na zahraničních cestách. Po druhé světové válce byl prvním britským velvyslancem při OSN (1946–1950), od roku 1946 byl zároveň členem Tajné rady.\n\nJako rytíř Řádu sv. Michala a sv. Jiří byl v roce 1939 povýšen do šlechtického stavu, v roce 1941 získal Řád lázně. Po ukončení diplomatické kariéry byl generálním ředitelem BBC (1952–1957), zastával též další funkce ve finančních a pojišťovacích společnostech. Na univerzitách v Kanadě a USA získal tři čestné doktoráty.\n\nS manželkou Theodosií Acheson (1882–1958), dcerou 4. hraběte z Gosfordu, měl čtyři děti. Jediný syn Ambrose (1914–2003) byl vážně zraněn ve druhé světové válce.\n\n\n"}
{"id": "1405616", "url": "https://cs.wikipedia.org/wiki?curid=1405616", "title": "George Cadogan, 5. hrabě Cadogan", "text": "George Cadogan, 5. hrabě Cadogan\n\nGeorge Henry Cadogan, 5. hrabě Cadogan (\"George Henry Cadogan, 5th Earl Cadogan, 5th Viscount Chelsea, 7th Baron Cadogan of Oakley\") (12. května 1840, Durham, Anglie – 6. března 1915, Londýn, Anglie) byl britský státník. Jako člen Konzervativní strany byl členem několika vlád, nakonec zastával funkci místokrále v Irsku (1895–1902), byl též rytířem Podvazkového řádu. V době rozmachu Londýna v 19. století zbohatl jako majitel pozemků ve čtvrti Chelsea.\n\nPocházel ze šlechtického rodu Cadoganů, byl synem konzervativního politika 4. hraběte Cadogana. Studoval v Oxfordu, poté cestoval po Evropě jako doprovod prince waleského. V roce 1873 byl zvolen do Dolní sněmovny, téhož roku zdědil po otci rodové tituly a vstoupil do Sněmovny lordů, kde patřil k zástupcům Konzervativní strany. V Disraeliho vládě zastával nižší vládní funkce státního podsekretáře války (1875–1878) a státního podsekretáře kolonií (1878–1880), obě ministerstva zároveň zastupoval v Horní sněmovně. Od roku 1885 byl členem Tajné rady, v Salisburyho vládě byl lordem strážcem tajné pečeti (1886–1892), zároveň se stal poradcem královny Viktorie pro domácí politiku a v roce 1891 získal Podvazkový řád. Ve třetím Salisburyho kabinetu byl pověřen funkcí místokrále v Irsku (1895–1902). Problematice Irska se věnoval již předtím ve Sněmovně lordů, jako místokrál měl zájem především o vzdělání a finanční politiku. Dostával se do sporu se svými podřízenými, státními sekretáři pro Irsko (G. Wyndham, G. Balfour). Dvakrát nabídl i svou rezignaci, ale měl trvalou podporu premiéra Salisburyho.\n\nPo odstoupení z funkce irského místokrále odešel do soukromí, nadále se ale angažoval v rozvoji londýnského předměstí Chelsea, kde byl též starostou (1900–1901). Byl též smírčím soudcem v pěti hrabstvích a získal čestný doktorát v Dublinu.\n\nJeho první manželkou byla Beatrix Craven (1844–1907), dcera 2. hraběte Cravena, podruhé se oženil v Itálii se svou sestřenicí Adele Neri (1881–1961). Nejstarší syn Albert (1866-1878) zemřel v dětství, další syn Henry Cadogan, vikomt Chelsea (1868–1908) byl členem Dolní sněmovny a soukromým tajemníkem premiéra Arthura Balfoura, ale zemřel předčasně na rakovinu. Rodové tituly zdědil třetí syn Gerald Cadogan, 6. hrabě Cadogan (1869–1933). Čtvrý syn William (1879-1914) padl v hodnosti majora za první světové války. Pátý syn Edward Cadogan (1880–1962) byl dlouholetým členem Dolní sněmovny a jako letecký důstojník účastníkem druhé světové války. Nejmladší syn Alexander (1884–1968) byl významným diplomatem.\n\nV roce 1889 zakoupil panství \"Culford Park\" (hrabství Suffolk) a podnikl jeho nákladnou přestavbu. Po smrti jeho syna, 6. hraběte Cadogana, byl zámek prodán státu a od té doby je zde škola.\n\n\n"}
{"id": "1405617", "url": "https://cs.wikipedia.org/wiki?curid=1405617", "title": "William Cadogan, 1. hrabě Cadogan", "text": "William Cadogan, 1. hrabě Cadogan\n\nWilliam Cadogan, 1. hrabě Cadogan (\"William Cadogan, 1st Earl Cadogan, 1st Viscount Caversham, 1st Baron Cadogan of Oakley\") (1672, Liscarton, Irsko – 17. července 1726, Londýn, Anglie) byl anglický vojevůdce, státník a diplomat ze šlechtického rodu Cadoganů. Vynikl za války o španělské dědictví na bojištích v Evropě i jako diplomat, patřil k přátelům vévody Marlborougha. V roce 1718 byl povýšen na hraběte, jeho potomstvo patří dodnes k nejbohatším aristokratickým rodům v Británii.\n\nPocházel ze starobylého waleského rodu, byl synem Henryho Cadogana (1642–1715). Studoval v Dublinu a od mládí sloužil v armádě, již v roce 1694 byl plukovníkem. Na počátku války o španělské dědictvívá působil v zázemí Marlboroughovy armády v Evropě, zúčastnil se bitvy u Höchstädtu a postupoval v hodnostech (brigádní generál 1704, generálmajor 1706, generáporučík 1709). V letech 1705–1716 byl za stranu whigů členem Dolní sněmovny, v letech 1706–1712 byl guvernérem v Toweru. V rámci války o španělské dědictví ale nadále působil v Evropě, v roce 1706 byl vyslancem v Hannoversku a v letech 1707–1711 spojeneckým guvernérem a anglickým vyslancem v Haagu.\n\nJeho kariéra úspěšně pokračovala po skončení války a nástupu hannoverské dynastie. Po roce 1714 byl vyslancem v Bruselu a v Haagu, zároveň zastával posty u dvora (v letech 1714–1726 byl správcem královského šatníku). V roce 1716 byl povýšen na barona a vstoupil do Sněmovny lordů a v roce 1717 získal hodnost generála. V letech 1716–1717 byl vrchním velitelem ve Skotsku, kde také obdržel Řád bodláku (1716) a od roku 1717 byl členem Tajné rady. V roce 1718 byl povýšen na hraběte, ve Walpolověě vládě zastával funkci generálního polního zbrojmistra (\"Master–General of the Ordnance\", 1722–1725). Jako předák opozice proti Walpolovi musel v červnu 1725 opustit vládu a zemřel o rok později\n\nV roce 1704 se oženil s Margarettou Munter (1675–1749), dcerou nizozemského právníka Jana Muntera. Z jejich manželství se narodily dvě dcery, Sarah (1706–1751) byla manželkou 2. vévody z Richmondu, mladší Margaret se provdala do rodu vévodů z Portlandu. William Cadogan zemřel bez mužského potomstva a jeho úmrtím zanikl titul hraběte z Cadoganu, mladší bratr Charles (1685–1776), který byl též generálem a dlouholetým poslancem Dolní sněmovny, zdědil jen titul barona, v další generaci byl rodině znovu udělen hraběcí titul.\n\nJeho sídlem byl zámek \"Caversham Park\" (Oxfordshire). Přestavbou zámku a úpravou zahrad se snažil konkurovat sousednímu zámku Blenheim Palace jeho přítele vévody z Marlborough.\n\n\n\n\n"}
{"id": "1405618", "url": "https://cs.wikipedia.org/wiki?curid=1405618", "title": "Cadoganové", "text": "Cadoganové\n\nCadogan je jméno anglického šlechtického rodu připomínaného od 15. století, od roku 1800 s titulem hraběte, z rodu vzešlo několik významných osobností v politice, armádě nebo diplomacii. Díky sňatku s dědičkou rodu Sloane převzal rod v 18. století pozemky na předměstí Londýna, v době rozmachu v 19. století se čtvrť Chelsea stala vyhledávanou lokalitou a Cadoganové se jako majitelé pozemků a nemovitostí zařadili mezi nejbohatší šlechtické rody v Británii a dodnes patří mezi britské miliardáře. Podle každoročně zveřejňovaného přehledu nejbohatších Britů v The Sunday Times je Charles Cadogan, 8. hrabě Cadogan (*1937), vlastníkem majetku ve výši 6,5 miliardy liber. Lev z rodového erbu Cadoganů je součástí loga fotbalového klubu Chelsea.\n\nRod pocházel z Walesu a jeho původní jméno bylo \"Cadwgan\", připomíná se od 15. století. William Cadogan (1600–1661), který za občanské války bojoval v Cromwellově armádě, přesídlil do Irska. Jeho vnuk William (1672–1726) vynikl jako diplomat a vojevůdce za války o španělské dědictví, získal statky v hrabství Oxford a v roce 1718 byl povýšen na hraběte. Zemřel bez potomstva, druhý hraběcí titul byl rodině udělen v roce 1800 v linii Williamova mladšího bratra Charlese. Charles Cadogan (1685–1776) se oženil s Elizabeth Sloane (1698–1768), dcerou spoluzakladatele Britského muzea Hanse Sloane, dědičkou pozemků v Chelsea na předměstí Londýna, které se staly základem pozdějšího bohatství rodiny. Jejich syn Charles Cadogan (1728–1807) byl dlouholetým poslancem Dolní sněmovny, zastával úřady ve vládě a u dvora, po matce také užíval jméno \"Sloane–Cadogan\". V roce 1800 pro svůj rod znovu získal titul hraběte, součástí titulatury byl také titul vikomta Chelsea, který zpravidla užívá dědic hraběte. V dalších generacích z rodu vynikli irský místokrál 5. hrabě Cadogan nebo jeho syn, diplomat Sir Alexander Cadogan.\nV 19. století se díky rozrůstání Londýna čtvrť Chelsea stala vyhledávanou lokalitou a 5. hrabě Cadogan na svých pozemcích začal stavět a pronajímat obytné domy. Sloane Street se stala důležitou obchodní třídou, v níž sídlí řada světových módních značek, na náměstí Sloane Square se nachází koncertní síň Cadogan Hall, po rodině Cadogan jsou pojmenovány i další ulice a lokality ve čtvrti Chelsea. Správu nemovitostí a pozemků dnes zajišťuje společnost \"Cadogan Estates\", jejímž prezidentem je Charles Cadogan, 8. hrabě Cadogan (*1937), ve vedení společnosti se angažuje jeho syn Edward Cadogan, vikomt Chelsea (*1966). Společnost spravuje přibližně 3 000 bytů, 200 domů, 300 obchodů, řadu obchodních a kancelářských prostor a další pozemky ve čtvrti Chelsea.\n\nWilliam Cadogan koupil ve dvacátých letech 18. století panství \"Caversham Park\" v hrabství Oxfordshire. Přestavbou zámku a zahrad se snažil konkurovat sousednímu sídlu Blenheim Palace, který patřil jeho příteli vévodovi z Marlborough. Za dalších majitelů zámek koncem 18. století vyhořel a byl nahrazen sídlem v menším rozsahu. Pátý hrabě Cadogan v roce 1889 koupil \"Culford Park\" (Suffolk) a nechal jej přestavět. V roce 1933 tento zámek potomci prodali a od té doby zde sídlí škola.\n\n\n\n\n\n\n\n\n"}
{"id": "1405621", "url": "https://cs.wikipedia.org/wiki?curid=1405621", "title": "František Pavel", "text": "František Pavel\n\nFrantišek Pavel (19. ledna 1869 Pouchov – 11. června 1939 Špilberk) byl sociální demokrat, v období 1. dubna 1938 – 8. června 1939 starostou města Kladna.\n\nByl jednou z prvních obětí nacistické okupace, po incidentu během něhož dva studenti průmyslovky zastřelili strážmistra německé pořádkové policie Wilhelma Kniesta v noci ze 7. na 8. června. Po vyhlášení stanného práva vůbec v prvním českém městě v protektorátu, byl spolu s dalšími zastupiteli města, mezi celkem 107 zatčenými převezen do věznice v brněnském Špilberku. Někdy je uváděno, že spáchal sebevraždu skokem z okna ze druhého patra přísně střežené věznice.\n\nOd roku 1989 je po něm pojmenováno \"Náměstí starosty Pavla\" před kladenskou radnicí (nejstarší ve městě).\n\n\n"}
{"id": "1405635", "url": "https://cs.wikipedia.org/wiki?curid=1405635", "title": "Le Cid", "text": "Le Cid\n\nLe Cid (Cid) je pětiaktová francouzská tragikomedie, jejímž autorem je Pierre Corneille. Poprvé byla představena v prosinci roku 1636 v Théatre du Maras v Paříži a téhož roku byla také publikována. Hra je založena na hře Guilléna de Castro s názvem Las Mocedades del Cid, která zase vychází z legendy o El Cidovi.\n\nNavzdory obrovskému úspěchu byl Corneillův Cid předmětem ostré debaty o normách dramatické praxe, která je známá jako „Quarelle du Cid,“ čili „Hádka o Cidovi“. Francouzská akademie kardinála Richelieu sice uznala úspěch hry, ale odsoudila ji jako morálně zkaženou, a to částečně z toho důvodu, že nerespektovala klasickou jednotu místa, času a děje.\n\nDnes je Cid obecně považován za Corneillovo nejlepší dílo, a zároveň za jednu z největších her 17. století.\n\nPříběhy o Cidovi jsou založené na životě španělského bojovníka Rodriga Díaze de Vivara, který žil někdy mezi lety 1043 a 1099. Skutečný „Cid“ patrně bojoval v různých dobách jak za muslimy, tak za křesťany, a zdá se, že šlo o jakéhosi nájemného žoldáka. Nicméně ve hře je opěvován výlučně jako křesťanský bojovník. Jméno „El Cid“ bylo odvozené z arabského slova pro „pána“ („sayyid“), které bylo pošpanělštěno a posléze k němu byla v Corneillově verzi ještě přidána francouzská předložka „le“. Cid je dodnes oblíbenou postavou španělského folklóru, která inspirovala mnoho příběhů a uměleckých děl.\n\nHra je odvozena ze hry Guilléna de Castro „Les Mocedades del Cid“ publikované v roce 1618 a napsané někdy mezi lety 1612 a 1615. Kvůli podobnostem mezi oběma díly obvinil Jean Mairet v březnu 1637 Corneilla z plagiátorství.\n\n„Le Cid“ byl původně uveden v Théâtre du Marais v prosinci roku 1636. Hra měla úspěch, i když byla poněkud kontroverzní kvůli odchýlení se od standardních postupů tehdejší dramatiky. Dílo bylo průlomové hned z několika důvodů. Mělo šťastný konec, což bylo pro tehdejší „tragédie“ ojedinělé, a umožnilo pozdějším autorům tragikomedií končit své hry vícero způsoby. Kritici se sice pokusili hru přirovnat k Aristotelově „Poetice“ a jejím postupům, ale Corneille argumentoval, že velké tragické postavy jsou již svojí podstatou nevěrohodné. Vzal náročné téma a poněkud realisticky ukázal, jak by to mohlo vypadat. Tato neshoda a po ní následující diskuze jsou známy jako „La Quarelle du Cid“ čili „Hádka o Cidovi.“\n\nPo premiéře hry kardinál Richelieu požádal novou Francouzskou akademii, aby vypracovala diskuzi o jejích hodnotách. Dramatik Georges de Scudéry také napsal k této hře kritiku. Tvrdil, že Corneille sám sebe „zbožšťoval“. Jeho záměrem bylo ukázat, že zápletka hry je bezcenná, zneužívá základní pravidla dramatické poetiky, ubírá se nevyzpytatelným směrem a veškeré krásy této hry jsou vykradené.\n\nJean Chapelain napsal pro Akademii dokument, který kritizuje zejména nevěrohodnost Chimeniny neustálé lásky i po tom, co Rodrigo zavraždí jejího otce. Chapelain argumentoval, že Chimenin souhlas provdat se za Rodriga dle králova rozkazu zajistil této postavě nesmrtelnost, což představuje nebezpečí pro veřejnost a její morálku. Tvrdil, že nevěrohodné a nemorální postavy by se ve hrách neměly objevovat, a to i když jsou doloženy historicky. Corneille toto ignoroval a prokázal, že hry nemusejí být didaktické a vždy zobrazovat potrestání zla. Akademie uvedla, že body zápletky musejí být nutností a že historické události tohoto druhu by neměly být zpracovávány dramaticky. Během 24hodinové periody se děje příliš mnoho akce a „Le Cid“ nedodržuje jednotu místa.\n\nJako odpověď na tyto kritiky Corneille argumentoval tím, že jeho hra evokuje jak lítost, tak strach. Poznamenal, že postavy Rodriga a Chimeny mají ctnost, která vede k jejich vášním a způsobuje tak neštěstí. Tvrdil, že vícero akcí funguje ve hře dobře proto, že pak má silný začátek, prostředek a konec. Ve hře je pouze jedna kompletní akce, ale ta se může vyvinout skrze několik nekompletních akcí. Hra se celou dobu odehrává v jednom městě, což Corneille považoval za dodržení jednoty místa.\n\n\n\"Místo: hra se odehrává ve městě Seville v kastilském regionu ve Španělsku během druhé poloviny 11. století.\"\n\nJednání první\n\nHra začíná soubojem Dona Sancha a Dona Rodriga o ruku Chimeny. Chimena má raději Rodriga a její vychovatelka Elvira jí poví, že také Chimenin otec věří, že on bude lepší volbou pro její sňatek. Chimena se nechce radovat předčasně ze strachu, že osud změní jejímu otci názor.\nInfantka (či princezna) dá najevo, že je taktéž zamilována do Rodriga, ale nikdy by se za něj nemohla provdat kvůli jeho nízkému společenskému původu. Proto se rozhodne dát Chimenu a Rodriga dohromady, aby tak potlačila svou vlastní vášeň.\n\nChimenin otec, Don Gomez, hrabě de Gormas, zjistí, že král požádal Rodrigova starého otce, Dona Diega, aby vyučoval kastilského prince. Hrabě věří, že on sám si tuto pozici zaslouží více a řekne o tom Diegovi. Don Diego odpoví, že by se spíše měli spřátelit, neboť jejich děti chtějí uzavřít sňatek. Hrabě odmítne a Diega políčkuje, načež ten tasí meč, ale je příliš sláb, aby jej udržel. Hrabě jej odzbrojí a před odchodem jej urazí.\n\nDiego je tímto střetem zahanben a požádá svého syna, aby jej pomstil a utkal se s hrabětem v souboji. Rodrigo si sice uvědomí, že pokud bude bojovat a hraběte zabije, ztratí Chimeninu lásku, ale i tak se rozhodne pro souboj, aby uctil jméno svého otce.\n\nJednání druhé\n\nDon Arias řekne hraběti, že král zakazuje souboj mezi ním a Rodrigem, ale hrabě arogantně neuposlechne a chce přesto bojovat. Provokuje Rodriga, ale také jej chválí za jeho nebojácnost a duchaplnost a požádá jej, aby od souboje upustil, což Rodrigo odmítne.\n\nChimena sdělí princezně, jak je z boje mezi jejím milencem a jejím otcem rozrušená. Poslíček je upozorní, že viděl oba muže opustit palác. Chimena pochopí, že se dali do souboje, a rychle odejde. Infantku napadne, že pokud Rodrigo v souboji vyhraje, Chimena jej odmítne a ona jej přece jen získá pro sebe.\nMezitím král řekne Donu Sanchovi a Donu Ariasovi o svém vzteku kvůli krutosti hraběte vůči Donu Diegovi a jeho souhlasu k souboji s Rodrigem. Král má také obavy z možného hrozícího útoku maorského námořnictva směřujícího k jeho zemi. Don Alonso vstoupí a oznámí, že Rodrigo hraběte zabil.\n\nJednání třetí\n\nRodrigo přijde do Chimenina domu a řekne Elviře, že bude zabit Chimeninou rukou. Elvira mu poradí, aby uprchl, načež on se při Chimenině příchodu ukryje. Chimena sice řekne Elviře o svých rozporuplných pocitech, ale také jí sdělí, že se musí ujistit, že Rodrigo zemře. Posléze jej plánuje následovat vlastní smrtí. Rodrigo vystoupí a podá Chimeně svůj meč, aby jej zabila, ona to však nedokáže.\n\nRodrigo se vrátí domů, kde mu otec poví o nadcházejícím útoku Maorů. Rodrigo s nimi musí jet bojovat, a pokud se vrátí živý a vítězný, získá královo uznání a také opět Chimeninu lásku.\n\nJednání čtvrté\n\nRodrigo jde do války a je velmi úspěšný. Zajatí Maorové jej dokonce ctí a říkají mu „Cid“. Infantka prosí Chimenu, aby se vzdala svého záměrů zabít Rodriga, ale Chimena odmítá. Král přesvědčí Chimenu, aby si myslela, že Rodrigo byl zabit, a její reakce na tuto zprávu všem dokáže, že jej stále miluje. Navzdory tomu stále cítí potřebu pomstít otcovu smrt. Don Sancho řekne, že bude bojovat s Rodrigem za ni, a ona slíbí, že se provdá za vítěze tohoto souboje.\n\nJednání páté\n\nRodrigo přijde k Chimeně, aby jí sdělil, že se v souboji s Donem Sanchem nebude bránit. Ona mu odpoví, že musí opravdu bojovat, aby ji zachránil před sňatkem s Donem Sanchem.\n\nV monologu infantka prohlásí, že Rodrigo náleží Chimeně, a to i přesto, že po tom, co zabil jejího otce, mezi nimi vyvstal důvod ke sváru.\n\nChimena spatří Dona Sancha přicházet se zkrvaveným mečem a myslí si, že zabil Rodriga. Dává se do pláče s tím, že milovala Rodriga, a prosí, aby si nemusela brát vítěze, že namísto toho vstoupí do kláštera, kde bude navždy oplakávat smrt svého otce a Rodrigovu. Veškerý svůj majetek přislíbí Donu Sanchovi. Král jí však řekne, že Rodrigo je stále naživu – odzbrojil Dona Sancha, ale nechal jej žít. Don Sancho prohlásí, že by se dvojice měla vzít, neboť jsou do sebe nepochybně zamilováni.\n\nKrál přesvědčí Chimenu, že svému otci posloužila již dost tím, že Rodriga ohrozila, a proto jej nemusí dále mstít. Dále jí poradí, aby udělala něco pro sebe tím, že se za Rodriga provdá, ale také si uvědomí, že Chimena stále potřebuje čas na to, aby si „osušila slzy.“ Rozhodne tedy, že se spolu ožení za rok a mezi tím Rodrigo bude nadále bojovat proti Maorům, zůstane Chimeně věrný a ještě více se zaslouží o její lásku.\n\nHra je psána v rýmovaných kupletech se střídajícími se mužskými a ženskými rýmy, jak je pro francouzské drama typické.\n\nVeršem hry je alexandrín, který byl v klasické francouzské poetice populární. Každý řádek musí obsahovat 12 slabik, přičemž hlavní přízvuky jsou umístěny na 6. a 12. slabice. Césura se objevuje po 6. slabice, tedy v polovině řádku. Je často využívána jako silná syntaktická pauza ve frázování. Každá polovina řádku (6 slabik) se označuje jako hemistich, čili poloverš. Enjambement neboli přesah se ve francouzském alexandrínu nepoužívá, ale v anglických překladech verše se občas uplatňuje. Pojmenování tohoto verše je odvozeno od francouzského středověkého rukopisu „Roman d’Alexandre,“ který pochází z roku 1170.\n\nVědci odhadují, že minimálně dvacet šest skladatelů vytvořilo operní adaptaci tohoto klasického příběhu. Patrně nejznámější operou se základem v této hře je \"Le Cid\" od Julese Masseneta a částečně také Handelův Flavio. Zejména ve francouzské kultuře pak existuje množství literárních, divadelních a filmových parodií.\n"}
{"id": "1405636", "url": "https://cs.wikipedia.org/wiki?curid=1405636", "title": "Hung Yen (provincie)", "text": "Hung Yen (provincie)\n\nHung Yen () je provincie na severu Vietnamu. Žije zde okolo 1,5 milionu obyvatel, hlavní město je Hung Yen.\n\nProvincie leží v deltě Rudé řeky, je zde typické tropické nížinatté podnebí bez hor a vrcholů. Region je úrodný, a proto se zde ve velkém pěstuje rýže. Sousedí s provinciemi Bao Ninh, hlavním městem Hanojí, Ha Tay, Ha Nam, Thai Binh a Hai Duong.\n"}
{"id": "1405638", "url": "https://cs.wikipedia.org/wiki?curid=1405638", "title": "Světový pohár v biatlonu 1980/1981", "text": "Světový pohár v biatlonu 1980/1981\n\nSvětový pohár v biatlonu 1980/81 byla řada závodů biatlonu, kterou zorganizovala Mezinárodní unie moderního pětiboje (Union Internationale de Pentathlon Moderne – UIPM). Sezóna začala 15. ledna 1981 v československém Jáchymově a skončila 5. dubna 1981 ve švédském Hedenäsetu. Jednalo se o čtvrtou sezónu Světového poháru v biatlonu a závodit směli pouze muži.\nVítězem svétového poháru se stal závodník z NDR Frank Ullrich.\n\n\"* Štafety technicky nebyly součástí světového poháru, neboť se jejich výsledky nezapočítavaly do hodnocení žádné z disciplín.\"\n"}
{"id": "1405639", "url": "https://cs.wikipedia.org/wiki?curid=1405639", "title": "Volby do Zastupitelstva města Zlína 2018", "text": "Volby do Zastupitelstva města Zlína 2018\n\nVolby do zastupitelstva města Zlína v roce 2018 proběhly v rámci obecních voleb v pátek 5. a v sobotu 6. října. Zlín měl pouze jeden volební obvod, zvoleno bylo celkem 41 zastupitelů. \n\nVe volbách kandidovalo 12 politických subjektů nebo volebních uskupení v tomto vylosovaném pořadí:\n\nZ voleb do zastupitelstva statutárního města vzešli tito zastupitelé a zastupitelky:\n"}
{"id": "1405652", "url": "https://cs.wikipedia.org/wiki?curid=1405652", "title": "Ostrovy Arktického institutu", "text": "Ostrovy Arktického institutu\n\nOstrovy Arktického institutu tvoří čtyři ostrovy a několik písečných kos v Karském moři. Nachází se 140 km západně od poloostrova Tajmyr, v Krasnojarském kraji. Od severu k jihu měří 45 km, největší šířka je 18 km. Ostrovy jsou ploché, nejvyšší bod dosahuje výšky 25 m (vrch \"Kucij nos\" na západě ostrova \"Bolšoj\"). Na ostrovech teče 13 říček, které měří více než 2 km, nejdelší má 4 km, a 9 jezer o průměru do 250 m. Jsou obkrouženy písčitými kosami, které od otevřeného moře oddělují mělké klidnější laguny a zátoky. Převládá arktická tundra.\n\nOstrovy byly objeveny v letech 1932–33 sovětskou expedicí na ledoborci Alexandr Sibirjakov. Souostroví je pojmenováno po Arktickém institutu (v čase objevu Všesvazový arktický institut ), který výpravu organizoval.\n"}
{"id": "1405657", "url": "https://cs.wikipedia.org/wiki?curid=1405657", "title": "Charles Wood, 1. vikomt Halifax", "text": "Charles Wood, 1. vikomt Halifax\n\nCharles Wood, 1. vikomt Halifax (\"Charles Wood, 1st Viscount Halifax, 3rd Baronet Wood of Barnsley\") (20. prosince 1800, Pontefract, Anglie – 8. srpna 1885, Hickleton Hall, Anglie) byl britský liberální státník 19. století. Byl dlouholetým poslancem Dolní sněmovny a jako zeť premiéra hraběte Greye se brzy dostal k vysokým úřadům. Později byl ministrem námořnictva a ministrem pro Indii. V roce 1866 získal titul vikomta a vstoupil do Sněmovny lordů.\n\nPocházel ze šlechtického rodu připomínaného od 16. století v hrabství Yorkshire, byl synem Sira Francise Wooda (1771–1846). Studoval v Etonu a v Oxfordu a v letech 1826–1865 byl členem Dolní sněmovny (od roku 1832 v parlamentu zastupoval město Halifax, od nějž byl později odvozen Woodův šlechtický titul). Do politiky vstoupil s podporou příbuzných a kariéru zahájil jako tajemník ministerského předsedy (1830–1832), jímž byl tehdy jeho tchán 2. hrabě Grey. Poté byl státním podtajemníkem na ministerstvu financí (1832–1834) a finančním tajemníkem admirality (1835–1839), admiralitu zároveň reprezentoval v Dolní sněmovně.\n\nV dalších liberálních vládách byl ministrem financí (\"lord kancléř pokladu\" 1846–1852), od roku 1846 byl zároveň členem Tajné rady. Poté byl prezidentem kontrolního úřadu Východoindické společnosti (1852–1855), ministrem námořnictva (1855–1858) a státním sekretářem pro Indii (1859–1866). Ve funkci ministra pro Indii se snažil především o zlepšení systému školství. V roce 1865 získal titul vikomta Halifaxe a vstoupil do Sněmovny lordů, svou politickou dráhu zakončil jako lord strážce tajné pečeti (1870–1874). V roce 1856 obdržel Řád lázně.\n\nV roce 1829 se oženil s Mary Grey (1813–1884), dcerou premiéra 2. hraběte Greye. Dědicem titulu byl syn Charles Wood, 2. vikomt Halifax (1839–1934). Dcera Emily (1840–1904) se provdala za Huga Meynell–Ingrama, její dědictví (\"Hoar Cross Hall\", \"Temple Newsam House\") pak převzal mladší bratr Frederick Wood (1846–1910), který v roce 1905 přijal jméno Meynell. Z dalších generací rodu vynikl indický místokrál a ministr zahraničí Edward Wood, 1. hrabě z Halifaxu (1881–1959).\n\n\n\n"}
{"id": "1405658", "url": "https://cs.wikipedia.org/wiki?curid=1405658", "title": "Alexandr Bratčikov", "text": "Alexandr Bratčikov\n\nAlexandr Bratčikov (* 21. července 1947) je bývalý sovětský atlet, halový mistr Evropy v běhu na 400 metrů z roku 1970.\n\nV roce 1966 se stal evropským juniorským mistrem Evropy v běhu na 400 metrů, byl také členem vítězné štafety na 4x400 metrů. O rok později zvítězil na evropských halových hrách ve štafetě na 4x300 metrů, získal také stříbrnou medaili ve štafetě na 1+2+3+4 kola. V roce 1968 vybojoval na evropských halových hrách stříbrnou medaili v běhu na 400 metrů a byl členem bronzové sovětské štafety na 4x364 metrů. V následující sezóně na evropském halovém šampionátu ve štafetě na 3x390 m získal stříbrnou medaili. Stejného úspěchu dosáhl v této sezóně také na evropském šampionátu pod širým nebem v Athénách. Ve finálovém běhu na 400 metrů zde doběhl pátý.\n\nPři premiéře evropského halového mistrovství Evropy v roce 1970 zvítězil v běhu na 400 metrů a získal zlatou medaili v štafetě na 4x400 metrů. O rok později v Sofii získal bronzovou medaili v individuálním závodě na 400 metrů, sovětská štafeta s Bratčikovem získala stříbrnou medaili. Při evropském šampionátu v Helsinkách v roce 1971 doběhl ve finále běhu na 400 metrů sedmý.\n\n"}
{"id": "1405660", "url": "https://cs.wikipedia.org/wiki?curid=1405660", "title": "Crazy Town", "text": "Crazy Town\n\nCrazy Town (někdy zkráceně jako CXT) je americká rap rocková kapela, kterou založili v roce 1995 dva zpěváci Bret  \"Epic\" Mazur a Seth \"Shifty\" Binzer.\n\nCrazy Town se nejvíce proslavili svým hitem \"Butterfly\" z roku 2000, který se dostal na první příčku v hudebním žebříčku \"Billboard\" Hot 100 v USA. Jejich debutové desky \"The Gift of Game\" se posléze prodalo přes 1 a půl milionu kusů.\n\nNásledující album \"Darkhorse\" (2002) se již s podobným úspěchem nesetkalo, což také přispělo k následnému rozpadnutí kapely v roce 2003. Zpěváci Shifty a Epic se rozhodli kapelu obnovit v roce 2007. V roce 2015 pak vyšla třetí řadová deska \"The Brimstone Sluggers\".\n"}
{"id": "1405670", "url": "https://cs.wikipedia.org/wiki?curid=1405670", "title": "Sopwith Hippo", "text": "Sopwith Hippo\n\nSopwith 3F.2 Hippo byl prototyp britského dvoumístného stíhacího letounu vzniklý v době první světové války. Jednalo se o jednomotorový dvouplošník s výrazným negativním stupněním křídel. Typ nebyl úspěšný, jelikož Royal Flying Corps dal přednost již vyráběnému Bristolu Fighter.\n\nSopwith Aviation Company v létě 1917 navrhla dvoumístný stíhací dvouplošník, označený 3F.2 Hippo, s možným cílem nahradit Sopwith 1½ Strutter ve francouzských leteckých silách. Typ nebyl objednán britskou komisí pro vojenské letectví Air Board, která společnosti Sopwith pouze udělila oprávnění ke stavbě prototypu ve vlastní režii.\n\nHippo byl navržen s cílem poskytnout co nejlepší výhled pilotovi i pozorovateli-střelci, čemuž byla podřízena celá konstrukce letounu. Křídla s dvoukomorovým systémem vzpěr měla značné negativní stupnění (2 stopy a 3 palce, ~0,69 m), s kokpitem pilota před náběžnou hranou horního křídla a stanovištěm střelce za jeho zadním nosníkem. Trup vyplňoval mezeru mezi křídly, a hlavy obou členů osádky byly v jedné rovině s horním křídlem, v jehož náběžné a odtokové hraně byly výřezy pro zlepšení zorného pole pilota i střelce.\nPilot ovládal dva synchronizované 7,7mm kulomety Vickers, zatímco střelec měl dva kulomety Lewis stejné ráže, lafetované samostatně na výkyvných závěsech v přední a zadní části kokpitu. Pohonnou jednotku představoval jedenáctiválcový rotační motor Clerget 11, vybraný pravděpodobně protože nebyl příliš užíván jinými typy.\n\nPrvní prototyp Sopwithu Hippo vzlétl poprvé 13. září 1917 Během letových zkoušek bylo zjištěno, že dosahuje horších výkonů a je náročnější na ovládání než Bristol F.2 Fighter, který již byl zaveden do služby. Navzdory těmto výsledkům, které znamenaly, že Royal Flying Corps o typ neprojevil zájem, společnost Sopwith prototyp přestavěla, se zvětšeným vzepětím horního křídla, stupněním sníženým na 1 stopu a 9⅜ palce (~ 0,54 m), a zvětšenou svislou ocasní plochou. Původní lafetace pohyblivých kulometů Lewis byla nahrazena obvyklejším oběžným kruhem Scarff s jedním kulometem téhož typu. Přestavěný prototyp vzlétl poprvé v dubnu 1918 a druhý jej následoval v červnu téhož roku. K další výrobě nedošlo.\n\nÚdaje podle\n\n\n"}
{"id": "1405678", "url": "https://cs.wikipedia.org/wiki?curid=1405678", "title": "Jindřich Dubový", "text": "Jindřich Dubový\n\nJindřich Dubový (* 23. února 1993, Bruntál) je český sportovní střelec z pistole, v současnosti reprezentující armádní klub Dukla Plzeň.\n\nKe střelbě ho podle jeho slov přivedl jeho praděda, který mu ukazoval nové vzduchovky, až mu v pěti letech jednu věnoval, aby mohl střílet \"\"do vrat od kůlny\"\". Závodně se střelbě věnuje od 10 let (říjen 2003), neboť ho \"\"vždycky přitahovala, stejně jako zbraně a všechno okolo\"\". Stal se členem střeleckého kroužku při SSK Astra Bruntál, odkud přestoupil v květnu 2008 do Dukly Plzeň. Jeho hlavními disciplínami je vzduchová a libovolná pistole, přičemž on sám preferuje první zmiňovanou.\n\nNa mistrovstvích Evropy v roce 2007 a 2009 byl členem týmu, který získal stříbrné medaile v kategorii libovolná pistole (ve složení Dubový, Pecháček, Malůšek).\n\nV srpnu 2010 se zúčastnil první mládežnické olympiády (\"Youth Olympic Games\") v Singapuru, kde získal šesté místo. V té době měl na svém kontě již sedm titulů mistra republiky.\n\nV roce 2016 se umístil na pátém místě v disciplíně libovolná pistole na finále Světového poháru v italské Boloni.\n\nV současné době (2018) drží Dubový rekord jak v juniorských týmech v disciplíně libovolná pistole (tým Dubový, Pecháček, Malůšek, 1650 bodů, 2. květen 2008 v Suhlu), tak v dorosteneckých (tým Dubový, Gierczak, Lepka, 1559 bodů, 14. září 2007 v Brně). Stejně tak drží rekord v juniorském týmu v disciplíně vzduchová pistole (tým Dubový, Pecháček, Malůšek, 1724 bodů, 22. únor 2009 v Praze). Z individuálních rekordů můžeme jmenovat rekord mladších dorostenců v disciplíně vzduchová pistole 40 ran (384 bodů, 8. březen 2008 v Plzni), stejně jako rekord družstva mladších dorostenců na téže soutěži (tým Dubový, Šuranský, Foltýnek, 1123 bodů, 8. březen 2008 v Plzni).\n\nJe členem Schützenverein Kelheim Gmünd e.V., za který se účastní německé střelecké Bundesligy.\nVystudoval gymnázium v Bruntále. Poté nastoupil k bakalářskému studiu na Slezské univerzitě v Opavě, které úspěšně dokončil. Je svobodný a žije v Plzni. V současné době (2018) prochází procesem zařazení do Aktivních záloh.\n"}
{"id": "1405680", "url": "https://cs.wikipedia.org/wiki?curid=1405680", "title": "Helmingham Hall", "text": "Helmingham Hall\n\nHelmingham Hall je zámek obklopen vodním příkopem (vodní zámek) v Helminghamu, hrabství Suffolk, Anglie. \n\nZaložil jej John Tollemache v roce 1480 a od té doby je majetkem rodiny Tollemache. Dům je postaven kolem nádvoří v typickém pozdně středověkém Tudorském stylu. Dům je zařazen na seznamu národního dědictví pro Anglii a jeho park a oficiální zahrady jsou zařazeny do seznamu historických parků a zahrad Anglie.\n\nSoučasný Helmingham Hall byl postaven v roce 1510 na místě bývalého panského sídla nazývaného Creke Hall. Byl přestavěn v letech 1745–1760, znovu v roce 1800 Johnem Nashem a v roce 1840. Původně částečně dřevěné obložené stěny byly pokryty zdivem a dlaždicemi. Dům je obklopen příkopem širokým 60 stop, nad nímž jsou pouze dva padací mosty, které byly od roku 1510 každou noc vytahovány. Původně byly provozovány pomocí ručního rumpálu, avšak v posledních letech byl ruční pohon nahrazen elektromotorem.\n\nDům není veřejnosti přístupný a Helmingham je nejvíce známý svými krásnými zahradami, které jsou zpřístupněny veřejnosti. Jedná se o polo-formální smíšenou zahradu, růžovou zahradu, uzlovou zahradu, parterem a sadem. Za zahradou se nachází park o rozloze 1,6 km se stády jelení a daňčí zvěře. Kostel Panny Marie na okraji parku je od středověku spojen s rodinou Tollemache.\n\nVedle domu a zahrad jsou další hospodářské budovy a stavby. \n\nZahrady byly navrženy srchitektkou Lady Tollemache. V roce 1987 pyl vytvořen parter a v roce 1982 růžová zahrada.\n\nNa západní straně oddělen vodním příkopem se nachází parter, který je tvořen pravidelnými geometrickými obrazci z nízko stříhaných stále zelených rostlin. Uprostřed v kruhových ploch jsou na krychlových podstavcích umístěny kamenné vázy, které jsou osázeny včetně kruhového prostoru sezonními květinami. \n\nZa parterem se nachází smíšená zahrada, která je obklopena vodním příkopem a vysokou cihlovou zdí. Podél zdi jsou vysázeny pnoucí růže. Zahrada je rozdělena na užitkovou (kuchyňskou) část a květinovou. Vně cihlové zdi (jižní stran) je osázena pivoňkami.\n\nNa východní straně zámku je za parterem umístěná uzlová zahrada z roku 1982. V čtvercových záhonech jsou vytvořeny dva uzlové vzory doplněné vysazenými bylinami.\n\nZa uzlovou zahradou je na dvou obdélníkových plochách umístěna růžová zahrada s Rosa Mundi a Rosa Fairy. Zahony jsou doplněny dalšími odrůdami růží, trvalkami a sezonní výsadbou květin.\n\nTollemache z Helminghamu vlastní jeden z dvou anglických orofarionských viol. Nástroj pochází z roku 1580 a nese řemeslnou značku John Rose, anglického violisty z 16. století. Ze čtyř viol John Rose, které se dochovaly, je jedinou v soukromých rukou. Předpokládá se, že byla zhotovena pro královnu Alžbětu I., která jí předala Tollemache během jedné z jejích návštěv v Suffolku.\n\n\"Tollemache loutnový manuscript\" byl získán z kolekcí Helmingham Hall a prodán Sotheby's v roce 1965 Robertu Spencerovi. Manuscript napsal Henry Sampson.\n\nV květnu 2018 byla hala místo konání BBC One's \"Antiques Roadshow\".\n"}
{"id": "1405691", "url": "https://cs.wikipedia.org/wiki?curid=1405691", "title": "Bac Ninh (provincie)", "text": "Bac Ninh (provincie)\n\nBac Ninh () je provincie na severu Vietnamu. Žije zde přes 1 milion obyvatel, hlavní město je Bac Ninh.\n\nProvincie leží v deltě Rudé řeky, která přestavuje důležitou dopravní tepnu. Je zde vlhké subtropické podnebí, mnoho zalesněných oblastí a úrodných rýžových polí. Sousedí s provinciemi Bac Giang, hlavním městem Hanojí, Hung Yen a Hai Duong.\n"}
{"id": "1405692", "url": "https://cs.wikipedia.org/wiki?curid=1405692", "title": "Kaple svatého Vincence z Pauly", "text": "Kaple svatého Vincence z Pauly\n\nKaple svatého Vincence z Pauly může být:\n\n"}
{"id": "1405693", "url": "https://cs.wikipedia.org/wiki?curid=1405693", "title": "Stará Voda (okres Gelnica)", "text": "Stará Voda (okres Gelnica)\n\nStará Voda je obec na Slovensku v okrese Gelnica ležící ve Volovských vrších.\n\nPrvní písemná zmínka o obci pochází z roku 1828. Nachází se zde moderní římskokatolický kostel Panny Marie Fatimské.\n\n"}
{"id": "1405696", "url": "https://cs.wikipedia.org/wiki?curid=1405696", "title": "Sbor Církve adventistů sedmého dne v Liberci", "text": "Sbor Církve adventistů sedmého dne v Liberci\n\nSbor Církve adventistů sedmého dne v Liberci se schází v kostele Sv. Vincence z Pauly na adrese U Jánského kamene 576/3, v Liberci. Sbor vznikl v roce 1907.\n\nSoučasným kazatelem je br. Petr Pich, který je zároveň kazatelem na sborech v Horní Rokytnici, Jablonci nad Nisou, Turnově, Zásadě a Železném Brodě. Jako vedoucí sboru působí br. Michal Salava.\n\nSbor se schází na bohoslužby pravidelně každou sobotu v 9:30. Na začátku je vždy studium Písma svatého, tzv. „Sobotní škola“ a poté sbor pokračuje v 11:00 chvalozpěvy a kázáním.\n\n"}
{"id": "1405704", "url": "https://cs.wikipedia.org/wiki?curid=1405704", "title": "Adriaen van Wesel", "text": "Adriaen van Wesel\n\nAdriaen van Wesel (* kolem 1415, Utrecht ? - po 1490, Utrecht) byl severonizozemský řezbář, který působil hlavně v okolí Utrechtu.\nO jeho narození a školení nejsou doklady. Roku 1447 byl zvolen mezi představené sedlářského cechu v Utrechtu, kam patřili i sochaři. Později vykonával veřejné funkce i jako člen domobrany a radní města Utrecht. O jeho díla byl značný zájem a mohl za ně žádat astronomické ceny. O zakázce na oltář Panny Marie Virgin pro Svaté bratrstvo při katedrále sv. Jana v 's-Hertogenbosch se zachovaly detailní záznamy, které dokládají postup a systém práce ve středověké sochařské dílně. Roku 1487 dodal oltář pro klášter sv. Agnietenbergu u Zwolle na objednávku biskupa Davida Burgundského (David van Bourgondië), nemanželského potomka Filipa Dobrého.\n\nŘada děl Adriaena van Wesel byla zničena během ikonoklastického řádění kalvinistů roku 1566.\nVan Wesel je považován za nejvýznamnějšího sochaře severního Nizozemska v době, kdy zde byli aktivní malíři Dieric Bouts, Albert van Ouwater a Geertgen tot Sint Jans. V jeho díle se projevuje sochařský cit pro plasticitu figur a prostorovou organizaci kompozice a lze ho považovat za protějšek expresivně realistické malby Huga van der Goes. V tomto ohledu vyniká skupina \"Sv. Josef a hrající andělé\" na oltáři Panny Marie v 's-Hertogenboschu.\n\nLidské postavy hrají u van Wesela ústřední roli. Vyznačují se velkou živostí výrazů a gest obličeje a pestrostí lidských typů. Práce Adriena van Wesela má řadu charakteristických rysů: postavy mají husté a dlouhé vlnité vlasy a mírně pokleslá oční víčka.\n\nPřeloženo z Wikipedie a zdrojů uvedených v odkazech.\n"}
{"id": "1405705", "url": "https://cs.wikipedia.org/wiki?curid=1405705", "title": "Jelena Timofejevová", "text": "Jelena Timofejevová\n\nJelena Timofejevová (: Елена Тимофеева; rozená ; * 1996) je ruská sportovní lezkyně, juniorská mistryně světa a vicemistryně Evropy a vítězka Evropského poháru juniorů v lezení na rychlost.\n\nJeště v roce 2016 závodila pod jménem Jelena Markuševa ( Elena Markusheva).\n"}
{"id": "1405707", "url": "https://cs.wikipedia.org/wiki?curid=1405707", "title": "Česká atlantická komise", "text": "Česká atlantická komise\n\nČeská atlantická komise, z.s. (ČAKO). (anglicky Czech Atlantic Commission – CZACO) je nevládní nezisková organizace (NNO) s aktivitou v oblasti domácí i zahraniční politiky a bezpečnosti. Je registrovaným členem \"Atlantic Treaty Association\" (ATA) v Bruselu. \n\nČAKO se deklaruje jako reprezentant občanů vyznávajících společné hodnoty euroatlantického civilizačního okruhu a jejím posláním je hájit a šířit tyto hodnoty a také poskytovat platformu pro vyjadřování potřeb a názorů občanů sdílejících tyto kulturní hodnoty a přispívat aktivně k formování veřejného mínění. Členy sdružení se mohou stát občané ČR i občané spojeneckých zemí Aliance, kteří sdílejí společné hodnoty naší euroatlantické kultury a tradice. ČAKO se dělí do tří sekcí: \"Sekce bezpečnostní a vojenská\", \"Sekce osvěty a zpravodajství a\" \"Sekce pro\" d\"iplomatickou spolupráci\". \n\nČeská atlantická komise vznikla v roce 1991 jako občanské sdružení reprezentující po sametovém převratu zejména občanský zájem české veřejnosti o nejen vojenskou bezpečnost státu, ale i touhu po pevném zakotvení naší znovu nabyté svobody v euroatlantických hodnotách západní kultury, jako garance naší tisícileté evropské kulturní tradice. Jejím spoluzakladatelem a prvním předsedou se stal prof JUDr. Jiří Štěpanovský, CSc. (1925 – 2017). Při svém založení dostala, po holandském vzoru, název Česká atlantická komise. V dalších letech byl jedním z předsedů komise také významný český politik a pozdější ministr zahraničních věcí ČR Karel Schwarzenberg. Ten je také čestným předsedou České atlantické komise.\n\nPrávní forma občanského sdružení byla v r. 2014 po změně občanského zákona transformována na zapsaný spolek – z.s. Význam České atlantické komise se plně projevil hlavně v letech před a při vstupu České republiky do Severoatlantické aliance (viz k tomu Profil na stránkách Ministerstva zahraničí). Po vstupu do NATO roku 1999 je její hlavní úloha ve standardních výchovně vzdělávacích aktivitách jako registrovaného člena ATA - Asociace atlantické smlouvy, která je vlastně civilní „občanskou sestrou NATO“ pro styk s veřejností členských zemí.\n\n"}
{"id": "1405708", "url": "https://cs.wikipedia.org/wiki?curid=1405708", "title": "Generali Open Kitzbühel 2018 – mužská čtyřhra", "text": "Generali Open Kitzbühel 2018 – mužská čtyřhra\n\nMužská čtyřhra Generali Open Kitzbühel 2018 probíhala v první polovině srpna 2018. Do deblové soutěže kitzbühelslého tenisového turnaje hraného na antuce nastoupilo šestnáct dvojic. Obhájcem titulu byl pár Pablo Cuevas a Guillermo Durán, jehož členové se rozhodli turnaje nezúčastnit.\n\nVítězem se stal česko-argentinský nenasazený pár Roman Jebavý a Andrés Molteni, který ve finále za 65 minut zdolal italsko-argentinskou dvojici Daniele Bracciali a Federico Delbonis po dvousetovém průběhu 6–2 a 6–4. V utkání odvrátili čtyři z pěti brejkbolů. Oba šampioni si do žebříčku ATP připsali 250 bodů a získali premiérovou společnou trofej. Jebavý vybojoval třetí deblový titul na okruhu ATP Tour a pro Molteniho to bylo páté takové turnajové vítězství. Jebavý se následně poprvé v kariéře posunul do elitní světové padesátky žebříčku čtyřhry na 48. místo.\n\n"}
{"id": "1405710", "url": "https://cs.wikipedia.org/wiki?curid=1405710", "title": "Citi Open 2018 – mužská čtyřhra", "text": "Citi Open 2018 – mužská čtyřhra\n\nMužská čtyřhra Citi Open 2018 probíhala v první polovině srpna 2018. Do deblové soutěže washingtonského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Henri Kontinen a John Peers, kteří podlehlii v úvodním kole Kolumbijcům Juanu Sebastiánu Cabalovi a Robertu Farahovi.\n\nVítězem se stal čtvrtý nasazený britsko-brazilský pár Jamie Murray a Bruno Soares, který ve finále zdolal americko-francouzskou dvojici Mika Bryana s Édouardem Rogerem-Vasselinem. Po dvousetovém průběhu 3–6 a 6–3 rozhodl až supertiebreak poměrem míčů [10–4]. Oba šampioni si do žebříčku ATP připsali 500 bodů a získali osmou společnou trofej, respektive druhou v sezóně se zápasovou bilancí 26–12 v roce 2018. 32letý Murray vybojoval dvacátý první deblový titul na okruhu ATP Tour a pro 36letého Soarese to bylo dvacáté osmé takové turnajové vítězství. Bryan s Rogerem-Vasselinem odehráli první společný turnaj.\n\n"}
{"id": "1405712", "url": "https://cs.wikipedia.org/wiki?curid=1405712", "title": "Los Cabos Open 2018 – mužská čtyřhra", "text": "Los Cabos Open 2018 – mužská čtyřhra\n\nMužská čtyřhra Los Cabos Open 2018 probíhala v první polovině srpna 2018. Do deblové soutěže loscaboského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Juan Sebastián Cabal a Treat Conrad Huey, kteří se rozhodli turnaje nezúčastnit. Cabal nastoupil do paralelně konaného Citi Open 2018.\n\nVítězem se stal třetí nasazený salvadorsko-mexický pár Marcelo Arévalo a Miguel Ángel Reyes-Varela, který ve finále zdolal americko-australskou dvojici Taylor Fritz a Thanasi Kokkinakis po dvousetovém průběhu 6–4 a 6–4. Oba šampioni si do žebříčku ATP připsali 250 bodů a získali premiérovou trofej na okruhu ATP Tour. Poprvé od roku 1995 tak mexický tenista vyhrál turnaj ATP v rodné zemi.\n\n"}
{"id": "1405713", "url": "https://cs.wikipedia.org/wiki?curid=1405713", "title": "Citi Open 2018 – ženská čtyřhra", "text": "Citi Open 2018 – ženská čtyřhra\n\nŽenská čtyřhra Citi Open 2018 probíhala v první polovině srpna 2018. Do deblové soutěže washingtonského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Šúko Aojamová a Renata Voráčová, které dohrály ve čtvrtfinále na raketách Ahnové s Davisovou.\n\nVítězem se stal třetí nasazený čínsko-chorvatský pár Chan Sin-jün a Darija Juraková, který ve finále zdolal chilsko-novozélandskou dvojici Alexa Guarachiová a Erin Routliffeová po dvousetovém průběhu 6–3 a 6–2. Obě šampionky si do žebříčku WTA připsaly 280 bodů a získaly premiérovou společnou trofej. Chanová vybojovala třetí deblový titul na okruhu WTA Tour a pro Jurakovou to bylo páté takové turnajové vítězství.\n\n"}
{"id": "1405714", "url": "https://cs.wikipedia.org/wiki?curid=1405714", "title": "Silicon Valley Classic 2018 – ženská čtyřhra", "text": "Silicon Valley Classic 2018 – ženská čtyřhra\n\nŽenská čtyřhra Silicon Valley Classic 2018 probíhala v první polovině srpna 2018. Do deblové soutěže kalifornského tenisového turnaje poprvé hraného v San José nastoupilo patnáct dvojic, s jedním volným losem do druhého kola. Obhájcem titulu byl americký pár Abigail Spearsová a Coco Vandewegheová, jehož členky se rozhodly soutěže nezúčastnit.\n\nVítězem se stal nejvýše nasazený tchajwansko-český pár Latisha Chan a Květa Peschkeová, který ve finále zdolal ukrajinské turnajové trojky, 26letá dvojčata Ljudmilu a Nadiju Kičenokovy po dvousetovém průběhu 6–4 a 6–1. Obě šampionky si do žebříčku WTA připsaly 470 bodů a z prvního společně odehraného turnaje získaly premiérovou společnou trofej. 28letá Chanová vybojovala dvacátý devátý deblový titul na okruhu WTA Tour a pro 43letou Peschkeovou to bylo jubilejní třicáté takové turnajové vítězství v 71. odehraném finále. V soutěži nastoupily jen do dvou utkání, po volném losu a čtvrtfinálovém odstoupení soupeřek kvůli zranění Sabalenkové. \n\n"}
{"id": "1405715", "url": "https://cs.wikipedia.org/wiki?curid=1405715", "title": "Valerij Sergejevič Vilinskij", "text": "Valerij Sergejevič Vilinskij\n\nValerij Sergejevič Vilinskij (rusky: Валерий Сергеевич Вилинский; 16. července 1903 – 11. května 1955) byl ukrajinsko-ruský publicista, redaktor, spisovatel a historik žijící v Československu. Mimo jiné se ve svém díle zabýval vývojem východní Evropy, slavistikou a unionismem. Byl činný v Orlu.\n"}
{"id": "1405716", "url": "https://cs.wikipedia.org/wiki?curid=1405716", "title": "Ján Hroboň", "text": "Ján Hroboň\n\nJán Hroboň (* 23. března 1967 Revúca) je slovenský evangelický duchovní, biskup-elekt Západního distriktu Evangelické církve augsburského vyznání na Slovensku.\nNarodil se jako syn faráře Jána Bohdana Hroboně (1938–2006). Vystudoval teologii na Evangelické bohoslovecké fakultě Univerzity Komenského v Bratislavě a na Lutheran Theological Seminary at Philadelphia. Ordinován k duchovenské službě byl roku 1992. Působil ve sborech v Lazech pod Makytou, Bratislavě, Martině; v roce 2013 se stal prvním farářem nově založeného sboru v Bratislavě-Dúbravce. V letech 2003–2016 byl činný v redakci periodika Cirkevné listy.\n\nNa jaře 2018 byl zvolen biskupem Západního distriktu ECAV; v prvním kole voleb získal 50,38% hlasů. Úřadu by se měl ujmout v září 2018.\n\nJán Hroboň je ženatý s Márií roz. Fáberovou; mají spolu tři děti – Jána, Miloslava a Katarínu.\n"}
{"id": "1405717", "url": "https://cs.wikipedia.org/wiki?curid=1405717", "title": "Hugo Ferdinand Boss", "text": "Hugo Ferdinand Boss\n\nHugo Ferdinand Boss (8. července 1885 Metzingen, Württemberské království – 9. srpna 1948 Metzingen, Württembersko-Bádensko) byl švábský návrhář oděvů a obchodník, který v roce 1923 založil spolu se dvěma společníky dnes světoznámou oděvní firmu Hugo Boss. Tu pak vedl až do roku 1948, kdy jej sankce za aktivní účast v NSDAP (členem byl od roku 1931 až do konce války a jeho firma šila nacistické uniformy) přiměly předat vedení synovi.\n"}
{"id": "1405718", "url": "https://cs.wikipedia.org/wiki?curid=1405718", "title": "Kozlov (zámek)", "text": "Kozlov (zámek)\n\nKozlov je zaniklý zámek, který stál ve stejnojmenné vesnici v okrese Karlovy Vary. Jeho předchůdcem byla tvrz připomínaná ve čtrnáctém století.\n\nPrvní písemná zmínka o kozlovské tvrzi pochází z roku 1365. Jejími majiteli byli v letech 1365–1370 Němota, Přech a Ješek, kteří vykonávali patronátní právo kozlovského kostela. V šestnáctém století byl Kozlov manstvím pánů z Plavna, kteří je pronajímali svým vazalům. Z nich posledním byl Jan Ratibořský ze Chcebuze, od kterého panství koupil Jiří Utenhofer z Utenhofu a roku 1567 dosáhl propuštění statku z manství. Jeho synové Kozlov roku 1588 prodali svému strýcovi Jindřichovi staršímu z Utenhofu. Někdy v té době byla stará tvrz přestavěna v renesančním slohu. Po Jindřichově smrti v roce 1594 statek zdědil Adam Utenhofer z Utenhofu, který se zúčastnil stavovského povstání, za což mu byl roku 1623 zabaven majetek. Panství vzápětí koupil Jan Hegner z Röesselfeldu.\n\nDalšími majiteli zámku se roku 1669 (nebo 1667) stali Štampachové, kterým zůstal až do roku 1687. Panství od nich koupili Pikharti z Grünthalu. Někdy v době od druhé poloviny sedmnáctého do počátku osmnáctého století byl renesanční zámek barokně přestavěn. K dalším majitelům patřili v letech 1744–1775 Trautenbergové, po nich v období 1775–1792 rytíř František Kager ze Štampachu, kterého vystřídali Hoyerové z Blumenou a řada dalších majitelů.\n\nV první polovině dvacátého století se zámek využíval ke skladování obilí, ale již ve třicátých letech měl poškozené střechy. Roku 1939 byl částečně zdemolován a o čtyři roky později vyhořel. Zřícenina byla v roce 1949 nebo 1950 zbořena a pozůstatky zdiva používali obyvatelé vesnice jako stavební materiál.\n\nPodobu nejstarší tvrze neznáme. Jádro renesančního zámku tvořila patrová budova s rozměry 24 × 19 metrů s polygonálními dvoupatrovými věžemi v nárožích jihovýchodního průčelí, kterým se do zámku vstupovalo. Přízemní místnosti byly zaklenuté hřebínkovými nebo valenými klenbami. Ve věžích byly použity hvězdicové klenby. Během barokní přestavby byly obě věže zastřešeny cibulovými střechami.\n\nPozůstatky zámku byly patrné ještě v roce 1984, kdy z něj zbývaly asi 50 centimetrů vysoké fragmenty obvodových zdí. Později byly i ony odstraněny a terén zcela zarovnán. Ze zámeckého areálu se tak dochovala pouze část původně hospodářských budov.\n"}
{"id": "1405719", "url": "https://cs.wikipedia.org/wiki?curid=1405719", "title": "Miloslav Kundrát", "text": "Miloslav Kundrát\n\nMiloslav Kundrát (22. září 1924 Domažlice – 5. října 2013 Karlovy Vary) byl český tělovýchovný lékař, chirurg, fotbalový obránce a činovník (funkcionář).\n\nJako lékař působil dlouhá léta (1955–1980) u reprezentačních výběrů fotbalistů (dorostenci, junioři, od roku 1972 u A-mužstva), v této roli byl také na Mistrovství Evropy ve fotbale 1976, kde československá seniorská reprezentace získala zlaté medaile. Byl absolventem Lékařské fakulty Univerzity Karlovy v Plzni. Od roku 1951 žil v Karlových Varech, kde se věnoval svému povolání.\n\nDomažlický rodák a odchovanec hrál v československé lize za Sokol Sparta Bubeneč (dobový název Sparty Praha), aniž by skóroval. Poté, co odešel z Domažlic za studii, byl v roce 1947 krátce hráčem plzeňské Viktorie. Ve Spartě byl do roku 1950.\n\nV letech 1954–1988 byl dobrovolným funkcionářem v odborných komisích československého fotbalového svazu.\n\n\n"}
{"id": "1405722", "url": "https://cs.wikipedia.org/wiki?curid=1405722", "title": "Kundrát", "text": "Kundrát\n\nPříjmení Kundrát, přechýleně Kundrátová, nosí více osobností:\n\n"}
{"id": "1405724", "url": "https://cs.wikipedia.org/wiki?curid=1405724", "title": "Tambatitanis", "text": "Tambatitanis\n\nTambatitanis („titán z města Tamba“) byl rod sauropodního dinosaura, žijícího v období spodní křídy (geologický stupeň alb, asi před 112 až 100 miliony let) na území dnešního jihozápadního Japonska (prefektura Hjógo, geologické souvrství Sasajama).\n\nFosilie byly objeveny dvojicí amatérských paleontologů v srpnu roku 2006, vykopávkové práce následně zabraly pět sezón. Holotyp nese označení \"MNHAH D-1029280\". Typový druh \"T. amicitiae\" byl formálně popsán dvojicí japonských paleontologů v roce 2014. Tento dinosaurus byl zřejmě titanosauriformem, vývojově vyspělým sauropodem. Holotyp sestává z částečně dochované kostry, včetně fragmentů lebky (mozkovna, spodní čelist).\n\"Tambatitanis\" byl poměrně velký býložravý dinosaurus, jehož délka je odhadována na 13 metrů a hmotnost asi na 15 tun. Podobně jako jiní titanosauriformové jej charakterizoval dlouhý krk a ocas, relativně malá hlava, mohutný trup a čtveřice sloupovitých končetin.\n\n\"Tambatitanis\" byl titanosauriformem z kladu Somphospondyli a jeho blízkými příbuznými byly například rody \"Euhelopus\" a \"Daxiatitan\".\n\n"}
{"id": "1405725", "url": "https://cs.wikipedia.org/wiki?curid=1405725", "title": "Romanizace", "text": "Romanizace\n\nPojem romanizace má vícero zásadních významů:\n\n"}
{"id": "1405726", "url": "https://cs.wikipedia.org/wiki?curid=1405726", "title": "Viktor Strniště", "text": "Viktor Strniště\n\nViktor Strniště (17. listopadu 1902, Třebíč – 31. května 1976, Třebíč) byl český atlet – běžec. Jeho bratrem dvojčetem byl atlet Jindřich Strniště.\n\nV roce 1922 začal působit spolu s bratrem v SK Achilles Třebíč, v témže roce reprezentoval i atletický klub města Brna. V roce 1923 působil v klubu SK Prostějov a témže roce zaběhl československý rekord na 800 metrů, v téže trati se stal juniorským přeborníkem republiky. V roce 1924 přestoupil do brněnského klubu SK Židenice a následně překonal v roce 1925 a 1926 rekord na 1000 metrů. V roce 1926 překonal rekord na 1500 metrů. V brněnském klubu působil až do roku 1930 či 1931. V roce 1932 pak působil v klubu AC Sparta. Následně pak působil jako prodavač sportovních potřeb v Brně. Kolem roku 1931 začal vydávat časopis Československý sport, který vycházel v Brně do roku 1933.\n\nPůsobil i jako atlet v mezinárodních utkáních, kde reprezentoval republiku, celkem se účastnil 10 mezinárodních utkání.\n"}
{"id": "1405730", "url": "https://cs.wikipedia.org/wiki?curid=1405730", "title": "Jiří Sejbal", "text": "Jiří Sejbal\n\nJiří Sejbal (19. října 1929, Třebíč – 18. srpna 2004, Brno) byl český numismatik a ředitel Moravského zemského muzea. Na jeho počest se konala numismatická konference Sejbalovy numismatické dny.\n\nV roce 1948 absolvoval Gymnázium v Třebíči, následně mezi lety 1948 a 1952 vystudoval historii na Filozofické fakultě Masarykovy univerzity. Po vystudování nastoupil jako učitel do školy v Jemnici, kde působil do roku 1953. V roce 1953 začal působil v numismatickém oddělení Moravského zemského muzea, kde pracoval až do roku 1989. V roce 1963 se stal kandidátem věd na FF MU a od roku 1964 pak přednášel numismatické předměty na katedře pomocných věd historických, archivnictví a archeologie na Filozofické fakultě MU, přednáškové činnosti na FF MU se věnoval až do 2004. V roce 1967 získal titul PhDr, od roku 1977 do roku 1990 byl ředitelem Moravského zemského muzea. Mezi tím byl v roce 1985 jmenován docentem, roku 1987 získal titul doktor věd a v roce 1993 byl jmenován profesorem. Mezi lety 1991 a 1994 přednášel na vídeňské univerzitě a od roku 1995 až do své smrti v roce 2004 přednášel numismatické předměty na Ekonomickosprávní fakultě Masarykovy univerzity. V roce 1999 obdržel Cenu rektora MU. Obdržel také Řád za zásluhy o polskou kulturu, Medaili Gottfrieda Sempera (Státní umělecké sbírky v Drážďanech) a Medaili Kurta Reglinga (Státní muzea v Berlíně). Zemřel v roce 2004 v Brně, pohřben byl na Ústředním hřbitově v Brně.\n\n\n\n"}
{"id": "1405739", "url": "https://cs.wikipedia.org/wiki?curid=1405739", "title": "Jan Mittlöhner", "text": "Jan Mittlöhner\n\nJan Mittlöhner (1902 – ???) byl československý voják a lyžař.\n\nNa I. ZOH v Chamonix 1924 skončil v závodě vojenských hlídek na 4. místě. Startoval v týmu s Josefem Bímem, Karlem Buchtou a Bohuslavem Josífkem.\n\n"}
{"id": "1405740", "url": "https://cs.wikipedia.org/wiki?curid=1405740", "title": "Michal Kravčík", "text": "Michal Kravčík\n\nMichal Kravčík (* 3. února 1956 Ujezdec, Ukrajina) je slovenský hydrolog a environmentalista. Je držitelem Goldmanovy ceny za rok 1999, a to za své příspěvky o hospodaření s vodou slovenské řeky Torysy. \n\nOdborná veřejnost na Slovensku označuje jeho názory jako odborně a vědecky neobhajitelné a kritizuje ho za to, že se vyhýbá odborné konfrontaci.\n\nMichal Kravčík je vodohospodářský inženýr. Vystudoval Stavební fakultu Slovenské technické univerzity v Bratislavě. Pracoval 8 let ve Slovenské akademii věd. Zabývá se ekologickými otázkami integrovaného managementu povodí. Publikoval řadu prací, včetně knihy \"Voda pre ozdravenie klímy – Nová vodná paradigma\" (2007). Je zakládajícím členem a předsedou nevládní organizace Ľudia a voda. Je členem organizace ASHOKA.\n\nV letech 1992 až 1998 se postavil proti výstavbě přehrady u obce Tichý Potok na řece Toryse. Vládní projekt byl i jeho zásluhou zastaven a nakonec zrušen. Za tyto aktivity byl v roce 1999 oceněn Goldmanovou cenou.\n\nNa konci roku 2002 podepsalo dvacet odborníků na vodohospodářství prohlášení, ve kterém označilo názory Michala Kravčíka za odborně a vědecky neudržitelné. Vycházejí podle nich zčásti z nepravdivých údajů a vedou k účelovým interpretacím. Kravčík se podle signatářů odmítá účastnit odborných konferencí, kde by mohly být jeho názory podrobené vědecké konfrontaci.\n\nV roce 2005 byl garantem projektu Vodní les na obnovu kalamitou postiženého porostu nad Horním Smokovcem ve Vysokých Tatrách spojenou s výstavbou malých přehradních nádržek. Projekt financovala Slovenská spořitelna. Jeho přínos byl podroben odborné kritice.\n\nProsazuje názor, že na globálních klimatických změnách se zásadně podílí rozbití tzv. malého vodního cyklu.\n\nV říjnu 2010 slovenská vláda schválila \"Program revitalizace krajiny a integrovaného managementu povodí Slovenské republiky\", Kravčík byl jeho iniciátorem a stal se vedle Martina Kováče jedním z jeho gestorů. Program osobně prosazovala premiérka Iveta Radičová. Projekt s náklady 42 milionů euro byl kritizován slovenskou vědeckou komunitou, kladně byl naopak hodnocen obcemi. Zastavilo ho ministerstvo životního prostředí v prosinci 2012. V době svého působení na úřadě vlády se Kravčík musel bránit obviněním z konfliktu zájmů a využívání své pozice k získávání prostředků z veřejných zdrojů.\n\nV roce 1992 slovenská vláda oživila nápad z éry komunistů vybudovat přehradu u obce Tichý Potok na horním toku řeky Torysy. Projekt měl zajistit pitnou vodu pro města na východním Slovensku, zejména pokud by došlo k jejímu nedostatku. Investice by ovlivnila přírodní prostředí venkova a znamenala by zánik čtyř 700 let starých obcí. Kravčík s myšlenkou nesouhlasil. Tvrdil, že stávající nádrže pitné vody nebyly využity v plném rozsahu, spotřeba vody obecně klesala a obrovské množství vody se ztrácelo v distribuční síti. V roce 1993 navrhl řešení problému s názvem \"Voda pro třetí tisíciletí\". Jen o rok později navrhl zavedení \"Modré\" \"alternativy\", která představuje způsob, jak zaručit stejné množství vody s pětinovou investicí. Jedním z nástrojů měla být decentralizace – tj. vybudování 35 mikronádrží, jezů a přehrad na místních malých vodních tocích. Alternativa také měla ochránit vesnice a podporovat zemědělství. Ministerstvo životního prostředí ale návrh zamítlo. \n\nKravčíkova organizace Ľudia a voda v letech 1995 až 1996 uspořádala letní tábory, jejichž účastníci vybudovali několik malých vodních nádrží. K dokončeným stavbám následně pozval novináře. Ještě větší pozornost k jeho projektům přitáhly pokuty, které organizace Ľudia a voda dostala za nepovolené stavby. V roce 1996 nakonec vláda od plánu výstavby přehrady u Tichého Potoka ustoupila.\n\nKravčík ale se svými aktivitami nepřestal. Vytvořil program \"Vesnice pro třetí tisíciletí\", zaměřený na rozvoj 24 vesnic v oblastech ekologického zemědělství, agroturistiky, místních řemesel, marketingu atd. Kravčík zahájil i projekt \"Obec\" \"a demokracie\", do kterého se zapojilo 164 vesnic v horské oblasti Levoči. Místním představil možnosti demokratických procesů a pomohl vytvořit udržitelnou otevřenou společnost. V roce 1998 rozšířil svou činnost na celostátní úroveň a zapojil se do předvolební kampaně projektem voličského vzdělávání, jenž přispěl ke konci Mečiarovy vlády, která s myšlenkou přehrady u Tichého Potoka přišla.\n\n"}
{"id": "1405741", "url": "https://cs.wikipedia.org/wiki?curid=1405741", "title": "Clafoutis", "text": "Clafoutis\n\nClafoutis nebo také milliard je letní dezert typický pro francouzskou kuchyni. Pochází z oblasti Limousin a je zmiňován již v roce 1864. Název se odvozuje z okcitánského výrazu \"clafir\", který znamená „plnit“.\n\nClafoutis se připravuje z třešní, doporučuje se obzvláště tmavá odrůda z Montmorency. Ty se naskládají do nízké dortové formy nebo zapékací misky (v klasickém receptu se ponechávají vcelku, protože z pecek se při pečení uvolňuje amygdalin, který dává clafoutisu charakteristickou příchuť), pokapou třešňovicí a zalejí řídkým těstíčkem z mouky, vajec, mléka, cukru, soli a vanilkového extraktu. Peče se v zavřené troubě 30–45 minut při teplotě okolo 180 °C. Uvnitř musí těsto zůstat vláčné jako palačinka. \n\nHotový clafoutis se podává teplý a pocukrovaný, někdy i se šlehačkou, podávají se k němu sladká vína jako např. muškát žlutý.\n\nVariantou clafoutisu je \"flaugnarde\", do něhož se místo třešní používá jiné ovoce podle sezóny, např. broskve, ostružiny, švestky, jablka nebo hrušky. \n\n \n"}
{"id": "1405742", "url": "https://cs.wikipedia.org/wiki?curid=1405742", "title": "Radnice v Neustadtu in Sachsen", "text": "Radnice v Neustadtu in Sachsen\n\nRadnice v Neustadtu in Sachsen, městě v saském zemském okrese Saské Švýcarsko-Východní Krušné hory v Německu, je barokní budova pocházející z let 1696–1703. Uprostřed náměstí situovaná stavba slouží svému původnímu účelu a je památkově chráněná.\n\nBudova neustadtské radnice pochází z let 1696–1703 a je jednou z mála saských radnic situovaných uprostřed náměstí. V 18. a 19. století nesloužila jen k rokování vedení města, v přízemí sídlili také různí řemeslníci. Radniční sklep a taneční sál pocházejí z roku 1863. Jednotlivé místnosti sloužily dočasně jako lékárna, byt lékárníka či soud. Do roku 1972 hostila radnice v roce 1871 založenou sbírku starožitností, jež byla předchůdkyni dnešního městského muzea. Roku 1880 byl zbořen pivovar, který k radnici přiléhal. Během renovace v letech 1937–1938 obdržel radniční sál vitráže, na kterých jsou vyobrazena nejdůležitější městská řemesla. Ze stejné doby pocházela také sgrafita na třech stěnách zobrazující dějiny města, která však byla roku 1968 zakryta. Radnice v minulosti přečkala velké požáry města, včetně toho posledního ze dne 9. května 1945, kterému padlo za oběť na 70 domů. Poslední celková rekonstrukce proběhla v letech 1992–1995.\n\nRadnice slouží nepřetržitě svému účelu, je sídlem starosty a schází se zde městská rada. Je památkově chráněna pod číslem 09253465.\n\nZděná barokní stavba je významná po stránce architektonické, historické, ale také z hlediska utváření prostoru města. Stojí na půdorysu širokého písmene L a je dvoupatrová. Žlutou fasádu člení bílé lizény. Portál zdobí volutový štít spolu s neustadtským a saským znakem s letopočtem 1703. Vysoká valbová střecha je dvoupodlažní, na jižní straně opatřená dvěma podlouhlými vikýři (takzvané štiky) a na bocích dalšími menšími (rybí oka). Jako krytina slouží pálené tašky (bobrovky). Uprostřed střechy je umístěna cca 15 metrů vysoká věž s hodinami a zvonem zakončená cibulovou bání a korouhví.\n\n\n\n"}
{"id": "1405744", "url": "https://cs.wikipedia.org/wiki?curid=1405744", "title": "Aigle", "text": "Aigle\n\nAigle je město a obec v kantonu Vaud, v frankofonní části Švýcarska. Město je sídlem stejnojmenného distriktu. V prosinci 2016 žilo v Aigle 9 961 obyvatel.\n\nHrad byl vybudován ve 12. století a působí v něm muzeum vín. V protějším domě Maison de la Dime je muzeum vinných etiket.\n\nV roce 2008 žilo v obci 37,0% cizích státních příslušníků. Podle údajů z roku 2000 mluvilo 80,0% obyvatel francouzsky. 39,5% obyvatel se hlásilo ke švýcarské reformované církvi a 35,9% obyvatel k církvi římskokatolické.\n\nAigle je centrem vinařské oblasti Chablais situované jihovýchodně od Ženevského jezera, kde se pěstuje především stejnojmenná bílá odrůda.\n\n"}
{"id": "1405758", "url": "https://cs.wikipedia.org/wiki?curid=1405758", "title": "František Dobšík", "text": "František Dobšík\n\nFrantišek Dobšík (* 29. června 1963) je český pedagog, od roku 2003 předseda Českomoravského odborového svazu pracovníků školství.\n\nPochází ze Zbýšova. Vystudoval Gymnázium Jana Blahoslava v Ivančicích a později Pedagogickou fakultu Masarykovy univerzity (získal titul Mgr.). Několik let učil výtvarnou výchovu na základní škole.\n\nOd roku 1999 je profesionálním odborářem, byl předsedou oblastní rady OS pro Brno-město a také místopředsedou Českomoravského odborového svazu pracovníků školství. V květnu 2003 byl zvolen předsedou tohoto odborového svazu. V čele školských odborů se důrazně snaží prosazovat požadavky zaměstnanců ve školství, zejména zvýšení platů a zlepšení pracovních podmínek. Odboráři pod jeho vedením už uskutečnili řadu nátlakových akcí od stávkových pohotovostí, demonstrací až po stávky škol.\n\nOd roku 2004 je jednatelem společnosti \"Dictum\" a od roku 2008 pak i jednatelem společnosti \"Českomoravská vzdělávací\", kterou zřizuje odborový svaz.\n\nFrantišek Dobšík žije v Praze, konkrétně v městské části Praha 6.\n\nVe volbách do Senátu PČR v roce 2018 kandidoval jako nestraník za ČSSD v obvodu č. 17 – Praha 12. Se ziskem 2,20 % hlasů skončil na 8. místě.\n"}
{"id": "1405759", "url": "https://cs.wikipedia.org/wiki?curid=1405759", "title": "Seznam dílů seriálu Mladí a hladoví", "text": "Seznam dílů seriálu Mladí a hladoví\n\nToto je seznam dílů seriálu \"Mladí a hladoví\".\n\n<onlyinclude>\n</onlyinclude>\n\n"}
{"id": "1405764", "url": "https://cs.wikipedia.org/wiki?curid=1405764", "title": "Dejan Vrajić", "text": "Dejan Vrajić\n\nDejan Vrajić (* 21. března 1976) je bývalý chorvatský fotbalista, záložník.\n\nV české lize hrál za FC Viktoria Plzeň. Nastoupil v 6 ligových utkáních. Gól v lize nedal.\n\n\n"}
{"id": "1405765", "url": "https://cs.wikipedia.org/wiki?curid=1405765", "title": "Skrytá křesťanská místa regionu Nagasaki", "text": "Skrytá křesťanská místa regionu Nagasaki\n\nSkrytá křesťanská místa regionu Nagasaki (japonsky 長崎と天草地方の潜伏キリシタン関連遺産) je pojmenování pro skupinu památek nacházejích se na území prefektur Nagasaki a Kumamoto, která byla v roce 2018 zapsána na seznam světového kulturního dědictví a sestává z dvanácti různých lokalit (10 vesnic, ruiny hradu Hara a katedrála Oura) pocházejících z období mezi 17. a 19. století. \n\nKřesťanství do Japonska přinesl v roce 1549 jezuitský misionář František Xaverský. Ústředním místem misionářské činnosti bylo město Nagasaki, ze kterého se šířilo do okolí. Noví křesťané byli následně pronásledováni významnými japonskými státníky Hidejoši Tojotomiem a Iejasu Tokugawaem. Po Šimabarském povstání (1637-1638) bylo pak křesťanství zcela zakázáno pod trestem smrti. To trvalo následující dvě století až do doby, kdy se Japonsko otevřelo západnímu vlivu v rámci procesu Bakumacu a reformem Meidži (druhá polovina 19. století). Památky pod ochranou UNESCO i další podobné stavby v regionu odrážejí dobu zákazu křesťanské víry, stejně jako revitalizaci křesťanských komunit po oficiálním zrušení zákazu v roce 1873. Tato místa nesou jedinečné svědectví o kulturní tradici utvářené skrytými křesťany v oblasti Nagasaki, kteří tajně prožívali svou víru během období zákazu od 17. do 19. století.\n\n"}
{"id": "1405766", "url": "https://cs.wikipedia.org/wiki?curid=1405766", "title": "Patrick Melrose", "text": "Patrick Melrose\n\nPatrick Melrose je americko-britský televizní seriál z roku 2018, vysílaný na stanicích Showtime (USA) a Sky Atlantic (Spojené království). V titulní roli Patricka Melrose se představil Benedict Cumberbatch. Seriál je založen na sérii zčásti autobiografických románů o britské vyšší společenské třídě od Edwarda St Aubyna. Hlavním příběhem pětidílného seriálu je příběh Patricka Melrose, který se vypořádává s drogovou závislostí, jež vznikla poté, co byl zneužíván svým otcem. \n\n\n"}
{"id": "1405767", "url": "https://cs.wikipedia.org/wiki?curid=1405767", "title": "Scilla Elworthy", "text": "Scilla Elworthy\n\nPriscilla \"Scilla\" Elworthy Ph.D (* 3. června 1943, Galashields, Skotsko) je britská aktivistka za mír, která byla třikrát nominována na Nobelovu cenu za mír. \n\nOd roku 1962 studovala společenské vědy na Trinity College v Dublinu. Během prázdnin pracovala v uprchlických táborech ve Francii a v Alžírsku. Po studiu cestovala po západní a jižní Africe. V roce 1970 se provdala za Murraye McLeana, podnikatele z Jižní Afriky. \nJe matkou dcery Polly Jess McLean (narozena 1974) a nevlastní matkou Leighy, Jaye, Shirley, Sophie a Pippa, kromě toho má vnoučata Pearl May Mary a Wolfetone. V roce 1993 získala titul PhD v oboru politické vědy na Univerzitě v Bradfordu.\n\nOd roku 1970 do roku 1976 předsedala jihoafrické organizaci pro výživové vzdělávání \"Kupugani\". V roce 1977 zakládala pobočku \"Minority Rights Group\" ve Francii a o rok později publikovala výsledky svého výzkumu o ženské obřízce. V roce 1982 založila organizaci \"Oxford Research Group\", ze které odstoupila v roce 2003 a založila novou charitu s názvem \"Přímo k míru (Peace Direct),\" která podporuje lokální aktivisty za mír v krizových oblastech. Za svou činnost byla třikrát nominována na Nobelovu cenu míru. Ve funkci výkonné ředitelky ORG působila od roku 1982 do roku 2003. V roce 2003 byla oceněna mírovou cenou Niwano (\"Niwano Peace Prize\"). Od roku 2005 působila jako poradce Petra Gabriela, Desmonda Tutu a Richarda Bransona při založení skupiny vlivných lidí z celého světa \"Starší\" (The Elders), kteří připravují lepší rozhodnutí pro budoucnost lidí. Je členkou Světové rady budoucnosti (\"World Future Council\") a v roce 2012 spoluzaložila komunitu žen ze všech kontinentů s názvem Rostoucí ženy, rostoucí svět (\"Rising Women, Rising World\"). Tato komunita má být zodpovědná za vytvoření světa, který pracuje pro všechny. Od podzimu 2011 v Berlíně organizovala kurzy vědomí a transformace konfliktů pro profesionály ve spolupráci s Thomasem Hüblem. Je patronkou iniciativy s názvem \"Velká iniciativa genderových práv a trust pro rovnoprávnost\" (\"The GREAT Inititiative Gender Rights and Equality Action Trust\") a členkou Mezinárodní poradní rady Institutu pro ekonomiku a mír a řady dalších. V roce 2015 byla zvolena mezi 100 nejvíce inspirativních osobností a získala 32. pozici. V roce 2016 založila inicativu \"FemmeQ.\" \n\nJe autorkou knihy \"The Business Plan for Peace: Building a World Without War\" (Podnikatelský plán pro mír: Budování světa bez války), další knihou je \"Pioneering the Possible: awakened leadership for a world that works\" (Průkopnictvi možného: probudilé vedeni pro svět, který funguje - North Atlantic Books, 2014). Její příspěvek na iniciativě TED vidělo přes 1,1 milionu lidí.\n\n\n\n\n\n\n\n\n"}
{"id": "1405768", "url": "https://cs.wikipedia.org/wiki?curid=1405768", "title": "Kaple svatého Mikuláše (Kladno)", "text": "Kaple svatého Mikuláše (Kladno)\n\nKaple svatého Mikláše v Rozdělově, je kulturní památka v Kladně na starém rozdělovském náměstí (nám. Jana Opletala), památkově chráněná od 3. června 1991.\n\nJedná se o obdélnou plochostropou kapli s lizénovými rámci, zrekonstruovanou v roce 2001. Je zasvěcená svatému Mikuláši. Má zvoničku, v nadpraží je uveden letopočet 1802. Před ní stojí jí tři památné stromy — \"Rozdělovské lípy\" — 200 let staré lípy malolisté vysoké 18 metrů.\n\n"}
{"id": "1405769", "url": "https://cs.wikipedia.org/wiki?curid=1405769", "title": "Dina Averinová", "text": "Dina Averinová\n\nDina Alexejevna Averinová ( Дина Алексеевна Аверина, * 13. srpna 1998 Zavolžje) je ruská reprezentantka v moderní gymnastice. Má dvě sestry, její o dvacet minut starší dvojče Arina Averinová je rovněž moderní gymnastkou. Na mistrovství světa v moderní gymnastice, které se konalo v roce 2017 v italském městě Pesaro, vyhrály sestry všechna cvičení s náčiním a obsadily první dvě místa ve víceboji.\n\nModerní gymnastice se věnuje od čtyř let, od roku 2014 soutěží na seniorské úrovni. Studuje Lesgaftův institut, je členkou klubu CSKA, trénuje ji Irina Vinerová. Na MS 2017 vyhrála víceboj, cvičení s obručí a kužely, stříbrnou medaili získala za cvičení se stuhou a míčem. Na mistrovství Evropy v moderní gymnastice v roce 2017 vyhrála s obručí a stuhou a soutěž družstev, s kužely obsadila druhé místo. Na ME 2018 byla druhá ve víceboji. Na Světových hrách 2017 získala jednu zlatou medaili (kužely) a tři stříbrné medaile (stuha, obruč, míč). \n\n"}
{"id": "1405772", "url": "https://cs.wikipedia.org/wiki?curid=1405772", "title": "Rudolf Żebrok", "text": "Rudolf Żebrok\n\nRudolf Żebrok (18. října 1915 Karviná – 18. ledna 1984 Karviná) byl malíř polské národnosti působící na Těšinsku.\n\nNarodil se jako osmé dítě z devíti dětí horníku Josefu Żebrokovi a jeho manželce Marii (roz. Hilové). Otec pracoval na dole Hohenegger, matka se starala o domácnost a výchovu dětí. Zemřela, když bylo Rudolfovi 9 let. Chlapec vyrůstal v typickém hornickém prostředí v Rajkové kolonii v Karvinné. Po ukončení základního vzdělání v Karvinné, se vyučil pekařem. Jako pekař pracoval až do konce 2. sv. války. Po celou tuto dobu rozvíjel svoje málířské nadání samostudiem. Po ukončení vojenské služby ve Zvolenu (1934-1938) se oženil s Emilií Malířovou – spolu měli tři syny a jednu dceru. Po válce přestal pracovat jako pekař a plně se věnoval malířskému umění.\n\nŻebrok začal malovat jako autodidakt. Po válce se blíže spřátelil s akademickým malířem Franciszkiem Świdrem, který ho inspiroval k dalšímu zdokonalování svého malířského umění. V roce 1947 se Źebrok stal členem \"Svazu československých výtvarných umělců\" . Svými realistickými malbami, zhotovenými primárně technikou kvaše a akvarely, vzbudili zájem malířské obce. Používal také kresbu, maloval olejem a temperou. Żebrok, jak nikdo jiný uměl znázornit specifickou krásu průmyslové oblasti. Série prací věnovaná karvinským šachtám byla prováděna za použití litografické techniky – doly \"Gabriel\", \"Barbara\", \"Franciszek\", \"ACS\".\n\nNa doporučení svého kamaráda Józefa Ondrusze věnoval spoustu času malování beskydských krajin, typických horských chatrčí. Namaloval spoustu portrétů obyvatel tohoto regionu. Je tvůrcem cyklů: \"Z portfolia staré těšínské architektury\", \"Z portfolia krajiny Těšínska\". Źebrok byl fascinován lidskou tváří. Byl to skvělý portrétista - v letech 1952-1958 vytvořil galerii 65 portrétů těšínských vyprávěčů příběhů a lidových zpěváků.\n\nSpolupracoval s Franciszkem Świderem při provádění větších děl. Jedno z nich bylo odhaleno v roce 1953 na zdi vstupní haly hotelu Piast v Českém Těšíně. Byla to freska s názvem „Kulturní Brigada“ - (22 m2), která ukazovala tanec beskydských horalů .Spolu se Świderem se zabýval také sakrálním malováním. Obnovili interiéry kostelů ve Skřečoni, Dolních Marklovicích a Loukách nad Olzou . Byl dlouholetým ilustrátorem v kulturním měsíčníku „ZWROT“ (1949-1959) a také ilustroval kalendáře . Na stránkách \"Zwrotu\" vytvořil rozsáhlou galerii portrétů , ilustroval rubriku \"Živé texty\" a ilustroval mnoho dalších příběhů. Ilustrovall mimo jiné také knihu Henryka Jasiczka \"Gwiazdy nad Beskidem\" a knihu \"Rapsod o Oszeldzie\" P. Kubisze. Velmi známá je také jeho sbírka obrazů lidových krojů .\n\nŻebrok oficiálně neměl akademické vzdělání, navzdory tomu jeho práce mají vysokou uměleckou hodnotu. Vytvořil barevné a poetické kompozice, vyvážené detailně a celkově. Slovo poeticita nejlépe odráží zvládnutí obrazů Żebrokem. Díky vrozené schopnosti rozlišování a realistického pohledu na svět spojoval minulost se současnosti viděnou očima prostého člověka, s citlivostí k přírodě a regionu. Opěvoval Karvinsko a Beskydy – svojí malou vlast.\n\nOd počátku své tvůrčí činnosti se Żebrok účastnil řady regionálních, státních a zahraničních výstav. Nejdůležitější jsou:\n\n\nByl mnohokrát oceněn, jeho díla jsou v mnoha soukromých galeriích a sbírkách - v San Francisku, Národní galerii v Praze a Umělecké galerii v Ostravě.\n\nRudolf Żebrok zemřel 18. ledna 1984 v Karviné.\n\n\n"}
{"id": "1405773", "url": "https://cs.wikipedia.org/wiki?curid=1405773", "title": "Bohumil Kratochvíl (motocyklový závodník)", "text": "Bohumil Kratochvíl (motocyklový závodník)\n\nBohumil Kratochvíl (* 16. října 1936) je bývalý český silniční motocyklový závodník. \n\nV místrovství Československa startoval v letech 1960-1964. V celkové klasifikaci skončil nejlépe na třetím místě ve třídě do 350 cm³ v roce 1962. Jezdil především na motocyklu Jawa 350 cm³ OHC.\n\n\n"}
{"id": "1405820", "url": "https://cs.wikipedia.org/wiki?curid=1405820", "title": "Quang Ngai (provincie)", "text": "Quang Ngai (provincie)\n\nQuang Ngai (vietnamsky \"Quảng Ngãi\") je provincie ve střední části Vietnamu. Žije zde přes 1 milion obyvatel, hlavní město je Quang Ngai.\n\nProvincie leží ve střední části Vietnamu. Sousedí s provinciemi Quang Nam, Binh Dinh, Gia Lai a Kon Tum.\n"}
{"id": "1405823", "url": "https://cs.wikipedia.org/wiki?curid=1405823", "title": "Dong Thap (provincie)", "text": "Dong Thap (provincie)\n\nDong Thap () je provincie na jihu Vietnamu. Žije zde přes 1,6 milion obyvatel, hlavní město je Cao Lanh.\n\nProvincie leží na jihu Vietnamu v deltě řeky Mekong. Sousedí s provinciemi An Giang, Can Tho, Vinh Long, Tien Giang a Long An. Na severu sousedí s Kambodžou. Je zde převážně tropické klima.\n"}
{"id": "1405824", "url": "https://cs.wikipedia.org/wiki?curid=1405824", "title": "Ohnivý anděl", "text": "Ohnivý anděl\n\nOhnivý anděl je název uměleckých děl, která mohou znamenat:\n"}
{"id": "1405852", "url": "https://cs.wikipedia.org/wiki?curid=1405852", "title": "Libor Uhlík", "text": "Libor Uhlík\n\nLibor Uhlík (* 11. listopadu 1965 Litoměřice) je český politik, podnikatel a galerista, v letech 1998 až 2006 nezávislý zastupitel a od roku 2002 také radní města Úštěk na Litoměřicku.\n\nVystudoval střední průmyslovou školu se zaměřením na elektro v Chomutově (zakončil ji v roce 1980). Následně vykonal základní vojenskou službu v Plzni a Opavě, kde za rozšiřování písní Karla Kryla a dokumentů o Plastic People absolvoval první výslechy u kontra rozvědky.\n\nVelký vliv na formování jeho identity měly návštěvy evangelické fary v Chotiněvsi pod vedením faráře a disidenta Zdeňka Bárty a jeho přátel, které byly v nemilosti tehdejšího komunistickému režimu. Krátce pracoval jako technik u spojů, následně se stal vychovatelem a učitelem odborných předmětů na zemědělském učilišti.\n\nZaložil také základní organizaci Českého svazu ochránců přírody v Litoměřicích a byl předsedou a hlavním motorem aktivit této buňky. Pro tyto aktivity se dostal do zájmu Státní bezpečnosti a dalších státních institucí. V roce 1988 uspořádal v letním kině \"Ekofestival\", kde kromě prezentací ekologických a protirežimních aktivit vystoupili hudebníci a skupiny Jan Burian, Tři sestry, Psí vojáci s Filipem Topolem a další. O rok později, v létě 1989, vystoupila na festivalu i Hudba Praha, ASPM s Petrem Kalandrou, Petr Lutka a prezentoval se zde i protirežimní text \"Několik vět\". \n\nV 90. letech 20. století začala podnikat – provozuje několik maloobchodů v Lovosicích, Úštěku, Litoměřicích i Děčíně. Společně s přáteli postupně vybudoval tradici \"Úštěckých historických jarmarků\", které přesahují hranice okresu i kraje. Organizuje také farmářské trhy v České Lípě. V Plzni pak dva roky pořádal na Vánoce a Velikonoce řemeslné trhy. Dále je od roku 1998 také hlavním pořadatelem akce \"Piráti na jezeře Chmelař\", kam se sjíždějí milovníci romantiky a šermíři z celé republiky. V \"Galerii U brány\" v Úštěku připravil více než stovku výstav zajímavým výtvarníkům a osobností z kultury, ale též severočeských výtvarníků.\n\nLibor Uhlík žije ve městě Úštěk na Litoměřicku, a to v části České Předměstí. Má dvě vlastní děti – syna Libora a dceru Libuši a také nevlastní dceru Markétu.\n\nV komunálních volbách v roce 1998 kandidoval jako nezávislý na kandidátce subjektu \"\"Sdružení ODS, NK\"\" do Zastupitelstva města Úštěk, kde zasedl jako náhradník. Od roku 2002 vykonával v Úštěku funkci radního. Následně byl ve volbách v roce 2006 zvolen do zastupitelstva, kdy kandidoval opět jako nezávislý za subjekt s názvem \"\"Sdružení nezávislých kandidátů pro rozvoj oblasti Úštěcko\"\". Ve volbách v roce 2010 skončil jako první náhradník. V současné době je členem poradní komise rady města Úštěk pro kulturu a sport.\n\nV krajských volbách v roce 2004 kandidoval jako nestraník za SZSP do Zastupitelstva Ústeckého kraje, ale neuspěl.\n\nVe volbách do Senátu PČR v roce 2018 kandidoval jako nestraník za hnutí SEN 21 v obvodu č. 29 – Litoměřice. Se ziskem 11,72 % hlasů skončil na 4. místě.\n"}
{"id": "1405855", "url": "https://cs.wikipedia.org/wiki?curid=1405855", "title": "Ohnivý anděl (román)", "text": "Ohnivý anděl (román)\n\nOhnivý anděl je historický román ruského symbolistického básníka Valerije Brjusova z roku 1907. Román vyšel nejprve na pokračování v časopisu ruských symbolistů \"Věsy\" () v letech 1907–1908. Knižně vyšel v roce 1909.\n\nRomán byl námětem ke stejnojmenné opeře Sergeje Prokofjeva, kterou skladatel složil v letech 1919–1927, ale která byla provedena až po jeho smrti, a to v Paříži v roce 1954.\n"}
{"id": "1405856", "url": "https://cs.wikipedia.org/wiki?curid=1405856", "title": "Long An (provincie)", "text": "Long An (provincie)\n\nLong An () je provincie na jihu Vietnamu. Žije zde téměř 1,5 milionu obyvatel, hlavní město je Tan An.\n\nProvincie leží na jihu Vietnamu v deltě řeky Mekong nedaleko Ho Či Minova Města (dříve Saigon). Sousedí s provinciemi Dong Thap, Tien Giang, Ho Či Minovo Město a Tay Ninh.\n"}
{"id": "1405857", "url": "https://cs.wikipedia.org/wiki?curid=1405857", "title": "Dálniční křižovatka Třebonice", "text": "Dálniční křižovatka Třebonice\n\nDálniční křižovatka Třebonice je mimoúrovňová křižovatka na území hlavního města Prahy u Třebonic. Kříží se zde Pražský okruh s dálnicí D5 a silnicí II/605.\n\nDálniční křižovatka se nachází na západním okraji hlavního města Prahy z větší části na katastrálním území Třebonic, v těsném sousedství katastru Chrášťan, severovýchodní části na katastrálním území Zličín. Nedaleko křižovatky se na území Třebonic nachází depo Zličín se stanicí metra a nákupní centrum Metropole Zličín. Severozápadně od křižovatky se nachází nejvyšší místo Prahy, a to kóta Teleček s 399,2 m n. m. Křižovatka se nachází v nadmořské výšce 385 m n. m.\n\nJižně od MÚK Třebonice, ještě blíže Třebonicím, se nachází další mimoúrovňová křižovatka, neúplná, označovaná MÚK Chrášťany. Jedná se o most místní komunikace (ulice K Řeporyjím v Třebonicích), navazující na silnici III/0058 (ulice Řeporyjská v Chrášťanech), přičemž tato komunikace je na Pražský okruh napojena dvěma jednosměrnými rampami, jihozápadní rampa umožňuje nájezd na Pražský okruh směrem k Řeporyjím a sjezd z Pražského okruhu směrem od Řeporyj.\n\nDálniční křižovatka Třebonice je mimoúrovňová křižovatka Pražského okruhu procházejícího zde severojižním směrem a dálnice D5, která na této křižovatce začíná a navazuje na Rozvadovskou spojku. Současně po Pražském okruhu od dálniční křižovatky Modletice a dále po D1 prochází evropská silnice E50, která dále pokračuje po D5. Po Pražském okruhu směrem k dálniční křižovatce Řepy a dále po D6 vede evropská silnice E48, která na této křižovatce začíná. Součástí křižovatky je také mimoúrovňové křížení se silnicí II/605.\n\nDálniční křižovatka Třebonice je provedena jako smíšený typ turbínové a čtyřlístkové čtyřramenné dálniční křižovatky.\n\nV letech 1976 až 1980 byla postavena Rozvadovská spojka. Úsek dálnice D5 mezi Prahou a Rudnou byl uveden do provozu 20. října 1982. Dálniční křižovatka Třebonice byla z větší části otevřena 20. září 1983 spolu se zprovozněním úseku Pražského okruhu od této křižovatky do Slivence. Navazující úsek Pražského okruhu do Řep byl uveden do provozu 28. srpna 2000 spolu se zbývající částí křižovatky, která také zahrnovala křížení se silnicí II/605.\n"}
{"id": "1405861", "url": "https://cs.wikipedia.org/wiki?curid=1405861", "title": "Martina Kušnírová", "text": "Martina Kušnírová\n\nMartina Kušnírová může být:\n\n"}
{"id": "1405864", "url": "https://cs.wikipedia.org/wiki?curid=1405864", "title": "John Panozzo", "text": "John Panozzo\n\nJohn Anthony Panozzo (* 20. února 1948 Chicago, Illinois, USA) byl americký hudebník, známý jako bubeník skupiny Styx.\n\nVyrůstal v Chicagu ve čtvrti Roseland spolu se svým bratrem – dvojčetem Chuckem Panozzem. Ve věku sedmi let začali bratři brát hodiny hudby od svého strýce a John se rozhodl pro bicí. Navštěvovali Katolickou školu a hráli tam v tříčlenné skupině, kde John hrál na bicí a Chuck na kytaru. Od dvanácti let hrávali na svatbách za 15 dolarů pro každého.\n\nV roce 1961 založili John, Chuck a jejich soused Dennis DeYoung skupinu The Tradewinds, ve které John hrál na bicí, Chuck na kytaru a Dennis zpíval a hrál na akordeon. Hráli na akcích v lokálních barech a začínali získávat popularitu jako garážová skupina jižní čtvrti. V roce 1968 Chuck přešel na baskytaru, do skupiny přišli kytarista/zpěvák James \"J.Y.\" Young a John Curulewski a název skupiny se změnil na TW4. Po podepsání smlouvy s Wooden Nickel Records změnili název na Styx.\n\nRoky intenzivního pití si začaly vybírat svou daň na jeho játrech. V polovině 90. let, kdy se Styx vydali na jejich první turné s klasickou sestavou z roku 1983, začal bojovat s cirhozou jater, následně krvácel do trávicí soustavy a zemřel na vnitřní krvácení a cirhozu jater ve věku 47 let.\n\nSkupina Styx věnovala jeho památce turné roku 1996 \"Return to Paradise\" a Tommy Shaw, který dříve nahradil Curulewského, napsal píseň \"Dear John\" na počest jejich kamaráda a bubeníka.\n\nPanozzo používal v začátcích bicí soupravu značky Premier , později, koncem roku 1978, přešel na značku Tama. Používal činely značky Zildjian.\n\n\n"}
{"id": "1405874", "url": "https://cs.wikipedia.org/wiki?curid=1405874", "title": "Old Firehand (film)", "text": "Old Firehand (film)\n\nFilm Old Firehand je předposledním filmem z Východoněmecké produkce westernů o Vinnetouovi z 60. let. režii měl Alfred Vohrer, scénář napsal Harald G. Petersson.\n\nProducent Horst Wendlandt si chtěl pospíšit s výrobou Mayovek, a tak se rozhodl, že začlení do série o Vinetouvi jeho přítele Old Firehanda. Z původního nápadu, že se spojí Old Shatterhanda, Old Firehanda a Old Surehanda, sešlo.\n\nNajal dva scenáristy, ale ani jeden scénář se mu nezdál, a tak získal práva na film Hřmění na hranicích (Thunder at the Border), který se už vydal jako knižní román. Scénář upravil, aby se v něm objevil jak Vinnetou, tak jeho sestra Nšo-či.\nProducent se rozhodl, že v roli Old Firehanda musí být zkušený herec z Ameriky, po několika jednáních se nakonec dohodl 56letým Rodem Cameronem, který v té době sháněl herecké zkušenosti v Evropě. Další herec, který připadal k úvaze byl i třeba Robert Preston.\n\nJako i v předchozích dílech, tak se objevili i herci (camea) z předchozích dílů, a tak například Rik Battaglia hrál kladnou postavu.\n\nBěhem natáčení strávil filmový štáb celou dobu ve Splitu v hotelu Marijan, odkud vyjížděl na herecké štace. Objevilo se několik míst z předchozích dílů. Například místo, kde zemřel Rychlý Panter (film Vinnetou – Poslední výstřel).\n\nFilmování začalo 15. srpna 1966 a bylo ukončeno 20. řijna 1966 – trvalo 66 dní.\n\nPříběhem (mezi filmy série Vinnetou) lze snímek Old Firehand časově zařadit jako první, Vinnetou, Nšo-či i jejich otec Inču-čuna stále žijí.\nVinnetou zde nebylo tolik, a také proto byl film neúspěšný, proto se do televize a na VHS dostal až v roce 1993, v ČR se objevil až na VHS 1993 s porevolučním dabingem.\n\n"}
{"id": "1405876", "url": "https://cs.wikipedia.org/wiki?curid=1405876", "title": "Katoličtí mučedníci doby husitské", "text": "Katoličtí mučedníci doby husitské\n\nKatoličtí mučedníci doby husitské je historický a apologetický spis augustiniánského řeholníka, P. Augustina Aloise Neumanna, OSA z roku 1927. \n\nAugustin Alois Neumann označuje účel tohoto spisu jako \"\"historický a hagiografický\"\" Chce obohatit náhledy na husitskou dobu pohledem poněkud neobvyklým, totiž takovým, ve kterém si všímá katolíků jako obětí náboženské nenávisti ze strany husitů. Autor podrobně pojednává násilí spáchané na katolících, podrobně rozebírá konkrétní případy (například zavraždění sedmi cisterciáckých mnichů na Velehradě v roce 1421, upálení dvou břevnovských benediktinů pro jejich neochotu podávat přijímání pod obojí, vyvraždění oseckých cisterciáků v prosinci roku 1429, povraždění sedmi stovek katolíků v Mohelnici a další). V další části spisu rozebírá dobová podání, svědčící o těchto událostech, všímá si dokladů úcty k obětem tohoto násilí, či naopak zlehčování jejich památky u různých autorů. Do výčtu mučedníků zahrnuje Neumann také konšely, svržené z oken radnice na Novém Městě pražském při defenestraci 30. července 1419. \n\nRovněž si všímá úcty protestantů k různým protagonistům husitského hnutí, jakož i projevů nesouhlasu s jejich kultem. To dokládá například citacemi ze spisů Františka Jana Vaváka, rychtáře a písmáka z přelomu 18. a 19. století, podrobně rozebírá apologetické spisy někdejšího převora benediktinského opatství v Kladrubech, P. Jiljího Sextettera, OSB. Zároveň však jejich svědectví nepřijímá zcela nekriticky, ale snaží se dobrat objektivního pohledu. Vavákovi například vytýká až přílišnou důvěru v tradované zázraky, které byly s katolickými oběťmi husitů spojovány. \n\nRozsáhlé kritice autor podrobuje také spis Jana Amose Komenského, \"Historie o těžkých protivenstvích církve české\", kterému je vytýkána přílišná jednostrannost a protikatolická zaujatost, přičemž násilnosti ze strany protestantů vůči katolíkům zcela opomíjí. Odmítá také například kult Jana Želivského s poukazem na skutečnost, že jej nechali popravit samotní husité, umírněnější než on.\n\nKniha je opatřena rozsáhlou přílohou, poskládanou z citací dobových pramenů a rovněž tak poměrně rozsáhlým poznámkovým aparátem. Opakovaně se objevují citace z \"Menologia Cisterciense\", které sepsal španělský cisterciák Chrysostomus Henriquez, několikrát se autor odvolává na jihomoravského cisterciáka, působícího v Rakousku, Tecellina Halusu, OCist. Mezi prameny jsou dále uvedeny přepisy některých dobových diecézních akt, zmiňujících pronásledování katolíků husity.\n\n"}
{"id": "1405879", "url": "https://cs.wikipedia.org/wiki?curid=1405879", "title": "Evropská liga UEFA 2018/19", "text": "Evropská liga UEFA 2018/19\n\nEvropská liga UEFA 2018/19 je 48. ročníkem Evropské ligy UEFA (10. ročníkem po přejmenování soutěže Poháru UEFA), druhé nejvýznamnější evropské soutěže fotbalových klubů.\n\nFinále se odehraje 29. května 2019 v Baku (Azerbajrdžán) na stadionu Olympijský stadion (Baku).\n\nVítěz Evropské ligy UEFA 2018/19 bude mít právo hrát proti vítězi Ligy mistrů UEFA 2018/2019 a v roce 2019 v UEFA Super Cupu. Bude mít také automaticky nárok na účast ve skupinové fázi Ligy mistrů UEFA 2019-20.\n\nTohoto ročníku se účastní celkem 213 týmů z 55 členských zemí UEFA. Každá země měla přidělený počet míst podle koeficientů UEFA\n\nPopisky v závorkách ukazují z jaké pozice se tým kvalifikoval do soutěže :\n\nV 0. předkole, jsou týmy rozdělené na nasazené a nenasazené dle koeficientů UEFA a nalosovány do dvojzápasů. Týmy ze stejné asociace nemohou být nalosovány proti sobě. Losování 0. předkola proběhlo 12. června 2018. První zápasy se odehrály 26. a 28. června, druhé pak 5. července 2018.\n\nV 1. až 3. předkole, jsou týmy rozdělené na nasazené a nenasazené dle koeficientů UEFA (pro nemistrovskou část), nebo se kvalifikovali dle postavení v soutěžích do jednotlivých předkol (pro mistrovskou část), a poté jsou nalosovány do dvojzápasů.\n\nLosování proběhlo 20. června 2018. První zápasy se uskutečnily 10, 11. a 12. července, odvety 17., 18. 19. července 2018.\n\nDruhé předkolo je rozděleno na dvě části: Mistrovská část (pro mistry lig jednotlivých asociací) a Nemistrovskou část (pro vítěze pohárů a ostatní kvalifikované týmy z dalších pozic jednotlivých lig). Losování mistrovské části proběhlo, 19. června a nemistrovské 20. června 2018 První zápasy proběhly 26. června a druhé byly hrány 31. července, 1. a 2. srpna 2018.\n\nMistrovská část\n\nNemistrovská část\n\nTřetí předkolo je rozděleno též na dvě části: Mistrovská část (pro mistry lig jednotlivých asociací) a Nemistrovskou část (pro vítěze pohárů a ostatní kvalifikované týmy z dalších pozic jednotlivých lig). Losování obou částí proběhlo 23. července 2018 První zápasy proběhly 7.-8. srpna a druhé byly sehrány 16. srpna 2018.\n\nMistrovská část\n\nNemistrovská část\n\nČtvrté předkolo je rozděleno též na dvě části: Mistrovská část (pro mistry lig jednotlivých asociací) a Nemistrovskou část (pro vítěze pohárů a ostatní kvalifikované týmy z dalších pozic jednotlivých lig). Losování obou částí proběhlo 6. srpna 2018 První zápasy proběhly 23. srpna a druhé byly sehrány 30. srpna 2018.\n\nMistrovská část\n\nNemistrovská část\n\nLosování skupinové fáze Evropské ligy proběhlo 31. srpna 2018 v Grimaldi Forum v Monaku. 48 týmů bylo nalosováno do 12 skupin po 4 týmech, s tím omezením, že spolu nesmí být nalosovány týmy z jedné národní asociace (ligy). Pro losování byly týmy nasazeny do 4 košů dle jejich UEFA koeficientů pro rok 2018.\n\nV každé skupině hrají týmy každý s každým dva zápasy systémem doma-venku. První dva týmy z každé skupiny postupují mezi posledních 32 týmů do vyřazovací fáze (24 týmů), k nim se připojí 8 týmů z třetích míst ze skupinové fáze Ligy mistrů. Hracími dny jsou 20. září, 4. říjen, 25. říjen, 8. listopad, 29. listopad a 13. prosinec 2018.\n\nSkupinovou fázi hraje celkem 48 týmů: 17 týmů vstupuje přímo do skupinové fáze, 21 týmů - vítězů 4. předkola (8 z mistrovské části, 13 z nemistrovské části), 6 poražených ze 4. předkola Liga mistrů UEFA 2018/19 (4 z mistrovské části, 2 z nemistrovské části), a 4 poražení z 3. předkola Liga mistrů UEFA 2018/19.\n\nVe vyřazovací fázi, hrají týmy dvojzápasy systémem doma-venku s výjimkou finále, které se hraje na jeden zápas. Systém losování je pro každé kolo následující:\n\n\nLosování šestnáctifinále proběhlo 17. prosince 2018. První zápasy se odehrály 14. února, odvety pak 21. února 2019.\n\nLosování osmifinále proběhlo 22. února 2019. První zápasy se odehrály 7. března, odvety 14. března 2019.\n\nLosování čtvrtfinále proběhlo 15. března 2019. První zápasy budou hrány 11. dubna, a odvety 18. dubna 2019.\n\nLosování semifinále proběhlo 15. března 2019. První zápasy budou hrány 2. května 2019, odvety 9. května 2019.\n\nFinále proběhne 29. května 2019 na Olympijském stadionu v Baku. \"Domácí\" tým (pro administrativní účely) bude určen z dodatečného losování po losování semifinále.\n\n"}
{"id": "1405881", "url": "https://cs.wikipedia.org/wiki?curid=1405881", "title": "Jan Pilař (duchovní)", "text": "Jan Pilař (duchovní)\n\nJan Pilař (5. května 1876, Třebíč – 12. března 1951, Brno-Královo Pole) byl český římskokatolický duchovní, působil v Brně. Je po něm pojmenována Pilařova ulice v Brně-Žebětíně.\n\nNarodil se v Třebíči v roce 1876, stal se římskokatolickým duchovním a od roku 1915 působil jako kněz v žebětínské farnosti, kde se zasloužil o vybudování nového kostela svatého Bartoloměje a další vylepšení v rámci farnosti. Dle dalších zdrojů ve farnosti Žebětín působil i dříve, nejpozději v roce 1910, kdy byl ustaven Kostelní konkurenční výbor, jehož se stal Jan Pilař zapisovatelem. Stavbu kostela provázely finanční problémy, kdy se k nim po rozhodnutí o stavbě přidaly i problémy s krachem společnosti, která mělo kostela stavět. Jan Pilař se problémům věnoval, komunikoval také s Biskupskou konsistoří, kde se mu povedlo prosadit a získat povolení ke stavbě. Kostel byl postaven v roce 1923. Roku 1934 pak působil jako kněz ve farnosti v Králově Poli, kde měl také zajistit stavbu nového kostela, kterou se kvůli nepřízni místních občanů nepodařilo zahájit. Místní občané chtěli jako nového kněze někdejšího kaplana, a tak odmítali s Janem Pilařem na stavbě kostela spolupracovat. Dne 28. dubna 1936 se stal prvním čestným občanem Žebětína. Zemřel v roce 1951 v Brně, pohřben byl na hřbitově v Žebětíně. V roce 2004 po něm byla v Žebětíně pojmenována ulice.\n"}
{"id": "1405882", "url": "https://cs.wikipedia.org/wiki?curid=1405882", "title": "Biometrický pas", "text": "Biometrický pas\n\nBiometrický pas (také e-pas, ePas nebo digitální pas) je klasický cestovní pas se zabudovaným mikročipem. Čip obsahuje biometrické údaje, které lze použít k ověření totožnosti držitele pasu. Pas používá technologii bezkontaktních čipových karet a obsahuje antény (jak pro napájení čipu, tak pro komunikaci), které jsou umístěny v deskách pasu anebo v datové stránce.\n\nPasy s biometrickými údaji jsou celosvětově označeny na titulní stránce logem , označujícím přítomnost čipu. Důležitá data jsou, spolu s čipem, umístěna na polykarbonátové (plastové) stránce. Místo klasického tisku je použita technologie, tzv. laserového gravírování, kterou je obličej držitele zobrazen černobíle (barevné zobrazení obličeje je uloženo v čipu).\nVětšina vyspělých zemí se vydala cestou biometrických pasů. Biometrické údaje je těžké zfalšovat a také elektronické uložení do čipu je drahé a obtížné napodobit, protože k autentizaci dat je použita infrastruktura veřejného klíče (PKI). Tento druh pasů vydávalo v prosinci 2008 60 států, k červnu 2017 již došlo ke zvýšení na 120 států.\nStandardně používaná biometrie pro tento typ identifikačního systému jsou rozpoznávání tváře, rozpoznávání otisků prstů a rozpoznávání duhovky.\n\nBiometrické údaje v dokladech mají sloužit výlučně k ověření pravosti cestovního dokladu a k ověření totožnosti občana. I to však může znamenat v případě pochybnosti povinnost strpět například sejmutí ověřovacích otisků. Min. vnitra ČR tvrdí, že české pasy splňují doporučení EU, tzv. Basic Access Control, což chrání data před rozkódováním bez příslušného elektronického klíče. V případě e-pasu toto řešení zabraňuje přístupu k datům při zavřeném e-pasu (myšleno zavřené pasové knížce). Data z čipu lze přečíst až tehdy, když je pas otevřen a je načtena strojově čitelná zóna. Něco jiného je ale detekovat čip, to je možné i na vzdálenost několika metrů.\n\nVlastnosti dokumentů a čipů jsou popsány v dokumentu 9303 Mezinárodní organizace pro civilní letectví (ICAO). ICAO definuje formáty biometrických záznamů a komunikační protokoly, které mohou být použity v cestovních pasech. Kvalitu fotografií, tedy významné znaky, světelnost, barevnost a rozlišení údajně asi 400 dpi, hlídá software ICAO Check. Uložení biometrických údajů v bezkontaktním čipu zabere minimálně 32 kilobajtů paměti EEPROM a používá rozhraní v souladu s mezinárodní normou ISO/IEC 14443.\n\nPodrobné informace o vydávání cestovních pasů ČR občanům včetně lhůt a poplatků jsou na stránkách Ministerstva vnitra.\nBiometrickými údaji jsou v ČR digitální zobrazení obličeje a otisky prstů občana. Podpis se také digitalizuje a přenese do cestovního pasu.\n\nLegislativu doplňuje správní řád 500/2004 Sb., zákon 634/2004 Sb. o správních poplatcích a přestupkový 250/2016 Sb.\n\n\nSlovenský biometrický pas se vydává od ledna 2008. K digitálnímu obrazu tváře jsou od roku 2009 přidávány otisky prstů. Pasy mají různé barvy obalu podle jejich držitele. Na zadní straně pasu je reliéf Evropy s vyznačenými obrysy Slovenska. První strana pasu obsahuje text Európska únia, Slovenská republika a Cestovný pas. Na vnitřní straně obalu je graficky zobrazený Kriváň a panorama nábřeží Dunaje v Bratislavě s Bratislavským hradem a budovou Národní rady SR.\n\n"}
{"id": "1405883", "url": "https://cs.wikipedia.org/wiki?curid=1405883", "title": "Nikodým", "text": "Nikodým\n\nPříjmení Nikodým nebo Nykodým nosí více různých osobností:\n\n\n"}
{"id": "1405886", "url": "https://cs.wikipedia.org/wiki?curid=1405886", "title": "Adalbert Marksteiner", "text": "Adalbert Marksteiner\n\nAdalbert Marksteiner, maďarsky Marosvári Béla (7. ledna 1919 Kovászi, nyní Covăsânț – 4. ledna 1976 Budapešť), v Československu uváděn jako Béla Marosvári, byl rumunsko-maďarský fotbalový útočník, reprezentant a trenér.\n\nS fotbalem začínal v Olympii Arad. Za Ripensii Temešvár hrál rumunskou ligu (19.09.1937–20.10.1940, 63 starty/62 branky), poté nastupoval v maďarské lize za Csepel Budapešť (17.11.1940–21.04.1951, 296/165). Získal jeden rumunský (1937/38) a tři maďarské tituly mistra ligy (1941/42, 1942/43 a 1947/48). V sezoně 1938/39 se stal nejlepším střelcem rumunské ligy. V roce 1948 byl zvolen maďarským fotbalistou roku.\n\n\nPo skončení hráčské kariéry se stal trenérem. Kromě maďarských prvoligových klubů vedl také Dynamo Žilina v československé lize v ročníku 1958/59. Žilinské A-mužstvo převzal po Alexandru Bartosiewiczovi od 24. května 1957 a v ročníku 1957/58 je pomohl vrátit do I. ligy.\n\n"}
{"id": "1405889", "url": "https://cs.wikipedia.org/wiki?curid=1405889", "title": "Radnice (Lysá nad Labem)", "text": "Radnice (Lysá nad Labem)\n\nRadnice v Lysé nad Labem je barokní radniční budova na Husově náměstí v Lysé nad Labem. Postavena byla v letech 1746 až 1747. Je chráněna jako kulturní památka České republiky.\n\nPůvodní radnice stála v jihozápadním rohu nynějšího náměstí Bedřicha Hrozného na místě dnešního domu čp. 265. Jednalo se o měšťanský dům, který byl upraven na radnici. Dům byl však ve 40. letech 18. století zakoupen vrchností, která tam zřídila chudobinec. Měšťané rozhodli o vybudování nové radnice na severní straně Husova náměstí. Stavba probíhala v letech 1746 až 1747.\n\nPůdorys radnice je obdélníkový s podloubím. Budova má přízemí, patro a střechu. Radnice je žlutě omítnuta. Oblouky, jižní nároží a plastické části jsou červené. Sedlová střecha je kryta taškami a opatřena vikýři směrem do náměstí. Budova staré radnice je v patře propojena s novodobou přístavbou městského úřadu, která se nachází za radnicí.\n"}
{"id": "1405890", "url": "https://cs.wikipedia.org/wiki?curid=1405890", "title": "Jaromír Makovička", "text": "Jaromír Makovička\n\nJaromír Makovička (* 3. září 1922) je bývalý český silniční motocyklový závodník. \n\nV místrovství Československa startoval v letech 1954-1961. V celkové klasifikaci skončil nejlépe na třetím místě ve třídě do 250 cm³ v roce 1955. V roce 1954 vyhrál závod mistrovství republiky v Ostravě.\n\n\n\n"}
{"id": "1405891", "url": "https://cs.wikipedia.org/wiki?curid=1405891", "title": "Karel Růžička (bobista)", "text": "Karel Růžička (bobista)\n\nKarel Růžička (* 11. května 1909) byl český bobista. \n\nStartoval na ZOH 1936 v Garmisch-Partenkirchenu, kde skončil v závodě dvojbobů na 20. místě a soutěž dvojbobů nedokončil. V roce 1935 získal stříbrnou medaili na mistrovství světa v závodě dvojbobů v Iglsu (s pilotem Josefem Lanzendörferem).\n\n"}
{"id": "1405895", "url": "https://cs.wikipedia.org/wiki?curid=1405895", "title": ".укр", "text": ".укр\n\n.укр (transkripce: .ukr) je národní doména nejvyššího řádu pro Ukrajinu, zapsaná v cyrilici. Žádost o registraci domény podalo Ukrajinské síťové informační centrum 16. listopadu 2009 ICANN a to se souhlasem ukrajinské vlády.\n\nPři podání podkladů k žádosti do tabulky platných znaků při registraci domén psaných cyrilicí nebyl symbol apostrofu (U+02BC) zařazen jako oddělovací znak, ale jako písmeno, stejně jako písmena „Ґ–ґ“, „Ї–ї“, „І–і“, „Є–є“ s cílem možnosti zápisu všech ukrajinských slov.\n\n\nZa rok bylo zaregistrováno 8 000 stránek s doménou .укр.\n"}
{"id": "1405905", "url": "https://cs.wikipedia.org/wiki?curid=1405905", "title": "15 let jsem Na Kovárně na plech", "text": "15 let jsem Na Kovárně na plech\n\n15 let jsem Na Kovárně na plech je kompilační 2 CD české rockové skupiny Tři sestry z roku 2000.\n\nCD 1\nCD 2\n\n"}
{"id": "1405906", "url": "https://cs.wikipedia.org/wiki?curid=1405906", "title": "Ba Ria-Vung Tau (provincie)", "text": "Ba Ria-Vung Tau (provincie)\n\nBa Ria-Vung Tau () je provincie na jihu Vietnamu. Hlavní město je Ba Ria, jako druhé hlavní město je Vung Tau. Žije zde přes 1 milion obyvatel.\n\nProvincie leží na jihu Vietnamu v ústí řeky Mekong. Sousedí s provinciemi Dong Nai, Ho Či Minovým Městem a Binh Thuan. Povrch je nížinatý, pobřeží obklopují krásné pláže.\n"}
{"id": "1405907", "url": "https://cs.wikipedia.org/wiki?curid=1405907", "title": "Binh Thuan (provincie)", "text": "Binh Thuan (provincie)\n\nBinh Thuan () je provincie na jihu Vietnamu. Žije zde přes 1 milion obyvatel, hlavní město je Phan Thiet. Provincie je proslulá krásnými plážemi a přírodními scenériemi. Je zde také velké množství archeologických nalezišť.\n\nProvincie leží na jihu Vietnamu blízko ústí řeky Mekong. Sousedí s provinciemi Ba Ria-Vung Tua, Dong Nai, Lam Dong a Ninh Thuan.\n"}
{"id": "1405947", "url": "https://cs.wikipedia.org/wiki?curid=1405947", "title": "TOR (protein)", "text": "TOR (protein)\n\nTOR (z angl. \"target of rapamycin\") je silně konzervovaná serin/threoninová kináza, která se u eukaryotických organismů podílí na regulaci buněčného růstu, metabolismu a odpovědi na přítomnost živin, růstových faktorů či odpovědi na stres. TOR protein byl nejprve objeven v kvasinkách, ale dnes je znám u všech eukaryot včetně rostlin, háďátek, octomilek i savců. Savčí TOR se označuje jako mTOR (z angl. \"mammalian target of rapamycin\"). Název TOR resp. mTOR je odvozen od imunosupresivní látky jménem rapamycin, která se v těle váže na protein FKBP12, jenž následně získá schopnost alostericky inhibovat mTOR.\n\nTOR na sebe váže další proteiny v rámci větších komplexů, které se následně označují jako TORC (\"TOR complex\"). U savců je označujeme jako mTORC1 a mTORC2. mTORC1 z nich je citlivý na rapamycin a skládá se z proteinů mTOR, raptor a mLST8. Reguluje buněčný růst z časového hlediska (spuštění a ukončení růstu), proteosyntézu, transport živin a autofagii. mTORC2 se skládá z proteinů mTOR, rictor, mSIN1, PRR5 a mLST8 a není citlivý na rapamycin. Podílí se spíše na regulaci prostorového aspektu růstu (např. modulováním aktinového cytoskeletu).\n\nAktivace mTORC1 je kanonický proces regulující buněčný růst. Hormony a růstové faktory aktivují mTORC1 skrze malou GTPázu Rheb. Aminokyseliny spouštějí jinou kaskádu s podobným výsledkem, tentokrát přes GTPázy Rag rodiny. Obecně má mTOR tzv. \"pro-survival\" účinek, tzn, podporuje buněčný růst, proliferaci a diferenciaci a působí antiapoptoticky.\n\n"}
{"id": "1405960", "url": "https://cs.wikipedia.org/wiki?curid=1405960", "title": "Carlo Carlone", "text": "Carlo Carlone\n\nCarlo Carlone, také Carlo Innocenzo Carlone, (listopad 1686 Scaria, provincie Como - 17.května 1775 tamže) byl lombardský malíř a freskař vrcholného a pozdního baroka, činný v severní Itálii a v zemích Rakouské monarchie.\n\nPocházel z umělecké rodiny Carlone. Narodil se jako syn stavitele, sochaře a štukatéra Giovanniho Battisty Carlone v severoitalské provincii Como mezi jezery Como a Lugano, na dnešní hranici Itálie a Švýcarska. Zdejší umělci v 16.-18. století často na sezónu odcházeli pracovat přes Alpy do Rakouska, českých zemí či Bavorska, kde se souhrnně označovali \"Komaskové\" (Comanesci). Carlo odešel jako dvanáctiletý učit se freskové malbě do Benátek, kde byl jeho učitelem Giulio Quaglia. Dalšími učiteli byli v Římě Francesco Trevisani a Charles François Poerson na Francouzské akademii v Římě. Pro světlé barevné ladění a stylizaci postav bývá označován za zakladatele rokokové malby. Věnoval se olejomalbě, zejména oltářních obrazů, a malbě fresek. Jeho jménem je označeno velké množství děl, která vytvořila jeho početná dílna.\n\nFilip Josef Gallas uzavřel s Carlonem smlouvu v ceně 6000 zlatých na provedení fresek ve třech sálech druhého patra a na schodišti svého pražského paláce. Třetí sál již Carlone nedokončil, přestože přijel s velkou suitou, z níž je jménem doložen malíř Silvestro, dále u něj jako figuralista pracoval Giovanni Pietro Scotti a jako tvůrce iluzivní architektury (kvadraturista) Giovanni Pietro Zaist. Carlone přijel i s rodinou, z níž v Praze roku 1729 pohřbil dceru Marii Josefu. Bydleli v Praze až do roku 1730.\n\n\n\n"}
{"id": "1406009", "url": "https://cs.wikipedia.org/wiki?curid=1406009", "title": "Středočeský krajský přebor 1964/65", "text": "Středočeský krajský přebor 1964/65\n\nV soubojích Středočeského krajského přeboru 1964/65 se utkalo 14 týmů dvoukolovým systémem podzim - jaro. Tento ročník skončil v červnu 1965. Vzhledem k reorganizaci postoupilo prvních 6 týmů do Divize C a sestoupil pouze poslední tým.\n\nZdroj: \n\nPoznámky:\n\n"}
{"id": "1406064", "url": "https://cs.wikipedia.org/wiki?curid=1406064", "title": "Bandama", "text": "Bandama\n\nBandama je s 1050 km nejdelší řekou republiky Pobřeží slonoviny, její povodí zaujímá rozlohu 97 500 km². Vzniká ze dvou zdrojnic: Bandama blanc (Bílá Bandama), pramenící na vysočině nedaleko města Korhogo, a Marahoué neboli Bandama rouge (Červená Bandama). Protéká zemí od severu k jihu a vlévá se u města Grand-Lahou do laguny Tagba, která je spojena s Atlantikem. Nejvýznamnějšími přítoky jsou Solomougou a N'Zi. Stav vody značně kolísá v závislosti na intenzitě dešťů: v březnu činí průtok 58 m³, zatímco v říjnu až 842 m³. Řeka je splavná do vzdálenosti 65 kilometrů od ústí. V šedesátých letech 20. století byla na Bandamě vybudována přehradní nádrž Kossou o rozloze 1898 km², využívaná k výrobě elektřiny. Nedaleko břehů řeky leží hlavní město Pobřeží slonoviny Yamoussoukro, je po ní pojmenován distrikt Vallée du Bandama.\n"}
{"id": "1406069", "url": "https://cs.wikipedia.org/wiki?curid=1406069", "title": "Lang Son (provincie)", "text": "Lang Son (provincie)\n\nLang Son () je provincie na severu Vietnamu. Žije zde přes 750 tisíc obyvatel, hlavní město je Lang Son.\n\nProvincie leží na severu Vietnamu. Její území je velmi hornaté. Sousedí s provinciemi Cao Bang, Quang Ninh, Thai Nguyen, Bac Kan a Bac Giang. Na sveru sousedí s čínskou provincii Kuang-si.\n"}
{"id": "1406078", "url": "https://cs.wikipedia.org/wiki?curid=1406078", "title": "Supertěžký tank", "text": "Supertěžký tank\n\nSupertěžký tank je konstrukční koncept zejména z období druhé světové války. Jde o prohloubení koncepce těžkého tanku, jakožto silně pancéřovaného a vyzbrojeného, leč pomalého stroje. Supertěžké tanky měly mít ještě mohutnější pancéřování, nezřídka více věží a hmotnost leckdy přesahující 100 tun. S podobnými návrhy koketovaly snad všechny hlavní velmoci. Během vývoje se ale většinou ukázalo, že právě příliš vysoká hmotnost v podstatě znemožňuje užitečné bojové nasazení, například nepřejede přes most, může uvíznout v bahně a spotřebuje enormní množství paliva. Obrovský a nepohyblivý tank je navíc snadnou kořistí pro taktické bombardéry. Žádný z mnoha prototypů se nakonec nedočkal sériové výroby a nikdy nebyly podobné stroje nasazeny v boji. Nejznámější supertěžký tank je asi německý Pz. VIII Maus. Po druhé světové válce a s nástupem koncepce hlavního bojového tanku s filozofií zaměřenou na pohyblivost (v podstatě úloha svěřovaná za druhé světové války tankům středním) se stavba jak těžkých, tak i supertěžkých tanků stala zbytečnou.\n"}
{"id": "1406086", "url": "https://cs.wikipedia.org/wiki?curid=1406086", "title": "Vinh Long (provincie)", "text": "Vinh Long (provincie)\n\nVinh Long () je provincie na jihu Vietnamu. Žije zde přes 1 milion obyvatel, hlavní město je Vinh Long.\n\nProvinmcie leží na jihu Vietnamu v deltě řeky Mekong. Jsou zde nížinné úrodné oblasti. Sousedí s provinciemi Tien Giang, Dong Thap, Can Tho, Hau Giang, Soo Trang, Tra Vinh a Ben Tre.\n"}
{"id": "1406088", "url": "https://cs.wikipedia.org/wiki?curid=1406088", "title": "Roman Šemík", "text": "Roman Šemík\n\nRoman Šemík (* 1962 Vysoké Mýto) je český IT specialista a občanský aktivista, v letech 2014 až 2015 zastupitel Městské části Praha-Čakovice.\n\nDětství prožil v Kolíně, kde se po ukončení základní školy vzdělával na strojní průmyslovce. Po maturitě absolvoval Fakultu strojní Českého vysokého učení technického v Praze (získal titul Ing.). V průběhu studia se specializoval na obor přístrojová, regulační a automatizační technika. Od roku 1981 žije Praze, z toho prvních pět let na vysokoškolských kolejích. Po roční základní vojenské službě nastoupil do zaměstnání v ČKD ve Vysočanech.\n\nV 90. letech 20. století pracoval jako databázový administrátor v Bezpečnostní informační službě a později v odboru informatiky Kanceláře Poslanecké sněmovny. Po roce 2000 pracovně prošel několika bankami, kde se věnoval převážně informační bezpečnosti. Následovalo profesní období v Úřadu pro ochranu osobních údajů. V současnosti působí jako IT specialista v akciové společnosti \"ČD - Informační Systémy\" se zaměřením na bezpečnostní oblast.\n\nRoman Šemík je ženatý, má tři děti (dvě dcery a jednoho syna). Žije v Praze, konkrétně v městské části Čakovice. Jeho velkým koníčkem je genealogie. Dále se zajímá o nejasnou hranici mezi právem na soukromí a právem na informace, o vyvážení mezi zájmy soukromými a veřejnými. Jako občanský lobbista se aktivně podílel na projektu Rekonstrukce státu.\n\nV letech 2010 až 2011 byl členem strany Věci veřejné, za něž kandidoval v komunálních volbách v roce 2010 do Zastupitelstva Městské části Praha-Čakovice, ale neuspěl. Zastupitelem městské části byl zvolen až ve volbách v roce 2014, a to jako nestraník za hnutí STAN na kandidátce subjektu \"ČMT\" (tj. nezávislí kandidáti a STAN). Na mandát však v prosinci 2015 rezignoval.\n\nJeště za Věci veřejné kandidoval i v komunálních volbách v roce 2010 do Zastupitelstva hlavního města Prahy, ale neuspěl. Již několik let je registrovaným příznivcem Pirátů, ve straně se podílel na práci rozhodčí komise. Ve volbách do Poslanecké sněmovny PČR v roce 2017 kandidoval jako nestraník za Piráty v Kraji Vysočina, ale opět neuspěl.\n\nVe volbách do Senátu PČR v roce 2018 kandidoval jako nestraník za Piráty v obvodu č. 44 – Chrudim. Podpořilo jej také hnutí SEN 21. Se ziskem 3,82 % hlasů skončil na 12. místě.\n"}
{"id": "1406089", "url": "https://cs.wikipedia.org/wiki?curid=1406089", "title": "Petr Lesenský", "text": "Petr Lesenský\n\nPetr Lesenský (* 3. března 1979) je český novinář, public relations konzultant, člen výkonné rady české \"Asociace Public Relations Agentur\", člen Rady pro marketing a cestovní ruch města Brna, člen představenstva STAREZ-SPORT, a.s., člen pracovní skupiny Regionální hospodářské komory Brno a majitel PR a marketingové agentury Lesensky.cz. Kromě své angažovanosti v public relations a marketingu je certifikovaným futsalovým trenérem a rovněž zakladatelem a předsedou českého spolku \"Dětský futsal\".\n\nJiž během studií na gymnáziu v Zastávce u Brna se věnoval psaní a působil jako externí redaktor převážně v kulturních magazínech. Po maturitě rok působil jako redaktor ve Vyškovském deníku (tehdejší \"Vyškovské noviny\"), kde se zaměřoval na komunální politiku.\n\nZ Vyškovského deníku přešel do Brněnského deníku (tehdejší \"Deník Rovnost\"), kde se věnoval komunální politice v městských částech. V Brně se zabýval také investigativní žurnalistikou se zaměřením na činnost místních krajně pravicových hnutí.\n\nPo odchodu z Brněnského deníku krátce působil jako mediální konzultant v soukromém sektoru, než se v roce 2005 stal šéfredaktorem odborného časopisu Connect s tematikou informačních technologií u vydavatelství Computer Press. Po odchodu z časopisu Connect zůstal ve vydavatelství Computer Press, kde se stal šéfredaktorem měsíčníku Osobní Finance.\n\nPo svém působení ve vydavatelství Computer Press odešel do soukromého sektoru, kde se věnoval mediálním konzultacím a práci public relations specialisty. V roce 2009 pak začal vystupovat pod značkou Lesensky.cz a v roce 2012 založil public relations a marketingovou agenturu stejného jména.\n\nAgentura Lesensky.cz je jediným mimopražským členem české Asociace Public Relations Agentur. K jejím stálým klientům patří E.ON, cestovní agentura Invia, Aqualand Moravia či Lomax. V roce 2018 agentura poprvé zvítězila v České ceně za public relations (sekce Politická komunikace, politické public relations, Public Affairs) se svou kampaní pro nadaci Prezident 21.. Ve stejném roce také agentura získala se svým webem 2. místo v soutěži WebTop100. Rok 2019 agentuře přinesl další ocenění, a to získání ceny LEMUR (dříve Česká cena za Public Relations) pro Báru Polákovou v kategorii Digital&Social Media s kampaní k videoklipu k písni 2-8-5. Rovněž zaštiťuje vzdělávací projekty PR Gang a PR Akademie a je členem kolektivu PR Network. \n\nŽije s manželkou a dvěma dětmi v Brně. Ve volném čase trénuje a hraje futsal (více než 900 odehraných zápasů, více než 1200 soutěžních gólů). \n"}
{"id": "1406091", "url": "https://cs.wikipedia.org/wiki?curid=1406091", "title": "Eklektus různobarvý", "text": "Eklektus různobarvý\n\nEklektus různobarvý (\"Eclectus roratus\") je druh papouška, jehož rozšíření sahá od Sumby přes Novou Guineu a Yorský poloostrov po Šalamounovy ostrovy. Je jediným žijícím druhem rodu eklektus; jeho nejbližším příbuzným byl eklektus pacifický, který žil na souostroví Tonga a vyhynul pravděpodobně před třemi tisíci lety.\n\nPták je pojmenován podle toho, že pohlavní dimorfismus je u něj výraznější než u jiných papoušků. Samci jsou zbarveni převážně žlutozeleně, pouze na křídlech a ocase se objevují červená a modrá pera, zobák je korálově červený a duhovka oranžová. Samice má hlavu a hruď červenou, hřbet a křídla hnědá, břicho modrofialové, zobák černý a žlutavou duhovku. Ještě na počátku dvacátého století byli proto samci a samice pokládáni za dva různé druhy. Eklektus různobarvý dosahuje délky okolo 35 cm a váhy 400–500 g.\n\nJe relativně hojným druhem; obývá prales, lesnaté savany a mangrovy, vyskytuje se zpravidla v párech. Živí se převážně ovocem (fík, mango, papája, granátové jablko), je proto považován za škůdce v zemědělství. Má dlouhá střeva, která mu umožňují strávit potravu s vysokým podílem vlákniny. Hnízdí v dutinách vysokých stromů, samice klade dvě vejce, z nichž se mláďata líhnou zhruba po čtyřech týdnech, osamostatňují se ve věku tří měsíců. Mohou se dožít věku až 75 let.\n\nDomorodí Papuánci vyrábějí z jeho peří obřadní čelenky. Eklektus je také často chován jako domácí mazlíček, vyniká klidnou povahou a učenlivostí, dokáže napodobovat různé zvuky.\n\n\n"}
{"id": "1406094", "url": "https://cs.wikipedia.org/wiki?curid=1406094", "title": "Bex", "text": "Bex\n\nBex je město a obec v kantonu Vaud, v frankofonní části Švýcarska. Patří do distriktu Aigle. V prosinci 2016 žilo v Bex 7 608 obyvatel.\n\nBex je poprvé zmiňován roku 574 jako Baccis.\n\nV roce 2008 žilo v obci 26,3% cizích státních příslušníků. Podle údajů z roku 2000 mluvilo 83,8% obyvatel francouzsky. 39,4% obyvatel se hlásilo ke švýcarské reformované církvi a 33,2% obyvatel k církvi římskokatolické.\n\nBex je první lokalitou, kde byla ve Švýcarsku zahájena těžba soli. Solné doly se spoustou tunelů, šachet a hal mají celkovou délku kolem 50 km.\n\n"}
{"id": "1406095", "url": "https://cs.wikipedia.org/wiki?curid=1406095", "title": "Charles Stewart, 3. markýz z Londonderry", "text": "Charles Stewart, 3. markýz z Londonderry\n\nCharles William Stewart (Vane), 3. markýz z Londonderry (\"Charles William Stewart (Vane), 3rd Marquess of Londonderry, 3rd Earl of Londonderry, 1st Earl Vane, 3rd Viscount Castlereagh, 1st Viscount Seaham, 3rd Baron Londonderry, 1st Baron Stewart\") (18. května 1778, Dublin, Irsko – 6. března 1854, Londýn, Anglie) byl britský vojevůdce, diplomat a spisovatel, mladší bratr dlouholetého ministra zahraničí vikomta Castlereagha. Vynikl jako voják za napoleonských válek, v nichž dosáhl hodnosti generála, poté byl vyslancem ve Vídni a účastníkem mezinárodních kongresů. Jako vojenský teoretik vydal několik spisů k napoleonským válkám.\n\nPo starším bratrovi zdědil titul markýze z Londonderry a statky v Irsku (1822), mezitím získal sňatkem značný majetek v severovýchodní Anglii, po manželce také přijal jméno Vane. Jméno Vane, respektive Vane–Tempest užívali i jeho potomci, až v roce 1885 se rodina vrátila také ke jménu Stewart (respektive \"Stewart–Vane–Tempest\").\n\nPocházel ze starobylého šlechtického rodu Stewartů, pravděpodobně vzdáleně příbuzného s královským rodem Stuartovců. V této linii rod v 17. století přesídlil ze Skotska do Irska. Narodil se jako syn 1. markýze z Londonderry z jeho druhého manželství Frances Pratt (1751–1833), dcerou lorda kancléře 1. hraběte z Camdenu. V šestnácti letech vstoupil do armády a zúčastnil se francouzských revolučních válek, v době povstání v Irsku (1798) byl zraněn a dosáhl hodnosti plukovníka. V roce 1800 byl poslancem irského parlamentu, po sloučení Británie s Irskem byl poslancem Dolní sněmovny (1801-1814, zastupoval hrabství Londonderry), v hodnosti plukovníka byl od roku 1803 pobočníkem krále Jiřího III. V letech 1807–1809 byl ve funkci státního podsekretáře zahraničí podřízeným svého bratra Roberta.\n\nMezitím se aktivně zúčastnil napoleonských válek, pod maršálem Wellingtonem bojoval na Pyrenejském poloostrově, vynikl v bitvách u Talavery a Bussaca, v roce 1809 odmítl nabídku na funkci generálního inspektora portugalské armády. V roce 1810 byl povýšen na generálmajora a obdržel poděkování parlamentu. V letech 1813–1814 byl vyslancem v Berlíně a jako komisař spojeneckých armád byl zraněn v bitvě u Chlumce (1813), poté se zúčastnil mírových jednání a byl jedním ze signatářů Pařížského míru (1814). V letech 1814–1823 byl vyslancem ve Vídni a spolu s bratrem také účastníkem Vídeňského kongresu (1814–1815). Zároveň se stal členem Tajné rady, získal hodnost generálporučíka a jako baron Stewart byl povolán do Sněmovny lordů (1814), mimoto byl jmenován i královským komořím. Jako diplomat zastupoval Británii na kongresech Svaté aliance v Opavě (1820), Lublani (1821) a Veroně (1822). Po bratrovi zdědil titul markýze z Londonderry (1822), poté získal ještě britský titul hraběte Vane (1823) a vrátil se do Anglie.\n\nDíky účasti v napoleonských válkách obdržel řadu zahraničních záslužných řádů, získal portugalský Řád věže a meče (1813), pruský Řád černé orlice (1813) a Řád červené orlice (1814), švédský Řád meče (1813) a ruský Řád sv. Jiří (1813). V Británii získal Řád lázně (1815) a rok před smrtí se stal i rytířem Podvazkového řádu (1853). V letech 1842–1854 byl lordem-místodržitelem v hrabství Durham, kde měl majetkové aktivity.\n\nUplatnil se také jako spisovatel a vojenský teoretik, napsal dvě knihy vzpomínek vztahujících se k napoleonským válkám (\"History of the War in Spain\", 1829; \"Narrative of the late war in Germany and France\", 1833), byl autorem dvou cestopisů (\"Recollections of a tour in the North of Europe\", 1838; \"Steam voyage to Constaninople\", 1842). V letech 1849-1853 vydal ve dvanácti svazcích paměti svého staršího bratra vikomta Castlereagha.\n\nByl dvakrát ženatý, jeho první manželkou byla od roku 1804 Catherine Bligh (1774–1812), dcera 3. hraběte Darnleye. Podruhé se oženil v roce 1818 s Frances Vane–Tempest (1800–1865), která byla ve své době jednou z nejbohatších dědiček v Anglii. Na základě převzetí jejího dědictví v severovýchodní Anglii (hrabství Durham) Charles přijal v roce 1821 příjmení \"Vane\". V dalších generacích užívali potomci příjmení Vane, případně Vane–Tempest, až v roce 1885 se vrátili i k příjmení Stewart (respektive \"Vane–Tempest–Stewart\")\n\nPotomstvo:\n\n\n\n\n\n\n\nSňatkem s Frances Vane-Tempest získal majetek v hrabství Durham se zámky \"Wynyard Park\" a \"Seaham Hall\". Zámek Wynyard Park nechal přestavět nákladem 130 000 liber. Z hospodářského hlediska měla význam těžba uhlí, která se v Durhamu začala v 19. století rozvíjet a markýzům z Londonderry přinášela vysoké zisky. Jako rodové dědictví převzal v roce 1822 statky v Irsku. Zdejší hlavní rodové sídlo \"Mount Stewart\",které nechal přestavět nákladem 150 000 liber. V Londýně zakoupil v roce 1819 palác \"Londonderry House\" (dříve Holderness House), který užívali jeho potomci při pobytech v hlavním městě až do 20. století.\n\nZ dalších generací markýzů z Londonderry vynikli irský místokrál a ministr školství Charles Vane–Tempest–Stewart, 6. markýz z Londonderry a ministr letectva Charles Vane–Tempest–Stewart, 7. markýz z Londonderry.\n\n\n\n\n"}
{"id": "1406096", "url": "https://cs.wikipedia.org/wiki?curid=1406096", "title": "Charles Vane-Tempest-Stewart, 6. markýz z Londonderry", "text": "Charles Vane-Tempest-Stewart, 6. markýz z Londonderry\n\nCharles Stewart Vane-Tempest-Stewart, 6. markýz z Londonderry (\"Charles Stewart Vane-Tempest-Stewart, 6th Marquess of Londonderry, 6th Earl of Londonderry, 4th Earl Vane, 6th Viscount Castlereagh, 4th Viscount Seaham,6th Baron Londonderry\") (16. července 1852, Londýn, Anglie – 8. února 1915, Londýn, Anglie) byl britský státník ze šlechtického rodu Stewartů. Jako člen Konzervativní strany zastával v britských vládách funkce místokrále v Irsku (1886–1889) a ministra školství (1902–1905). Zastával také řadu dalších čestných funkcí a byl rytířem Podvazkového řádu. Patřil k nejbohatším aristokratům v Británii, kromě několika honosných rodových sídel v Irsku a Anglii vlastnil výnosné uhelné doly v hrabství Durham. Jeho syn 7. markýz z Londonderry byl ministrem v několika britských vládách.\n\nStudoval v Etonu a Oxfordu, v letech 1878–1884 byl za Konzervativní stranu členem Dolní sněmovny, poté po otci zdědil rodové tituly a vstoupil do Sněmovny lordů (1884; v Horní sněmovně zasedal jako hrabě Vane, protože vyšší titul markýze platil jen pro Irsko). V roce 1885 se vrátil k rodovému jménu Stewart (respektive \"Vane-Tempest-Stewart\"). V Salisburyho vládě zastával funkci místokrále v Irsku (1886–1889), od roku 1888 byl členem Tajné rady a téhož roku obdržel Podvazkový řád. Ve třetím Salisburyho kabinetu byl generálním poštmistrem (1900–1902) a prezidentem úřadu pro školství (1902–1905)., v letech 1903–1905 byl zároveň prezidentem Tajné rady.\n\nZastával též řadu čestných funkcí v irských a anglických hrabstvích, kde měl majetek. Byl lordem-místodržitelem v Belfastu (1900–1903) a v Downshire (1902–1915), dále byl starostou v Durhamu (1910–1911), mimoto byl smírčím soudcem a zástupcem místodržitele v několika dalších hrabstvích.\n\nJeho manželkou byla Theresa Chetwynd-Talbot (1855–1919), dcera 19. hraběte ze Shrewsbury. Syn Charles (1878–1949) byl dědicem titulů, dcera Helen (1876–1956) se provdala za 6. hraběte z Ilchesteru.\n\nPo předcích zdědil rozsáhlý majetek v Irsku a severovýchodní Anglii, vlastnil pozemky o rozloze přibližně 20 000 hektarů. V Irsku byl hlavním rodovým sídlem zámek \"Mount Stewart\" (Downshire), v hrabství Durham zámky \"Wynyard Park\" a \"Seaham Hall\". Při pobytech v Londýně užívala rodina palác \"Londonderry House\" zakoupený třetím markýzem v roce 1819. Vysoké výnosy přinášela rodině těžba uhlí v hrabství Durham.\n\n\n\n"}
{"id": "1406097", "url": "https://cs.wikipedia.org/wiki?curid=1406097", "title": "Charles Vane-Tempest-Stewart, 7. markýz z Londonderry", "text": "Charles Vane-Tempest-Stewart, 7. markýz z Londonderry\n\nCharles Stewart Henry Stewart-Vane-Tempest, 7. markýz z Londonderry (\"Charles Stewart Henry Stewart-Vane-Tempest, 7th Marquess of Londonderry, 7th Earl of Londonderry, 5th Earl Vane, 7th Viscount Castlereagh, 5th Viscount Seaham, 7th Baron Londonderry\") (13. května 1878, Londýn, Anglie – 10. února 1949, Mount Stewart, Irsko) byl britský státník. Původně sloužil v armádě, po irské občanské válce se uplatnil ve správě Severního Irska, později byl členem britských vlád, mimo jiné jako ministr letectva (1931–1935), politicky náležel ke konzervativcům. Před druhou světovou válkou se zdiskreditoval svým vztahem k nacistickému Německu. Do smrti nicméně zastával řadu čestných funkcí, jako vlastník pozemků, honosných sídel a uhelných dolů v Irsku a severovýchodní Anglii patřil k nejbohatším aristokratům Spojeného království. Byl bratrancem Winstona Churchilla, s nímž vedl bohatou korespondenci, často citovanou v Churchillových životopisech.\n\nPocházel ze šlechtického rodu Stewartů, který v 19. století na základě dědictví přijal jméno \"Vane-Tempest\", v roce 1885 se rodina znovu vrátila i k příjmení Stewart (respektive \"Vane-Tempest-Stewart\". Byl synem irského místokrále a ministra školství 6. markýze z Londonderry. Studoval na vojenské akademii v Sandhurstu, v letech 1906–1915 byl za Konzervativní stranu členem Dolní sněmovny. Aktivně se zúčastnil počátku první světové války, ale v roce 1915 po otci zdědil rodové tituly, vstoupil do Sněmovny lordů a vrátil se do Irska k převzetí rodového majetku (v Horní sněmovně zasedal jako \"hrabě Vane\", protože vyšší titul markýze z Londonderry platil jen v Irsku). V Irsku se začal aktivně věnovat politice, v roce 1918 se stal členem irské Tajné rady a rady irského místokrále, v letech 1921–1926 byl členem Senátu Severního Irska a zároveň státním sekretářem vyučování v Severním Irsku. Mezitím krátce zastával funkci státního podsekretáře letectva v britské vládě (1920–1921).\n\nV roce 1925 byl jmenován členem britské Tajné rady a o rok později rezignoval na další politickou činnost v Severním Irsku. V letech 1927–1928 byl předsedou vládní komise pro urbanistický rozvoj Londýna, v britských vládách byl pak státním sekretářem veřejných prací (1928–1929 a 1931). Největší zásluhy získal v MacDonaldově vládě jako ministr letectva (1931–1935), v roce 1935 byl krátce lordem strážcem tajné pečeti a předsedou Sněmovny lordů, jeho další politický vliv eliminován.\n\nVe třicátých letech neodhadl vzrůstající nebezpečí ze strany nacistického Německa, kvůli tomu také musel v roce 1935 opustit vládu. V letech 1936-1938 celkem šestkrát navštívil Německo a několikrát se sešel s Adolfem Hitlerem, na svých venkovských sídlech v Anglii a Irsku také hostil tehdejšího německého velvyslance v Británii Joachima von Ribbentropa. Poslední pozvání do Německa na jaře 1939 odmítl po okupaci Prahy.\n\nV roce 1919 získal Podvazkový řád, zastával čestné funkce kancléře univerzity v Belfastu (1923–1949) a univerzity v Durhamu (1938–1949), po otci převzal také post lorda–místodržitele v hrabství Downshire (1915–1949), dále byl smírčím soudcem a zástupcem místodržitele v několika dalších hrabstvích.\n\nV roce 1899 se oženil s Edith Chaplin (1879–1959), dcerou ministra zemědělství 1. vikomta Chaplina. Z jejich manželství se narodilo pět dětí, dědicem titulů byl jediný syn Edward Vane-Tempest-Stewart, 8. markýz z Londonderry (1902–1955). Nejstarší dcera Maureen (1900–1942) se provdala za Olivera Stanleye (1896–1950) z rodu hrabat z Derby, ministra obchodu a školství. Další dcera Helen (1911–1986) byla manželkou 2. barona Jessela, který byl místopředsedou Sněmovny lordů.\n\n\n\n"}
{"id": "1406108", "url": "https://cs.wikipedia.org/wiki?curid=1406108", "title": "KS-Europe", "text": "KS-Europe\n\nKS-Europe s.r.o. je zásilková a logistická společnost, která se zabývá zpracováním a distribucí tiskových a propagačních materiálů a rovněž skladováním a distribucí zásilek českých i nadnárodních společností. Firma ročně zpracuje přes 30 milionů vrácených zásilek a zkompletuje 500 milionů reklamních tiskovin. V provozech v Plzni-Křimicích a Šťáhlavech u Plzně pracuje téměř 1 000 zaměstnanců. Jedná se o 100% dceřinou společnost německé firmy Heinrich Heine Beteiligungs GmbH (Heine Versand). KS-Europe je členem českoněmecké obchodní komory a rovněž asociovaným partnerem výzkumného centra pro vývoj nových technologií Západočeské univerzity v Plzni. \n\nKS-Europe zahájila svou činnost v roce 1972 v německém městě Karlsruhe a nejdříve se věnovala pouze kompletaci a balení reklamních katalogů. V roce 1996 přesunula své výrobní provozy do České republiky, konkrétně do Plzně-Křimic. V roce 1998 otevřela společnost další provozovnu ve Šťáhlavech a rozšířila svou činnost nejen o další tiskové služby, ale též o balení a distribuci zásilek. \n\nSpolečnost má v současné době dvě české pobočky ve Šťáhlavech u Plzně (tisk propagačních materiálů, kompletace) a v Plzni-Křimicích (zpracování zásilek, balení zásilek, odesílání, příjem zboží a jeho zařazení do reklamačního řízení, taktéž čištění a žehlení oděvů).\n\n"}
{"id": "1406122", "url": "https://cs.wikipedia.org/wiki?curid=1406122", "title": "Viktorie Farnese", "text": "Viktorie Farnese\n\nViktorie Farnese (29. dubna 1618, Parma – 10. srpna 1649, Modena) byla vévodkyní z Modeny a Reggia. Narodila se jako dcera parmského vévody Ranuccia I. Farnese a Markéty Aldobrandini, neteře papeže Klementa VIII.\n\nViktorie se 12. února 1648 provdala za Františka I. d´Este, vdovce po své sestře Marii. Pár měl jedno dítě, dceru Viktorii (1649 – 1656). Viktorie zemřela 10. srpna 1649 v Modeně při porodu.\n\nFrantišek se v říjnu 1654 v Loretu oženil potřetí s Lukrécií Barberini.\n\n"}
{"id": "1406130", "url": "https://cs.wikipedia.org/wiki?curid=1406130", "title": "Václav Peřina (pilot)", "text": "Václav Peřina (pilot)\n\nVáclav Peřina (30. srpna 1906, Milíčeves, okres Jičín – 6. září 1931, Třebíč) byl český pilot.\n\nNarodil se v Milíčevsi v okrese Jičín, v roce 1924 dokončil Gymnázium v Jičíně, následně v roce 1925 nastoupil na vojnu, kde se přihlásil k letectvu. Stal se žákem pilotní školy v Prostějově a následně v Chebu, posléze působil jako pilot u 2. leteckého pluku v Olomouci. V roce 1929 odešel z armády a nastoupil jako předváděcí pilot v brněnské Zbrojovce, působil také v Moravském aeroklubu. Dne 29. května 1929 havaroval s letadlem havaroval v Brně-Slatině na leteckém dnu s letounem Letov Š-20, kdy mu vysadil motor a stroj se zřítil na hangár, Václav Peřina nebyl zraněn.\n\nDne 6. září se v Třebíči konal letecký den, kdy při jednom z přeletů Václav Peřina havaroval v letounu Aero A-18 (signatura OK-ACN) a na místě zahynul. Nehoda se měla odehrát kolem 16.30 hodin, kdy v plné rychlosti Václav Peřina se svým letadlem narazil do stráně nad Kožichovickým potok v Lorenzových sadech, letoun vybuchl a shořel. Dle posmrtného ohledání lékařem měl být mrtvý již při nárazu a oheň jej už zasáhl po smrti. Dne 8. září byly ostatky převezeny na Karlovo náměstí, kdy došlo k oficiálnímu rozloučení, které vedl starosta Josef Vaněk. Následně byly ostatky převezeny do Milíčevse.\n\nV roce 1932 pak byla na místě nehody v Lorenzových sadech vztyčena tzv. Mohyla Václava Peřiny, která přípomíná nehodu a smrt Václava Peřiny. Na mohyle byla původně instalována originální vrtule z letounu Václava Peřiny, ta později byla ukradena. V roce 1978 byla instalována kovová vrtule. Mohyla je v současné době zarostlá a je k ní obtížný přístup, kdy město Třebíč se snaží přístup vyčistit a umožnit.\n"}
{"id": "1406132", "url": "https://cs.wikipedia.org/wiki?curid=1406132", "title": "Úhorná", "text": "Úhorná\n\nÚhorná je obec na Slovensku v okrese Gelnica ležící v údolí říčky Smolník ve Volovských vrších.\n\nPrvní písemná zmínka o obci pochází z roku 1383. Nachází se zde moderní římskokatolický kostel Sedmibolestné Panny Marie z roku 1749.\n\n"}
{"id": "1406136", "url": "https://cs.wikipedia.org/wiki?curid=1406136", "title": "Pierre-Médard Diard", "text": "Pierre-Médard Diard\n\nPierre-Médard Diard (19. března 1794 - 16. února 1863) byl francouzský přírodovědec a objevitel, jenž působil především v jižní a jihovýchodní Asii. \n\nZačal studovat medicínu, ale v letech 1813–1814 přerušil studium, neboť byl odveden do francouzské armády. Po své službě studoval u Georgese Cuviera (1769–1832) zoologii a anatomii. V roce 1816 odplul do Indie, aby sbíral exempláře pro \"Muséum national d'histoire naturelle\". Zde se v Kalkatě potkal s kolegou Alfredem Duvaucelem (1793–1825). Působili v Chandannagaru, což byl obchodní post Francouzské východoindické společnosti (cca 35 km severně od Kalkaty). Zaměstnávali domorodé lovce, kteří jim dodávali exempláře zvířat a oni je klasifikovali, kreslili a popisovali. Sami rovněž občas podnikali výpravy. Měli i vlastní zahradu, kde pěstovali různé rostliny a chovali ptáky. V červnu roku 1818 pak poslali první várku živočichů do Francie. Koncem roku 1818 začali pracovat jako přírodovědci a průvodci pro sira Thomase Stamforda Rafflese (1781–1826). Společně cestovali po jihovýchodní Asii a dále sbírali především rozličné živočichy. V srpnu 1819 Raffles většinu jejich sbírek zkonfiskoval a o dva roky později výsledky publikoval; nechal jim jen kopie záznamů. Oba francouzští přírodovědci se posléze rozdělili. Diard se vypravil do Batavie (Jakarta), odkud následně poslal velkou zásilku živočichů do Francie (v roce 1820 popsal mj. tanu obecnou). Pak se přesunul na Borneo a následně do Kočinčíny. V oblasti se pohyboval i další léta, dlouho přitom působil i v Komisi přírodní historie Nizozemské východní Indie. Ve 40. letech 19. století se načas vrátil do Evropy. Zemřel v Jakartě v roce 1863. \n\nMnoho druhů bylo nazváno jeho jménem, jako například:\n\n\n\n·        \n"}
{"id": "1406138", "url": "https://cs.wikipedia.org/wiki?curid=1406138", "title": "MBB 223 Flamingo", "text": "MBB 223 Flamingo\n\nMBB 223 Flamingo byl lehký letoun vyvinutý v Západním Německu v rámci výběrového řízení na standardní cvičný letoun pro tamní aerokluby. Zkonstruován byl u společnosti Siebelwerke/ATG (SIAT), a jednalo se o konvenční dolnoplošník s pevným podvozkem příďového typu, a kokpitem pro dvě osoby sedící vedle sebe zakrytým rozměrným bublinovým překrytem. Společnosti SIAT se podařilo vyprodukovat jen menší počet kusů předtím než byla roku 1970 převzata společností Messerschmitt-Bölkow-Blohm. Ta posléze výrobu typu předala španělské firmě CASA. \n\nTyp byl vyráběn i v jednomístné plně akrobatické variantě, a vznikla i čtyřmístná užitková verze.\n\n\n"}
{"id": "1406139", "url": "https://cs.wikipedia.org/wiki?curid=1406139", "title": "Marie Luisa Šarlota Bourbonsko-Parmská", "text": "Marie Luisa Šarlota Bourbonsko-Parmská\n\nMarie Luisa Šarlota Bourbonsko-Parmská (2. října 1802, Barcelona – 18. března 1857, Řím) se narodila do rodu Bourbonů jako dcera Ludvíka Parmského a Marie Luisy Španělské. Sňatkem s princem Maximiliánem Saským se stala saskou dědičnou princeznou.\n\nMarie Luisa Šarlota se narodila 2. října 1803 v Barceloně. 6. října slavila ve městě královská španělská rodina svatbu jejího strýce z matčiny strany, infanta Ferdinanda, s neapolskou princeznou Marií Antonií.\n\nMarie Luisa porodila dceru s velkými obtížemi a lékaři se nejprve domnívali, že matka ani dcera nepřežijí. Marie Luisa Šarlota dostala jméno po své zesnulé tetě, která zemřela čtyři dny před matčiným narozením.\n\nPrarodiče a strýc Ferdinand VII. z matčiny strany si přáli, aby se Marie Luisa Šarlota ve čtrnácti letech provdala za matčina nejmladšího bratra, španělského infanta Františka de Paula; sňatek se nikdy neuskutečnil.\n\nMarie Luisa Šarlota se provdala 15. října 1825 v zastoupení v Lucce a poté znovu 7. listopadu 1825 v Drážďanech za Maximiliána, dědičného prince Saska, vdovce po své tetě Karolíně Parmské. Pár neměl potomky a Maximilián se v roce 1830 vzdal svých práv na saský trůn. Zemřel v roce 1838. Marie Luisa Šarlota strávila většinu života ve Vídni, kde proslula svou výstředností. 22. července 1849 se znovu provdala za šlechtice, hraběte Francesca Rossiho, který zemřel v roce 1854. 19. února 1855 se provdala potřetí, a to za hraběte Giovanniho Vimercatiho, který zemřel v roce 1861. Sama Marie Luisa Šarlota zemřela 18. března 1857 v Římě.\n"}
{"id": "1406142", "url": "https://cs.wikipedia.org/wiki?curid=1406142", "title": "Seznam dílů seriálu Dobrý boj", "text": "Seznam dílů seriálu Dobrý boj\n\nToto je seznam dílů seriálu \"Dobrý boj\".\n\n<onlyinclude>\n</onlyinclude>\n\nV dubnu 2019 byla objednána čtvrtá řada.\n\n"}
{"id": "1406143", "url": "https://cs.wikipedia.org/wiki?curid=1406143", "title": "Northrop BT", "text": "Northrop BT\n\nNorthrop BT byl dvoumístný jednomotorový dolnoplošný střemhlavý bombardér vyráběný v 30. letech 20. století společností Northrop (v té době filiálkou Douglas Aircraft) pro Námořnictvo Spojených států amerických.\n\nVývoj původní verze stroje začal v létě 1934. Poháněná byla vzduchem chlazeným dvouhvězdicovým motorem Pratt and Whitney XR-1535-66 o výkonu 700 hp (520 kW) a disponovala hydraulicky ovládanými vztlakovými klapkami, které byly rozevíratelné a současně plnily roli brzdících štítů pro střemhlavý let, a záďovým podvozkem s hlavními nohami zatahovanými do gondol pod křídla. Během zkoušek prototypu se objevily problémy s aeroelastickým třepetáním ocasních ploch ve střemhlavém letu, které byly po konzultaci s NACA vyřešeny perforováním klapek, v nichž vzniklo celkem 327 malých kulatých otvorů.\n\nPrototyp, označený XBT-1 (BuNo 9745), prošel několika dalšími změnami, zahrnující místní zesílení konstrukce a instalaci motoru R-1535-64 o výkonu 750 hp (560 kW). V září 1936 byla US Navy udělena zakázka na 54 kusů sériových BT-1 (BuNo 0590-0626 a 0628-0643), lišících se od prototypu pohonnou jednotkou Pratt & Whitney R-1535-94 o výkonu 825 hp (615 kW) a instalací trubkové konstrukce do kokpitu mezi stanovišti pilota a střelce, sloužící jako ochrana v případě převrácení stroje.\nJeden exemplář, neoficiálně označený BT-1S (BuNo 0643), byl vybaven pevným příďovým podvozkem, čímž se stal historicky prvním letounem této koncepce schopným přistát na palubě letadlové lodi.\n\nKonečnou variantou se stal prototyp XBT-2 (BuNo 0627), upravený z BT-1, s hlavními podvozkovými nohami zatahovanými do křídla, sloty na náběžné hraně, přepracovanými křidélky a překrytem kokpitu a poháněný hvězdicovým devítiválcem Wright XR-1820-32 o výkonu 800 hp (600 kW). XBT-2 poprvé vzlétl 25. dubna 1938 a po úspěšných zkouškách, které zjistily zlepšení letových vlastností a zvýšení rychlosti, americké námořnictvo objednalo 144 sériových kusů. V té době byla původní firma Northrop plně začleněna do společnosti Douglas, jako Douglas El Segundo Division, a v roce 1939 bylo proto označení strojů změněno na Douglas SBD-1, z nichž posledních 87 bylo dodáno ve vylepšené variantě SBD-2.\n\nNámořnictvo Spojených států amerických udělilo 18. září 1936 zakázku na 54 sériových BT-1 které převzalo mezi 16. listopadem 1937 a 5. srpnem 1938, a do služby zařadilo v průběhu roku 1938. Hlavními uživateli se staly perutě VB-5 (součást letecké skupiny na palubě USS \"Yorktown\") a VB-6 (USS \"Enterprise\"). Typ nebyl ve službě příliš úspěšný vzhledem k obtížnému ovládání, zejména za nízkých rychlostí, což byl u palubního letounu zásadní nedostatek. Typ také trpěl nedostatečnou příčnou stabilitou, a řada strojů byla ztracena při nehodách. Aktivní služba strojů byla relativně krátká, a v průběhu roku 1941 byly BT-1 v prvoliniových jednotkách nahrazeny typem SBD a většinou staženy k pokračovacímu výcviku nebo jiným pomocným rolím. Opotřebované stroje poté sloužily také jako instruktážní draky pro výcvik mechaniků. Poslední BT-1 byly námořnictvem vyřazeny ze služby 31. října 1944.\n\nV roce 1941 se Northropy BT-1 v předválečném zbarvení se žlutými křídly objevily v barevném filmu \"Dive Bomber\", v němž hlavní roli ztvárnil Errol Flynn.\n\n\n\nÚdaje podle a \n\n"}
{"id": "1406147", "url": "https://cs.wikipedia.org/wiki?curid=1406147", "title": "Jaroslav Kopecký (voják)", "text": "Jaroslav Kopecký (voják)\n\nJaroslav Kopecký (4. května 1892, Praha - 12. března 1941, KT Buchenwald) byl za první světové války legionářem v československých legiích v Rusku a ve Francii. Po skončení první světové války pracoval na Ministerstvu národní obrany. V roce 1924 zakládal Aeroklub republiky Československé (ARČS) a byl také jeho generálním tajemníkem. Během německé okupace Čech a Moravy byl činný v ilegální organizaci Obrana národa, kde pomáhal organizovat odchody českých letců za hranice protektorátu, aby mohli bojovat v cizineckých jednotkách. V roce 1940 byl zatčen gestapem a o rok později byl umučen v KT Buchenwald.\n\nJaroslav Kopecký se narodil 4. května roku 1892 v Praze. Jeho rodiče vlastnili restauraci „U Šenfloků“ na Václavském náměstí. Po studiu na reálném gymnáziu nastoupil vysokoškolská studia na ČVUT, ale stačil vystudovat pouze tři ročníky. Jeho studium přerušila první světová válka, v srpnu 1914 byl povolán do rakousko-uherské armády a následně pak odvelen na východní frontu. V rakousko-uherské armádě na východní frontě dosáhl hodnosti poručíka. Do zajetí upadl 28. června 1916 v Haliči. Do řad příslušníků československých legií na Rusi se přihlásil 1. srpna 1916 v Borispolu. V legiích začínal na hodnosti poručíka službu u záložního praporu. Svoji službu v legiích končil v hodnosti kapitána u 21. pěšího pluku. (Jaroslav Kopecký byl velitelem československého pěšího oddílu v Archangelsku.) Definitivně byl z řad příslušníků legií vyřazen v roce 1920 v hodnosti štábního kapitána. Za bojové aktivity obdržel (mimo jiné) kříž francouzské Čestné legie, kříž polského řádu Odrodzenia Polski (polsky: Order Odrodzenia Polski) a kříž rumunského řádu Steaua României. Po skončení první světové války se vrátil do Československa a až do roku 1925 pracoval na Ministerstvu národní obrany. V roce 1924 se stal zakládajícím členem Československého aeroklubu a jeho generálním tajemníkem. V roce 1937 organizoval akci \"1000 nových pilotů\". Za protektorátu se zapojil do protiněmecké činnosti v rámci ilegální vojenské odbojové organizace Obrana národa. V ulici Lesnická v Praze na Smíchově ukrýval letce, kteří odcházeli za hranice Protektorátu Čechy a Morava bojovat do zahraničních jednotek. V roce 1940 byl ve svém bytě v Lesnické ulici zatčen gestapem. Dne 12. března 1941 byl (ve věku 48 let) umučen v koncentračním táboře Buchenwald. Posmrtně byl povýšen do hodnosti plukovníka.\n\nPamětní deska je umístěna na vnější fasádě domu na adrese Lesnická 1154/6, 150 00 Praha 5 – Smíchov, kde Jaroslav Kopecký žil. \n\n"}
{"id": "1406148", "url": "https://cs.wikipedia.org/wiki?curid=1406148", "title": "Martin Tomášek", "text": "Martin Tomášek\n\nMartin Tomášek (* 26. května 1969 Frýdlant) je literární historik, vysokoškolský učitel, moderátor a občanský aktivista.\n\nStudoval češtinu a filozofii na Univerzitě Palackého v Olomouci (promoval v roce 1994 a získal titul Mgr.); v roce 2004 získal na Ostravské univerzitě doktorát v oboru Teorie a dějiny české literatury (titul Ph.D.). \n\nV roce 1991 se přiženil do Ostravy, řadu let učil na gymnáziu (dnes Wichterlovo gymnázium) v Porubě. V roce 2001 přešel na Ostravskou univerzitu, kde působí na Katedře české literatury a literární vědy a v Centru regionálních studií (obě pracoviště spadají pod Filozofickou fakultu). Oborem jeho činnosti jsou dějiny české literatury 19. století a didaktika literatury. Od roku 2014 je členem česko-polské pracovní skupiny pro oblast učebnic, která zkoumá učebnicový obraz druhého národa a srovnává český a polský pohled na vybrané historické události. \n\nPublikuje časopisecky (mj. v České literatuře či ostravské revue Protimluv) a na vlnách ČRo Vltava. Jeho nevýznamnějšími publikacemi dosud byly monografie Labyrintem díla K. M. Čapka-Choda (disertace, 2006) a Krajiny tvořené slovy (2016). Spoluorganizoval tzv. Ostravská sympozia zkoumající literární prostor a podílel se na přípravě souvisejících monografií Město (2011), Krajina (2012) a Příroda vs. industriál (2016). Přednášel na řadě domácích i zahraničních univerzit.\n\nJe ženatý, má dvě děti. Žije v Ostravě.\n\nV letech 2013 až 2015 byl místopředsedou Akademického senátu Ostravské univerzity, předtím členem senátu její filozofické fakulty. Aktivně se zapojil např. do Týdne neklidu v Ostravě, kdy univerzity protestovaly proti návrhům ministerstva školství. Byl jedním z iniciátorů vzniku informačního portálu OU@live (2014).\n\nDlouhodobě spolupracuje s ostravským klubem Fiducia, je členem programové rady Centra PANT (od vzniku 2017), zakládajícím členem okrašlovacího spolku Za krásnou Ostravu (zal. 2013) a od podzimu 2018 i členem činoherní divadelní poroty Moravskoslezské kulturní Ceny Jantar. \n\nOd roku 2009 začal ve Fiducii moderovat debaty věnujícím se problémům Ostravska: Černé kostce (2009, 2016), OD Ostravica-Textilie (2012), čistoty ovzduší (2012, 2016), tzv. smršťování Ostravy (2014) a budoucnosti jejího centra (2015). Kromě toho zde vedl řadu veřejných dialogů s literárními vědci a dalšími osobnostmi. Ve spolupráci s Centrem PANT moderoval dvě debaty věnované památce tábora Hanke, diskusi s prof. Janem Sokolem, novinářem Erikem Taberym (všechny 2017), prezidentskými kandidáty Markem Hilšerem a Jiřím Drahošem, o problematice vzdělávání diskutoval s Tomášem Sedláčkem a Bobem Kartouzem (všechny 2018). Pro Piráty moderoval ekologicky zaměřené diskuse v rámci ostravské konference PirateCon a v Poslanecké sněmovně PČR (k novele zákona o ovzduší a novele zákona o odpadech).\n\nNikdy nebyl členem žádné strany. Před volbami 1996 pomáhal v kampani debatami s lídry Svobodným demokratům (býv. Občanské hnutí).\n\nVe volbách do Poslanecké sněmovny PČR v roce 2017 podpořil jako nestraník na nevolitelném místě kandidátku Zelených v Moravskoslezském kraji, strana se ale do parlamentu neprobojovala.\n\nVe volbách do Senátu PČR v roce 2018 kandidoval jako nestraník za Piráty v obvodu č. 71 – Ostrava-město. Podporovali jej také hnutí SEN 21 a Zelení. Se ziskem 12,65 % hlasů skončil na 4. místě.\n"}
{"id": "1406150", "url": "https://cs.wikipedia.org/wiki?curid=1406150", "title": "BT-1", "text": "BT-1\n\nBT-1 nebo BT 1 může mít různé významy:\n\n"}
{"id": "1406152", "url": "https://cs.wikipedia.org/wiki?curid=1406152", "title": "Isabel z Braganzy", "text": "Isabel z Braganzy\n\nIsabel z Braganzy (1514 – 16. září 1576) se narodila do dynastie Braganza jako dcera Jakuba z Braganzy (synovec Manuela I. Portugalského) a Leonor Pérez de Guzmán.\n\nIsabel se v roce 1537 provdala za Eduarda Portugalského, syna krále Manuela I. a Marie Aragonské. Isabel se usadila ve vévodství Guimarães, které patřilo jejímu bratrovi Teodósiovi. Po svatbě se stal Eduard 4. vévodou z Guimarães.\n\nIsabelina mladší dcera Kateřina se stala vévodkyní z Braganzy a vznesla nárok na portugalský trůn. Stala se i s manželem důležitou součástí následnické krize.\n\nIsabel měla s Eduardem tři dětiː\n"}
{"id": "1406161", "url": "https://cs.wikipedia.org/wiki?curid=1406161", "title": "Plzeňka", "text": "Plzeňka\n\nPlzeňka \"(Štěpánský parní mlýn)\" je zaniklá usedlost a mlýn v Praze 5-Smíchově, která se nacházela mezi ulicemi Nádražní, Ostrovského, Za Ženskými domovy a Stroupežnického v místech autobusového nádraží Na Knížecí a výstupu z Metra-B Anděl.\n\nV usedlosti čp. 34 zvané Plzeňka byl roku 1845 založen parní mlýn První české c. k. paromlýnské společnosti známý pod názvem \"Štěpánský mlýn\". Jeho trojkřídlá budova měla dva dvory. Prostřední budova na obdélném půdorysu byla čtyřpatrová a měla půdu s dřevěným krovem a taškami krytou střechu, postranní křídla měla jedno patro. Patra byla spojena dvěma obezděnými dřevěnými schodišti.\n\nMlýn zaměstnával 30 mlynářských dělníků, 25 nádeníků a 10 úředníků. Vodu přiváděl z Vltavy, čerpadlo na Hořejším nábřeží u domu čp. 234 ji čerpalo do vlastního mlýnského vodovodu. Zpracovával obilí až ze 100 ticíců hektarů polí. Od roku 1853 měl v čp. 44 a 45 vlastní pekárnu, která měla 5 pecí a 3 stroje na těsto. Provoz mlýnu byl ukončen před rokem 1891.\n\nRoku 1892 koupil budovy s pozemky továrník Ringhoffer a přesunul sem továrnu na měděné zboží. Po roce 1945 se zde opravovala motorová vozidla, byly tu garáže a později měl smíchovský pivovar v budovách sladovnu a sklady.\n\nVzhled budov se dochoval v původní podobě až do demolice roku 1979 při výstavbě stanice Metra-B Anděl.\n\n\n\n"}
{"id": "1406167", "url": "https://cs.wikipedia.org/wiki?curid=1406167", "title": "Serfsonovi", "text": "Serfsonovi\n\nSerfsonovi (anglicky \"The Serfsons\") je 1. díl 29. řady amerického animovaného seriálu Simpsonovi.\n\nV království \"Springfieldie\" se Marge rozhodne jít za svou matkou, která je v \"pečovateláku\". Marge si rychle uvědomí, že její matka je namrzlá a přivede ji k doktorovi do \"Felčarie\". Doktor řekne, že Jacqueline, matka od Marge, byla kousnuta \"ledovým chodcem\" a že za týden s Jacqueline bude rampouch. Jediným způsobem, jak zachránit Jacqueline, je koupit amulet za 100 zlaťáků. Pro Simpsony je amulet velmi drahý a rodina je \"Nejchudší z nejchudších\". Marge pověřila Homera, aby sehnal 100 zlaťáků. Líza Homerovi pomůže tím, že dokáže olovo proměnit na zlato. Nikdo nesmí zjistit, že Líza umí kouzlit. Král se to však brzy dozví a Líza bude chycena. Homer zachrání svou dceru Lízu a matka Marge se obětuje pro zabití draka, kterého Homer znovu oživí.\n"}
{"id": "1406169", "url": "https://cs.wikipedia.org/wiki?curid=1406169", "title": "Paťanka", "text": "Paťanka\n\nPaťanka \"(Pathanka)\" je zaniklá usedlost v Praze 6-Dejvicích, která stála v ulici Paťanka v místech garáží. Jsou po ní pojmenované ulice Paťanka, Nad Paťankou a Pod Paťankou a místní pension s restaurací.\n\nVinice v místech usedlosti byla jedna z nejstarších vinic v oblasti Šárky - je o ní zmínka v urbáři sepsaném na počátku 15. století. Měla rozlohu 9 strychů a její lis existoval již roku 1487. Jméno získala po nožíři a staroměstském měšťanovi Fabiánu Pathanovi, který ji koupil roku 1521. V polovině 16. století přikoupil majitel sousední vinice a zdvojnásobil tak její rozlohu.\n\nRoku 1613 vlastnil usedlost novoměstský měšťan Jiří Rozín z Javorníka. Po roce 1620 byl jeho majetek zkonfiskován a Rozín odešel do ciziny; vinici o rozloze 24 strychů získal probošt Šimon Brosius z Horštejna. Roku 1631 se Rozín vrátil do Čech se Sasy, s jejich odchodem ale i on opět odešel.\n\nPo jeho smrti se jeho žena Dorota rozená z Hohenberka soudila s proboštem o majetek po svém muži. Ve sporu vedeném od 40. let 17. století získala Dorota jednu třetinu vinice, o ni však později přišla a usedlost zůstala proboštům.\n\nVinice zpustla a počátkem 18. století ji majitelé rozorali. Koncem 18. století měla viniční usedlost dvě zahrady - za domem a na místě bývalé vinice. Z domu, ve kterém původně bydlel proboštský vinař, se v průběhu 18. století stal dům činžovní.\n\nUsedlost byla zbořena roku 1968 a na jejím místě postaveny garáže.\n\n\n\n"}
{"id": "1406174", "url": "https://cs.wikipedia.org/wiki?curid=1406174", "title": "ISO 5775", "text": "ISO 5775\n\nISO 5775 je mezinárodní standard pro označování velikosti jízdních kol, pneumatiky a ráfků. Systém byl původně vyvinut Evropskou technická organizace pro označování velikostí pneumatik, pláštů a ráfků (European Tyre and Rim Technical Organisation). Klade si za cíl sjednotit a nahradit různé množství starších značení. Například podle amerického systému je 6 různých velikostí pro průměr kol s označením 26 palců, dále 27 palcová kola mají větší průměr než americká 28 palcová kola (téže 700C podle francouzského značení).\n\nPláště s drátovou patkou mohou být namontovány na různé typy ráfků a to ráfky, ať již s rovným nebo ohnutým okrajem. Tyto hodnoty jsou označeny a odděleny pomlčkou hodnotami \"jmenovité šířky\" ráfku a \"jmenovitého průměru\" ráfku v milimetrech. Typický příklad značení pneumatik podle ISO 5775-1 je:\n\n\nDoporučené standardní hodnoty pro tlak duší v nahuštěných pneumatikách je nejméně 300 kPa pro úzké pláště (s šířkou 25 mm), 200 kPa pro ostatní velikosti pro silniční provoz a 150 kPa pro provoz na polních cestách, pěšinách a jinde v přírodě.\n\nVnitřní šířka ráfku na kterém je plášť natažen by měla být okolo 65% nominální hodnoty podle ETTRO pro pláště menší než 30 mm a 55% pro ostatní větší pláště.\n\nHodnota pro šířku pláště je obvykle shodná s hodnotou pro výšku pláště (jen pro pláště užší než 28 mm přičíst kolem 2,5 mm). Celkový průměr pláště odpovídá průměru ráfku plus dvojnásobek hodnoty šíře pláště. ISO 5775-1 také definuje proceduru pro měření pláště a výpočet označení maximálního rozměru pláště, který je podle výrobce potřeba k určení odpovídající vzdálenosti od ostatních komponentů vybavení na kole.\n\nStandard ETTRO definuje nominální hodnoty šířky pro pláště s drátovou patkou a udává hodnotu šířky ráfku zvlášť pro každou hodnotu.\nPodle tabulky je zřejmě, že hodnoty v palcích neodpovídají přesně hodnotám v mm. Některé pláště označené 28\" jsou o několik mm kratší než pláště označené 27\". Pláště s vnějším průměrem 584 mm jsou také značené jako 27,5\" pláště. Starší značení plášťů s drátovou patkou lze převést na značení ISO 5775 s pomocí následující tabulky.\n\nBezpatkové pláště bývají obvykle nataženy na ráfky s okrajem zahnutým dovnitř . Jsou označeny \"hodnotou celkového průměru\" and a \"nominální hodnotou šířky oddělenou křížkem\" (×). Například:\n\nISO 5775-2 definuje označení pro cyklistické ráfky. Ta někdy bývají přidávána i na pláště. Rozlišuje se mezi ráfky:\n\n\nRáfky jsou označeny jejich \"nominálním průměrem\" a jejich \"nominální šířkou\", oddělené křížkem (×), obojí v měřeno v milimetrech. Kódové označení (SS) a (HB) by mělo mít přednost před označením ráfku, zatímco kód (C) je přidáván k nominální šířce. Příkladem jsou:\n\nNominální šířka ráfku je vnitřní šířka mezi okraji a může být změřena pomocí posuvného měřítka (šuflery).\n\nStandardní šíře ráfků s plochým koncem jsou:\n\nStandardní šíře ráfků s kolmo ohnutým okrajovým zakončením jsou:\n\nStandardní šíře ráfků se zakončením ohnutým dovnitř jsou:\n\nStandardní průměr ráfků s plochým koncem a s kolmo ohnutým okrajovým zakončením jsou :\n\nStandardní průměr ráfků se zakončením ohnutým dovnitř jsou:\n\n"}
{"id": "1406178", "url": "https://cs.wikipedia.org/wiki?curid=1406178", "title": "Okcidentalismus", "text": "Okcidentalismus\n\nOkcidentalismus je forma odporu vůči Západu představující nadčasový a globální fenomén, jenž se projevuje během různých období v odlišných částech světa. Je sledován jako kulturní fenomén odporu vůči hlavnímu proudu modernity napříč časem a prostorem.\n\n\n"}
{"id": "1406179", "url": "https://cs.wikipedia.org/wiki?curid=1406179", "title": "Řepeň polabská", "text": "Řepeň polabská\n\nŘepeň polabská (\"Xanthium albinum\") je jednoletá, jednodomá rostlina z čeledi hvěznicovitých, která je v české přírodě zdomácnělý neofyt rostoucí hlavně v teplém Polabí a na jižní Moravě. Na území dnešní České republiky byla poprvé zaznamenána v okolí Děčína roku 1851. V době dozrávání semen má, stejně jako ostatní řepně, nápadné ostnaté dvounažky snadno se přichycující zvířat i lidí.\n\nJe plevelnou rostlinou škodící hlavně v širokořádkových plodinách, kde se ve výživné půdě a v nezapojeném porostu široce větví a připomíná spíše drobný keř než bylinu. Má velkou citlivost na běžně užívané herbicidy, ale její nestejnoměrné vzcházení výsledný likvidační efekt snižuje. Ve středoevropských podmínkách je dosud pokládána za plevel s malým významem.\n\nSeveroamerický druh druhotně rozšířený hlavně do střední a východní Evropy, nejčastěji podle toků větších řek, Labe, Odra, Spréva. Na východě její areál dále sahá až do Rumunska, na Ukrajinu, evropskou část Ruska a oblast Kavkazu, do Malé i Střední Asie a až po jižní oblasti ruského Dálného východu.\n\nV Čechách roste poměrně hojně podél Labe od Kolína po Hřensko, roztroušeně se vyskytuje podél Vltavy od Prahy do Mělníku, okolo Pardubic, Přelouče i v dolním Poohří. Na Moravě roste řídce v okolí dolních toků Dyje a Moravy. Přechodně bývá zavlékána i na jiná území v teplejších částech republiky.\n\nObvykle se vyskytuje na písčitých nebo štěrkovitých náplavách, obnažených březích rybníků, na výsypkách, staveništích, rumištích i skládkách kompostů, na okrajích polí, podél cest a železničních tratí i jako plevel v okopaninách a zelinářských zahradách. Častý je v nezapojeném porostu, kde nachází vlhkou až mokrou, na živiny bohatou humózní, hlinitou, písčitou až štěrkovitou půdu. Bývá rostlinou zátopových území dolních toků velkých řek. Kvete od července do října. Ploidie druhu je 2n = 36.\n\nJednoletá, pozdně jarní, tmavě zelená nebo žlutě zelená rostlina s přímou, při dostatku světla a prostoru silně větvenou lodyhou vyrůstající do výšky 20 až 100 cm. Lodyha je oblá, drsně chlupatá a bývá hnědě nebo červenavě skvrnitá. Je střídavě porostlá dlouze řapíkatými, tuhými listy oboustranně pokrytými drobnými, drsnými štětinkami. Listové čepele mívají tvar trojúhelníkovitý, srdčitý či vejčitý, jsou celistvé nebo tří až pětilaločné a po obvodě bývají hrubě nepravidelně pilovité, mají dobře patrné tři hlavní žílky vedoucí od řapíku.\n\nÚbory vytvářejí chudá, často zkrácená hroznovitá květenství. Květenství je složeno z jednopohlavných, polokulovitých, mnohokvětých, koncových samčích úborů po odkvětu opadávajících a dvoukvětých samičích úborů přisedlých pod nimi. Květy jsou bez kalichu a zelenkavou, pěticípou, trubkovitou korunu mají srostlou. Po opylení květů větrem vznikají ze zákrovů samičích úborů vejčitá až eliptická plodenství, dvounažky, trvalé uzavřené ve zdřevnatělém zákrovu. Plodenství je asi 2 cm dlouhé a 1 cm široké, hustě štětinaté a porostlé mnoha, asi 3 mm dlouhými, ostny s háčkovitě zahnutou špičkou a dvěma zobánky na vrcholu. Dvounažka obsahuje dvě nestejně velká semena, nažky, bez chmýru.\n\nRostlina se rozmnožuje výhradně semeny, kterých na jedné rostlině uzrává několik desítek. Semena vyklíčí po přezimování v půdě až pozdě na jaře při vyšší teplotě, optimum růstu a kvetení nastává až v druhé polovině léta před nástupem podzimu. Rostliny jsou citlivé na mráz a první podzimní mrazíky jejich růst ukončí. Plodenství obsahuje dvě semena, které jsou nejen nestejně velké, ale mají i rozdílnou dobu dormance. Větší z nich vyklíčí prvým rokem po dozrání, kdežto menší až o několik roků později. Plodenství se obvykle dobře šíří zachytáváním háčků za srst zvířat nebo šat lidí, v blízkosti vodních toků jsou také na nová místa odplavována vodou. Snadno se přichytávají k dopravním prostředkům, kterými jsou rozvážena na velké vzdálenosti.\n\nŘepeň polabská je plevel rostoucí hlavně v bramborách, cukrové řepě, v zelenině, kukuřici, slunečnici či jiné širokořádkové plodině. Je málo rozšířeným druhem a má pouze lokální význam. Semena obsahují asi 38 % oleje, ale kvůli obtížnosti sklizně a zpracování se rostlina nepěstuje. Listy mladých rostlin jsou jedovaté a ve větším množství škodí pasoucí se zvěři. Tvrdá ostnatá plodenství mohou dobytku poranit zažívací trakt a zamotaná ve vlně ovcí snižují její kvalitu.\n\n"}
{"id": "1406183", "url": "https://cs.wikipedia.org/wiki?curid=1406183", "title": "Eleonora Duseová", "text": "Eleonora Duseová\n\nEleonora Duseová (3. října 1858 Vigevano – 21. dubna 1924 Pittsburgh) byla italská herečka.\n\nPocházela z herecké rodiny, od čtyř let vystupovala v kočovném divadle. Roku 1886 založila vlastní divadelní společnost, s níž cestovala po Evropě a Severní Americe. Ve své době byla považována spolu se Sarah Bernhardt za největší osobnost moderního herectví. Proslulý byl její milostný vztah se spisovatelem Gabrielem d'Annunziem, v jehož hrách často účinkovala. Byla první ženou, jejíž portrét se objevil na obálce časopisu \"Time\". V roce 1917 hrála ve filmu \"Cenere\".\n\nV roce 1947 o ní natočil Filippo Walter Ratti životopisný film \"Eleonora Duseová\". Hlavní roli v něm hrála Elisa Ceganiová.\n\n"}
{"id": "1406188", "url": "https://cs.wikipedia.org/wiki?curid=1406188", "title": "Pan Včelka", "text": "Pan Včelka\n\nPan Včelka (v anglickém originále \"Bee Movie\") je americká animovaná filmová komedie, produkovaná společností DreamWorks. Film režíroval Simon J. Smith a Steve Hickner. Hlavní filmové postavy nadabovali Jerry Seinfeld, Renée Zellweger a Matthew Broderick. Další postavy nadabovali Patrick Warburton, John Goodman a Chris Rock. Film distribuovala Paramount Pictures.\n\n"}
{"id": "1406199", "url": "https://cs.wikipedia.org/wiki?curid=1406199", "title": "Los Cabos Open 2018", "text": "Los Cabos Open 2018\n\nLos Cabos Open 2018, oficiálně Abierto Mexicano de Tenis Mifel presentado por Cinemex 2018, byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem v areálu Cabo del Mar. Konal se mezi 30. červencem až 4. srpnem 2018 v mexickém přímořském městě Cabo San Lucas jako třetí ročník turnaje.\n\nTurnaj s rozpočtem 808 770 dolarů patřil do kategorie ATP World Tour 250. Nejvýše nasazeným hráčem ve dvouhře se stal čtvrtý tenista světa Juan Martín del Potro z Argentiny, jenž skončil jako poražený finalista. Jako poslední přímý účastník do hlavní singlové soutěže nastoupil australský 146. hráč žebříčku Bernard Tomic.\n\nMužskou dvouhru ovládl 31letý Ital Fabio Fognini, jenž si připsal osmý singlový titul na okruhu ATP Tour a první mimo antukový povrch. Premiérové kariérní trofeje na túře ATP vybojovali v mužském deblu členové salvadorsko-mexického páru Marcelo Arévalo a Miguel Ángel Reyes-Varela, který se stal prvním Mexičanem od roku 1995, jenž vyhrál turnaj ATP v rodné zemi. \n\nNásledující hráči obdrželi divokou kartu do hlavní soutěže:\n\nNásledující hráči nastoupili do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1406201", "url": "https://cs.wikipedia.org/wiki?curid=1406201", "title": "Čadská pánev", "text": "Čadská pánev\n\nČadská pánev je kotlina a bezodtoká oblast ve střední Africe.\n\nČadská pánev leží na území Čadu, Nigeru, Nigérie a Kamerunu. Tvoří ji tři velké sníženiny: Na severu leží kotlina Bodélé, na jihozápadě kotlina Čadského jezera a na jihovýchodě kotlina jezera Fitri.\n\nSeverní část zasahuje do Sahary a sousedí zde s pohořím Tibesti. Na jihu je od Konžské pánve oddělena plošinou Azandé. Východní část sousedí s Ennedi a Wadajskými horami. Od údolí řeky Benue je na jihu a jihovýchodě oddělena Mandarským pohořím a výšinami plošiny Jos. Západní část sousedí s pohořím Aïr. Severozápadní část povodí Čadské pánve zasahuje až do pohoří Ahaggar.\n\nNejnižší místo má nadmořskou výšku 155 metrů a leží v kotlině Bodélé.\n\nJižní část je odvodňována řekou Šari a jihozápadní řekou Komadougou Yobe.\n\nPodle geomorfologických a paleogeografických studií byla velká část kotliny dříve dnem zaniklého jezera Mega-Čad.\n"}
{"id": "1406202", "url": "https://cs.wikipedia.org/wiki?curid=1406202", "title": "Generali Open Kitzbühel 2018", "text": "Generali Open Kitzbühel 2018\n\nGenerali Open Kitzbühel 2018 byl profesionální tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Tennis Stadium Kitzbühel. Probíhal mezi 30. červencem až 4. srpnem 2018 v rakouském alpském letovisku Kitzbühel jako jubilejní sedmdesátý čtvrtý ročník turnaje.\n\nTurnaj s rozpočtem 540 310 eur se řadil do kategorie ATP World Tour 250. Nejvýše nasazeným hráčem ve dvouhře se stal osmý tenista světa Dominic Thiem z Rakouska, jenž dohrál ve druhém kole. Jako poslední přímý účastník do hlavní singlové soutěže nastoupil moldavský 92. hráč žebříčku Radu Albot.\n\nŠestý titul na okruhu ATP Tour vybojoval 29letý slovenský kvalifikant Martin Kližan, ve finálových duelech udržel 100% úspěšnost. Vyrovnal tím Gulbisův rekord ATP World Tour, počítaný od sezóny 1990. Premiérovou společnou trofej ze čtyřhry na túře ATP si odvezl česko-argentinský nenasazený pár Roman Jebavý a Andrés Molteni.\n\nNásledující hráči obdrželi divokou kartu do hlavní soutěže:\n\nNásledující hráči obdrželi do hlavní soutěže zvláštní výjimku:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1406203", "url": "https://cs.wikipedia.org/wiki?curid=1406203", "title": "Větrný mlýn Příčovy", "text": "Větrný mlýn Příčovy\n\nVětrný mlýn, který se nachází západně od obce Příčovy v okrese Příbram ve Středočeském kraji, je torzem mohutné technické stavby z 18. století. Pozůstatky unikátního větrného mlýna jsou evidovány v ústředním seznamu kulturních památek České republiky pod číslem rejstříku 36122/2-2544.\n\nKamenný mlýn byl postaven na nízkém skalním suku na vrchu Chlumky v nadmořské výšce 400 metrů v prostoru mezi obcí Příčovy a rybníkem Musíkem, jehož založení v 16. století je připisováno Jakubu Krčínovi z Jelčan a Sedlčan. Torzo impozantního objektu nebývalých rozměrů se nachází 80 metrů severně od cesty, vedoucí z Příčov do Dublovic, a zhruba 300 metrů severozápadně od hranic intravilánu obce Příčovy.\n\nDle údajů, uvedených v památkovém katalogu Národního památkového ústavu, se jedná o neobvykle předimenzovanou technickou stavbu z 18. století. Ve stati o historii obce, publikované na oficiálních stránkách obce Příčovy, jsou uvedeny dvě historické zmínky o mlýnu na vrchu Chlumky, zapsané již na počátku 17. století. Poprvé je mlýn Chlumky zmíněn v roce 1604 v urbáři lobkowického panství, následně pak též v knize poddaných panství Vysoký Chlumec z let 1606 – 1617, nejsou však bezprostřední důkazy, že se zde hovoří právě o tomto mimořádně velkém větrném mlýnu. Existuje zápis z roku 1617, v němž je zmínka, že sedm osob, které přebývají a pracují na takzvaném \"Větrníku\", patří mezi poddané. Kdy se zde přestalo mlít obilí, není známo, v druhé polovině 18. století byl mlýn již opuštěný.\n\nTěleso mohutné stavby, která se nachází na parcele č. 579 na katastrálním území Příčovy, se skládá ze dvou částí. Dvě třetiny výšky objektu tvoří mírně kónická spodní část, zakončená římsou z prejzů. Nad římsou vystupují pozůstatky horní části stavby, která měla cylindrický tvar. Vnitřek stavby je prázdný, na zdivu jsou zde patrné otisky někdejší dřevěné konstrukce stropů. Mlýn má kruhový půdorys o průměru více než 13 metrů, ve spodní části je zdivo silné až 1,2 metrů.\n\nJelikož stavba nemá z hlediska svých rozměrů nejen na území ČR, ale i v celé Evropě obdoby, bývalo dokonce zpochybňováno, zda se opravdu jednalo o větrný mlýn. Archeologický a stavební průzkum, který zde byl proveden v 90. letech 20. století však potvrdil, že objekt opravdu po určitou dobu sloužil jako větrný mlýn holandského typu. Podle tohoto průzkumu mlýn byl pravděpodobně vybudován ve spojitosti s výstavbou příčovského zámku a poplužního dvora rodu Schönpflugů z Gamsenbergu, což by jeho vznik datovalo do první poloviny 18. století. Svému účelu mlýn sloužil patrně jen do konce 18. století a od té doby stavba chátrá. Částečné zakonzervování objektů bylo sice provedeno dvakrát v průběhu 20. století – před druhou světovou válkou a pak v polovině 90. let – stav památky však není uspokojivý. Na východní straně již zanikla zhruba jedna pětina celého obvodu stavby a objekt nadále podléhá postupné zkáze.\n"}
{"id": "1406204", "url": "https://cs.wikipedia.org/wiki?curid=1406204", "title": "Financial Action Task Force", "text": "Financial Action Task Force\n\nFinancial Action Task Force (FATF), česky Finanční akční výbor (též pracovní skupina, doslovně komando) je mezinárodní mezivládní organizace, která je považována a obecně uznávána za světového zakladatele standardů a doporučení v oblasti AML/.\n\nOrganizace byla založena z iniciativy zemí G7 k boji proti praní špinavých peněz. V roce 2001 byl její mandát rozšířen o problematiku financování terorismu.\n\nFATF má 36 členů (včetně Evropské komise) a 8 přidružených členských uskupení, takže celkem je k dodržování FATF standardů zavázáno přes 180 jurisdikcí. Sekretariát FATF je umístěn v sídle OECD v Paříži.\n\nJednou z významných aktivit FATF je také vydávání seznamu vysoce rizikových a nespolupracujících jurisdikcí.\n\nČR, stejně jako ostatní nové členské státy EU, není členem FATF, ale jednoho z osmi přidružených členských uskupení – konkrétně tzv. regionálního uskupení podle FATF: FATF-Style Regional Body (FSRB), což je výbor MONEYVAL při Radě Evropy.\n"}
{"id": "1406208", "url": "https://cs.wikipedia.org/wiki?curid=1406208", "title": "Silicon Valley Classic 2018", "text": "Silicon Valley Classic 2018\n\nSilicon Valley Classic 2018, oficiálním sponzorským názvem Mubadala Silicon Valley Classic 2018, byl profesionální tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v univerzitním areálu Taube Tennis Center. Probíhal mezi 30. červencem až 4. srpnem 2018 v americkém San José jako čtyřicátý sedmý ročník turnaje.\n\nTurnaj představoval otevírací událost ženské části US Open Series 2018. Jeho rozpočet činil 799 000 dolarů a patřil do kategorie WTA Premier Tournaments. Nejvýše nasazenou hráčkou ve dvouhře se, po odstoupení dvou výše postavených tenistek, stala světová čtrnáctka Venus Williamsová ze Spojených států. Jako poslední přímá účastnice do dvouhry nastoupila americká 91. hráčka žebříčku Sofia Keninová.\n\nSe změnou generálního partnera došlo ke změně názvu z Bank of the West Classic na Silicon Valley Classic a v rámci Kalifornie k přestěhování ze Stanfordu do San José.\n\nPremiérovou singlovou trofej na okruhu WTA Tour vybojovala 30letá Rumunka Mihaela Buzărnescuová. Bodový zisk ji poprvé posnul do elitní světové dvacítky. První společnou trofej ze čtyřhry túry WTA si odvezla tchajwansko-česká dvojice bývalých světových jedniček Latisha Chan a Květa Peschkeová. \n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující pár obdržel divokou kartu do čtyřhry:\n\n\n\n"}
{"id": "1406211", "url": "https://cs.wikipedia.org/wiki?curid=1406211", "title": "Ostrov Naděje", "text": "Ostrov Naděje\n\nOstrov Naděje () je ostrov v souostroví Špicberky v Severním ledovém oceánu, má rozlohu 47 km². Objevil jej v roce 1596 Jan Cornelisz Rijp během Barentsovy expedice, při třetím pokusu o nalezení Severovýchodního průjezdu. Později, v roce 1613, ostrov pojmenoval Thomas Marmaduke po lodi, které dříve velel, \"Hopewell\".\n\nNorská meteorologická služba provozuje na ostrově stanici, kterou obsluhují čtyři lidé. Přebývají ve třech obytných buňkách.\n\nZa druhé světové války přepravila Luftwaffe v rámci operace Zitronella na ostrov meteorologický tým (září 1943).\n\nJeden z prvních strojů Tu-16 se zřítil na ostrov 28. srpna 1978. Zahynulo všech sedm lidí na palubě, trosky objevili čtyři členové norského meteorologického týmu. Sovětský svaz odmítal potvrdit ztrátu letadla do té doby, než převzal ostatky členů posádky. Norové, přes námitky Sovětů, získali záznamy z letových zapisovačů.\n\nNa ostrově v zimě žije početná populace ledních medvědů (\"Ursus maritimus\"). Vykazuje genetické odlišnosti s ledními medvědy žijícími v oblasti Barentsova moře.\n\nBirdLife International označila ostrov za Významnou ptačí oblast, hnízdí zde racek tříprstý (40 tisíc párů), alkoun tlustozobý (150 tisíc jedinců) a alkoun obecný (tisícovka párů).\n"}
{"id": "1406215", "url": "https://cs.wikipedia.org/wiki?curid=1406215", "title": "Psara", "text": "Psara\n\nPsara ( Ψαρά) je řecký ostrov ležící v Egejském moři 22 km západně od ostrova Chios. Má rozlohu 44,5 km² a žije na něm 158 obyvatel. Spolu s ostrovem Antipsara tvoří obec v rámci kraje Severní Egeis. Ostrov je hornatý a neúrodný, vegetaci tvoří převážně chrpa trnitá. Obyvatelé se zabývají chovem koz, včelařstvím a lovem ryb a langust.\n\nOstrov byl osídlen již v dobách mykénské civilizace, je zmíněn v Homérově díle pod názvem \"Psyra\". V roce 1821 zde zahájil Konstantinos Kanaris povstání proti osmanské nadvládě. Turci ostrov dobyli v červenci 1824 a místní obyvatele povraždili nebo odvlekli do otroctví, počet obětí se odhaduje na sedm tisíc.\n\n"}
{"id": "1406216", "url": "https://cs.wikipedia.org/wiki?curid=1406216", "title": "Alexandrie (román)", "text": "Alexandrie (román)\n\nAlexandrie (2009, \"Alexandria\") je historický detektivní román anglické spisovatelky Lindsey Davisové. Jde o devatenáctý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu. \n\nRomán se odehrává na jaře roku 77. Falco odjíždí se svou rodinou na dovolenou do egyptské Alexandrie proslulé jednak majákem na ostrově Faru považovaný za div světa, který chce navštívit především Falconova žena Helena, jednak svou rozsáhlou knihovnou, kterou si nechce nechat ujít Falco. Doprovází je mladší Helenin bratr Aulus, který se rozhodl studovat v proslulém alexandrijském Múseionu, kde jako učitelé působili nejvýznamnější učenci té doby.\n\nVšichni se ubytují u Falconova strýce a večer na hostině se seznámí s hlavním knihovníkem alexandrijské knihovny Theonem. Ale hned druhý den je Theon nalezen ve své pracovně mrtvý. Místním římským úřadům se do vyšetřování nechce a pověří jím Falcona. Falco tak brzy zjistí, že slavná knihovna je plná nejen vzácných svitků, ale i intrik, pletich, akademické řevnivosti a nenávisti. Ve studovně je nalezena další mrtvola, jeden student je sežrán krokodýly v místní zoologické zahradě, dojde i k nebezpečné honičce uvnitř hořícího majáku. Objeví se také Falconův otec, který je podezřelý z překupnictví ukradených svitků\n"}
{"id": "1406217", "url": "https://cs.wikipedia.org/wiki?curid=1406217", "title": "Treinta y Tres", "text": "Treinta y Tres\n\nTreinta y Tres je město v Uruguayi. Leží ve východní části země. Město je sídlem departementu Treinta y Tres. Je pojmenované po tzv. Třiatřiceti orientálcích (\"Treinta y Tres Orientales\"), což byla skupina uruguayských bojovníků za nezávislost. Při sčítání lidu v roce 2011 mělo město 25 476 obyvatel. Leží na severním břehu řeky Olimar. Od hlavního města Montevideo je vzdáleno přibližně 300 kilometrů severovýchodně.\n\nMěsto bylo založeno v roce 1853. V roce 1884 se stalo sídlem departementu. Za město bylo prohlášeno v roce 1915. Okolí města je typickou zemědělskou oblastí. Hlavní ekonomickou složkou města i celé oblasti je chov skotu.\n"}
{"id": "1406248", "url": "https://cs.wikipedia.org/wiki?curid=1406248", "title": "Olimpia Aldobrandini", "text": "Olimpia Aldobrandini\n\nOlimpia Aldobrandini (20. dubna 1623 – 18. prosince 1681) pocházela z římské rodiny Aldobrandini a byla jedinou dědičkou rodinného jmění.\n\nDonna Olimpia Aldobrandini se narodila 20. dubna 1623 jako dcera Giorgia Aldobrandiniho (princ z Meldoly, Sarsiny a Rossana) a Ippolity Ludovisi (dcera Orazia Ludovisiho, sestra Niccola Ludovisiho a neteř papeže Řehoře XV.)\n\nRoku 1638 se provdala za prince Paola Borghese, který v roce 1646 zemřel. Následujícího roku 1647 se znovu provdala za Camilla Pamphiliho (syn Olimpie Maidalchini a synovec papeže Inocenta X.), který se kvůli sňatku s ní vzdal kardinálského klobouku. Část Olimpiina věna její druhý manžel utratil za sbírky obrazů a velké vily.\n\nZ prvního manželství s Paolem Borghese měla Olimpia pět dětíː\n\n\nZe druhého manželství s Camillem Pamhilim měla Olimpia také pět dětíː\n\n\n"}
{"id": "1406249", "url": "https://cs.wikipedia.org/wiki?curid=1406249", "title": "Těžce zamilován", "text": "Těžce zamilován\n\nTěžce zamilován (v anglickém originále Shallow Hal) je americký romantický komediální film z roku 2001. Režie a scénáře se ujali Peter Farrelly, Bobby Farrelly a Sean Moynihan. Hlavní role hrají Gwyneth Paltrow a Jack Black.\n\n\nFilm vydělal 70,8 milionů dolarů v Severní Americe a 70,2 milionů dolarů v ostatních oblastech, celkově tak vydělal 141 milionů dolarů po celém světě. Rozpočet filmu činil 40 milionů dolarů. Za první víkend docílil druhé nejvyšší návštěvnosti, kdy vydělal 22,5 milionů dolarů. Na prvním místě se umístil film \"Příšerky s.r.o.\" s výdělkem 44,5 milionů dolarů.\n\nNa recenzní stránce Rotten Tomatoes získal ze 126 započtených recenzí 51 procent s průměrným ratingem 5,5 bodů z deseti. Na serveru Metacritic snímek získal z 33 recenzí 48 bodů ze sta. Na Česko-Slovenské filmové databázi si snímek k 11. srpnu 2018 drží 54 procent.\n\nFilm získal tři nominace na cenu Teen Choice Awards, a to v kategoriích nejlepší filmová komedie, nejlepší herečka v komedii (Paltrow), nejlepší herec v komedii (Black).\n"}
{"id": "1406250", "url": "https://cs.wikipedia.org/wiki?curid=1406250", "title": "Crossroads (film, 2002)", "text": "Crossroads (film, 2002)\n\nCrossroads je americký komediální a dramatický film z roku 2002. Režie se ujala Tamra Davis a scénáře Shonda Rhimes. Hlavní role hrají Britney Spears, Anson Mount, Zoe Saldana, Taryn Manning, Kim Cattrall a Dan Aykroyd. Film měl premiéru ve Spojených státech dne 15. února 2002 a v České republice dne 20. června 2002.\n\n\nFilm vydělal 37,2 milionů dolarů v Severní Americe a 23,9 milionů dolarů v ostatních oblastech, celkově tak vydělal 14,5 milionů dolarů po celém světě. Rozpočet filmu činil 12 milionů dolarů. Za první víkend docílil druhé nejvyšší návštěvnosti, kdy vydělal 14,5 milionů dolarů. Na prvním místě se umístil film \"John Q.\" s výdělkem 20,3 milionů dolarů.\n\nNa recenzní stránce Rotten Tomatoes získal ze 103 započtených recenzí 14 3 procent s průměrným ratingem 3,9 bodů z deseti. Na serveru Metacritic snímek získal z 31 recenzí 27 bodů ze sta. Na Česko-Slovenské filmové databázi si snímek k 11. srpnu drží 23 procent a je umístěn na 264. místě žebříčku nejhorších filmů.\n\nFilm získal dvě nominace na Filmovou cenu MTV, v kategoriích objev roku a nejlépe oblečená pro Britney Spears. Tři nominace získal film v kategoriích nejlepší herečka v akčním/dramatickém filmu, objev roku, filmová chemie na cenu Teen Choice Awards. Osm nominací získal film na cenu Zlatá malina, v kategoriích nejhorší teenagerský film, nejhorší herečka (Spears), nejhorší režisér (Davis), nejhorší původní skladba („I'm Not a Girl, Not Yet a Woman“ a „Overprotected“), nejhorší film, nejhorší filmové duo (Spears a Mount), nejhorší scénář (Rhimes). Cenu si nakonec odnesl v kategorích nejhorší skladba a nejhorší herečka. Čtyři nominace získal na cenu Stinkers Bad Movie Awards v kategoriích nejhorší herečka, nejhorší skladba („I'm Not a Girl, Not Yet a Woman“), nejhorší pár, nejhorší falešný akcent (Aykroyd).\n"}
{"id": "1406270", "url": "https://cs.wikipedia.org/wiki?curid=1406270", "title": "Marie Mancini", "text": "Marie Mancini\n\nMarie Mancini (\"Anna Maria Mancini\"; 28. srpna 1639 – 8. května 1715) byla třetí z pěti sester Manciniových; neteří kardinála Mazarina, které přijely do Francie, aby se výhodně provdaly. Spolu se dvěma sestřenicemi z rodiny Martinozzi byly na dvoře Ludvíka XIV. známy jako \"Mazarinettes\".\n\nAnna Marie se narodila 28. srpna 1639 a vyrůstala v Římě. Její otec baron Lorenzo Mancini byl italským aristokratem, ale také nekromantem a astrologem. Po jeho smrti v roce 1650 matka Geronima Mazzarini odjela s dětmi do Paříže, kde doufala, že díky vlivu svého mocného bratra, kardinála Mazarina, najde vhodné manžely pro své dcery.\n\nMariinými sestrami bylyː\n\n\nManciniovy nebyly jedinými příbuznými kardinála Mazarina, které přijely do Francie. Dalšími byly dvě jejich sestřenice, dcery Mazarinovy nejstarší sestry. Starší z dívek, Laura Martinozzi, se provdala za vévodu z Modeny Alfonse IV. d'Este a byla matkou Marie Beatrice d'Este, druhé manželky anglického krále Jakuba II. Mladší ze sester, Anna Marie Martinozzi, se stala manželkou Armanda de Bourbon, knížete z Conti.\n\nSestry Manciniovy měly také tři bratryː Paula, vévodu z Nevers Filipa a Alfonze.\n\nVe Francii začali Anně Marii říkat pouze Marie. \"Tmavá, temperamentní a krásná\", Marie zaujala nejdůležitější osobnost u francouzského královského dvoraː romanticky se do ní zamiloval Ludvík XIV. Král byl do Marie tak poblázněný, že dokonce vyjádřil přání se s ní oženit. Kardinál Mazarin a králova matka Anna Rakouská nakonec pár rozdělili, Marii vykázali z Francie a Ludvíka oženili s Marií Terezou Španělskou.\n\nV roce 1661 byla Marie provdána za italského prince Lorenza Onofria Colonnu, který byl po jejich svatební noci velmi překvapen, když zjistil, že je jeho novomanželka stále panna. Ženich neočekával, že nalezne \"nevinnost mezi láskami králů\".\n\nManželé spolu měli tři dětiː\n\n\nPo narození třetího dítěte se vztah mezi manželi zhoršil. 29. května 1672, opustila Marie, strachující se o holý život, opustila v doprovodu sestry Hortenzie, Řím. V roce 1677 napsala své memoáry. Do Itálie se vrátila až po manželově smrti v roce 1689.\n\nZemřela 8. května 1715 v Pise a byla pohřbena v kostele Santo Sepolcro.\n\nSpolu se sestrou Hortenzií napsala paměti. Novější vydání:\n\n"}
{"id": "1406275", "url": "https://cs.wikipedia.org/wiki?curid=1406275", "title": "Bohumilečský rybník", "text": "Bohumilečský rybník\n\nBohumilečský rybník je rybník v Pardubickém kraji, v okrese Pardubice. Rozkládá se jen několik desítek metrů od severního okraje obce Bohumileč, na jejímž katastrálním území leží. Od Pardubic je rybník vzdálen necelých 10 kilometrů vzdušnou čarou přibližně severovýchodním směrem, od Hradce Králové rovněž asi 10 kilometrů vzdušnou čarou přibližně jižním směrem a od Holic také asi 10 kilometrů přibližně severozápadním směrem.\n\nRozloha rybníku je 18 hektarů, celkový objem činí 150 tis. m³, retenční objem je 95 tis. m³.\nLeží v nadmořské výšce přibližně 226 metrů. Rybník je napájen Bohumilečským potokem, který do rybníka přitéká od severu až severozápadu, kde asi o 700 metrů výše proti proudu vytéká z Újezdského rybníka. Dále do rybníka přitéká několik malých bezejmenných potůčků (na severním a severovýchodním okraji rybníka). Bohumilečský potok z rybníka vytéká pod hrází na jižním okraji rybníka a pokračuje dále jižním směrem podél okraje obce Bohumileč, poté se stáčí jihozápadním směrem k obci Dražkov, za kterou se vlévá do Labe.\n\nRybník má poměrně nepravidelný protáhlý tvar (viz schéma rybníku), největší délka přibližně ve směru západ-východ je necelých 900 metrů, největší šířka ve směru sever-jih je přibližně 300 metrů. Na rybníku jsou tři malé ostrůvky: dva jsou přibližně kruhového tvaru, zbývající je protáhlého tvaru.\n\"Přístup k rybníku:\" podél západního až jihozápadního břehu vede silnice z Újezdu u Sezemic do Bohumilče. Z této silnice ještě před obcí odbočuje úzká polní cesta, která vede podél celého jižního břehu rybníka a dále až do Rokytna. Břehy rybníka jsou i tak dosti špatně přístupné, protože jsou pokryty poměrně vysokým porostem.\n\n"}
{"id": "1406276", "url": "https://cs.wikipedia.org/wiki?curid=1406276", "title": "Symfonie č. 4 (Martinů)", "text": "Symfonie č. 4 (Martinů)\n\nSymfonie č. 4., H. 305, se označuje jako radostná symfonie Bohuslava Martinů (1890-1959). Jedná se o jedno z nejhranějších a nejvýznamnějších děl, které završuje válečnou etapu skladatelova působení ve Spojených státech amerických. Tato symfonie byla zkomponovaná před koncem 2. světové války, v době očekávání vytouženého míru a příznivé budoucnosti.\n\nSymfonie vznikala v New Yorku ve skladatelově bytě v 58. ulici. (1. věta v kompletní verzi vznikla mezi: 1. 4. – 17. 4., 2. věta 2. 5., 3. věta 22. 5. 1945). Poslední věta byla dokončena 14. 6. 1945 v blízkosti South Orleans na Cape Cod v malém domě u moře (část Massachusetts). Je věnovaná manželům Helene a Williamovi Zieglerovým, u kterých prožil Martinů řadu pěkných chvil na jejich přímořské usedlosti v Norotonu, nedaleko Darienu a Stamfordu.\n\n\nTematický materiál 1. věty je složen ze dvou hlavních motivů, se kterými se dále pracuje. Kontrastu je dosaženo mezi jednotlivými motivy: na začátku se ozve zpěvný prvek a proti němu je nasazen rytmický pohyb šestnáctinových not v 6/8 taktu. Forma: a - b - A - B - Coda. Díl a je expoziční a variační, díl b evoluční, kulminuje až do vrcholu, po kterém se v pianissimu vrací díl A, ovšem v augmentaci a ve zvukové i vnitřní polyfonii, stejně tak i v opakování dílu B. 2. věta je scherzem v 6/8 taktu (Allegro vivo). Věta má rychlé tempo, ve kterém se hudební proud rychle mění, téma prochází přes různé nástroje za doprovodu smyčců v rychlém triolovém pohybu. V průběhu skladby se hudební proud změní na 2/4 šestnáctinový pohyb a po krátké gradaci se zvuk orchestru náhle ztiší. Melodie dostává širší legatový charakter. Vše se stupňuje až do forte celého orchestru, v němž jsou oba prvky spojeny (6/8 a 2/4). Trio je klidné a po něm následuje opakování první části. 3. věta – Largo ve vážném 3/4 pohybu. Celá věta je založena na dlouhé melodii smyčců, k nimž se později přidružuje ornamentální pohyb v dřevěných nástrojích. 4. věta – Poco allegro. Po krátkém úvodu zazní dvě rozdílná témata: 1. zpěvné periodické téma, 2. lyrické. Po vygradování druhého tématu zazní dvě variace v odstupňované dynamice. Následuje návrat k druhému lyrickému tématu v provedení a prvního tématu v repríze, jež přechází v codu. Coda je založená na rychlém šestnáctinovém pohybu Allegra a na mohutné gradaci.\n\nPremiéra se konala 30. listopadu 1945 ve Filadelfii. Provedena byla Filadelfským orchestrem pod vedením dirigenta Eugena Ormandyho v Academy of Music. Sám Martinů o jejím provedení napsal: „Ohromný úspěch, hráli ji třikrát, po čtvrté ji budou hrát v New Yorku.\"\n\nČtvrtá symfonie si vysloužila pozitivní hudební kritiku. Olin Downes napsal pro New York Times: „Nemůžeme naslouchat této hudbě s jejím heroickým hudebním tématem v poslední větě a vyzařující v posledních stránkách energii a sílu ducha, aniž bychom pomyslili na vzkříšení Československa a na svět lepších perspektiv.“\n\nDalší, kdo vyslovil svůj obdiv skladateli, tentokrát v New York Herald Tribune, byl hudební kritik Virgil Thomson: „Martinů je důstojný dědic tradice, která vytvořila Smetanu a Dvořáka. Jeho hudba je česká v melodickém charakteru, mezinárodní a novoklasická v technice.“\n\nV českém prostředí byla premiéra uvedena 18. 10. 1946 Českou filharmonií pod vedením Rafaela Kubelíka.\n\nV roce 2014 vyšla \"Symfonie č. 4\" ve vědecko-kritické edici dirigentky Sharon Andrey Choa u vydavatelství Bärenreiter v rámci Souborného vydání děl Bohuslava Martinů, které organizuje Institut Bohuslava Martinů v Praze. Edice je opatřena detailní předmluvou a kritickou zprávou, vč. faksimile důležitých pramenů; vše v českém a anglickém jazyce.\n\n\n"}
{"id": "1406278", "url": "https://cs.wikipedia.org/wiki?curid=1406278", "title": "IOMMU", "text": "IOMMU\n\nIOMMU (zkratka z anglického , doslova \"vstupně-výstupní jednotka správy paměti\") je pomocná jednotka správy paměti propojující operační paměť se vstupně-výstupní sběrnicí podporující přímý přístup do paměti. Podobně jako hlavní jednotka správy paměti mezi procesorem a operační pamětí má na starosti zejména překlad adres, v tomto případě fyzických adres operační paměti a virtuálních adres v zařízení. Typickým příkladem IOMMU je GART, jednotka správy paměti používaná grafickými kartami na sběrnicích AGP a PCI-Express.\n\nZařízení díky IOMMU může využívat výhod virtuální adresace, tedy:\n\nNevýhodou je nutná režie spojená se správou virtuální adresace. \n"}
{"id": "1406279", "url": "https://cs.wikipedia.org/wiki?curid=1406279", "title": "GART", "text": "GART\n\nGART (zkratka anglického – \"mapovací tabulka adres grafiky\" nebo , někdy i stručněji GTT – zkratka – \"překladová tabulka grafiky\") je vstupně-výstupní jednotka správy paměti používaná grafickými kartami sběrnic PCI Express a AGP. Umožňuje využít pro přenos dat, například textur, přímý přístup do paměti.\n\nLinux má ovladač pro GART od řady 2.4, přičemž vývojáři uvolnili i záplaty pro jádra řady 2.2.\n\nFreeBSD podporuje GART od vydání 4.1.\n\nSolaris získal podporu GART ve vydání 7/05.\n"}
{"id": "1406291", "url": "https://cs.wikipedia.org/wiki?curid=1406291", "title": "Holka na roztrhání", "text": "Holka na roztrhání\n\nHolka na roztrhání (v anglickém originále Sweet Home Alabama) je americký romantický komediální film z roku 2002. Režie se ujal Andy Tennant a scénáře C. Jay Cox. Hlavní role hrají Reese Witherspoon, Josh Lucas, Patrick Dempsey a Candice Bergen. Film je měl premiéru ve Spojených státech dne 27. září 2002 a v České republice dne 9. leden 2003.\n\n\nFilm vydělal 127,2 milionů dolarů v Severní Americe a 53,4 milionů dolarů v ostatních oblastech, celkově tak vydělal 180,6 milionů dolarů po celém světě. Rozpočet filmu činil 30 milionů dolarů. Za první víkend docílil nejvyšší návštěvnosti, kdy vydělal 35,6 milionů dolarů.\n\nNa recenzní stránce Rotten Tomatoes získal z 157 započtených recenzí 38 procent. Na serveru Metacritic snímek získal z 35 recenzí 45 bodů ze sta. Na Česko-Slovenské filmové databázi si snímek k 11. srpnu drží 59 procent.\n\nHudebník George Fenton byl za svůj podíl na filmu oceněn cenou BMI Film & TV Awards. Film získal nominaci na Mediální cenu GLAAD. Kadeřnice Anne Morgan získala nominaci na cenu Hollywood Makeup Artist and Hair Stylist Guild Award. Reese Witherspoon získala nominaci na Filmovou cenu MTV v kategorii nejlepší herečka. Čtyři nominace získal film na cenu Teen Choice Awards, v kategoriích nejlepší filmová komedie, nejlepší polibek, nejlepší herečka, nejlepší zloduch (Bergen). Domů si odnesl ceny v kategorii nejlepší filmová komedie a nejlepší polibek (Witherspoon a Lucas).\n"}
{"id": "1406293", "url": "https://cs.wikipedia.org/wiki?curid=1406293", "title": "Újezdský rybník", "text": "Újezdský rybník\n\nÚjezdský rybník je rybník v Pardubickém kraji, v okrese Pardubice. Rozkládá se při severním až severozápadním okraji obce Újezd u Sezemic, na jehož katastrálním území leží. Od Pardubic je rybník vzdálen přibližně 10 kilometrů vzdušnou čarou severovýchodním směrem, od Hradce Králové asi 9 kilometrů vzdušnou čarou jižním směrem a od Holic asi 11 kilometrů přibližně severozápadním směrem.\n\nRozloha rybníku je 28,4 hektarů, celkový objem činí 310 tis. m³, retenční objem je 157 tis. m³.\nLeží v nadmořské výšce přibližně 231 metrů. Rybník je napájen Bohumilečským potokem, který do rybníka přitéká od severovýchodu. Dále do rybníka přitéká několik malých bezejmenných potůčků (na severním a severozápadním okraji rybníka). Bohumilečský potok z rybníka vytéká pod hrází na jižním okraji rybníka a dále pokračuje jižním až jihovýchodním směrem, kde po asi 700 metrech vtéká do Bohumilečského rybníka a dále pokračuje k obci Dražkov, za kterou se vlévá do Labe.\n\nRybník má poměrně nepravidelný protáhlý tvar (viz schéma rybníku), největší délka přibližně ve směru západ-východ je necelých 1000 metrů, největší šířka ve směru sever-jih je přibližně 500 metrů. Na rybníku jsou tři malé ostrůvky (v severozápadní částí rybníka): jeden je přibližně kruhového tvarů, zbývající dva jsou velmi úzké a protáhlého tvaru.\n\"Přístup k rybníku:\" podél východního břehu vede silnice z Újezdu u Sezemic do obce Borek. Po hrázi rybníka vede polní cesta, která z Újezdu dále pokračuje až do obce Bukovina nad Labem .\n\n"}
{"id": "1406296", "url": "https://cs.wikipedia.org/wiki?curid=1406296", "title": "Gurgáon", "text": "Gurgáon\n\nGurgáon (, od roku 2016 také Gurugram) je město v Harijáně, jednom ze svazových států Indie. Je satelitním městem velkoměsta Dillí a k roku 2011 v něm žilo přibližně 876 tisíc obyvatel a bylo správním střediskem svého okresu.\n\nGurgáon leží přibližně třicet kilometrů jihozápadně od centra Dillí. S Dillí jej spojuje jedna z tratí metra v Dillí. Zároveň má Gurgáon dobré spojení na mezinárodní letiště Indiry Gándhíové, které leží na trase mezi Gurgáonem a centrem Dillí.\n"}
{"id": "1406298", "url": "https://cs.wikipedia.org/wiki?curid=1406298", "title": "KP Brno", "text": "KP Brno\n\nKP Brno, nebo SK KP (Královo Pole) Brno, může být sportovní klub z Brna:\n\n"}
{"id": "1406308", "url": "https://cs.wikipedia.org/wiki?curid=1406308", "title": "Ciudad del Plata", "text": "Ciudad del Plata\n\nCiudad del Plata je město v Uruguayi. Leží v jižní části země v departementu San José. Při sčítání lidu v roce 2011 mělo město 31 145 obyvatel. Je vzdáleno přibližně 30 kilometrů západně od centra hlavního města Montevideo a tvoří tak součást metropolitní oblasti hlavního města. Leží na pobřeží Río de la Plata, od Montevidea ho odděluje řeka Santa Lucía, která tvoří jeho východní hranici.\n\nMěsto bylo formálně založeno až v roce 2006. Původní název oblasti byl \"Rincón de la Bolsa\". Nejednalo se však o obec s klasickou strukturou, ale o skupinu nezávislých usedlostí. K sjednocení těchto usedlostí do jednotné obce došlo z důvodu rozšiřování se hlavního města Montevideo, které leží hned vedle. V roce 2006 bylo zákonem prohlášeno formálně za město pod svým současným názvem. Bývalé usedlosti a menší osady se staly novými čtvrtěmi města.\n"}
{"id": "1406309", "url": "https://cs.wikipedia.org/wiki?curid=1406309", "title": "Durazno", "text": "Durazno\n\nDurazno je město v Uruguayi. Leží v centrální části země a je sídlem departementu Durazno. Při sčítání lidu v roce 2011 mělo město 34 368 obyvatel. Je tak čtrnáctým největším městem Uruguaye z hlediska počtu obyvatel. Město je vzdáleno přibližně 183 kilometrů severně od hlavního města Montevideo. Město se nachází na jižním břehu řeky Yí. Nachází se na úplném jihu svého departementu při hranicích s departementy Flores a Florida.\n\nMěsto Durazno bylo založeno v roce 1821 pod názvem \"Villa San Pedro de Durazno\". Oblast původně obývali Indiáni. S rozšiřováním chovu skotu do místa začali přicházet noví osadníci z různých částí současné Argentiny. Město bylo založeno jako útočiště pro bojovníky za nezávislost na Španělsku. Po získání nezávislosti Uruguaye došlo k rozvoji města. V roce 1906 získalo Durazno statut města.\n\n"}
{"id": "1406310", "url": "https://cs.wikipedia.org/wiki?curid=1406310", "title": "San José de Mayo", "text": "San José de Mayo\n\nSan José de Mayo je město v Uruguayi. Leží na jihu země a je sídlem departementu San José. Při sčítání lidu v roce 2011 mělo město 36 743 obyvatel. Je tak třináctým největším městem Uruguaye z hlediska počtu obyvatel. Město je vzdáleno přibližně 90 kilometrů severozápadně od hlavního města Montevideo. Na východní straně je město ohraničené řekou San José.\n\nMěsto San José de Mayo bylo založeno v roce 1783. V roce 1825 se krátce stalo dokonce hlavním městem Uruguaye. Městem se formálně stalo v roce 1856. Postupně se stalo správním, hospodářským a kulturním centrem regionu.\n\n"}
{"id": "1406311", "url": "https://cs.wikipedia.org/wiki?curid=1406311", "title": "Ciudad de la Costa", "text": "Ciudad de la Costa\n\nCiudad de la Costa je město v Uruguayi. Leží na jihu země vedle hlavního města Uruguaye Montevideo na pobřeží Río de la Plata. Město se nachází v departementu Canelones. Při sčítání lidu v roce 2011 mělo město 95 176 obyvatel. Je tak třetím největším městem Uruguaye z hlediska počtu obyvatel. Na západní straně hraničí město s Montevideem, na východní s oblastí přímořských resortů s názvem Costa de Oro. Ciudad de la Costa je však součástí metropolitní oblasti hlavního města Montevideo. Ve městě se nachází i Mezinárodní letiště Carrasco.\n\nMěsto bylo založeno až v roce 1994 jako výsledek velkého rozvoje a demografického růstu oblasti. Významnou ekonomickou složkou města je turismus. Návštěvníci vyhledávají především místní pláže a dovolenkové resorty. Město je ve vlhkém subtropickém pásmu a tedy léta jsou tu horká a vlhká a zimy mírné.\n\n"}
{"id": "1406312", "url": "https://cs.wikipedia.org/wiki?curid=1406312", "title": "Melo", "text": "Melo\n\nMelo je město v Uruguayi. Leží na severovýchodě státu a je sídlem departementu Cerro Largo. Při sčítání lidu v roce 2011 mělo město 51 830 obyvatel. Je tak devátým největším městem Uruguaye z hlediska počtu obyvatel. Melo se nachází v centrální části departementu Cerro Largo. Je vzdálené přibližně 60 km od hranic s Brazílií a 368 km severovýchodně od hlavního města Montevideo.\n\nMelo bylo založeno v roce 1795. Od počátku mělo město hlavně vojenský význam, protože zde byla přítomna vojenská posádka a také město samotné založili vojáci. Melo však bylo několikrát obsazeno brazilským vojskem. Městem bylo prohlášeno v roce 1895.\n"}
{"id": "1406313", "url": "https://cs.wikipedia.org/wiki?curid=1406313", "title": "Punta del Este", "text": "Punta del Este\n\nPunta del Este je město v Uruguayi. Leží na jihovýchodě země na pobřeží Atlantiku. Nachází se v departmentu Maldonado. Při sčítání lidu v roce 2011 mělo město 9277 obyvatel. Na severu od Punta del Este leží město Maldonado, které je sídlem departementu. Punta del Este je vzdáleno přibližně 140 km od hlavního města Montevideo. Punta del Este je významným dovolenkovým resortem v Uruguayi a patří mezi nejnavštěvovanější dovolenkové destinace Jižní Ameriky. V celé oblasti kolem Punta del Este žije přibližně 200 000 lidí, ale během dovolenkové sezóny se počet obyvatel oblasti zvyšuje až na více než 600 000 lidí. Jen z Argentiny přijde každý rok více než jeden milion turistů. Z Brazílie více než 300 000, z Evropy přibližně 100 000 a téměř 60 000 ze Severní Ameriky.\n\nMěsto Punta del Este bylo formálně založeno v roce 1907. Počátky města sahají do roku 1829, kdy zde byla založena osada \"Villa Ituzaingó\".\n"}
{"id": "1406314", "url": "https://cs.wikipedia.org/wiki?curid=1406314", "title": "Maldonado", "text": "Maldonado\n\nMaldonado je město v Uruguayi. Leží na jihovýchodě země na pobřeží Atlantiku. Město je sídlem departementu Maldonado. Při sčítání lidu v roce 2011 mělo město 62 590 obyvatel. Je tak sedmým největším městem Uruguaye z hlediska počtu obyvatel. Maldonado sousedí na jihu s městem Punta del Este, na západě s městečkem La Sonrisa, které je současně jeho předměstím. Na východ od města protéká menší řeka Arroyo Maldonado.\n\nMěsto bylo založeno guvernérem Montevidea v roce 1755. Svůj název dostalo po španělském důstojníkovi Franciscovi Maldonadovi. V tomto roce byl zřízen přístav, ale obyvatelé se věnovali především chovu skotu. Následně zde byla vystavěna pevnost, která měla Portugalcům zabránit obsadit oblast. Název města byl později mírně upraven na \"San Fernando de Maldonado\".\n\n"}
{"id": "1406315", "url": "https://cs.wikipedia.org/wiki?curid=1406315", "title": "Concordia (Argentina)", "text": "Concordia (Argentina)\n\nConcordia je město na severovýchodě Argentiny v provincii Entre Ríos. Leží na pravém břehu řeky Uruguay naproti uruguayskému městu Salto. Je vzdáleno přibližně 430 kilometrů od hlavního města Argentiny Buenos Aires. Při sčítání lidu v roce 2010 mělo město 149 450 obyvatel. Město bylo založeno v roce 1831.\n\n"}
{"id": "1406317", "url": "https://cs.wikipedia.org/wiki?curid=1406317", "title": "Xeno Müller", "text": "Xeno Müller\n\nXeno Müller (* 7. srpna 1972 Curych) je bývalý švýcarský veslař závodící na skifu. Je odchovancem curyšského klubu Grasshoppers.\n\nNa mistrovství světa juniorů ve veslování v roce 1990 získal bronzovou medaili. Zúčastnil se tří olympijských her: v roce 1992 vypadl v semifinále, v roce 1996 se stal olympijským vítězem a v roce 2000 získal stříbrnou medaili, když ho ve finiši těsně porazil Novozélanďan Rob Waddell. Je rovněž trojnásobným vicemistrem světa z let 1994, 1998 a 1999. V roce 1994 vytvořil světový rekord, když jako první skifař v historii zajel dvoukilometrovou trať pod hranici šesti minut a čtyřiceti sekund. Je také vítězem Henley Royal Regatty z roku 1994.\n\nŽije v USA a živí se jako veslařský instruktor. Vystudoval Brownovu univerzitu a v roce 2004 získal díky sňatku americké občanství. \n\n"}
{"id": "1406319", "url": "https://cs.wikipedia.org/wiki?curid=1406319", "title": "44. ročník udílení Cen Saturn", "text": "44. ročník udílení Cen Saturn\n\n44. ročník udílení Cen Saturn se konalo 27. června 2018 v Burbanku v Kalifornii. Na ceremoniálu se udělovaly ceny pro nejlepší filmová a televizní díla a videozáznamy ze žánrů science fiction, fantasy, horor a nově byla představena kategorie animované filmy a televizní seriály. Moderátorem večera byl Jonah Ray. Nominace byly zveřejněné 15. března 2018.\n\nFilm \"Black Panther\" se stal filmem s nejvíce nominací, a to s celkem čtrnácti. V seriálech vedl seriál \"Živí mrtví\" se sedmi nominacemi a následoval nový seriál \"\" s pěti nominacemi. \n\nTučně jsou označeni vítězové.\n\nCeloživotní ocenění – Guilermo del Toro\n\nVizionářské ocenění – Sarah Schechter\n\nOcenění filmařů – Jake Kasdan\n\nOcenění producentů – Jason Blum\n\nSpeciální ocenění – Don Mancini\n"}
{"id": "1406320", "url": "https://cs.wikipedia.org/wiki?curid=1406320", "title": "Canelones", "text": "Canelones\n\nCanelones je město v Uruguayi. Leží v jižní části země a je sídlem departementu Canelones. Při sčítání lidu v roce 2011 mělo město 19 865 obyvatel. Je vzdáleno přibližně 50 km severně od centra hlavního města Montevideo a tvoří tak součást metropolitní oblasti hlavního města. Východní hranici města tvoří potok Arroyo Canelón Chico.\n\nMěsto bylo založeno v roce 1782 pod názvem \"Villa de Nuestra Señora de Guadalupe\". V roce 1874 byla otevřena železniční trať, která město spojovala s Montevideem. Na začátku 20. století zde byly otevřeny mrazírny, mlýn a potravinářské podniky. V roce 1916 bylo přejmenováno na svůj současný název a formálně prohlášeno za město. V okolí města se nacházejí vinohrady, které tvoří podstatnou část místní ekonomiky. Z průmyslu si významné místo udržely mrazírny.\n\n"}
{"id": "1406323", "url": "https://cs.wikipedia.org/wiki?curid=1406323", "title": "Kora (zpěvačka)", "text": "Kora (zpěvačka)\n\nOlga Aleksandra Ostrowska (Sipowicz), známá pod uměleckým jménem Kora (8. června 1951 – 28. července 2018) byla polská zpěvačka, skladatelka a hudební producentka, televizní osobnost. Sólistka kapela Maanam (1976-2008).\n"}
{"id": "1406325", "url": "https://cs.wikipedia.org/wiki?curid=1406325", "title": "Pietà Rondanini", "text": "Pietà Rondanini\n\nPietà Rondanini je nedokončené sousoší Michelangela Buonarrotiho, na kterém pracoval v posledních letech svého života.\n\nMichelangelo zpracovával toto téma opakovaně. Ve své vatikánské Pietě z roku 1499 zobrazuje výjev v tradiční podobě, kdy Kristus leží na klíně své matky. Toto pozdější zobrazení ukazují Krista ve vertikální podzici, podpíraného matkou.\n\nSocha byla léta umístěna na dvoře paláce rodu Rondanini (správně Rondinini), kde byla nalezena a popsána v roce 1807. Odtud získala své jméno. Po smrti markýze Giuseppe Rondininiho posuzoval vybavení jeho paláce sochař a znalec Carlo Albacini, který vyloučil Michelangelovo autorství a prohlásil sochu za moderní dílo. Proto zůstala mimo zájem sběratelů.\n\nV oxfordském muzeu (Ashmolean Museum in Oxford) je uchováváno pět Michelangelových kreseb ze závěru jeho života, zobrazujících tento motiv, na což upozornil v roce 1857 ředitel londýnského muzea South Kensington, John Charles Robinson.\n\nV roce 1952 zakoupilo sochu město Miláno. Od roku 1956 pak byla vystavena v Muzeu starého umění (Museo d'Arte Antica) v areálu hradu Sforzesco. Nacházela se v sále XV (Sala degli Scalioni), který byl pro tento účel upraven architektoniockým ateliérem BBPR (Gianluigi Banfi, Lodovico Barbiano di Belgiojoso, Enrico Peressutti, Ernesto Nathan Rogers).\n\nV roce 2015 byla socha přemístěna do samostatné expozice (Museo Pietà Rondanini) v bývalém španělském špitálu () na nádvoří . Novou podobu prezentace sochy upravil architekt Michele De Lucchi.\n\nNa místě Piety v Sala degli Scalioni stojí od dubna 2018 \"Pietà\" od amerického sochaře Barryho X Balla, jež je variací na Michelangelovo téma. Socha byla vytvořena moderními technologiemi z íránského onyxu v letech 2011-2018.\n\nPieta zobrazuje oplakávání mrtvého Krista po jeho sejmutí z kříže před uložením do hrobu. Tato scéna Oplakávání měla původně více účastníků (svatý Jan, Marie Magdalena). Ve čtrnáctém století se téma zužuje na postavu matky a syna. I Pieta Rondanini nese stopy toho, že původně mělo sousoší mít více postav. Nakonec zůstaly pouze postavy Krista a jeho matky. Pojetí se ale zcela liší od dřívějších Michelangelových děl na stejný námět (Vatikánská pieta) a odkazuje spíše již k manýrizmu.\n\n"}
{"id": "1406326", "url": "https://cs.wikipedia.org/wiki?curid=1406326", "title": "Havraň (hradiště)", "text": "Havraň (hradiště)\n\nHavraň (též \"Na Hradě\" nebo \"Na Zámku\") je raně středověké hradiště a zaniklá vrcholně středověká tvrz u obce Vestec v okrese Nymburk. Nachází se na levém břehu Mrliny v nadmořské výšce okolo 190 metrů asi 2,5 kilometru jihozápadně od vesnice.\n\nNalezená keramika umožnila datovat dobu osídlení hradiště zejména do dvanáctého století. Ve vrcholném středověku vznikla na ploše hradiště tvrz. Podle Tomáše Šimka se hradiště po vyvraždění Vršovců roku 1108 stalo centrem hradské správy a zpustlo po založení poděbradského hradu.\n\nNázev Havraň hradiště získalo až v devatenáctém století, kdy se v jeho prostoru nacházela stejnojmenná bažantnice zrušená v roce 1878. Poblíž stávala myslivna, která potom byla upravena na hospodářský dvůr Havransko. Ve stejné době byly rozkopány valy hradiště i mladšího tvrziště a získaným materiálem zasypány příkopy. K dalšímu poškození pozůstatků hradiště došlo při úpravách toku Mrliny na přelomu devatenáctého a dvacátého století a v letech 1911–1912, kdy byl zničen val nad řekou.\n\nTvrz si v prostoru staršího hradiště založili příslušníci rodu Švábů z Jikve, kteří panství získali po Bernartovi z Havraně připomínaném roku 1375. První písemná zmínka o ní pochází z roku 1495. V té době již Švábům nepatřila, protože v době vlády krále Jiřího z Poděbrad se jejím majitelem stal Čeněk Dašický z Barchova. Roku 1492 poděbradské panství zdědil i s Havraní zdědil kníže Jindřich I. Starší. O tři roky později jeho synové panství prodali králi Vladislavovi Jagellonskému a od něj ji nejpozději roku 1503 získalo město Nymburk. Když si roku 1543 nechalo město Havraň zapsat do desk zemských, tvrz se uváděla již jako pustá.\n\nBlatné hradiště mělo rozlohu asi čtyři hektary. Jeho ochranu zajišťovala ramena Mrliny, na jižní a jihovýchodní straně také Velenický a Netřebický potok a také hradba, ze které se do devatenáctého století dochovaly jeden až dva metry vysoké valy. Jediným částečně dochovaným pozůstatkem hradiště je příkop na jihovýchodní straně a nízká terénní vlna severně od něj.\n\nTvrziště, které se dochovalo až do devatenáctého století, mívalo oválný půdorys. Jižní a východní stranu chránil val a příkop staršího hradiště, a podobné opevnění bylo vybudováno i na zbývajících stranách. Hlavní budova tvrze měla čtvercový půdorys a byla postavená z opuky.\n"}
{"id": "1406334", "url": "https://cs.wikipedia.org/wiki?curid=1406334", "title": "Hiracuka", "text": "Hiracuka\n\nHiracuka ( 平塚市) je město v japonské prefektuře Kanagawa. Žije zde obyvatel. Leží na pobřeží zálivu Sagami a je významnou sídlištní noclehárnou pro Tokio a Jokohamu. V době šógunátu Tokugawa zde vznikla poštovní stanice, Hiracuka byla založena v roce 1889 a v roce 1932 došlo k jejímu povýšení na město. Byla zde zbrojní továrna Japonského císařského námořnictva a v roce 1945 město těžce poškodilo americké bombardování. Od roku 2001 má Hiracuka status speciálního města. Sídlí zde fotbalový klub Shonan Bellmare. Město je každoročně dějištěm festivalu Tanabata.\n\n\n\n"}
{"id": "1406336", "url": "https://cs.wikipedia.org/wiki?curid=1406336", "title": "Soc Trang (provincie)", "text": "Soc Trang (provincie)\n\nSoc Trang () je provincie na jihu Vietnamu. Žije zde přes 1,2 milion, hlavní město je Soc Trang.\n\nProvincie leží na jihu Vietnamu v deltě řeky Mekong. Sousedí s provinciemi Bac Lieu, Hau Giang, Vinh Long a Tra Vinh. Povrch je zcela nížinatý. Řeka Menong představuje důležitou dopravní tepnu.\n"}
{"id": "1406337", "url": "https://cs.wikipedia.org/wiki?curid=1406337", "title": "Mira Mladějovská", "text": "Mira Mladějovská\n\nPhDr. Mira Mladějovská (* 9. března 1899, Praha - 9. ledna 1969, Praha) byla historička umění, archivářka, muzejní a vlastivědná pracovnice, publicistka, básnířka a zakladatelka ženského skautingu v 1. republice, turistka. \nPochází z rodiny balneologa a fyzioterapeuta prof. MUDr. Vladislava Mladějovského (1866-1935, klimatické lázně Rožnov pod Radhoštěm, Mariánské lázně). Její sestra byla archeoložka Renée Mladějovská-Heřmanová. Mira Mladějovská maturovala roku 1920 na gymnáziu v Praze, Královských Vinohradech a v letech 1920-1927 studovala na Filozofické fakultě UK dějiny umění (prof. Karel Chytil, Vojtěch Birnbaum) a klasickou archeologii (H. Vysoký). Roku 1927 zakončila studia obhajobou rigorózní práce \"Giovani da Udine a grotesky\".\n\nOd roku 1926 se aktivně spolu se svou sestrou věnovala dívčímu skautingu a pořádání dívčích lesních škol. \n\nPo skončení druhé světové války pomáhala předválečnému archiváři a zakladateli Národopisného muzea (Museum für Volkskunde) Heribertu Sturmovi při navrácení archiválií a městských sbírek z válečné úschovy. Projevila mravní velikost a osobní odvahu, když se zasazovala o slušné zacházení s vyháněnými, a když marně intervenovala za vyjmutí Dr. Sturma z „odsunu“ s poukazem na jeho morální a odborné kvality a zásluhy o kulturní dědictví Chebu, a kritizovala úroveň nových českých kádrů. \n\nV letech 1946-1950 byla ředitelkou archivu a muzea města Chebu a zároveň konzervátorkou Státní památkové péče pro okresy Cheb a Aš. Roku 1951 byla z funkce ředitelky městského archivu propuštěna, i přes protesty tehdejšího archivního inspektora. \n\nOd roku 1950 byla ředitelkou Městské obrazové galerie v Chebu, od roku 1955 odbornou pracovnicí chebského muzea. Její působení bylo provázeno velmi citlivým a fundovaným zacházením s archiváliemi většinou německé provenience. Stejně citlivého a ohleduplného zacházení se jí nedostalo od nastupujícího komunistického režimu.\n\nRoku 1962 spoluzaložila Státní galerii výtvarného umění v Chebu a až do své smrti (1969) byla spolupracovnicí jejího ředitele Bojmíra Hutty.\n\n"}
{"id": "1406340", "url": "https://cs.wikipedia.org/wiki?curid=1406340", "title": "Vlasta Vlasáková", "text": "Vlasta Vlasáková\n\nVlasta Vlasáková (7. října 1921 Praha – 2. března 1983 Ostrava) byla česká herečka a politička KSČ. \n\nAbsolvovala herectví na Státní konzervatoři v Praze (1946) a na DAMU (1948). \nV menších rolích se uplatnila i ve filmu. Například ve filmech \"Nikola Šuhaj\" (1947), \"Němá barikáda\" (1949), \"Hra o život\" (1956) nebo \"Jurášek\" (1956). Větších rolí se ale dočkala až v období normalizace, kde se objevovala ve společensky exponovaných dílech jako byl \"Klíč\" (1971), \"Borisek – malý seržant\" (1975) nebo \"Hněv\" (1977). Z televizní tvorby je známá její role novinářky Dagmar Konečné ze seriálu 30 případů majora Zemana (1979). \n\nHerecky celou svojí aktivní dráhu spojila s Ostravou a jejím Státním divadlem (1948–1983).Zvláště v mladším věku hrála na divadle stěžejní role v klasickém repertoáru (\"Cyrano z Bergeracu\", \"Pygmalion\", \"Tři sestry\", \"Svatá Jana\"), v polovině 50. let zaujala odborníky titulní rolí v Ibsenově hře \"Nora\". Světový repertoár tvořil v její jevištní práci dominující položku, v pozdějších letech ale začal význam jejích vystoupení na jevišti klesat.\n\nV letech 1971–1981 byla poslankyní České národní rady za Komunistickou stranu Československa.\n\nVlasta Vlasáková zemřela v Ostravě 2. března 1983 ve věku 61 let. Za svou práci (včetně společenských aktivit) získala od komunistického režimu dvě vysoká státní vyznamenání a v roce 1973 byla jmenována Zasloužilou umělkyní.\n"}
{"id": "1406341", "url": "https://cs.wikipedia.org/wiki?curid=1406341", "title": "Filmové hvězdy neumírají v Liverpoolu", "text": "Filmové hvězdy neumírají v Liverpoolu\n\nFilmové hvězdy neumírají v Liverpoolu (v anglickém originále Film Stars Don't Die in Liverpool) je britsko-americký životopisný romantický a dramatický film z roku 2017. Režie se ujal Paul McGuigan a scénáře Matt Greenhalgh. Hlavní role hrají Annette Bening and Jamie Bell. Vanessa Redgrave, Julie Walters, Kenneth Cranham, Stephen Graham, Frances Barber a Leanne Best. Film měl celosvětovou premiéru na filmovém festivalu v Telluride dne 1. září 2017. Ve Spojeném království měl premiéru dne 16. listopadu, ve Spojených státech dne 29. prosince 2017. V České republice nebyl v kinech promítán.\n\n\nNa recenzní stránce Rotten Tomatoes získal ze 146 započtených recenzí 80 procent s průměrným ratingem 6,7 bodů z deseti. Na serveru Metacritic snímek získal z 34 recenzí 65 bodů ze sta. Na Česko-Slovenské filmové databázi si snímek k 11. srpnu drží 61 procent.\n"}
{"id": "1406344", "url": "https://cs.wikipedia.org/wiki?curid=1406344", "title": "Bohyně odplaty", "text": "Bohyně odplaty\n\nBohyně odplaty (2010, \"Nemesis\") je historický detektivní román anglické spisovatelky Lindsey Davisové. Jde o poslední dvacátý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu. \n\nRomán se odehrává v létě roku 77 v Římě a v Latiu. Falconovi zemřou v jeden den dva blízcí členové jeho rodiny. Nejprve zemře jeho právě narozený syn a pak i Falconův otec Geminus, obchodník se starožitnostmi. Ten jej ustanovil svým dědicem a odkázal mu značné bohatství. Při kontrole účtů Falco zjistí, že jeden z dluhů jeho otce není uhrazen, protože otcův dodavatel soch na prodej Modestus záhadně zmizel. Rozhodne se proto se svým dlouholetým přítelem Petroniem, velitelem hlídky vigilů (vlastně římské policie) věc vyšetřit, aby trochu utlumil smutek ze smrti svých blízkých. Při vyšetřování zjistí, že hlavními podezřelými jsou čtyři bratří Claudiovci z Pádských bažin, suroví primitivové, jejichž rodiče byly císařští propuštěnci. Mají proto konexe na nejvyšších místech u dvora, všichni se jich bojí a jejich řádění nikdo netrestá. \n\nKdyž je na silnici vedoucí do Říma nalezena zohavená mrtvola muže, který byl před smrtí mučen, Falco brzy zjistí, že jde o Modesta. V tom se do případu vloží Falconův nepřítel, vrchní císařský špeh Anacrites s tím, že případ přebírá a Falconovi a Petroniovi zakáže ve vyšetřování pokračovat. Ti se však nenechají zastrašit a v pátrání pokračují, zvláště když se objevují další zavraždění lidé. Do popředí děje se také dostává Flaconova dospívající adoptovaná dcera Albia, která se též zapojí do pátrání a snaží se osamostatnit (to je obsahem navazující spisovatelčiny románové série \"Flavia Albia\").\n\nClaudiovci jsou nakonec usvědčeni z mnoha vražd. Zjistí se navíc, že mají ještě pátého bratra, kterým je právě Anacrites. Když po něm jeho bratři požadují, aby vyšetřování zmanipuloval, cítí se ohrožený, postaví se proti nim a zajistí, že jsou odhaleni. Ve Falconově a Petroniově rodině a v rodině Helenina otce, senátora Decima Camilla Vera, však Anacrites vzbudí velké obavy z toho, jak jim může v budoucnu škodit. Falco prohlásí, že na něho bohové pošlou bohyni odplaty a osudové msty Nemesis a s Petroniem se o to postarají.\n\n"}
{"id": "1406345", "url": "https://cs.wikipedia.org/wiki?curid=1406345", "title": "Hortenzie Mancini", "text": "Hortenzie Mancini\n\nHortenzie Mancini (6. června 1646, Řím – 2. července 1699, Londýn) byla oblíbenou neteří hlavního francouzského ministra, kardinála Mazarina, a milenkou anglického krále Karla II. Byla čtvrtou z pěti známých sester Manciniových, které byly spolu se svými sestřenicemi z rodiny Martinozzi u dvora Ludvíka XIV. známy jako \"Mazarinettes\".\n\nJedna z pěti sester proslulá svou ohromnou krásou, se narodila jako \"Ortensia\" v Římě baronu Lorenzu Mancinimu, italskému aristokratovi. Po jeho smrti 1650 odvezla matka Geronima Mazzarini své dcery z Říma do Francie, kde doufala, že díky vlivu svého bratra kardinála Mazarina najde pro dívky vhodné manžely. Hortenziinými sestrami byly:\n\nKromě sester Manciniových přijely v té samé době z toho samého důvodu (aby se vhodně provdaly) do Francie také dvě jejich sestřenice z rodiny Martinozzi. Starší z nich, Anna Marie Martinozzi, se provdala za Armanda Bourbona, knížete z Conti. Mladší, Laura Martinozzi, se provdala za vévodu Alfonze IV. d'Este a stala se matkou Marie z Modeny, druhé manželky anglického krále Jakuba II.\n\nSestry Manciniovy měly také tři bratry: Paula, Filipa Alfonze.\n\nV roce 1659 požádal o Hortenziinu ruku Karel II. Stuart, bratranec Ludvíka XIV. Jeho nabídku však kardinál Mazarin, který se domníval, že král v exilu má jen malé vyhlídky, odmítl. Mazarin si uvědomil svou chybu, když byl Karel o pár měsíců později znovu dosazen na anglický trůn. Mazarin pak krále žádal, aby si Hortenzii vzal a nabídl mu věno 5 milionů livrů, ale Karel odmítl. O Hortenziinu ruku požádal také vévoda Karel Emanuel II. Savojský, další bratranec Ludvíka XIV., z těchto zásnub však sešlo, když kardinál Mazarin odmítl zahrnout pevnost Pigneol do jejího věna. Z podobných důvodů byla zrušena také nabídka od lotrinského vévody.\n\n1. března 1661 se patnáctiletá Hortenzie provdala za jednoho z nejbohatších mužů v Evropě, Armanda Charlese de La Porte de La Meilleraye. Po sňatku s Hortenzií mu byl udělen titul \"duc Mazarin\". Po kardinálově smrti získal také přístup k manželčinu obrovskému dědictví, které zahrnovalo \"Palais Mazarin\" v Paříži, domov mnoha kusů kvalitního umění.\nManželství nebylo úspěšné. Hortenzie byla mladá, veselá a oblíbená; Armand Charles byl lakomý, nesmírně žárlivý a psychicky nevyrovnaný. Jeho podivné chování zahrnovalo to, že zabraňoval dojičkám, aby chodily od práce (podle jeho názoru mělo kravské vemeno silnou sexuální konotaci), služebným nechal vyrážet všechny přední zuby, aby nepřitahovaly mužskou pozornost a odtrhával a maloval na všechny „špinavé kusy“ své umělecké sbírky. Zakazoval jí stýkat se s jinými muži, o půlnoci hledal její skryté milence, trval na tom, aby trávila čtvrtinu dne na modlitbách a přinutil ji opustit Paříž. \n\nNavzdory jejich odlišnostem spolu měli manželé čtyři děti:\n\nHortenzie se nakonec odhodlala opustit své malé děti a v noci 13. června 1668 s pomocí svého bratra, vévody Filipa z Nevers, od manžela uprchla. Bratr jí opatřil koně a doprovod při cestě do Říma, kde našla útočiště u sestry Marie, kněžny z Colonny.\n\nFrancouzský král Ludvík XIV. se prohlásil jejím ochráncem a přidělil jí každoroční důchod 24 tisíc livrů. Jejím ochráncem se prohlásil také její bývalý nápadník, vévoda Karel Emanuel II. Savojský. Hortenzie se tedy usadila v Chambéry v Haute-Savoie, kde se poté scházeli autoři, filozofové a umělci. Po vévodově smrti ji však jeho vdova, Marie Johanna Savojská, vyhnala.\n\nPo smrti savojského vévody neměla Hortenzie žádný zdroj peněz, její manžel zmrazil všechny její příjmy, včetně důchodu od krále Ludvíka XIV.\n\nAnglický velvyslanec ve Francii, Ralph Montagu, si uvědomoval beznadějnost Hortenziiny situace a požádal ji o pomoc při zvýšení jeho vlastního postavení u krále. Doufal, že by mohla nahradit královu milenku Louise de Keroual. Hortenzie byla ochotna to zkusit. V roce 1675 odcestovala do Londýna pod záminkou návštěvy své mladé neteře, Marie Beatrice d'Este, nové manželky mladšího bratra Karla II., vévody Jakuba z Yorku. Byla oblečena jako muž.\n\nV polovině roku 1676 Hortenzie splnila svůj účel; převzala místo Louise de Keroual v Karlově přízni a ten jí poskytl důchod ve výši 4 000 liber, což značně zjednodušilo její finanční potíže.\n\nMontagu uvedl:\nŠel jsem se podívat na Madame de Portsmouth [Louise de Kerouaille]. Otevřela mi srdce ... vysvětlila mi, jaký zármutek jí způsobují každodenní návštěvy anglického krále u Madame de Sussex [Hortenzie Mancini]. \n\nTakovýto vztah s králem Karlem mohl pokračovat, nebýt Hortenziiny promiskuity. V Anglii se jí říkalo „italská děvka“.\nZa prvé tam byl její téměř jistě sexuální vztah s Annou, hraběnkou ze Sussexu, královou nemanželskou dcerou s vévodkyní z Clevelandu. To vyvrcholilo velmi veřejným, přátelským šermem v St. James's Park, kde se bily ženy oblečené v nočních košilkách, a po němž Annin manžel vykázal svou ženu na venkov. Tam odmítala cokoli dělat, jen ležela v posteli a opakovaně líbala Hortenziinu miniaturu.\n\nZa druhé, měla Hortenzie poměr s monackým knížetem Ludvíkem I. Karel jí v důsledku toho přerušil důchod, a tedy příjem peněz, během několika dní toho však začal litovat a začal Hortenzii opět platit. Nicméně, Hortenzie přestala být královou favoritkou. Bývalí milenci však zůstali přáteli a na post \" maitresse en titre\" se vrátila vévodkyně z Portsmouthu. Hortenzie udržovala s králem dobré vztahy až do jeho smrti.\n\nPo smrti Karla II. Hortenzii král Jakub II. Stuart dobře zajistil, pravděpodobně kvůli jejímu příbuzenství s jeho manželkou Marií z Modeny. I když Jakub II. prchl z Anglie a moci se ujal Vilém III. a Marie II., Hortenzie zůstala v Anglii, i když s mnohem nižší rentou. Předsedala salonu intelektuálů. Charles de Saint-Évremond, velký básník a labužník, byl jejím blízkým přítelem a přivedl k jejím dveřím všechny učené muže v Londýně.\n\nS výjimkou královny Margot, byly Hortenzie a její sestra Marie Mancini prvními Francouzkami, které vydaly své memoáry. Obě ženy byly částečně motivovány tím, aby odůvodnily své odchody od manželů.\n\nHortenzie zemřela 2. července 1699 v Londýně. Možná spáchala sebevraždu. Její manžel pokračoval s dramatem i po její smrti: procestoval s jejím tělem Francii, než konečně dovolil, aby byla pohřbena vedle svého strýce, kardinála Mazarina.\n\nHortenziin syn Paul Jules de La Porte, vévoda Mazarin et de La Meilleraye měl dvě děti. Jeho dcera, Armande Félice de La Porte Mazarin (1691–1729), se v roce 1709 provdala za Louise de Mailly, markýze de Nesle et de Mailly. Manželé spolu měli mimo jiné pět dcer, z nichž se čtyři staly milenkami francouzského krále Ludvíka XV.:\n\nJedinou ze sester \"de Nesle\", která se nestala milenkou Ludvíka XV., byla markýza de Flavacourt. Louise Julie byla první sestrou, která krále přilákala, poté ji následovala Pauline Félicité. Byla to však ta nejmladší a nejhezčí z nich, Marie Anna, která byla nejúspěšnější v manipulaci s králem a která získala také politickou moc.\n\nArmande Félice měla také nemanželskou dceru, Henriette de Bourbon (1725–1780), \"Mademoiselle de Verneuil\", ze vztahu s vévodou de Bourbon, který byl v letech 1723 až 1726 hlavním ministrem Ludvíka XV.\n\nSyn Paula Julese, Guy Jules Paul de La Porte, vévoda Mazarin et de La Meilleraye (1701–1738), se v roce 1716 oženil s Luisou Františkou de Rohan. Jejich pravnučka Louise d'Aumont (1759–1826) se v roce 1777 provdala za monackého knížete Honoré IV. Mezi jejich potomky patří monacká knížata, včetně Alberta II. Monackého.\n"}
{"id": "1406347", "url": "https://cs.wikipedia.org/wiki?curid=1406347", "title": "Jakob Ingebrigtsen", "text": "Jakob Ingebrigtsen\n\nJakob Ingebrigtsen (* 19. září 2000 Sandnes) je norský běžec na střední a dlouhé vzdálenosti. V roce 2018 vyhrál dvě zlaté medaile na Mistrovství Evropy v bězích na 1500 a 5000 metrů.\n\n25. května 2017 se stal nejmladším běžcem v historii, který dokázal uběhnout závod na 1 míli pod 4 minuty, když doběhl na jedenáctém místě při závodu Diamantové ligy v Eugene. V této sezóně se stal dvojnásobným mistrem Evropy v bězích na 5000 metrů a 3000 metrů překážek.\n\nO rok později startoval na juniorském světovém šampionátu. V běhu na 1500 metrů doběhl druhý, na pětikilometrové trati skončil třetí.\n\nV roce 2018 během Mistrovství Evropy v Berlíně dokázal během dvou dnů získat zlatý double. Poté, co se stal vítězem v závodě na 1500 metrů, dokázal totéž zopakovat i v běhu na 5000 metrů (jeho bratr Henrik Ingebrigtsen doběhl na 2. místě). V den zisku druhého titulu mu bylo 17 let, 10 měsíců a 23 dní, což ho činí nejmladším vítězem ME v historii. \n\nO dvojnásobné vítězství se pokusil také na evropském halovém šampionátu v Glasgow v březnu 2019. Zvítězil v běhu na 3000 metrů, na poloviční trati skončil druhý.\n\n"}
{"id": "1406349", "url": "https://cs.wikipedia.org/wiki?curid=1406349", "title": "Římskokatolická farnost Rymice", "text": "Římskokatolická farnost Rymice\n\nŘímskokatolická farnost Rymice je územní společenství římských katolíků s farním kostelem svatého Bartoloměje v děkanátu Holešov.\n\nPrvní písemná zmínka o obci Rymice pochází z roku 1353. Ve středověku zde vznikla farnost; roku 1625 byla zdejší farní správa přikázána farnosti holešovské. V polovině 80. let 18. století byla v obci zřízena náboženským fondem lokálie a byl vystavěn i současný farní kostel, a to na místě staršího chrámu. Prvním známým knězem pocházejícím z Rymic byl Vincenc Janalík (vysvěcen 1827).\n\nAdministrátorem excurrendo je od července 2011 R. D. Mgr. Jerzy Krzysztof Walczak.\n\nVe farnosti se pravidelně koná tříkrálová sbírka. V roce 2017 činil její výtěžek 23 550 korun.\n"}
{"id": "1406351", "url": "https://cs.wikipedia.org/wiki?curid=1406351", "title": "Reginald Johnston", "text": "Reginald Johnston\n\nSir Reginald Fleming Johnston, KCMG, CBE (13. října 1874 – 6.března 1938) byl skotský diplomat, který sloužil jako učitel a poradce Pchu Iho, posledního čínského císaře. Byl také posledním Britským Správcem Weihaiwei.\n\nNarodil se v Edinburghu, ve Skotsku, studoval na Univerzitě v Edinburghu a později na Magdalen College v Oxfordu.\n\nV roce 1898 vstoupil do koloniálních služeb a pracoval v Hong Kongu. Po počátečním pobytu v Hong Kongu byl Johnston roku 1906 převezen na Britské pronajaté území Weihaiwei na pobřeží poloostrova Shandong jako územní správce. Zde pracoval po boku sira Jamese Haldana Stewarta Lockharta. Johnston byl vášnivým cestovatelem, v roce 1902 procestoval Tonkin, Laos a Siam, 1904 navštívil Kiautschou, Jinan a později i Koreu. V lednu roku 1906 vyrazil na roční cestu z Pekingu do Mandalay, přičemž v roce 1908 vydal publikaci zaznamenávající jeho zkušenosti.\n\nV roce 1919 byl jmenován tutorem třináctiletého Pchu Iho, jenž byl stále uvězněn uvnitř Zakázaného Města v Pekingu, coby panovník bez faktické moci.\n\nJohnston, jako skotský tutor Dračího císaře, byl spolu s Isabel Ingram, dcerou Amerického misionáře a tutorka císařovny, jediným cizincem v historii, kterému bylo povoleno pobývat na dvoře Dynastie Čching. Johnston postupně obdržel vysoké císařské tituly a žil střídavě v Zakázaném Městě a Letním Paláci.\n\nJohnston se setkal s právoplatným dědicem dynastie Ming Zhu Yuxunem a zařídil jeho setkání s Pchu Im v Zakázaném Městě.\n\nPoté, co byl Pchu I roku 1924 vyhnán ze Zakázaného Města, působil Johnston jako tajemník Britské komise pro odškodnění Číny (1926). V roce 1927 byl jmenován druhým civilním komisařem ve Weihaiwei. Zde pracoval, dokud se nevrátil do Číny dne 1. října 1930.\n\n1931 byl Johnston jmenován profesorem Čínštiny na Londýnské univerzitě, na Fakultě orientálních a afrických studií, které později odkázal svou knihovnu. Tato knihovna, jedna z nejlepších sbírek čínské a východoasijské literatury v zemi, se skládá z více než 16 000 svazků.\n\nZůstal v kontaktu s Pchu Im, což se ukázalo být problematickým poté, co bývalý císař nastoupil na trůn Japonského loutkového státu Mandžukuo.\n\nJohnston odešel do důchodu v roce 1937 poté, co získal malý ostrov Eilean Righ na jezeře Loch Craignish ve Skotsku. Zde vybudoval čínskou zahradu a vyvěsil vlajku Mančukua. Zemřel v Edinburghu po krátké nemoci.\n\nNikdy se neoženil, ale byl zasnouben s historičkou Eileen Powerovou a byl si blízký se spisovatelkou Stellou Bensonovou.\n\nPaní Elizabeth Sparshottová, s níž byl zasnouben v posledním období svého života, na jeho žádost spálila mnoho z jeho dopisů a jiných materiálů.\n\nJohnstonova kniha \"Soumrak v Zakázaném Městě\" (1934) popisuje jeho zážitky z Pekingu a byla použita jako zdroj pro Bernardo Bertolucciho film popisující Pchu Iho život \"Poslední Císař\". Ve filmu jej ztvárnil Peter O ' Toole.\n\n\n"}
{"id": "1406353", "url": "https://cs.wikipedia.org/wiki?curid=1406353", "title": "Jan Matoušek", "text": "Jan Matoušek\n\nJan Matoušek (9. května 1998) je český fotbalový záložník.\n\nV sezóně 2017/18 byl zvolen nejlepším hráčem 2. české fotbalové ligy. V srpnu 2018 přestoupil z 1. FK Příbram do týmu SK Slavia Praha údajně za 40 milionů korun. V září kvůli marodce týmu Matoušek šel do Slavie dříve. Jeho přestup se tak stal nejdražším přestupem v rámci české fotbalové ligy. Trvalé místo v sestavě ale nezískal a hostoval nejdříve zpět v 1. FK Příbram a v sezoně 2019/2020 v FK Jablonec.\n\n"}
{"id": "1406356", "url": "https://cs.wikipedia.org/wiki?curid=1406356", "title": "André Danican Philidor", "text": "André Danican Philidor\n\nAndré Danican Philidor (zvaný \"Philidor starší\", asi 1652, Versailles − 11. srpna 1730, Dreux, Francie) byl francouzský hobojista, člen velké rodiny hudebníků, kteří sloužili jako královští hudebníci několika francouzských králů. Je znám zejména pro svou kolekci francouzských hudebních rukopisů barokní doby. \n\nAndré Danican se narodil ve Versailles okolo roku 1652, o jeho narození a mládí se nedochovaly bližší zprávy. \n\nPodobně jako ostatní příslušníci rodiny Philidorů, měl předurčenou kariéru hudebníka. Věnoval se hře na hoboj a postupem času se věnoval sběru partitur a hudebních materiálů děl franouczských skladatelů, zejména z období baroka, čímž mnohé z nich uchránil zapomenutí. \n\nStal se kopistou (wikt:kopista) na dvoře krále Ludvíka XIV. a získal tituly \"Garde de la Bibliothèque de la Musique du Roi\" a \"Ordinaire de la Musique du Roi\".\n\nKomponoval drobná příležitostná díla, zejména po smrti J.-B. Lullyho v roce 1687. Snažil se získat uprázdněný post \"surintendanta\" královské hudby, který však nakonec získal Michel Richard Delalande.\n\nRoku 1694 získal, spolu se svým společníkem Françoisem Fossardem, od Ludvíka XIV. patent k tisku a vydávání hudby, která byla určena pro královský dvůr ve Versailles. \n\nAndré Danican měl 23 dětí s dvěma manželkami, z nichž nejvýznamnějšími byli Anne Danican a François-André Danican.\n"}
{"id": "1406360", "url": "https://cs.wikipedia.org/wiki?curid=1406360", "title": "Ninh Thuan (provincie)", "text": "Ninh Thuan (provincie)\n\nNinh Thuan () je provincie na jihu Vietnamu. Žije zde přes 500 tisíc obyvatel, hlavní město je Phan Rang–Thap Cham. Provincie se soustřeďuje na zemědělství, zejména na pěštování rýže a tabáku.\n\nProvincie leží na pobřeží Vietnamu na jihu země. Je zde mnoho hornatých oblastí. Sousedí s provinciemi Khanh Hoa, Lam Dong a Binh Thuan.\n"}
{"id": "1406362", "url": "https://cs.wikipedia.org/wiki?curid=1406362", "title": "Temné síly", "text": "Temné síly\n\nTemné síly (v anglickém originále The Darkest Minds) je americký sci-fi thrillerový film z roku 2018. Režie se ujala Jennifer Yuh Nelson a scénáře Chad Hodge. Film je inspirován stejnojmenným románem od Alexandry Brackeny. Hlavní role hrají Amandla Stenberg, Mandy Moore a Gwendoline Christie. Ve Spojených státech měl premiéru dne 3. srpna 2018 a v České republice dne 9. srpna 2018.\n\n\nFilm vydělal k 12. srpnu 2018 9,4 milionů dolarů v Severní Americe a 5,1 milionů dolarů v ostatních oblastech, celkově tak vydělal 14,6 milionů dolarů po celém světě. Rozpočet filmu činil 34 milionů dolarů. Za první víkend docílil osmé nejvyšší návštěvnosti, kdy vydělal 5,8 milionů dolarů. Projektován byl výdělek za první víkend kolem 10 milionů dolarů. \n\nNa recenzní stránce Rotten Tomatoes získal z 97 započtených recenzí 18 procent s průměrným ratingem 4,2 bodů z deseti. Na serveru Metacritic snímek získal z 25 recenzí 40 bodů ze sta. Na Česko-Slovenské filmové databázi si snímek k 12. srpnu 2018 drží 55 procent.\n"}
{"id": "1406363", "url": "https://cs.wikipedia.org/wiki?curid=1406363", "title": "Pamětní kříž Československé obce dobrovolecké", "text": "Pamětní kříž Československé obce dobrovolecké\n\nPamětní kříž Československé obce dobrovolecké, je pamětní dekorace, která byla\nzaložena v průběhu roku 1945 na návrh Čs. obce dobrovolecké a byl určen k ocenění zásluh vojáků bez rozdílů hodnosti, kteří se v porevoluční době zapojili do udržování pořádku a zákonnosti na území Československa.\n\nMedaile je ražena z bronzu.\n\n\n"}
{"id": "1406365", "url": "https://cs.wikipedia.org/wiki?curid=1406365", "title": "Battistova cihelna", "text": "Battistova cihelna\n\nBattistova cihelna je bývalý průmyslový areál v Praze 8-Ďáblicích v ulici U Prefy. Od roku 1996 jsou dochované stavby cihelny chráněny jako kulturní památka České republiky.\n\nCihelnu založil roku 1893 Josef Battista (nar. 1867, Smiřice), který v Ďáblicích zakoupil pozemky velkostatku čp. 1. O tři roky později postavil obytný dům pro dělníky a požádal okresní hejtmanství v Karlíně, aby mohl být osvobozen od daní „v zákonné lhůtě 24 let“. Roku 1898 postavil a zprovoznil první kruhovou pec. Vyráběl v ní zdící cihly a klenbovky, které kolkoval plným jménem. Nedlouho poté se cihelna stala členem \"Jednoty pro zvelebení průmyslu keramického v Praze\".\n\nCihelnu tvořila dvanáctikomorová kruhová cihlářská pec o rozměrech 32 x 12,3 metru a obdélné provozní stavby čp. 89 a 92 umístěné kolmo k peci. Později byly po obou stranách pece postaveny další stavby, přikoupeny dva lisy, kolový mlýn a parní stroj od firmy Raupach.\n\nCihelna brala hlínu z obdélného hliniště ležícího jihozápadně a obehnaného vysokou ohradní zdí. Hlína se těžila směrem od okrajů do středu, stěna hliniště byla dluhá 80 metrů a dole z ní vystupovala buližníková skála. Další Battistovo hliniště se nacházelo v sousedství cihelny Františka Stejskala. Na něm začal těžbu ještě před rokem 1938.\n\nJosef Battista bydlel od roku 1912 v Karlíně v domě čp. 412. Během 1. světové války pronajal cihelnu podnikateli Kohnovi. Na začátku 2. světové války byl provoz zastaven a po válce už obnoven nebyl.\n\nV průběhu 2. světové války koupila cihelnu Avia a umístila sem sklady. Po skončení války ji pronajala staviteli Jaroslavu Červenkovi, který zde vyráběl xylolitové dlaždice a škvárové tvárnice. Po znárodnění roku 1948 převzala areál Prefa, pak zde měl výzkumné dílny a laboratoře Stavoprojekt (ověřoval nově vyrobené stavební díly a stavební postupy). Roku 1951 převzal areál n.p. Pragostav a ve vývojových dílnách ověřoval návrhy Výzkumného ústavu pro stavebnictví a architekturu. Již následujícího roku zde sídlil n.p. Pozemní stavby, ve kterém Miloslav Wimmer vyvinul prototypovou bytovou jednotku montovaného skeletového domu \"skeletopanel\". Roku 1953 ji použil při výstavbě panelového domu v ulici U Prefy 771 (v domě i bydlel).\n\nRoku 1959 se vrátil provoz podniku Prefa, která zde sídlila až do roku 1993. Poté byly kromě kruhové pece a komína ostatní stavby zbořeny (například patrová výrobní hala z neomítaných cihel) a pozemky sanovány. Pec byla opravena v letech 2005-2012 a adaptována na restauraci (od 2/2019 uzavřená).\n\n\n"}
{"id": "1406366", "url": "https://cs.wikipedia.org/wiki?curid=1406366", "title": "Holmes and Watson", "text": "Holmes and Watson\n\nHolmes and Watson je americký hraný film. Natočil jej režisér Etan Cohen podle vlastního scénáře. Hlavní role Sherlocka Holmese a doktora Johna Watsona ve snímku ztvárnili Will Ferrell, respektive John C. Reilly. V dalších rolích se představili Hugh Laurie (Mycroft Holmes), Rob Brydon a Kelly Macdonald, zatímco královnu Viktorii hrála Pam Ferris. Projekt byl původně oznámen již v roce 2008 – tehdy měl Sherlocka Holmese ztvárnit komik Sacha Baron Cohen, zatímco Watsona měl hrát Ferrell. V roce 2016 bylo oznámeno, že Ferrell ztvární Holmese a do role Watsona byl obsazen Reilly. Natáčení začalo v prosinci 2016. Premiéru měl 25. prosince 2018.\n"}
{"id": "1406368", "url": "https://cs.wikipedia.org/wiki?curid=1406368", "title": "The Personal History of David Copperfield", "text": "The Personal History of David Copperfield\n\nThe Personal History of David Copperfield je film skotského režiséra Armanda Iannucciho. Ten je rovněž spolu se Simonem Blackwellem autorem scénáře, který vznikl na motivy románu \"David Copperfield\" od Charlese Dickense. Copperfieldovu roli ve snímku ztvární Dev Patel, zatímco v dalších rolích budou například Tilda Swintonová (Betsey Trotwood), Hugh Laurie (Mr. Dick) a Ben Whishaw (Uriah Heep). Natáčení filmu začalo v červnu 2018 v Norfolku a skončilo v srpnu téhož roku.\n\nFilm měl premiéru 5. září 2019 na festivalu v Torontu.\n"}
{"id": "1406370", "url": "https://cs.wikipedia.org/wiki?curid=1406370", "title": "Armando Iannucci", "text": "Armando Iannucci\n\nArmando Iannucci (* 28. listopadu 1963) je skotský režisér a scenárista. Narodil se do italské rodiny v Glasgow a studoval na zdejší univerzitě. Později studoval na Oxfordu. Na počátku své kariéry působil v rozhlase. Později začal působit též v televizi (\"Je to soda\", \"Viceprezident(ka)\", \"Time Trumpet\"). V roce 2009 natočil svůj první celovečerní film \"Politické kruhy\", který následovaly snímky \"Ztratili jsme Stalina\" (2017) a \"The Personal History of David Copperfield\" (2019). V roce 1990 se oženil s Rachael Jones, s níž má tři děti.\n\n"}
{"id": "1406372", "url": "https://cs.wikipedia.org/wiki?curid=1406372", "title": "Trinidad (Uruguay)", "text": "Trinidad (Uruguay)\n\nTrinidad je město v Uruguayi. Leží v centrální části země a je sídlem v departementu Flores. Při sčítání lidu v roce 2011 mělo město 21 429 obyvatel. Přibližně čtyři kilometry západně od města protéká menší řeka Arroyo Sarandí, asi osm kilometrů východně od města zas protéká řeka Arroyo Porongos. Město Trinidad je vzdáleno přibližně 200 km severně, resp. severozápadně od hlavního města země Montevideo.\n\nMěsto bylo založeno v roce 1804. Oblast byla osídlena již před tímto datem, ale nebylo zde žádné trvalé osídlení. Teprve v dubnu 1804 bylo vydáno povolení k osídlení tohoto území. Místo bylo zpočátku nazývané \"Porongos\". Už v polovině 19. století tu žilo stabilně kolem 500 obyvatel. V roce 1885 bylo město prohlášeno za sídlo departementu Flores a současně bylo přejmenováno na \"Villa de la Santisima Trinidad\". V roce 1903 získalo statut města a bylo přejmenováno na svůj současný název. Významnou ekonomickou složkou města je zemědělství. Významným je také zpracování a export vlny. V okolí města má důležité místo i chov skotu a ovcí.\n"}
{"id": "1406373", "url": "https://cs.wikipedia.org/wiki?curid=1406373", "title": "Tay Ninh (provincie)", "text": "Tay Ninh (provincie)\n\nTay Ninh () je provincie na jihu Vietnamu. Žije zde přes 1 milion obyvatel, hlavní město je Tay Ninh.\n\nProvincie leží na jihu Vietnamu. Sousedí s provinciemi Long An, Ho Či Minovým Městem, Binh Duong a Binh Phuoc.\n"}
{"id": "1406374", "url": "https://cs.wikipedia.org/wiki?curid=1406374", "title": "La Boca", "text": "La Boca\n\nLa Boca je městská čtvrť, část Buenos Aires, hlavního města Argentiny. Nachází se v jihovýchodní části města u pobřeží estuáru Río de la Plata.\n\nNázev této čtvrti je často spojován s čtvrtí Boccadasse v italském Janově, přičemž mnoho lidí věří, že La Boca dostala své jméno právě po této části italského Janova. Avšak uznávané vysvětlení původu názvu La Boca se váže na polohu samotné čtvrtě, která se nachází u ústí (španělsky \"boca\") místní řeky Matanza (zvané také Riachuelo, tedy říčka).\n\nLa Boca je jednou ze 48 čtvrtí Autonomního města Buenos Aires. Nachází se v jihovýchodní části města u pobřeží Río de la Plata, kde se nachází starý městský přístav, což je východní hranice čtvrti. Na západě se nachází čtvrť Barracas, na severu jsou čtvrtě Puerto Madero a San Telmo.\n\nHistorie čtvrtě sahá až k počátkům samotného Buenos Aires, kdy španělští kolonizátoři hledali vhodné místo pro přístav na Río de la Plata. Již v roce 1536 tak vstoupila na území současného Buenos Aires první velká expedice v čele s Pedrem de Mendozou a vytvořila z trupu jedné ze svých lodí první pevnost, která dostala název Fuerte de Santa María del Buen Ayre, co je považováno za první založení města. Podle současných poznatků se předpokládá, že tato pevnost stála v parku Lazama, který se nachází hned u současné hranici čtvrti La Boca. Avšak spolehlivý důkaz o této skutečnosti neexistuje a někteří historici se domnívají, že tato pevnost se mohla nacházet i o něco severněji. Pevnost však od začátku čelila několika existenčním problémům spojeným jednak s útoky domorodců, hladomorem či nedostatkem hospodářských zvířat. Konflikty s domorodci vyvrcholily ozbrojeným střetům, při kterých zahynulo až tisíc původních obyvatel a 27 osadníků včetně Mendozy. V průběhu let 1541 až 1542 tak osadníci pevnost docela opustili.\nK druhému založení města se Španělé odhodlali v roce 1580. Nová osada se nacházela o něco severněji než stará, avšak také jen kousek od současné čtvrti La Boca. Zanedlouho se začala osada rozšiřovat a začaly se postupně přidělovat pozemky pro nové farmy. To se týkalo i půdy v La Boce. Postupně se město samotné rozšířilo do sousední čtvrti San Telmo. Až do začátku 19. století zůstala čtvrť a většina jejích sousedství prakticky neobydlená. První rodiny se zde začaly usazovat mezi lety 1830 až 1852. Díky výhodné poloze a dobrému přístupu z Río de la Plata se zde vybudoval přístav. V roce 1863 začala stavba první železnice přes La Bocu. V roce 1866 byla otevřena první stanice.\nDíky přístavu se zde na konci 19. století začalo usazovat velké množství italských přistěhovalců, především z Janova. Ti postupně přetvořili současnou čtvrt ke svému obrazu. Obyvatelé La Bocy dostali přezdívku „Xeneizes“, tedy Janované v jejich dialektu.\nJelikož obyvatelé La Bocy byli chudí, své domy stavěly z toho, co našli. Jelikož nebyl dostatek barvy, kterou dostali přistěhovalci zdarma, nikdy nevyšla jedna barva na celý dům. Používaly se proto různé barvy, čímž domy dostaly svůj typický vícebarevný vzhled. Domy v La Boce se stavěly z vlnitých plechů, přičemž ty byly často stavěny na vyvýšených konstrukcích, aby odolaly častým záplavám. Uvnitř těchto domů bylo mnoho malých místností, přičemž v každé často bydlela celá rodina. Kuchyň a koupelna byly používány všemi obyvateli domu. Díky tomu došlo k velkému míšení různých kultur, což dalo části La Boca její současný charakter. Domy typu conventillo se staly charakteristickými pro tuto čtvrť.\nV letech 1870 až 1781 zasáhla jižní část města epidemie žluté zimnice, která si vyžádala mnoho obětí. Z důvodu chorob a jiných nedostatků se bohatí obyvatelé sousední čtvrti San Telmo rozhodli přestěhovat na sever města, čímž vzniklo v San Telmu mnoho volných domů, do kterých se přesunula část obyvatel La Bocy. Toto pouze prohloubilo sociální rozdělení města, kdy bohatší byli na severu města, zatímco chudí žili na jihu. V roce 1870 žilo v La Boce přibližně 38 000 obyvatel. Z toho bylo 17 000 Argentinců, 14 000 Italů a 2500 Španělů. V roce 1876 začala revitalizace přístavu a rozšíření řeky Matanza (Riachuelo). Díky tomu se do přístavu mohly dostat i větší lodě, což zlepšilo možnosti přístavu. V roce 1880 došlo k federalizaci města a řeka Matanza (Riachuelo) byla zvolena za hranici města. V roce 1882 byl představen projekt zcela nového přístavu v současné čtvrti Puerto Madero. Tento projekt byl následně schválen parlamentem, čímž se postupně skončilo strategické postavení čtvrtě La Boca pro Buenos Aires. V roce 1882 se po dlouhé generální stávce obyvatelé čtvrti La Boca rozhodli na protest formálně oddělit od Argentiny a nad La Bocou vyvěsili zástavu Janova. Tu přišel do čtvrti brzy odstranit osobně prezident republiky Julio Argentino Roca.\n\nVýznamnou událostí čtvrti je založení fotbalového klubu Boca Juniors v roce 1905, který založili místní italští přistěhovalci. Avšak v roce 1914 hrozilo, že klub ze čtvrti odejde, když získal pozemky v jiné části města. Toto rozhodnutí však zvrátil nesouhlas většiny členů klubu a tak klub zůstal v La Boce. V roce 1940 byl otevřen i známý stadion tohoto klubu La Bombonera.\nZ politického hlediska se La Boca stala známou jako místo, kde byl zvolen Alfredo Palacios, první socialistický politik v Argentině a celé Americe, který byl zvolen do jedné ze dvou komor národního parlamentu.\nPostupem času se však La Boca stala známou ne jako chudá dělnická čtvrť (kterou v podstatě zůstala), ale jako vyhledávaný turistický cíl. Turisty lákají hlavně barevné domy, především v ulici Caminito, které vznikly právě z důvodu chudoby obyvatel čtvrti, kteří neměli peníze na stejnou barvu na celý dům. Na ulicích vystupuje množství pouličních umělců, tančí se tango, je zde mnoho restauraci a kaváren. La Boca získala postupně umělecký ráz. Avšak ne celá čtvrt je turisty vyhledávaná. Kromě hlavní turistické části čtvrti jsou ostatní v podstatě v původním stavu, s množstvím chudých obydlí, kde je poměrně vysoký výskyt kriminality. Obyvatele čtvrti též trápí i znečištění řeky Matanza (Riachuelo), která obsahuje mnoho arsenu a olova v důsledku století její nekontrolovaného znečištění.\n"}
{"id": "1406376", "url": "https://cs.wikipedia.org/wiki?curid=1406376", "title": "Minas (Uruguay)", "text": "Minas (Uruguay)\n\nMinas je město v Uruguayi. Leží na jihovýchodě země a je sídlem departementu Lavalleja. Při sčítání lidu v roce 2011 mělo Minas 38 446 obyvatel. Je tak dvanáctým největším městem Uruguaye z hlediska počtu obyvatel. Město se nachází na jihu departementu Lavalleja mezi horami a potoky San Francisco a Campanero. Je vzdáleno zhruba 122 km severovýchodně od hlavního města Montevideo.\n\nMěsto Minas bylo založeno v roce 1783. Jeho původní název byl \"Villa de la Concepcion de las Minas\". Prvními osadníky byli španělské rodiny, kterým se nepodařilo úspěšně usadit v Patagonii. Již v roce 1753 měl guvernér Montevidea úmysl nechat osídlit tuto oblast. Městem se Minas formálně stal v roce 1888.\n"}
{"id": "1406377", "url": "https://cs.wikipedia.org/wiki?curid=1406377", "title": "Oviječ skvrnitý", "text": "Oviječ skvrnitý\n\nOviječ skvrnitý (\"Paradoxurus hermaphroditus\") je středně velká cibetkovitá šelma žijící v jižní a jihovýchodní Asii.\nSrst má zbarvenou šedě až šedohnědě a pokrytou tmavými skvrnami na bocích a na hřbetě pruhy. Obličej, nohy a ocas jsou tmavé. Jeho drápy mu umožňují šplhat po stromech a domech. Ocas je sice poměrně velký, ale není chápavý. Ačkoliv má druhové jméno \"hermaphroditus\", jde o zvíře s normální pohlavností. Toto pojmenování souvisí s tím, že jak samci, tak samice mají pod ocasem pachové žlázy, které připomínají varlata. Váží 2 až 5 kg, na délku měří 75 až 137 cm (nejčastěji okolo 1 metru), z toho na ocas připadá 33 až 66 cm.\n\nŽije v jižní a jihovýchodní Asii (od Indie po Filipíny). Obývá lesy různých typů od pobřeží až po nadmořskou výšku 2400 metrů. Žije i v blízkosti lidí, v sadech, parcích, u vesnic, plantáží a farem.\n\nVelmi často se zdržuje na stromech, aktivitu má především soumračnou a noční. Je to všežravec, který ve stravě preferuje ovoce a květní nektar. Potravu si doplňuje mízou, členovci a malými obratlovci, především mimo ovocnou sezónu. Živí se i odpadky produkovanými lidmi. Kávová zrnka, která projdou jeho zažívacím traktem, jsou obzvláště vyhledávanou specialitou zvanou cibetková káva (Kopi Luwak). Je to samotářské zvíře. Velikost jeho teritoria se pohybuje od několika hektarů po cca 4,2 km (Animal Diversity Web udává až 20 km). Rozmnožování nezávisí na sezóně, doba březosti je okolo 62 dnů. Samice následně rodí 2 až 5 mláďat. Ta se osamostatňují po cca 3 měsících a sama rozmnožovat se začínají ve stáří 9 až 12 měsíců. Dožívají se 15 až 25 let. Predátory jsou především velké kočkovité šelmy, které umějí šplhat, tedy levhart skvrnitý, levhart obláčkový a levhart Diardův, dále pak velcí draví ptáci a někteří hadi, především krajty. Útočníkům se oviječ brání emitováním pachu a rychlým pohybem ve větvích.\n\nJe to živočich široce rozšířený, jemuž nehrozí bezprostřední nebezpečí vyhubení, proto je IUCN hodnocen jako málo dotčený. Nicméně je lidmi pronásledován z důvodu škod, které způsobuje na pěstovaném ovoci. Je zabíjen i pro maso (především v Číně). Někdy se živí jedinci chovají jako domácí zvířata - hubitelé škůdců.\n\nOvíječ skvrnitý je chován přibližně ve čtyřech desítkách evropských zoo (stav podzim 2018). Nejvíce přitom ve Spojeném království. V rámci Česka je chován poddruh (stále častěji brán jako samostatný druh) ovíječ filipínský (\"Paradoxurus hermaphroditus philippinensis\"), a to ve třech zoo:\n\n\nKromě těchto tří českých zoo je filipínský poddruh ovíječe skvrnitého již jen v bulharské Sofii a německých zoo v Dortmundu a Berlíně (Tierpark Berlin).\n\nDříve byl v Zoo Praha chován ovíječ skvrnitý bez určení poddruhu. Raritnější poddruh ovíječ filipínský je chován v Zoo Praha od roku 2009. V roce 2010 se podařil první odchov – jednalo se o dvě mláďata. Další následovala v následujících letech.\n\nTento druh je k vidění v pavilonu Indonéská džungle, v zadní části noční expozice.\n\n\n"}
{"id": "1406378", "url": "https://cs.wikipedia.org/wiki?curid=1406378", "title": "Viceprezident(ka)", "text": "Viceprezident(ka)\n\nViceprezident(ka) (v anglickém originále Veep) je americký televizní seriál z politického prostředí. Autorem této satirické komedie je Armando Iannucci a hlavní rolí v ní ztvárnila Julia Louis-Dreyfus. Ta hraje ženu jménem Selina Meyer, která je (fiktivní) viceprezidentkou Spojených států amerických. Seriál získal několik ocenění a řadu dalších nominací. V dalších rolích se představili například Hugh Laurie (senátor Tom James), Anna Chlumsky (šéfka personálu viceprezidentky) a Tony Hale. První série byla odvysílána v roce 2012. Do roku 2017 vzniklo dalších pět, přičemž uvedení sedmé, která by zároveň měla být poslední, je naplánováno na rok 2019.\n\n"}
{"id": "1406380", "url": "https://cs.wikipedia.org/wiki?curid=1406380", "title": "Rocha", "text": "Rocha\n\nRocha je město v Uruguayi. Leží v jihovýchodní části země a je sídlem v departementu Rocha. Při sčítání lidu v roce 2011 mělo město 25 420 obyvatel. Je vzdáleno zhruba 70 km severovýchodně od města San Carlos a skoro 200 km stejným směrem od hlavního města Montevideo. Západní hranici města tvoří menší řeka Arroyo Rocha. Město je vzdáleno necelých 30 km od atlantského pobřeží.\n\nMěsto bylo založeno v roce 1793. Původně však byla oblast osídlena Indiány. S příchodem Španělů přišli do oblasti chovatelé skotu. Mezi nimi byl i Luis de Rocha. Právě po něm dostala osada své pojmenování, a to \"Nuestra Señora de los Remedios de Rocha\". Osada byla založena na pokyn místokrále Río de la Plata Nicolase Antonia de Arredonda. Samostatný departement byl zřízen v roce 1880. Za město byla Rocha vyhlášena v roce 1894. Významným zdrojem příjmu obyvatel města je turismus, jelikož se Rocha nachází v blízkosti několika přímořských resortů.\n\n"}
{"id": "1406383", "url": "https://cs.wikipedia.org/wiki?curid=1406383", "title": "Florida (Uruguay)", "text": "Florida (Uruguay)\n\nFlorida je město v Uruguayi. Leží v centrální části země a je sídlem departementu Florida. Při sčítání lidu v roce 2011 mělo město 33 639 obyvatel. Je tak patnáctým největším městem Uruguaye z hlediska počtu obyvatel. Město je vzdáleno přibližně 100 km severně od hlavního města Montevideo. Východní a jižní hranici města tvoří malá řeka Santa Lucía Chico.\n\nMěsto Florida bylo založeno v roce 1809. Dne 25. srpna 1825 zde byla vyhlášena nezávislost Banda Oriental (tedy Uruguaye) na Španělsku. Statut města získala Florida v roce 1894.\n"}
{"id": "1406384", "url": "https://cs.wikipedia.org/wiki?curid=1406384", "title": "Pando (Uruguay)", "text": "Pando (Uruguay)\n\nPando je město v Uruguayi. Leží v jižní části země v departementu Canelones. Při sčítání lidu v roce 2011 mělo město 25 947 obyvatel. Je vzdáleno přibližně 30 km severovýchodně od centra hlavního města Montevideo a tvoří tak součást metropolitní oblasti hlavního města. Východní hranici města tvoří menší řeka Arroyo Pando.\n\nMěsto bylo založeno v roce 1788. Založil ho Antonio de Pando y Patiño z Buenos Aires, který chtěl v oblasti začít podnikat. Po postavení kaple byla současně zřízena i osada. Za město bylo formálně vyhlášené v roce 1920. Už v tomto období bylo Pando důležitým průmyslovým centrem.\n\n"}
{"id": "1406385", "url": "https://cs.wikipedia.org/wiki?curid=1406385", "title": "Rob Brydon", "text": "Rob Brydon\n\nRobert Brydon Jones (* 3. května 1965), známý profesionálně jako Rob Brydon, je velšský herec, komik, rozhlasový a televizní moderátor, zpěvák a impresionista. Objevil se v řadě pořadů pro BBC se Stevem Cooganem. Hrál Dr. Paula Hemiltona v australsko-britském komediálním seriálu Supernova.\n\nV devadesátých letech se odstěhoval do Londýna, kde se živil svým hlasem: svůj hlas propůjčil počítačovým hrám, zprávám na BBC 1 a nejrůznějším komerčním reklamám. Jako voiceover později namluvil několik postav v animovaných filmech, např. strážce v TV filmu \"Sob Robbie a legenda o ztraceném kmenu\" (2002) nebo hada ve filmu \"The Gruffalo\" (2009), a jeho hlas se objevil i v komedii Soumrak mrtvých (2004).\n\n"}
{"id": "1406390", "url": "https://cs.wikipedia.org/wiki?curid=1406390", "title": "Ambrosiánská knihovna", "text": "Ambrosiánská knihovna\n\nAmbrosiánská knihovna (Biblioteca Ambrosiana) je knihovna v Miláně, která vznikla ze sbírky kardinála Federica Boromejského a byla otevřena veřejnosti v roce 1609. Je druhou nejstarší veřejnou knihovnou v Evropě; starší je jen oxfordská Bodleyova knihovna otevřená roku 1602. Součástí je galerie Ambrosiánská pinakotéka (Pinacoteca Ambrosiana). Obě instituce nesou jméno podle sv. Ambrože, patrona Milána. \n\nAmbrosiánská knihovna vlastní mimo jiné asi 30 tisíc rukopisů. K nejvzácnějším patří iluminovaný rukopis Iliady z 5. století \"Ilias Ambrosiana\" (též \"Ilias picta\"), významný seznam novozákonních knih Muratoriho fragment z 8. století a soubor více než 2000 da Vinciho kreseb a rukopisů, mimo jiné i \"Codex Atlanticus\".\n\nGalerie uchovává například \"Portrét hudebníka\" od Leonarda a další díla předních italských malířů, jako byli Tizian, Sandro Botticelli, Bramantino, Raffael Santi, Bernardino Luini a Caravaggio. Dále je zastoupen Jan Brueghel mladší, Francesco Hayez a mnoho dalších.\n\n"}
{"id": "1406392", "url": "https://cs.wikipedia.org/wiki?curid=1406392", "title": "Tra Vinh (provincie)", "text": "Tra Vinh (provincie)\n\nTra Vinh () je provincie na jihu Vietnamu. Žije zde přes 1 milion obyvatel, hlavní město je Tra Vinh.\n\nProvincie leží na jihu Vietnamu v deltě řeky Mekong. Povrch je převážně nížinatý. Sousedí s provinciemi Soc Trang, Vinh Long a Ben Tre.\n"}
{"id": "1406393", "url": "https://cs.wikipedia.org/wiki?curid=1406393", "title": "Tien Giang (provincie)", "text": "Tien Giang (provincie)\n\nTien Giang () je provincie na jihu Vietnamu v deltě řeky Mekong. Žije zde přes 1,6 milionu obyvatel, hlavní město je My Tho.\n\nProvincie leží na jihu Vietnamu v deltě řeky Mekong. Sousedí s provinciemi Long An, Ho Či Minovým Městem, Vinh Long a Ben Tre. Povrch je nížinatý. Mekong je dopravní tepnou provincie.\n"}
{"id": "1406400", "url": "https://cs.wikipedia.org/wiki?curid=1406400", "title": "Diane Adélaïde de Mailly", "text": "Diane Adélaïde de Mailly\n\nDiane Adélaïde de Mailly (11. února 1713 – 3. listopadu 1769) byla třetí z pěti známých sester \"de Nesle\", z nichž čtyři se staly milenkami francouzského krále Ludvíka XV. Diana byla jeho milenkou v letech 1742 až 1745.\n\nDiane Adélaïde se narodila jako třetí dcera Louise de Mailly, markýze de Nesle et de Mailly, knížete d'Orange (1689–1767), a Armande Félice de La Porte Mazarin (1691–1729). Rodiče se vzali v roce 1709. Dianina matka byla dcerou Paula Julese de La Porte, vévody Mazarin et de La Meilleraye (1666–1731), syna slavné dobrodružky Hortenzie Mancini, neteře kardinála Mazarina. Diane Adélaïde měla čtyři sestryː\n\n\nJen jedna ze sester \"de Nesle\" se nestala milenkou Ludvíka XV., a to markýza de Flavacourt. Jako první zaujala krále Louise Julie, poté Pauline Félicité, ale pouze Marie Anna, nejmladší ze sester, dokázala králem manipulovat a získat také politický vliv.\n\nDiane Adélaïde měla také mladší polorodou sestru Henriettu Bourbonskou (1725–1780), \"Mademoiselle de Verneuil\", z matčina vztahu s vévodou de Bourbon, v letech 1723 až 1726 hlavního ministra Ludvíka XV.\n\nV mládí byla Diane Adélaïde známá jako \"Mademoiselle de Montcavrel\". 19. ledna 1742 se podruhé provdala za Louise de Brancas, vévodu de Lauraguais et pair de Villars (1714–1793). Madame de Lauraguais prý o svém muži řekla, že \"můj manžel mě tolik podvádí, že si ani nemohu být jista, že jsem matkou svých dětí\".\n\nV roce 1744 byla ustanovena \"dame d'Atours\" budoucí dauphine.\n\nV roce 1732 Dianina starší sestra Louise Julie zaujala krále Ludvíka XV. a stala se jeho milenkou. V roce 1738 získala titul \"maîtresse en titre\". Louise Julie nevyužívala svého postavení k vlastnímu obohacení ani k získání politického vlivu. V roce 1739 jejich sestra Pauline Félicité požádala Louisu Julii o pozvání ke dvoru a když přijela, svedla krále a stala se jeho milenkou. V roce 1741 zemřela.\n\nV roce 1742 se jejich nejmladší sestra Marie Anna stala pomocí vévody de Richelieu královou oficiální milenkou a Louise Julie byla nucena opustit dvůr i svůj post dvorní dámy královny Marie Leszczyńské. Během války o královu lásku mezi Louisou Julií a Marií Annou Diane Adélaïde stranila Marii Anně.\n\nMarie Anna žádala o oficiální pozici u dvora a titul vévodkyně, spolu se stálým příjmem, který by jí umožnil zachovat si důstojnost a chránit se před jakýmkoli bankrotem. Všechny požadavky byly okamžitě splněny. Marie Anna de La Tournelle se stala královninou dvorní dámou; byly vydány patentové listy, které z ní učinily vévodkyni z Châteauroux a přidělily jí příjem 80 000 livrů.\n\nMarie Anna uspořádala své sestře Dianě svatbu s vévodou z Lauragais, zajistila jí věno a post dvorní dámy budoucí nevěsty korunního prince. Jako králova milenka byla Marie Anna hostitelkou v králových soukromých apartmánech, kde je známo, že poskytovala zábavu a veselí a přisvojila si zvyk používat přezdívkyː ona sama byla známá jako \"princezna\", její sestra de Flavacourt jako \"slepice\" a sestra Diane Adélaïde de Lauraguais jako \"ulice zlých slov\". Diane Adélaïde říkala, že je zábavná a jednou pobavila krále tím, že vymýšlela přezdívky pro své hosty, d'Argensona nazvala \"cumlajícím teletem\", monsieura de Florentin \"cumlajícím prasetem\", monsieura de Maurepas \"předoucí kočkou\" a kardinála de Tencin \"pštrosem\".\n\nNa příkaz vévody de Richelieu, jehož ovládala madame de Tencin, nabádala Marie Anna krále, aby během války o rakouské dědictví v roce 1744 vytvořil spojenectví s Fridrichem II. Pruským, osobně se zúčastnil boje a navštívil bojiště. Navštívila Ludvíka XV, když byl s armádou v Dunkerk a znovu v Mety. Když navštívila Marie Anna krále ve městě Mety, doprovázela ji Diane Adélaïde. Marie Anna svou jednoduchou sestru nepovažovala za rivalku. Povídalo se, že jednou z metod Marie Anny, jak si udržet králův zájem, spočívala v tom, že mu pravidelně nabízela \"ménage à trois\" se svou sestrou Diane Adélaïde de Lauraguais. Zda skutečně začala Diane takto spávat s králem, je sporné. Nicméně, návštěvy obou sester u krále vedly k národnímu skandálu. Během nechvalně proslulých návštěv obou sester ve městě Mety král náhle 8. srpna těžce onemocněl. O svůj život se strachující Ludvík XV. se chtěl zbavit cizoložství a milenek a prosil svou manželku o odpuštění. Královna byla povolána do města Mety a Marie Anna s Diane Adélaïde odjely. Při zpáteční cestě do Paříže byly sestry ohroženy davy, které jim vyhrožovaly lynčováním a jejich kočár napadly kameny.\n\nLudvík XV. se uzdravil a po návratu z bojiště vjel triumfálně do Paříže. Marie Anna ho 14. listopadu tajně navštívila a 25. byl ministr Maurepas povinen přijmout Marii Annu ve Versailles, kde se znovu stala královskou milenkou. Její návrat ke dvoru byl popisován jako triumf, zároveň však vyvstaly obavy, že se bude Marie Anna chtít pomstít svým nepřátelům. Nicméně, sotva přišla ke dvoru, zhoršilo se její zdraví. Marie Anna zemřela 8. prosince 1744, na svém smrtelném loži byla přesvědčena, že ji někdo otrávil. Pohřbena byla rychle a bez obřadu v kostele St Sulpice v Paříži 13. prosince.\n\nPo její smrti se krátký čas král utěšoval s její sestrou, Diane Adélaïde de Lauraguais. V roce 1745 měl však již novou milenku, a to Madame de Pompadour.\n"}
{"id": "1406401", "url": "https://cs.wikipedia.org/wiki?curid=1406401", "title": "Thai Nguyen (provincie)", "text": "Thai Nguyen (provincie)\n\nThai Nguyen () je provincie na severu Vietnamu. Žije zde přes 1 milion obyvatel, hlavní město je Thai Nguyen.\n\nProvincie leží na severu Vietnamu. Provincie je převážně hornatá a díky tomu zde žije mnoho etnik. Sousedí s provinciemi Lang Son, Bac Kan, Tuyen Quang, Vinh Phuc, hlavním městem Hanojí a Bac Giang.\n"}
{"id": "1406407", "url": "https://cs.wikipedia.org/wiki?curid=1406407", "title": "Laura Mancini", "text": "Laura Mancini\n\nLaura Mancini (6. května 1636 – 8. února 1657) byla neteř kardinála Mazarina. Byla nejstarší z pěti sester Manciniových, známých společně se svými dvěma sestřenicemi z rodiny Martinozzi u dvora Ludvíka XIV. jako \"Mazarinetess\". Provdala se za Ludvíka, vévodu z Vendôme, vnuka francouzského krále Jindřicha IV. a stala se matkou velkého generála de Vendôme.\n\nLaura se narodila jako nejstarší dítě Lorenza Manciniho a jeho manželky Geronimy Mazzarini. Na počest svojí babičky z otcovy strany, Vittorie Capoccii, přijala jméno \"Vittoria\". Po smrti otce v roce 1650 rodina opustila Řím a odjela na pozvání matčina bratra, francouzského hlavního ministra kardinála Mazarina, do Francie. Doprovázely je dvě jejich sestřenice z rodiny Martinozzi, Laura a Anna Marie. Rodina se usadila v Palais Royal v Paříži, domově královny Anny a jejích synů krále Ludvíka XIV. a vévody Filipa Orleánského.\n\nLaura měla čtyři mladší sestryː\n\n\nSestry Manciniovy měly také tři bratryː Paula (1636-1652), vévodu z Nevers Filipa (1641–1707) a Alfonse (1644–1658). Původně byla Laura zasnoubena s Louisem Charlesem de Nogaret de La Valette, vévodou z Candale. Sňatek se neuskutečnil a Laura se nakonec provdala za Ludvíka Bourbona, vévodu z Mercœur. Mladý Ludvík byl synem vévody z Vendôme, nemanželského syna francouzského krále Jindřicha IV. a Gabriely d'Estrées.\n\nSvatba se konala v Palais Royal ve francouzském hlavním městě 4. února 1651 a Laura se tak stala vévodkyní z Mercœur. Sňatkem s \"legitimizovaným princem královské krve\" také získala titul \"Jasnost\". Měla však nižší postavení, než sestřenice kněžna de Conti, která se provdala za legitimního prince. Mladý vévoda se do své manželky okamžitě zamiloval a jeho láska byla opětována. Následovali rychle po sobě narození tři synové. Louis Nejstarší z nich se stal slavným velitelem v devítileté válce a válce o španělské dědictví. Laura zemřela 8. února 1657 při porodu syna Julese Cézara, který byl pojmenován po dědečkovi z otcovy strany a matčinu strýci kardinálovi. Laura byla pohřbena v Paříži a její manžel odešel z veřejného života a stal se kardinálem. Výchovu dětem zajistil u Lauřiny sestry, vévodkyně z Bouillonu.\n\n\n"}
{"id": "1406411", "url": "https://cs.wikipedia.org/wiki?curid=1406411", "title": "San Carlos (Uruguay)", "text": "San Carlos (Uruguay)\n\nSan Carlos je město v Uruguayi. Leží v jihovýchodní části země v departementu Maldonado. Při sčítání lidu v roce 2011 mělo město 27 471 obyvatel. Je vzdáleno přibližně patnáct kilometrů severně od sídla svého deparmentu, města Maldonado. Východní hranici města tvoří menší řeka Arroyo San Carlos.\n\nMěsto bylo založeno v roce 1763 místokrálem Río de la Plata Pedrem Antoniem de Cevallosem ve snaze zabránit Portugalcům zakládat v oblasti vlastní osady. Za město bylo formálně vyhlášené v roce 1929. Je zemědělským centrem regionu.\n"}
{"id": "1406413", "url": "https://cs.wikipedia.org/wiki?curid=1406413", "title": "Rivera (Uruguay)", "text": "Rivera (Uruguay)\n\nRivera je město v Uruguayi. Leží na severu země na hranicích s Brazílií a je sídlem departementu Rivera. Při sčítání lidu v roce 2011 mělo město 64 465 obyvatel. Je tak šestým největším městem Uruguaye z hlediska počtu obyvatel. Rivera sousedí s brazilským městem Santana do Livramento, přičemž obě města tvoří fakticky souměstí, přestože leží na opačné straně státní hranice.\n\nMěsto Rivera bylo formálně založeno v roce 1867. Počátky města se však datují do roku 1862, kdy zde byla založena osada s názvem \"Villa de Ceballos\". Ta byla založena s úmyslem upevnění státních hranic s Brazílií. Tím chtěli Uruguayci snížit brazilský vliv na sever země. V roce 1867 dostalo město svůj současný název na počest plukovníka Bernabé Rivery. V roce 1912 mu byl udělen statut města. Tím začal větší rozvoj celé oblasti.\n\n"}
{"id": "1406417", "url": "https://cs.wikipedia.org/wiki?curid=1406417", "title": "Artigas", "text": "Artigas\n\nArtigas je město v Uruguayi. Leží na severu státu na hranicích s Brazílií a je sídlem departementu Artigas. Při sčítání lidu v roce 2011 mělo město 40 657 obyvatel. Je tak jedenáctým největším městem Uruguaye z hlediska počtu obyvatel. Město leží bezprostředně na hranicích s Brazílií, od které ho odděluje řeka Quaraí. Na druhé straně řeky leží brazilské město Quaraí. Od hlavního města Montevideo je Artigas vzdáleno přibližně 600 km.\n\nMěsto Artigas bylo založeno v roce 1852 s cílem posílit hranice s Brazílií. Původní název města byl \"San Eugenio del Cuareim\". Na druhé straně řeky (a tedy i hranice) byla brazilská vojenská osada, která je v současnosti již městem Quarai. Svůj současný název dostalo město v roce 1915 na počest uruguayského národního hrdiny Josého Gervasia Artigase. Město je zaměřené na obchod s obilovinami. V okolí města se těží nerostné suroviny, hlavně achát a ametyst. Ty jsou zpracovávány právě ve městě a následně vyváženy.\n\n"}
{"id": "1406418", "url": "https://cs.wikipedia.org/wiki?curid=1406418", "title": "Las Piedras", "text": "Las Piedras\n\nLas Piedras je město v Uruguayi. Leží na jihu země, severně od hlavního města státu Montevideo. Město se nachází v departementu Canelones. Při sčítání lidu v roce 2011 mělo město 71 258 obyvatel. Je tak pátým největším městem Uruguaye z hlediska počtu obyvatel. Las Piedras je součástí metropolitní oblasti Montevidea. Od samotného Montevidea je vzdáleno necelých 20 km. Přes město protéká potok Arroyo de Las Piedras.\n\nLas Piedras bylo založeno v roce 1744 pod názvem \"San Isidro Labrador de Las Piedras\". Statut města získalo Las Piedras v roce 1925. Město má velký historický význam. Právě zde se 18. května 1811 odehrála bitva, ve které armáda uruguayských patriotů pod velením Josého Gervasia Artigase porazila španělské vojsko, což přiblížilo bojovníky za nezávislost k vítězství.\n"}
{"id": "1406422", "url": "https://cs.wikipedia.org/wiki?curid=1406422", "title": "Vilém z Tripolisu", "text": "Vilém z Tripolisu\n\nVilém z Tripolisu (latinsky: Guillelmus Tripolitanus; asi 1220 – 1273) byl dominikánský mnich, kazatel a misionář působící v křižáckých státech na Blízkém východě, který napsal pojednání o muslimech, jejich náboženství a jejich proroku Muhammadovi.\n\nVilémova rodina se usadila na Blízkém východě v období křížových výprav a pocházela pravděpodobně z oblastí Francie nebo Itálie. Sám Vilém se nejspíše narodil v libanonském Tripolisu (současný arabský Tarábulus) někdy před rokem 1220 a strávil svůj život a službu v okolí města Akko v latinském Jeruzalémském království. Vilém vstoupil do žebravého dominikánského řádu v převorství Tripolis nebo Akko. Dominikáni působící v Levantě od roku 1226 se v křižáckých státech zaměřovali na snahy konvertovat ke křesťanství muslimy i židy a snažili se na latinskou-katolickou víru převést křesťany orientálních církví, kterých bylo na Blízkém východě značné procento populace.\n\nVilém patřil k menšině z latinských křesťanů žijících v křižáckých státech, kteří ovládali arabštinu, a to navíc na vysoké úrovni. Roku 1271 napsal pro budoucího papeže Řehoře X. traktát s názvem \"Notitia de Machometo\", popisující život Mohameda, obsah Koránu, a hlavní rituály islámu. Zde, i když kritizuje Korán a islám jako smíchanou verzi různých tradic, jako křesťanství (evangelia), judaismu (Tóra) s filosofií a historií, na rozdíl od většiny latinských autorů své doby nemluví o Muhammadovi vysloveně negativně. \n„Dle Viléma měl na Muhammada pozitivní vliv křesťanský asketa Bahíra, který jej učil úctě k Ježíši Kristu narozeném z Panny Marie. Bahíra byl ovšem žárlivými Muhammadovými následovníky zabit a ti si pak upravili Korán podle svých potřeb. Vilém chválil pasáže Koránu, které obsahovali část křesťanské teologie a úctu k Ježíši a Marii. Uznával, že se mezi muslimy, stejně jako mezi křesťany, nacházejí moudří a spravedliví lidé, stejně tak jako ti proradní a zkažení.“ \nVilém je jedním z mála křesťanských autorů své doby, který ve svých spisech nabízí mírně pozitivní popis islámu, muslimů a proroka Muhammada, neboť chválí muslimskou úctu k Ježíši, starozákonním prorokům a prvky křesťanské teologie obsažené v jejich víře.\nDalší dílo tradičně připisované Vilémovi z Tripolisu s názvem \"De Statu Sarracenorum\" z roku 1273 se zabývá historií muslimů od Muhammada až po jeho současnost, je detailnější než \"Notitia de Machometo\", ale také více negativní k islámu a muslimům. Nicméně podle některých autorů Vilém z Tripolisu nebyl autorem \"De Statu Sarracenorum\", ale byla to kompilace několika anonymních autorů, kteří při vypracování použili jako stěžejní zdroj právě Vilémův spis \"Notitia de Machometo\".\n\n\n"}
{"id": "1406424", "url": "https://cs.wikipedia.org/wiki?curid=1406424", "title": "Avia BH-10", "text": "Avia BH-10\n\nAvia BH-10 byl jednomístný akrobatický sportovní letoun vzniklý roku 1924 v Československu vývojem z Avie BH-9, která byla pokračováním typů BH-1 a BH-5. Od BH-9 byl vizuálně snadno odlišitelný prodlouženým pylonem za otevřeným kokpitem, jehož rolí měla být ochrana pilota v případě převrácení nebo havárie v letu na zádech. Československá armáda zakoupila nejméně 20 exemplářů, které byly provozovány k výcviku akrobatické pilotáže pod označením B-10.\n\nÚdaje podle\n\n\n"}
{"id": "1406429", "url": "https://cs.wikipedia.org/wiki?curid=1406429", "title": "Marie-Olympie Řecká a Dánská", "text": "Marie-Olympie Řecká a Dánská\n\nMarie-Olympie Řecká a Dánská (* 25. července 1996, New York) je americká modelka, společenská celebrita a členka řecké královské rodiny. Narodila se jako nejstarší dítě řeckého korunního prince Pavla a jeho manželky Marie-Chantal. Jejími prarodiči jsou Konstantin II. Řecký a Anne-Marie Dánská, kteří byli posledním řeckým panovnickým párem. Její dědeček z matčiny strany je bezcelní podnikatel Robert Warren Miller. Marie-Olympie je šestá v linii následnictví bývalého řeckého trůnu, po otci a bratrech.\n\nPrincezna Marie-Olympie Řecká a Dánská se narodila 25. července 1996 ve Weill Cornell Medicine v New Yorku řeckému korunnímu princi Pavlovi a jeho manželce Marii-Chantal. Pokřtěna byla v katedrále svatého Jiří v tureckém Istanbulu patriarchou Bartolomějem I. 22. prosince 1996. Jejími kmotrami jsou teta z otcovy strany Alexie Řecká a Dánská, teta z matčiny strany Pia Getty, dědečkův vzdálený bratranec princ z Walesu, a princ Michal Řecký a Dánský. Rodina se přestěhovala do Londýna, kde strávila Marie-Olympie většinu svého dětství. Má čtyři mladší bratry Konstantina Alexia, Achila-Andrea, Odyssea-Kimona a Aristida-Stavra. Marie-Olympie studovala dějiny umění, divadlo, fotografování a grafický design na internátní škole ve Švýcarsku s nadějí, že se bude moci věnovat kariéře v umění nebo módě. V 17 letech vstoupila do oddělení luxusní módy u Diora.\n\nV roce 2016 vystudovala Marie-Olympie fotografování na Parsons School of Design v New Yorku. Tou dobou bylo ohlášeno, že má romantický vztah se synem svého kmotra, princem Harrym, ale britská královská rodina tyto zvěsti popřela.\n\nV rozhovoru s časopisem \"Tatler\" odhalila, že má dyslexii.\n\nV květnu 2018 se zúčastnila slavnostní večeře na oslavu 50. narozenin svého vzdáleného bratrance, dánského korunního prince Frederika.\n\nV červenci 2018 zveřejnila Marie-Olympie na svém Instagramu obrázek, kde ukazovala zdvižený prostředník. Příspěvek byl stažen a stal se terčem kritiky.\n\nMarie-Olympie byla modelkou pro časopis \"Teen Vogue, Town & Country, Tatler, Hello!, ¡Hola!\" a \"W\".\n\n\nMarie-Olympie je také dámou 1. třídy řádu svaté Olgy a Žofie.\n\nZ otcovy strany je Marie-Olympie členkou řecké a dánské královské rodiny. Její pra pra dědeček z otcovy strany, Konstantin I. Řecký byl synem Jiřího I. Řeckého, jehož otcem byl dánský král Kristián IX. Jakožto potomek Kristiána IX. po mužské linii je držitelkou titulu dánské princezny.\n\nJejí matka je dcerou v Americe narozeného britského miliardáře Roberta Warrena Millera a jeho ekvádorské manželky Marie Chantal Pesantesové. Robert Warren Miller je potomek cestujících na \"Mayflower\" a je spojen s britskou severoamerickou koloniální elitou. Jeho rodina tvrdí, že jsou potomky Jindřicha I. Anglického, Ludvíka IV. Francouzského a Viléma I. Skotského.\n"}
{"id": "1406431", "url": "https://cs.wikipedia.org/wiki?curid=1406431", "title": "Tatiana Řecká a Dánská", "text": "Tatiana Řecká a Dánská\n\nTatiana Řecká a Dánská (* Tatiana Ellinka Blatnik  28. srpna 1980, Caracas) je manželkou prince Nikolaa, syna Konstantina II. Řeckého, který vládl jako poslední řecký král až do zániku monarchie v roce 1973.\n\nTatiana Blatnik se narodila ve městě Caracas ve Venezuele a vyrůstala ve Švýcarsku. Tatiana a její bratr Boris Blatnik (narozen 21. února 1978) jsou dětmi Ladislava Vladimíra Blatnika, narozeného ve Slovinsku, a Marie Blanche Bierlein (narozené 10. prosince 1954 v Mnichově). Jejími prarodiči z matčiny strany jsou Ernst Bierlein, narozen 26. února 1920 v Mnichově a jeho manželka, hraběnka Ellinka von Einsiedel, narozená 26. července 1922 ve Würmeggu, která je potomkem kurfiřta Viléma II. Hesenského. Tatianin biologický otec zemřel, když jí bylo šest let a tak vyrůstala jen s matkou. Její nevlastní otec, Attilio Brillembourg, je majitel společnosti finančních služeb v New Yorku.\n\nTatiana studovala na Aiglon College ve Švýcarsku a v roce 2003 absolvovala na Georgetown University sociologii. Do července 2010, kdy odstoupila, aby se zaměřila na své svatební plány, pracovala v oddělení reklamy jako projektantka událostí pro módní návrhářku Diane von Fürstenberg.\n\nTatiano zasnoubení s princem Nikolaem, s nímž měla dlouhodobý vztah, bylo oznámeno 28. prosince 2009 kanceláří krále Konstantina v Londýně. Svatba se konala v ortodoxním kostele svatého Nikolase v řeckém městě Spetses 25. srpna 2010.\n\n\nTatiana byla také dámou 1. třídy řádu svaté Olgy a Žofie.\n"}
{"id": "1406432", "url": "https://cs.wikipedia.org/wiki?curid=1406432", "title": "Binh Duong (provincie)", "text": "Binh Duong (provincie)\n\nBinh Duong () je provincie na jihu Vietnamu. Žije zde přes 1,8 milionu obyvatel, hlavní město je Thu Dau Mot.\n\nProvincie leží na jihu Vietnamu v nížinaté velmi zalesněné oblasti. Sousedí s provinciemi Dong Nai, Ho Či Minovým Městem, Tay Ninh a Binh Phuoc.\n\nJižní část provincie včetně takřka půlmilionového města Thuan An (vietnamsky \"Thuận An\") je integrovanou součástí saigonské aglomerace.\n"}
{"id": "1406435", "url": "https://cs.wikipedia.org/wiki?curid=1406435", "title": "Kon Tum (provincie)", "text": "Kon Tum (provincie)\n\nKon Tum () je provincie v střední části Vietnamu. Žije zde přes 400 tisíc obyvatel, hlavní město je Kon Tum. Hospodářství se zde orientuje na zemědělství.\n\nProvincie leží ve středím Vietnamu, jíjejíž území v zelké části pokrývají hornaté zalesněné kopce. Souseí s provinciemi Gia Lai, Quang Ngai a Quang Nam. Na západě sousedí s Laosem a Kambodžou.\n"}
{"id": "1406438", "url": "https://cs.wikipedia.org/wiki?curid=1406438", "title": "Zemětřesení na Aljašce 12. srpna 2018", "text": "Zemětřesení na Aljašce 12. srpna 2018\n\nK zemětřesení na Aljašce (USA) v roce 2018 došlo 12. srpna v 06:58:54 místního času (16:58:54 SELČ) a magnitudo dosáhlo síly 6,4 stupně Richterovy stupnice. Epicentrum se nacházelo na severovýchodě státu, 84 km jihozápadně od pobřežní vesnice Kaktovik. Hypocentrum leželo pouhých 9,9 km pod povrchem, takže se jednalo o velmi mělké zemětřesení. \n\nNebylo vydáno žádné varování před vlnou tsunami a zhruba 6 hodin od hlavního zemětřesení otřásl Aljaškou dotřes o magnitudě 6,0, jehož epicentrum leželo 30 km východně. Během následujících dvou dnů se zaznamenalo celkem 349 menších dotřesů, z nichž tři měly sílu více než 5 stupňů. \n\nDíky velice malé obydlenosti nebyly nahlášeny žádné škody a nikdo nebyl zraněn nebo usmrcen. Z oblasti vede směrem k jižnímu pobřeží ropovodní potrubí, které též nebylo poškozeno. \n"}
{"id": "1406441", "url": "https://cs.wikipedia.org/wiki?curid=1406441", "title": "Teodora Řecká a Dánská", "text": "Teodora Řecká a Dánská\n\nTeodora Řecká a Dánská (Řeckyː Θεοδώρα, * 9. června 1983, Londýn) také známá pod pseudonymem Teodora Řecká, je britská herečka a členka řecké královské rodiny.\n\nTeodora se narodila 9. června 1983 v St Mary's Hospital v Londýně jako mladší dcera a čtvrté z pěti dětí sesazeného řeckého krále Konstantina II. a jeho manželky Anne-Marie Dánské.\n\nTeodora chodila v letech 1994 až 2001 na dívčí internátní školu Woldingham School v Surrey. Po roce stráveném na St Philip's College v Austrálii nastoupila na Brownovu univerzitu pod jménem Theodora Greece (Teodora Řecká), kde 28. května 2006 obdržela Bachelor of Arts z divadla. Také navštěvovala Northeastern University v Bostonu. Následně absolvovala postgraduální studium na Central Saint Martins College of Art and Design.\n\nV dubnu 2010 se Teodora odstěhovala do Los Angeles, aby se věnovala své herecké kariéře, v rolích se objevovala pod jménem Theodora Greece (Teodora Řecká). V televizi debutovala 5. prosince 2011 jako sekretářka Alison Montgomery v dlouhodobě běžící soap opeře \"The Bold and the Beautiful\".\n\n\n\nTeodora byla také dámou 1. třídy řádu svaté Olgy a Žofie.\n"}
{"id": "1406444", "url": "https://cs.wikipedia.org/wiki?curid=1406444", "title": "Break Up the Concrete", "text": "Break Up the Concrete\n\nBreak Up the Concrete je deváté studiové album kapely The Pretenders. Vydáno bylo v říjnu roku 2008 společností Shangri-La Music, šest let po předchozím albu \"Loose Screw\". Jde o první album od roku 1990 (\"Packed!\"), na kterém se vůbec nepodílel zakládající člen, bubeník Martin Chambers. Zpěvačka Chrissie Hynde, která skupinu vede, uvedla, že chtěla jiný styl a myslela si, že by Chambers nebyl schopný její názor uspokojit. Píseň „Break Up the Concrete“ byla použita v epizodě „Od pěti do devíti“ seriálu \"Dr. House\".\n\nAutorkou všech skladeb je Chrissie Hynde, pokud není uvedeno jinak.\n\n"}
{"id": "1406445", "url": "https://cs.wikipedia.org/wiki?curid=1406445", "title": "Pretenders II", "text": "Pretenders II\n\nPretenders II je druhé studiové album skupiny The Pretenders. Vydáno bylo v srpnu roku 1981 společností Sire Records a jeho producentem byl Chris Thomas, který se podílel i na debutu kapely. Na obalu alba byla použita fotografie kapely, jejímž autorem je Gavin Cochrane. Kromě jedenácti autorských písní se na desce nachází také jedna coververze písně od Raye Daviese. V hitparádě Billboard 200 se album dostalo na desátou příčku.\n\nAutorkou všech skladeb je Chrissie Hynde, pokud není uvedeno jinak.\n\n"}
{"id": "1406446", "url": "https://cs.wikipedia.org/wiki?curid=1406446", "title": "Dan Gertler", "text": "Dan Gertler\n\nDan Gertler (* prosinec 1973) je izraelský podnikatel, obchodník s komoditami. Je prezidentem společnosti DGI (Dan Gertler International) Group of Companies. Oblastí jeho investic a podnikání jsou diamantové a měděné doly v Demokratické republice Kongo, investoval také do železné rudy, zlata, kobaltu, ropy, zemědělství a bankovnictví. V dubnu 2003 byl jmenován honorárním konzulem Demokratické republiky Kongo v Izraeli. V prosinci 2017 bylo vydáno administrativou USA nařízení č. 13818 implementující Magnitského zákon a Gertler byl uveden na seznamu sankcionovaných entit právě kvůli svým aktivitám v Kongu.\n\nStudoval obchod na University of Derby and Financial Markets and Gemology v Izraeli, kde získal bakalářský titul. Jeho děda Moshe Schnitzer byl rumunským emigrantem, který v roce 1947 založil a byl prvním prezidentem Izraelské diamantové burzy. Jeho otcem je Ashe Gertler, který byl brankářem fotbalového týmu v Tel Avivu, později se stal obchodníkem s broušenými diamanty. Jeho matka Hanna Gertler provozovala radio s pop music. Jeho strýcem je Shmuel Schnitzer, který byl prezidentem Světové federace diamantových burz v letech 2002-2006 (\"World Federation of Diamond Bourses\"). Gertler vyrůstal v sekulární rodině, později se svou ženou se přiklonil k ortodoxnímu židovství. Svůj čas tráví v Africe nebo u své rodiny v Bnei Brak, v ultra-ortodoxní čtvrti Tel Avivu. Má k dispozici soukromý letoun a vždy se dostaví na šabat ke své rodině, manželce Anat a 9 dětem.\n\nDle indexu Bloomberg Billionaire Index k datu 2012 vytvořil Gertler obchodní impérium v hodnotě 2,5 miliardy USD. V roce 2015 bylo časopisem Forbes jeho jmění odhadováno na 1,26 miliardy dolarů.\n\nSvé obchodní aktivity v Africe soustřeďoval na nerostné suroviny zejména diamanty a soustřeďoval se na Kongo, kde měl velmi úzké a specifické vazby na prezidenta Kongo Joseph-a Kabila-u, který je více jak 20 let jeho přítelem. \n\n\"Fleurette Group\" je soukromá společnost s centrálou v Amsterdamu, primárně se angažuje v nerostných surovinách v Africe. Centrum jeho aktivit je soustřeďováno na Kongo, kde pobočky a ventures vytvořili 30 tis. nových pracovních míst. Zde je tato společnost největším plátcem daní prostřednictvím svých poboček a ventures. Mateřskou společností v rámci Fleurette Group je Fleurette Properties Ltd, která byla vytvořena jako holdingová společnost v roce 2006. Tato společnost má pod sebou 60 holdingových off-shore firem, prostřednictvím kterých, kontroluje koncese v Africe V únoru 2017 byl oznámen prodej akcií těžebních dolů v Kongu (31% Mutanda - těžba Cu , 11,5% Katanga - těžba Cu a Co) společnosti Glencore ze strany Fleurette group.\n\nPodporuje řadu vzdělávacích a charitativních organizací, mnoho z nich anonymně. Finančně podporuje zejména rodiny haredi (haredi judaism) a studenti yeshiva. V Kongu podporuje centrum \"Chabad-Lubavitch center,\" které poskytuje náboženské a vzdělávací služby Židům v Africe. Také založil Gertler Family Foundation, která se věnuje charitativní činnosti.\n\n\n\n\nDle informací související s případem Gertler u Vrchniho soudu Spojeného království vyplývá, že Gertler přijal a zaplatil miliony za úplatky jménem společnosti Eurasian Natural Resources Corporation (ENRC) v Demokratické republice Kongo. V roce 2016 hedge fund Och-Ziff uznal svou účast v aféře týkající se úplatků v Africe a vešel v jednání s americkými úřady. Výsledkem byla pokuta ve výši 400 milionů USD. Za partnera Och-Ziffa v Kongu byl považován právě Gertler. Komoditní a těžební gigant Glencore spojuje s Gertlerem 10leté partnerství. Nicméně po případu Och-Ziff a uvedením Gertlera na seznam sankcionovaných se Glencore rozhodl pro odstup. V červenci 2018 byla vydána předvolání od Ministerstva spravedlnosti USA.Integrita globálního systému zavisí na regulatorním vykořenění kriminálního chování včetně korupce. Je šokující, že tři společnosti uvedené v příspěvku tj ENCR, Glencore a Och-Ziff jsou nebo byly veřejně obchodovatelné společnosti v Londýně či New Yorku (ENCR byla zalistována v Londýně, v současné době již není a je mimo UK) \n\nGertler obdržel od dědečka radu: \"Řekl mi: Dane, setkávej se s bankéři a popros o půjčku, jedině tehdy, pokud ji nepotřebuješ, jen jako pojistku. Protože, až ji budeš potřebovat bude pozdě.\"\n\n"}
{"id": "1406447", "url": "https://cs.wikipedia.org/wiki?curid=1406447", "title": "Loose Screw", "text": "Loose Screw\n\nLoose Screw je osmé studiové album skupiny The Pretenders. Vydáno bylo v listopadu roku 2002 společností Artemis Records a jeho producenty byli Jonathan Quarmby a Kevin Bacon. Jde o poslední řadovou desku kapely až do roku 2008 (\"Break Up the Concrete\"), což byla do té doby nejdelší přestávka mezi jednotlivými deskami skupiny.\n\nAutory všech skladeb jsou Chrissie Hynde a Adam Seymour, pokud není uvedeno jinak.\n\n\n"}
{"id": "1406450", "url": "https://cs.wikipedia.org/wiki?curid=1406450", "title": "Speicherstadt", "text": "Speicherstadt\n\nSpeicherstadt (německy doslovně „město skladů“) je historický komplex skladovacích budov v hamburském přístavu. Speicherstadt byl vybudován mezi roky 1883 a 1927 jižně od centra města jako součást hamburské bezcelní zóny volného obchodu. Od roku 2015 je zapsán na seznam světového kulturního dědictví UNESCO společně s nedalekou městskou čtvrtí Kontorhausviertel. Rozkládá se na ploše přibližně 26 hektarů (včetně vodních ploch), má protáhlý tvar dlouhý 1,5 km a široký 150 až 250 m a je protkán několika vodními kanály. Sklady z červených cihel v novogotickém stylu jsou postaveny na dřevěných pilotách. Přední část budov je z ulice, zatímco zadní průčelí navazuje na stěnu kanálu. Charakteristické štítové stěny bývají korunovány věžičkami. Současná využitelná plocha všech budov ve Speicherstadt je přibližně 630 000 m². Budovy mají různé účely, některé jsou stále používány jako sklady, jiné jsou určeny pro muzejní nebo výstavní činnost. \n\nHamburk byl v roce 1815 po Vídeňském kongresu začleněn do Německého spolku, nikoli však do Německého celního spolku. V roce 1871 vzniklo Německé císařství a v roce 1881 byla podepsána dohoda o zapojení Hamburku do celního spolku. V této dohodě byla sjednána výstavba skladišť, která by umožnila zařazení celého města do celní unie, avšak s výjimkou pro zachování bezcelního obchodu ve vymezeném, určeném prostoru na území Hamburku - Speicherstadtu. V této obchodní enklávě se tedy i nadále uplatňovalo tradiční privilegium hamburských obchodníků na dovoz zboží bez cel, jeho uskladnění a zpracování (především káva, čaj, koření a tabák). První část skladišť Speicherstadtu byla zprovozněna v roce 1888.\n"}
{"id": "1406451", "url": "https://cs.wikipedia.org/wiki?curid=1406451", "title": "Alexandra, hraběnka z Frederiksborgu", "text": "Alexandra, hraběnka z Frederiksborgu\n\nAlexandra, hraběnka z Frederiksborgu, RE (* \"Alexandra Christina Manley\", 30. června 1964) je první manželkou Joachima Dánského, mladšího syna královny Markéty II.\n\nAlexandra má smíšené čínsko-evropské předky, do svého setkání s princem Joachimem v roce 1994 žila v britském Hong Kongu. Manželi byli v letech 1995 až 2005 a měli spolu dva syny. Alexandra se po rozvodu znovu vdala a zůstala v Dánsku.\n\nAlexandra Manley, potomek Angličanů, Chanů, Čechů a Rakušanů, se narodila 30. června 1964 v britském Hong Kongu jako nejstarší ze tří dcer Richarda Nigela Manleyho (narozen v Šanghaji, potomek Angličanů a Chanů) a Christy Marie Manley (rozena Christa Maria Nowotny ve Vídni jako potomek Čechů a Rakušanů). Její otec byl vedoucím pojišťovny a matka vedoucí dopravní společnosti. Pokřtěna Alexandra byla v katedrále svatého Jana v Hong Kongu. Chodila na Quarry Bay Junior School (1969–1971), Glenealy School (1971–1974) a Island School (1974–1982), všechny v Hong Kongu.\n\nPoté studovala mezinárodní podnikání na univerzitách v Rakousku, Japonsku a Anglii. Není známo, zda získala nějaký univerzitní titul. V letech 1990 až 1995 byla zaměstnaná GT Management (Asia) Ltd v Hong Kongu, kde do roku 1993 pracovala v oblasti prodeje a marketingu a od roku 1993 jako zástupce generálního ředitele tohoto oddělení.\n\nAlexandra se s princem Joachimem Dánským setkala na večírku v Hong Kongu, kde pracoval pro dánskou přepravní společnost. Po bouřlivých námluvách, které začaly na konci roku 1994, princ Joachim poklekl a požádal Alexandru, s prstenem s diamantem a rubínem, o ruku. Stalo se tak na Filipínách, kde spolu pár zrovna pobýval. Jejich zasnoubení, které překvapilo jak dánskou královskou rodinu, tak rodinu Alexandry, bylo oficiálně oznámeno v květnu 1995.\n\nSvatba se konala 18. listopadu 1995 v kapli zámku Frederiksborg v Hillerødu. Svatební oslavy se konaly v paláci Fredensborg. Alexandřinu róbu navrhl Jørgen Bender̟; měla na sobě Alexandrinin diadém, původně šperk královny Alexandriny Meklenbursko-Zvěřínské, který Alexandra dostala jako svatební dar od královny Markéty.\n\nPo svatbě se Alexandra vzdala svého britského občanství i kariéry v marketingu. Změnila také své náboženské vyznání. Anglikánka Alexandra přešla ještě před sňatkem na evangelickou lutheránskou víru.\n\nS princem Joachimem má Alexandra dva synyː\n\n\nAlexandra byla dánským lidem oblíbená. Známá svým smyslem pro módu a charitativní činností jí nazývali Dianou severu. Díky rodičům uměla plynně anglicky a německy, takže se rychle naučila také dánsky. Během několika málo měsíců již mluvila téměř bez přízvuku. „Nenávidím gramatiku, obzvláště tu složitou, ale výslovnost může být tvrdá, protože polykáme některá naše slova. Připomíná mi to trochu čínštinu... Říkat něco s vzestupem nebo poklesem může dát slovu úplně jiný význam“, vysvětlila v jednom rozhovoru. „Bylo to mé rozhodnutí, učit se jazyk okamžitě. Bylo by hrozné stát a mluvit s někým anglicky. Nebo někomu za něco děkovat. To by bylo naprosto hrozné. Tohle je můj nový domov a tak vlastně ani není jiná možnost.“\n\nKromě toho Alexandra mluvil také kantonsky. Na tiskové konferenci v roce 1995, na otázku, zda je schopna komunikovat s princem Henrikem v čínštině, odpověděla, že věří, že jeho čínština je lepší než ta její. Poté objasnila, že princ Henrik hovoří mandarinskou čínštinou, zatímco ona kantonštinou, jazykem převládajícím v Hong Kongu.\n\nAlexandra se i po svatbě věnovala dobročinné práci, která zahrnovala Dětský červený kříž, Dánskou společnost nevidomých, UNICEF a advokátní skupinu pro svobodné matky Mother Help. Byla také vyslankyní UNICEF, když odcestovala do Thajska navštívit pacienty s AIDS.\n\nV polovině roku 2004 se v celém Dánsku a sousedním Švédsku a Norsku začaly objevovat zvěsti, že se její manželství s princem Joachimem zhoršilo. Ukázalo se, že řeči byly pravdivé. 16. září 2004 oznámili manželé své odloučení a případný záměr k rozvodu. Bylo to v královské rodině poprvé od roku 1846. Brzy následovaly zprávy v novinách, které spekulovaly o důvodech manželské roztržky. Dánský parlament Folketing se rozhodl dát Alexandru na seznam osob, jimž bude vláda posílat peníze, a to nezávisle na jejím případném budoucím sňatku. Alexandře byla přidělena každoroční renta 2, 1 milion dánských korun (330 000 USD). Pár se rozvedl 8. dubna 2005.\n\nV polovině roku 2005 se Alexandra začala objevovat společně s Martinem Jørgensenem, o 14 let mladším kameramanem a synem Jacoba Jørgensena. Jacob Jørgensen je v Dánsku znám svou filmovou produkční společností JJ Film, která vyprodukovala řadu dokumentárních filmů, na kterých spolupracovali a účastnili se jich členové královské rodiny.\n\n3. března 2007 se Alexandra za Martina Jørgensena při soukromém obřadu v kostele Øster Egede, provdala. V září 2015 bylo oznámeno, že se hraběnka s Jørgensenem po osm a půl roku trvajícím manželství rozvádějí.\n\nV roce 2007 se hraběnka Alexandra přidala ke správní radě Ferring Pharmaceuticals.\n\nV roce 2017 bylo oznámeno, že přijme pozici předsednictví obchodu a vlády na Indianské univerzitě Kelley School of Business.\n\n\n\n"}
{"id": "1406453", "url": "https://cs.wikipedia.org/wiki?curid=1406453", "title": "Pamětní medaile mezinárodní federace starých bojovníků Fidac", "text": "Pamětní medaile mezinárodní federace starých bojovníků Fidac\n\nPamětní medaile mezinárodní federace starých bojovníků Fidac je pamětní medaile, která byla původně udělována ve Francii a byla určena pro vojáky dohodového spojenectví sdružené ve federaci FIDAC (federace veteránů první světové války). Medaile byla ražena Pro její československé příslušníky byla medaile ražena na československém území.\n\nMedaile byla ražena z bronzu. Rozeznáváme tyto základní typy:\n\nDále rozeznáváme ražby:\n\n\n"}
{"id": "1406454", "url": "https://cs.wikipedia.org/wiki?curid=1406454", "title": "Pamětní medaile svazu českoskoslovenského důstojnictva", "text": "Pamětní medaile svazu českoskoslovenského důstojnictva\n\nPamětní medaile svazu českoskoslovenského důstojnictva, je pamětní spolková medaile, která byla založena v roce 1945 jako připomínka služby důstojníků v záloze, ale i v činné službě. Jedná se o neoficiální ražbu Svazu čs. důstojníků z roku 1945.\n\nMedaile je ražena z bronzu a na střed stužky se v některých případech přidávala malá pěticípá hvězdička\n\nMěřička, Václav. Československá vyznamenání V. část, článek 68, ČNS Hradec Králové 1979, 176 s.\n\n"}
{"id": "1406455", "url": "https://cs.wikipedia.org/wiki?curid=1406455", "title": "Pamětní medaile Za věrnost a brannost", "text": "Pamětní medaile Za věrnost a brannost\n\nPamětní medaile Za věrnost a brannost, je pamětní spolková medaile, která byla založena v letech 1945-1946 vojenským Sdružením dobrovolníků, kteří se zúčastnili obrany Slovenska v letech 1918–1919. Na stuhu této medaile se upevňoval tzv. gotický štítek se slovenským zemským znakem. Tento štítek je i součástí malé náprsní stužky.\n\nMedaile je ražena z bronzu a její ražba vykazuje tři typy:\n\n\n\n"}
{"id": "1406458", "url": "https://cs.wikipedia.org/wiki?curid=1406458", "title": "Seznam vývojářských a vydavatelských společnosti počítačových her a videoher", "text": "Seznam vývojářských a vydavatelských společnosti počítačových her a videoher\n\nTento seznam obsahuje abecedně seřazené existující vývojářské a vydavatelské společnosti počítačových her a videoher\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1406459", "url": "https://cs.wikipedia.org/wiki?curid=1406459", "title": "Henri Christophe", "text": "Henri Christophe\n\nHenri Christophe (Anri Kristòf, 6. října 1767 Grenada – 8. října 1820 Cap-Haïtien) byl jeden z vůdců haitské revoluce a v letech 1806 až 1820 vládce severní části Haiti.\n\nO jeho mládí neexistují spolehlivé údaje. Předpokládá se, že byl bambarského původu a narodil se na Grenadě nebo jiném karibském ostrově, jako otrok se dostal na Saint-Domingue a sloužil jako podomek v hotelu, dokud se nevykoupil z otroctví. Bojoval mezi černošskými dobrovolníky na straně americké revoluce, roku 1791 se přidal ke vzpouře otroků na Haiti a roku 1802 ho Toussaint Louverture jmenoval generálem. Po zavraždění císaře Jeana-Jacquese Dessalinese v roce 1806 vypukl boj o moc mezi Christophem a Alexandrem Pétionem, který vyústil v rozdělení země na jih s prezidentem Pétionem a sever, kde Christophe se svými stoupenci vyhlásil Haitský stát s hlavním městem \"Cap-Henri\" (dnešní Cap-Haïtien). V roce 1811 se nechal korunovat králem pod jménem Henri I. a zavedl absolutistickou monarchii, uděloval šlechtické tituly, v Milotu vybudoval výstavnou rezidenci Sans-Souci a pevnost Citadelle Laferrière, vydal zákoník \"Code Henri\", velkoryse investoval do školství a kultury. V roce 1814 se jeho vojskům podařilo odrazit pokus Francouzů o opětovné ovládnutí ostrova. Henri Christophe se snažil pozvednout zemědělskou produkci zaváděním nucených prací, což vedlo ke značné nespokojenosti s jeho vládou. V srpnu 1820 byl král raněn mrtvicí, jeho oslabení využila armáda ke vzpouře a v bezvýchodné situaci se 8. října 1820 Henri Christophe zastřelil. Pár dní nato byl při nepokojích zabit i jeho šestnáctiletý syn Jacques-Victor Henry, jehož jmenoval svým nástupcem, a Jean-Pierre Boyer Haiti znovu sjednotil. Potomky Henri Christophea byli Pierre Nord Alexis, haitský prezident v letech 1902–1908, a Michèle Bennettová, manželka diktátora Jeana-Clauda Duvaliera. Alejo Carpentier popsal Christophovu vládu v románu \"Království z tohoto světa\".\n\n\n \n"}
{"id": "1406465", "url": "https://cs.wikipedia.org/wiki?curid=1406465", "title": "Margarita Řecká a Dánská", "text": "Margarita Řecká a Dánská\n\nMargarita Řecká a Dánská (Řeckyː Πριγκίπισσα Μαργαρίτα της Ελλάδας και Δανίας; 18. dubna 1905 – 24. dubna 1981) se narodila jako nejstarší dítě prince Ondřeje Řeckého a Dánského a Alice z Battenbergu. Byla prvním pra pra vnoučetem královny Viktorie a nejstarší sestrou prince Philipa, vévody z Edinburghu.\n\nPrincezna Margarita se narodila 18. dubna 1905 v Královském paláci v Athénách. Byla sestrou prince Philipa, vévody z Edinburghu, manžela královny Alžběty II. Měla také tři sestryː Teodoru, markraběnku bádenskou; Cecílii, dědičnou velkovévodkyni hesenskou, a Sofii, princeznu hannoverskou.\n\nMargarita se 20. dubna 1931 v německém Langenburgu provdala za Gottfrieda Hohenlohe-Langenburského, syna Alexandry Sasko-Koburské, vnučky královny Viktorie. Gottfried se stal 11. prosince 1950 princem z Hohenlohe-Langenburg. Manželé spolu měli několik dětíː\n\n\nPrincezna Margarita zemřela 24. dubna 1981 v Langenburgu. Svého manžela přežila o 21 let.\n\n\n"}
{"id": "1406466", "url": "https://cs.wikipedia.org/wiki?curid=1406466", "title": "CPAN", "text": "CPAN\n\nCPAN (z anglického ) je softwarový repozitář obsahující jednak moduly pro programovací jazyk Perl a jednak aplikace napsané v tomto jazyce. První myšlenky k jeho zřízení se objevily už v roce 1993 inspirované repozitářem CTAN typografického systému TeX, ale do provozu byl oficiálně uveden až v roce 1995. Jméno CPAN nese kromě samotného repozitáře i perlový program, který slouží k stažení a instalaci modulů (a funguje tedy jako specializovaný správce balíčků). Kromě toho je možné do repozitáře přistupovat i přes webové rozhraní, kde je například možné i bez instalace číst dokumentaci patřičného modulu generovanou ze standardního formátu POD. \n\nCelý repozitář má celosvětově mnoho internetových zrcadel. Například v České republice bylo k roku 2006 provozováno oficiální zrcadlo repozitáře mj. na Mendelově univerzitě a Masarykově univerzitě v Brně, a k roku 2018 na Masarykově univerzitě, Vysokém učení technickém v Brně a sdružením CZ.NIC.\n\n"}
{"id": "1406469", "url": "https://cs.wikipedia.org/wiki?curid=1406469", "title": "Varangal", "text": "Varangal\n\nVarangal () je město v Telangáně, jednom ze svazových států Indie. K roku 2011 měl zhruba 700 tisíc obyvatel a byl správním střediskem svého okresu.\n\nVarangal leží v středovýchodní části Telangány, tedy ve východní části Dekánské plošiny. Je vzdálen přibližně 150 kilometrů severovýchodně od Hajdarábádu, hlavního města Telangány.\n\nObyvatelstvo mluví převážně telugsky. Z náboženského hlediska jsou nejrozšířenější hinduismus (přes 83 %), pak islám (přes 14 %) a nakonec křesťanství (přes 1 %). Zbylá náboženství jako například džinismus a sikhismus jsou zastoupena méně.\n\nVarangal vznikl nejpozději v 8. století a už od 11. století byl významným střediskem východu Indie. Kolem roku 1300 měl již údajně přibližně sto tisíc obyvatel.\n"}
{"id": "1406470", "url": "https://cs.wikipedia.org/wiki?curid=1406470", "title": "Thua Thien-Hue (provincie)", "text": "Thua Thien-Hue (provincie)\n\nThua Thien-Hue () je provincie ve středním Vietnamu. Žije zde přes 1 milion obyvatel, hlavní město je Hue. Region má své pláže a je dobrým tržním a silničním spojem Vietnamu.\n\nProvincie leží ve střední, mírně hornaté části Vietnamu. Sousedí s provinciemi Quang Tri, Da Nang a Quang Nam. Na jihozápadě sousedí s Laosem. Ekonomickým centrem je přístav Hue, kde je soustředěna většina obyvatelstva provincie.\n"}
{"id": "1406474", "url": "https://cs.wikipedia.org/wiki?curid=1406474", "title": "Kolobřeh (maják)", "text": "Kolobřeh (maják)\n\nMaják Kolobřeh ( anglicky ) stojí v Polsku na pobřeží Baltského moře v Pomořanském zálivu ve městě Kolobřeh Západopomořanské vojvodství.\n\nNachází se v ústí na pravém břehu řeky Parsęty mezi majáky Niechorze (asi 34 km západně) a Gąski (22 km východně). Maják je kulturní památkou zapsanou v seznamu kulturních památek Západopomořanského vojvodství pod číslem A-376 z 10. dubna 1964.\n\nPrvní navigační osvětlení v Kolobřehu se objevilo v roce 1666. Byla využita věžička na domu přístavního úřadu. Světlo bylo zapalováno pouze v případě vjezdu lodí do přístavu. Později bylo světlo zažíháno na vlnolamu.\n\nV druhé polovině 19. století byla používána Fresnelova čočka s bílým světlem, zdrojem byl olejový plamen. Dosvit činil 6 námořních mil.\n\nV letech 1770–1774 byla na obranu přístavu postavená pevnost Ujście. Pevnost byla postavena podle francouzského vzoru jako čtvercová s dvěma dělostřeleckými bastiony ze strany moře. Vedle pevnosti byla v roce 1899 postavena 25 m vysoká věž a hrázděná budova pro lodivody. Dosvit lucerny byl 8 námořních mil, zdroj červeného světla se nacházel ve výšce 14 m n. m. V roce 1909 byla postavena nová cihlová stavba s charakteristickou žlutou barvou. Zdroj světla se nacházel ve výšce 25 m n. m. a jeho dosvit byl 12 námořních mil. Na konci druhé světové války v březnu 1945 byl maják zničen německými ženisty.\n\nV roce 1947 byl postaven maják na novém místě. Byly využity části pevnosti na jejich základech byl postaven maják 26 m vysoký. Zdroj světla s dosvitem do 18 námořních mil byl ve výšce 33 m n. m. a tvořila jej elektrická žárovka a cylindrická čočka o průměru 500 mm. Provoz byl zahájen v roce 1948.\n\nV roce 1976 byla provedena generální oprava při níž byly nahrazeny dřevěné schody železnými a lucerna byla přestavěna. Od roku 1957 do 1995 maják plnil funkci radiomajáku.\n\nOpravy majáku proběhly v letech 1979 až 1981 a 2001.\n\nV roce 2005 byl maják vyražen na minci o nominální hodnotě 2 złotých a v roce 2008 vydal Úřad města Kolobřeh medaili 7 Kołobrzeżanek, na které je zobrazen maják se dvěma mořskými koníky.\n\nMaják byl ve správě Námořního úřadu (\"Urząd Morski\") ve Slupsku. Maják je přístupný veřejnosti v letních měsících a nachází se v něm mineralogické muzeum.\n\nVálcová věž, která ukončena korunní obloučkovou římsou, je postavena na dvoupodlažní kruhové základně původního bastionu. Maják je postaven z červených neomítaných cihel, ukončený dvěma ochozy a válcovou lucernou.\n\nOd roku 1981 je zdrojem světla otáčející se panel s halogenovými žárovkami (200 W). Dosvit je 16 námořních mil. Věž má červenou barvu a bílé ochozy a lucernou s černou kuželovou střechu.\n\n\noznačení:\n\n\n\n"}
{"id": "1406475", "url": "https://cs.wikipedia.org/wiki?curid=1406475", "title": "Emma Snowsillová", "text": "Emma Snowsillová\n\nEmma Laura Snowsillová–Frodenová (* 15. června 1981 Gold Coast) je bývalá australská triatlonistka.\n\nV roce 2000 se stala juniorskou mistryní světa a získala stipendium Australského sportovního institutu. Třikrát vyhrála mistrovství světa v triatlonu (2003, 2005 a 2006), získala zlato na Hrách Commonwealthu 2006 a na Letních olympijských hrách 2008, kde porazila úřadující mistryni světa Vanessu Fernandesovou z Portugalska. Vyhrála dvanáct závodů Světového poháru. V roce 2009 jí byl udělen Řád Austrálie. V červenci 2014 oznámila ukončení sportovní kariéry.\n\nJejím manželem je od roku 2013 Jan Frodeno, který získal pro Německo zlatou medaili v triatlonu na OH 2008. Žijí v Saarbrückenu, mají syna a dceru.\n\n"}
{"id": "1406478", "url": "https://cs.wikipedia.org/wiki?curid=1406478", "title": "Jiří Vykoukal (historik umění)", "text": "Jiří Vykoukal (historik umění)\n\nJiří Vykoukal (* 27. července 1937, Praha) je historik umění, kurátor a vysokoškolský pedagog, v letech 1991-2010 ředitel Galerie výtvarného umění v Chebu. V letech 1991-2001 byl předsedou Rady galerií České republiky.\nJiří Vykoukal v letech 1961-1964 studoval dějiny umění na Filozofické fakultě Univerzity Jana Evangelisty Purkyně v Brně (prof. Albert Kutal, Václav Richter, I. Krsek). Studia dokončil roku 1967 na Filozofické fakultě Univerzity Karlovy v Praze (prof. Jan Květ, Jaroslav Pešina, Jiří Kropáček, Petr Wittlich) obhajobou diplomové práce \"Václav Tikal - malířské dílo\". Roku 1984 získal titul PhDr.\n\nBěhem studia byl zaměstnán jako samostatný odborný pracovník ve Slováckém muzeu (1961-1963) a po přechodu do Prahy pracoval jako jevištní technik v Divadle Na zábradlí (1963-1965) a jako administrativní pracovník ve Svazu československých výtvarných umělců (1965-1966). V letech 1966-1968 byl zaměstnán v Národní galerii v Praze a poté do roku 1970 v Galerii výtvarného umění v Chebu. Na počátku normalizace byl propuštěn a do roku 1981 byl vedoucím odboru evidence a dokumentace v Krajském středisku státní památkové péče a ochrany přírody v Plzni. Poté v letech 1981-1983 pracoval jako dělník Okresní správy silnic v Chebu a v letech 1984-1987 byl samostatným odborným pracovníkem Okresního muzea v Tachově.\n\nRoku 1987 se vrátil na místo odborného pracovníka do Galerie výtvarného umění v Chebu a po pádu komunismu byl jmenován ředitelem. Zároveň v letech 1991-2001 zastával funkci předsedy Rady státních galerií České republiky, v letech 1997-2000 byl členem českého výboru ICOM a od roku 1998 členem nákupní komise chebského muzea. V Galerii výtvarného umění v Chebu působil do roku 2010.\n\nV letech 1992-1994 pracoval jako externí odborný asistent na Pedagogické fakultě Západočeské univerzity v Plzni, kde vyučoval dějiny českého a evropského umění 19. a 20. století.\nRoku 1969 se podílel na sborníku \"50 let československého malířství 1918 - 1968\", který vydala Národní galerie v Praze. Po jeho návratu do Galerie výtvarného umění v Chebu a jmenování do funkce ředitele (1991), došlo k zásadní změně v akviziční politice. Jiří Vykoukal se výrazně orientoval především na surrealismus a imaginativní tvorbu a do sbírek získal významná díla od Toyen, Jaroslava Hovadíka, Josefa Istlera, Mikuláše Medka, Čestmíra Janoška či Roberta Piesena. \n\nKromě doplňování kmenové kolekce sbírky obrazů a kreseb českého umění 20. století o díla autorů v galerijních fondech dosud nezastoupených, nebo jejichž zastoupení bylo nedostačující, se mu podařilo sbírky rozšířit také o významná díla starého umění. Pro sbírku gotického sochařství získal kromě švábské madony z 3. čtvrtiny 15. století také unikátní Pietu z chebského dominikánského kostela sv. Václava z doby kolem roku 1350, která je považována za dílo evropského významu. Do souboru malby 17. a 18. století nově získal díla Jana Vojtěcha Angermayera, Petra Brandla, Johanna Michaela Bretschneidera, Pietera de Putter nebo Cornelise de Wael. \n\nV 90. letech galerie začala spolupracovat na projektech mezinárodního kulturního festivalu \"Uprostřed Evropy – Mitte Europa\". Roku 1993 se v Chebu uskutečnila výstava \"Výtvarné umění po obou stranách česko-německé hranice / Bildende Kunst zu beiden Seiten der tschechisch-deutschen Grenze\" (s I. Thomaschke). \n\nChebská galerie se za působení Jiřího Vykoukala věnovala spolupráci s německými kurátory a výstavám česko-německých výtvarníků a českých výtvarníků, kteří po srpnu 1968 emigrovali do Německa: \"Čestmír Janošek: Praha - Kolín\" (1995), \"Informel a skupina Cobra ze sbírek bochumského muzea\" (1998), \"August Brömse a skupina Poutníci / und die Gruppe Pilger\" (2001), \"Maxim Kopf 1892-1858\" (2002), \"Josef Hegenbarth 1884-1962\" (2003), \"Eva Janošková: Kresby a grafika 1954-2004\" (2005), \"Emil Schumacher (1912 - 1999): Stále znovu maluji svůj obraz ... / Immer wieder male ich mein Bild ...\" (2006), \"Eugen von Kahler: Et in Arcadia Ego\" (2006), \"Eugen von Kahler a skupina Der Blaue Reiter\" (2006), \"Johann Heinrich Vogeler (1872 - 1942): Grafická tvorba z let 1890-1910\" (2006), \"Na papíře: Max Beckmann - Otto Dix - Karl Hubbuch\" (2007), aj. \n\nRoku 2002 se díky zápůjčce 150 grafických listů ze sbírky dr. Gerarda Loobuycka z Ostende v Chebu uskutečnila první výstava Jamese Ensora (\"James Ensor: Vizionář moderny\")\n\n"}
{"id": "1406484", "url": "https://cs.wikipedia.org/wiki?curid=1406484", "title": "CURL", "text": "CURL\n\ncURL je projekt skládající se jednak ze softwarové knihovny (libcurl) a jednak z nástroje příkazového řádku (curl) sloužících ke stahování souborů přes počítačovou síť. Jeho název (rozepisovaný nebo ) odkazující k URL, tedy specifikaci umístění zdroje včetně síťového protokolu, odpovídá skutečnosti, že podporuje celou řadu běžných protokolů: HTTP, HTTPS, FTP, FTPS, LDAP, RTMP, Gopher, DICT, Telnet, IMAP, POP3, SMTP a RTSP. Projekt je napsaný v C, multiplatformní a uvolněný pod licencí MIT.\n\nV roce 2016 prošel cURL bezpečnostním auditem, který našel řadu chyb, ovšem nekritických, a celkově kód hodnotil kladně. \n\nOd prosince 2017 je nástroj příkazového řádku cURL dodáván v rámci Windows 10 přímo od jejich výrobce, společnosti Microsoft.\n\n"}
{"id": "1406485", "url": "https://cs.wikipedia.org/wiki?curid=1406485", "title": "Curl", "text": "Curl\n\nCurl může být \n\n"}
{"id": "1406486", "url": "https://cs.wikipedia.org/wiki?curid=1406486", "title": "Guntúru", "text": "Guntúru\n\nGuntúru () je město v Ándhrapradéši, jednom ze svazových států Indie. K roku 2011 mělo přes 740 tisíc obyvatel, což z něj činilo třetí nejlidnatější město Ándhrapradéše po Višákhapatnamu a Vidžajavádě, a bylo správní střediskem svého okresu.\n\nPrvní zmínka o Guntúru je z desátého století.\n\nFrancouzský fyzik a astronom Pierre Janssen pozoroval v Guntúru s pomocí spektroskopu zatmění Slunce 18. srpna 1868, což jej vedlo k objevu hélia.\n\nGuntúru je sídlem římskokatolické diecéze guntúruské.\n"}
{"id": "1406489", "url": "https://cs.wikipedia.org/wiki?curid=1406489", "title": "Miroslav Michálek (1959)", "text": "Miroslav Michálek (1959)\n\nMiroslav Michálek (* 26. listopadu 1959 Třebíč) je český právník a šachista.\n\nPo absolvování Střední ekonomické školy v Třebíči vystudoval Právnickou fakultu Univerzity Jana Evangelisty Purkyně (dnešní Masarykova univerzita) v Brně (1979 – 1983), kde v roce 1984 složením rigorózní zkoušky získal i doktorát (JUDr.) V roce 1985 složil na Ministerstvu spravedlnosti odbornou notářskou zkoušku. Vystudoval též na Central European Management Institute (CEMI) v Praze (2014 – 2015) postgraduálně obor Corporate Master of Laws, kde získal titul LL.M.\n\nPracoval na Státním notářství v Hodoníně (1986), Státním notářství Brno – město (1987) a Státním notářství v Třebíči (1988 – 1992). Od 1. ledna 1993 je soukromým notářem v Třebíči s úředním dnem v Jemnici (od roku 1993) a úředním dnem v Praze (od roku 2011).\n\nKrátce externě vyučoval na katedře občanského práva Právnické fakulty Masarykovy univerzity v Brně a právo rovněž učil na soukromé střední odborné škole Vostrý v Třebíči. Věnuje se i přednáškové činnosti.\n\nV praktické hře získal 1. výkonnostní třídu (1992) a nejvyšší ELO hodnocení 2040 bodů (2005). Větších úspěchu dosáhl v korespondenčním šachu. Byl členem družstva, které získalo v Mistrovství ČSFR (1992–1993) zlaté medaile a obdržel titul Mistr šachu. Zúčastnil se několika mezinárodních turnajů v korespondenčním šachu:\n\nS reprezentačním družstvem korespondenčních šachistů vybojoval v roce 2009 bronzovou medaili VI. Mistrovství Evropy družstev, na l. šachovnici reprezentoval Českou republiku i v předkole šachové olympiády v roce 2012 a reprezentoval Českou republiku v zápasech proti Norsku, Německu, Slovensku, Francii, Austrálii/Novému Zélandu, Polsku a týmu Evropy. V roce 2007 hrál za český tým ALFA, který skončil v Champions League na 4. místě.\n\nZa dosažené výsledky obdržel v roce 2002 šachový titul IM ICCF (mezinárodní mistr ICCF) a v roce 2003 šachový titul SIM ICCF (mezinárodní mistr vyšší třídy ICCF). Byl rovněž členem české delegace na mezinárodních kongresech ICCF v Lisabonu (POR) 2002, Ostravě (CZE) 2003 a Mumbaji (IND) v roce 2004.\n\nV roce 2019 postoupil ze semifinálové skupiny WC37/sf02 (2013 – 2015) do turnaje kandidátů mistrovství světa. V tomto turnaji WC36/ct02  (2016 – 2019) obsadil za Thomasem Märtenem (GER 2502) druhé postupové místo do finále Mistrovství světa v korespondečním šachu (zdroj www.iccf.com). To bude zahájeno v červnu 2021 za účasti 17 hráčů.\n\nVe volbách do Senátu PČR v roce 2018 kandidoval jako nestraník za hnutí ANO 2011 v obvodu č. 53 – Třebíč. Se ziskem 14,77 % hlasů skončil v prvním kole voleb na 2. místě a ve druhém kole se utkal s nestraničkou za hnutí STAN Hanou Žákovou. V něm prohrál poměrem hlasů 22,53 % : 77,46 %.\n\n"}
{"id": "1406491", "url": "https://cs.wikipedia.org/wiki?curid=1406491", "title": "Osella FA30", "text": "Osella FA30\n\nOsella FA30 – italský sportovní prototyp (\"sports prototype\") zkonstruovaný jako speciál pro závody automobilů do vrchu s umístěním jezdce v ose vozu. Jedná se o monopost, jenž byl sestrojen podle předpisů pro skupinu E2-SS (\"single seater\") v roce 2009 společností Osella Engineering Srl.\n\nVůz vznikl na přelomu let 2008/2009 v konstrukční dílně Osella Engineering Srl, pod vedením majitele společnosti – konstruktéra Vincenza Oselly, kdy byl představen jako evoluce předchozího typu Osella PA27. Osella FA30 je koncepčně shodný s prototypem Osella PA30, který je na rozdíl od Oselly FA30 dvoumístným sportovním prototypem s řízením na pravé straně a vnějším ochranným obloukem pro dvoumístné provedení (přes celou šířku prostoru kokpitu). První veřejný test Oselly FA30 se uskutečnil při testovacím dni na italské trati Verzegnis\"-\"Sella Chiuzantan s názvem Primavera Verzegnis 2009, kdy vůz představil Simone Faggioli jako tehdejší jezdec s tovární podporou společnosti Osella Engineering.\n\nVůz vznikl a je konstruován dle předpisů pro kategorii II, skupinu E2\"-\"SS, tedy pro vozy spadající mezi jednomístné volné formule. Osella FA30 je monopost - je určen pro jednoho pasažéra (jezdce), který sedí v ose vozidla, k tomu je přizpůsobeno i ovládání vozidla – centrálně umístěný volant a ovládací pedály.\n\nVůz navazuje na filozofii konstruktéra Enza Oselly, který využil pro FA30 typickou konstrukci ocelového rámu (stejné provedení využíval i legendární typ Osella PA20) vyztuženého prostřednictvím nanýtovaných karbon-uhlíkových ploten. V přední části před jezdcem je umístěný povinný ochranný prvek crash box (kombinace karbon-kevlaru a uhlíkové voštiny), který představuje ochranu jezdce před čelním nárazem (povinnost předepisují regule FIA). Šasi kryje trojice aerodynamických sklo-laminátových krytů.\n\nPalivová nádrž je umístěna v dutině za jezdcovou sedačkou. Nádrž je v bezpečnostním provedení s homologací FIA s termínovou platností od firmy Merin. Její provedení je ze speciálního odolného materiálu, který je elastický. Objem nádrže je cca 15–30 litrů.\n\nOsella FA30 využívala výhradně pohonnou jednotku Zytek KV308H, jenž měla původ z formulového šampionátu FIA International F3000 Championship, kde těmito motory byly osazovány monoposty Lola F3000 v rozmezích let 1996–2004. Konstrukčně je vyřešeno uložení motoru podélně v ose prototyp Osella FA30, kde je v místě za jezdcem přidělán přímo k rámu. Sání motoru směřuje kolmo vzhůru, kde je vyveden přívod vzduchu–sací trakt, prostřednictvím sacího „komínu“ za hlavou jezdce. Ten zároveň slouží jako ochranný oblouk jezdce v případě, kdyby došlo k převrácení vozidla. Chlazení motoru je provedeno prostřednictvím postranně umístěných chladičů, které jsou chlazeny proudícím vzduchem vedeným tunely v bočnicích.\n\nPohonné jednotky Zytek jsou v průběhu jejich závodního života připravovány různými ladiči s využitím odlišného managementu elektronického řízení. V základní verzi má provedení motoru Zytek KV308H výkon ~450 HP, s využitím modernějších ECU (Electronic control unit – řídící jednotka) a neomezených možností konstrukčních úprav (v základním provedení byl motor zkonstruován na dlouhou životnost s ohledem na náklady v šampionátu FIA International F3000 Championship, kde byl motor využíván za jednotných podmínek). Motory tak po úpravě sacích kanálů v hlavě motoru, při využití jiného časování změnou vaček, volbou jiných pístů, či laděných výfukových svodů dosahují k výkonovým limitům ~530 HP. Úpravy těchto motorů zajišťuje anglický Engine Developments Ltd. (Judd Power), italský motorový ladič Renato Armaroli, italské společnosti LRM Motors, Fortech. Management elektroniky motoru obstarává řídící jednotka EFI, Motec a originální Zytek ECU.\n\nVýhradní využití motorů Zytek v šasi Osella FA30 bylo ukončenou novou evolucí vozu v roce 2015, kdy byla představena Osella FA30 s označením EVO. V oblasti pohonné jednotky byl zastavěn motor RPE (Radical Performance Engines), který má vynikající poměr váhy (88 kg) a dodaného výkonu (~480 HP / 10500 ot/min). Tento motor byl vyvinut společností Radical Performance Engines. Jedná se o motor, který je složen ze dvou motocyklových čtyřválců složených do bloku V8 vlastní konstrukce RPE. Technickou zajímavostí je, že motor využívá variabilní délku sacích komínků.\n\nPřevodovka je umístěna za motorem v ose vozidla, uložena podélně a tvoří poslední pevnou část prototypu. Osella FA30 je osazována převodovkou od francouzské společnosti Sadev. Jedná se o 6 stupňovou sekvenční převodovku vybavenou odděleným převodem pro zpětný chod. Převodovka je ovládaná, buď mechanicky řadicí pákou, která má jen jednu osu pohybu v podélné ose vozidla (vpřed, vzad) nebo je vybavena elektronickým systémem řazení (Geartronic, Motec, EFI, Teknogear, aj.), kdy k volbě rychlosti dochází prostřednictvím řadících pádel na volantu (paddle-shift). Elektronické impulsy z pádel následně ovládají pneumatický, hydraulický nebo elektrický akční člen, který zajišťuje mechanický pohyb řadící tyče v převodovce.\n\nNěkteré z vozů využívají speciální provedení odstředivé spojky, která je samočinná. Spojka spíná plynule v závislosti na otáčkách motoru a umožňuje plynulý rozjezd bez rizika zhasnutí motoru. Výrobcem je společnost Sachs.\n\nMaximální rychlost sportovního prototypu Osella FA30 je závislá na zvolených převodech. Prototypy běžně atakují na tratích závodů do vrchu rychlost na rozmezí ~250–270 km/h.\n\nPřední kola mají nezávislé zavěšení lichoběžníkovou nápravou prostřednictvím dvojice příčných ramen s využitím tlačných tyčí (pushrod). Zadní – hnaná náprava je víceprvková. Spojení příčných ramen a šasi je provedeno prostřednictvím kloubových hlavic (uniball). Vozidlo je dále vybaveno pro přední i zadní zavěšení nastavitelnými zkrutnými stabilizátory.\n\nOdpružení a tlumení podvozku je provedeno vinutými pružinami s nastavitelnými teleskopickými tlumiči rozdílných dodavatelů (KW Automotive, Öhlins TTX/TTR).\n\nPodvozek Oselly FA30 je plně stavitelný a umožňuje pomocí stavitelných ramen, kloubových hlavic (uniball) a změny na tlumičích měnit geometrii podvozku, světlou výšku sportovního prototypu Osella FA30 i rozložení hmotnosti na jednotlivá kola.\n\nOsella FA30 má centrálně umístěný volant, který přes řídící tyč ovládá hřebenové řízení, které je přes spojovací tyče spojeno s těhlicemi řízených předních kol.\n\nProvedení aerodynamických prvků vozu zajistilo Oselle FA30 úspěch na evropských tratích závodů do vrchu. Vincenzo Osella využil při konstrukci beze zbytku volnosti předpisů pro skupinu E2-SS a pro Osellu FA30 jako monopost zvolil řešení s krytými koly a konstrukcí podlahy s plochou pod celým vozidlem (na délku počínaje předním difuzorem, konče zadním extraktorem v šířce se rovná podlaha rozprostírá mezi oběma bočnicemi v maximálně přípustných rozměrech). Tato kombinace zajišťuje vysokou míru aerodynamického přítlaku a tím vysokou rychlost v zatáčkách. Navíc tato konstrukce je doplněna zadním přítlačným křídlem v maximální - předpisy povolené šířce.\n\nAerodynamika vozu prošla od roku 2009 řadou modifikací v oblasti předního difuzoru (vyztužení, tvarování, celková délka difuzoru), vývojem prošla přední část prototypu - přidáním přítlačných aerodynamických křidélek. Dvojice aerodynamických křidélek byla umístěna v centrální části (nad crash boxem), dvojice po stranách v přední části krytí kol. Tyto jsou ve vodorovné poloze. Využití našla i postranní křidélka, která směrují proudění vzduchu kolem vozu, ty pak mají svislou polohu a jsou umístěna po stranách předního difuzoru.\n\nV zadní části dominuje tříprvkové přítlačné křídlo s koncovými deskami po stranách. Křídlo je k vozu přidělané prostřednictvím dvojice podpěr, které jsou spojeny s obalem převodovky. V roce 2012 byla modifikovaná aerodynamika i v zadní části, kdy byla přidána konstrukce aerodynamických prvků po stranách pod zadním přítlačným křídlem, za zadní kola.\n\nV roce 2015 byla představena nová evoluce Oselly FA30 s označením EVO, která v oblasti aerodynamiky představovala změny především v zadní části prototypu, kdy bylo změněno zadní přítlačné křídlo a jeho uchycení k vozu (křídlo je instalované pod jiným úhlem). Upgrade prošel i zadní extraktor, který byl prodloužen a upraveno jeho tvarování. Rovněž zadní kapotáž byla prodloužena (nastavena) v oblasti pod zadním křídlem.\n\nUž předchozí model Osella PA27 využívala podporu italské pneumatikářské firmy Marangoni, která připravila pro premiéru Oselly FA30 i nové pneumatiky Marangoni ZETA Linea Racing, které v prvních letech výhradně využíval Simone Faggioli, který rovněž spolupracoval na jejich vývoji.\n\n\nNa voze Osella FA30 se používají i pneumatiky Avon Tyres a Pirelli.\n\n\nSportovní prototyp Osella FA30 je osazován 13' magnesiovými disky OZ Racing s centrální maticí.\n\nZpomalení vozidla zajišťuje dvouokruhový hydraulický brzdový systém Brembo bez posilovače. Ocelové brzdové disky s vnitřním chlazením s plovoucím uložením jsou na předních kolech brzděny prostřednictvím třípistkových brzdičů. Zadní kola jsou brzděna dvoupístkovými brzdiči. Rozložení brzdného účinku je možné z místa řidiče.\n\nOsella FA30 je vybavena povinnou bezpečnostní výbavou dle požadavků sportovních regulí dle FIA:\n\n\nVozidlo může být vybaveno systémy pro záznam jízdních dat. Komerční dataloggrová zařízení umožňují záznam provozních dat z motoru nebo záznam dat o chování podvozku. K tomuto vybavení patří i onboard kamera, která snímá jízdu sportovního prototypu na trati a je následně propojena s daty dataloggeru a umožňuje tak komplexní analýzu jízdy.\n\n\nOd roku 2009 se do kokpitu Oselly FA30 usadila více než třicítka závodních jezdců, při podnicích Mistrovství Evropy v závodech automobilů do vrchu, evropském poháru FIA (FIA International Hill Climb Cup) nebo závodech národních šampionátů. Jednotlivý jezdci vůz vlastní nebo si ho pronajali pro jednotlivé podniky.\n\n\n\n"}
{"id": "1406493", "url": "https://cs.wikipedia.org/wiki?curid=1406493", "title": "Hergetova cihelna", "text": "Hergetova cihelna\n\nHergetova cihelna může být:\n\n"}
{"id": "1406495", "url": "https://cs.wikipedia.org/wiki?curid=1406495", "title": "Cinquedea", "text": "Cinquedea\n\nCinquedea je civilní krátký meč (či dlouhá dýka) původem z Itálie. Byla vyvinuta v severní Itálii a stala se velmi oblíbenou v období Italské renesance (15.-16. století).\n\nNázev znamená „pět prstů“ a vyjadřuje šířku čepele u záštity (nebo u verze bez záštity u konce jílce). Čepel byla vcelku masivní. Klasická verze na délku měřila v průměru okolo 45 cm (18 palců) a zužovala se k mírně zaoblenému hrotu. Jílec byl jednoduchý s malou hlavicí a záštita nyla zahnutá směrem k hrotu. Na čepeli bylo několik žlábků pro odlehčení zbraně. Široká čepel byla jako stvořená pro dekorativní leptání. Jednalo se spíše o zbraň sečnou. Tato zbraň byla dostupná v mnoha délkách (nejčastěji kolem 18in) od 10\" do 28\" (25-71cm). Menší verze byly nošeny namísto nože (u tasící ruky) větší pak v pochvě většího meče (na zádech). V malířství a sochařství je někdy zobrazována horizontálně u hýždě pro jednoduché vysunutí, které však nevzbuzovalo podezření (někteří lidé z vyšších vrstev si dávali ruku za záda). Cinqueda na rozdíl od ostatních dýk byla díky své stavbě schopna i např. useknout ruku, což je s klasickou úzkou dýkou naprosto nemožné.\n\n"}
{"id": "1406502", "url": "https://cs.wikipedia.org/wiki?curid=1406502", "title": "Josef Lukšík", "text": "Josef Lukšík\n\nJosef Lukšík (* 16. července 1934) je bývalý český silniční motocyklový závodník. Motocyklový závodník je i jeho stejnojmenný syn.\n\nV místrovství Československa startoval v letech 1956-1968. V celkové klasifikaci skončil nejlépe na druhém místě ve třídě do 500 cm³ v roce 1958, na druhém místě v sidecarech v roce 1960 a na třetím místě ve třídě do 250 cm³ v roce 1961. V roce 1962 při závodě 300 zatáček Gustava Havla skončil ve třídě do 250 cm³ na 3 místě.\n\n\n\n"}
{"id": "1406516", "url": "https://cs.wikipedia.org/wiki?curid=1406516", "title": "Fedčenkův ledovec", "text": "Fedčenkův ledovec\n\nFedčenkův ledovec ( Ледник Федченко, Пиряхи Федченко) je dendritický údolní ledovec v pohoří Pamír, nacházející se na území tádžické autonomní oblasti Horský Badachšán. Je nejdelším ledovcem na Zemi mimo polární oblasti (měří podle různých odhadů 71 až 77 kilometrů), zaujímá plochu okolo 700 km² a dosahuje maximální tloušťky zhruba tisíc metrů. Nachází se na svahu hory Garmo v nadmořské výšce od 6200 metrů do 2900 metrů, tajícím ledem napájí řeku Seldaru. Má třicet čtyři větví, nejdelší z nich měří dvacet kilometrů. Na povrchu ledovce jsou viditelné četné morény.\n\nLedovec byl objeven v roce 1878 Vasilijem Fjodorovičem Ošaninem a prozkoumán expedicí Akademie věd SSSR v roce 1928. Byl pojmenován na počest ruského přírodovědce Alexeje Pavloviče Fedčenka (1844–1873). V roce 1933 byla na ledovci v nadmořské výšce 4169 m otevřena hydrometeorologická stanice.\n"}
{"id": "1406518", "url": "https://cs.wikipedia.org/wiki?curid=1406518", "title": "Byznys software", "text": "Byznys software\n\nSpolečnost Byznys software, s.r.o., která do června 2017 působila pod názvem J.K.R., se řadí mezi přední české výrobce robustních podnikových informačních systémů. Hlavní sídlo společnosti je v Příbrami, další pobočka je v Brně. Celkem pro společnost pracuje okolo 100 zaměstnanců. Roční obrat společnosti přesahuje hranici 100 milionů korun, čímž se řadí mezi největší výrobce podnikových softwarů v České republice a na Slovensku.\n\nOd roku 1991 dodává na český a slovenský trh ERP systémy třídy Byznys. Tento software používalo v roce 2018 téměř 1200 zákazníků v České republice i na Slovensku.\n\nSpolečnost byla založena pod názvem J.K.R. v roce 1991 v Příbrami. U zrodu stáli tehdejší kolegové z výpočetního střediska koncernu Československého uranového průmyslu: Lubomír Ježek, Vladimír Králíček a Miroslav Říha. Původní název společnosti odrážel počáteční písmena příjmení těchto tří zakladatelů.\n\nV roce 2016 došlo ke změně vlastníka. 100% podíl ve společnosti J.K.R. získal holding Solitea.\n\nS novým vlastníkem přišla později také výměna ve vedení společnosti: 1. ledna 2017 vystřídal dosavadního generálního ředitele Vladimíra Králíčka nový jednatel společnosti, Martin Kudrna.\n\nK 1. červenci 2017 došlo přejmenování společnosti na Byznys software, s.r.o. Vedení společnosti tuto změnu vysvětlilo jako sjednocení jména firmy s jejím klíčovým produktem. Přejmenování společnosti tak bylo krokem k jednodušší a srozumitelnější komunikaci navenek.\n\nV roce 2017 došlo také ke změně firemní strategie a komunikace, nová identita byla založena na stěžejním pečovatelském motivu.\n\nHlavním produktem společnosti je podnikový informační systém \"Byznys ERP\". Typickým zákazníkem jsou střední a větší firmy požadující individuální řešení svých vnitrofiremních procesů. Systém Byznys využívají podniky, které se věnují například obchodu, výrobě, službám, dopravě, stavebnictví či účetnictví.\n\nUživatelé oceňují systém zejména kvůli rozsahu funkčností a možnostem přizpůsobení dle specifických požadavků.\n\n\nByznys software se profiluje jako společensky odpovědná firma, která se nezaměřuje pouze na obchodní zájmy.\n\nSvé CSR aktivity směřuje na podporu příbramského regionu a pomoc prospěšným projektům.\n\n\n\n\n\n\n\n\n"}
{"id": "1406520", "url": "https://cs.wikipedia.org/wiki?curid=1406520", "title": "Kostel svatého Vavřince (Malá Strana, Hellichova)", "text": "Kostel svatého Vavřince (Malá Strana, Hellichova)\n\nKostel svatého Vavřince pod Petřínem byl farním kostelem osady Nebovidy, dnes přísluší k Hellichově ulici v Praze na Malé Straně. \n\nPůvodně románský kostel snad z poloviny 12. století byl vystavěn na starším pohřebním místě. Po polovině 14. století Nebovidy splynuly s Malou Stranou. Kolem roku 1378 goticky byl přestavěn, po jižní straně byla připojena žebrově zaklenutá loď předsíň, bylo zvýšeno a nově zaklenuto kněžiště. Sakristie po severní straně kněžiště je ještě gotická, vstupní sedlový portálek z presbyteria a klenba sakristie pocházejí až z 16. století. Po třicetileté válce se kostel stal filiálním a byla obrácena orientace kostela, dosavadní vstupní západní románské průčelí prolomil nový triumfální oblouk do nově přistavěného presbyteria, které bylo ještě v první polovině 18. století vrcholně barokně upraveno. Roku 1784 zrušen a v letech 1804–1816 přebudován na nájemní dům, který až do roku 1880 byl součástí domu čp. 390. Roku 1935 (či 1932) ho koupila Církev československá, ale zamýšlenou rekonstrukci na kostel neuskutečnila. V letech 1985–1991 byl kostel přestavěn na hudební a výstavní síň, přičemž byl stavebně přiblížen předpokládanému původnímu stavu: byly odbourány některé klasicistní přídavky, obnoveny nalezené gotické detaily a výrazným vyzdvižením nízké střechy kostela byla změněna i celková silueta. V přilehlém objektu sídlí Pražské jaro, o. p. s., pořadatel mezinárodního hudebního festivalu Pražské jaro, a kostel svatého Vavřince využívá ke koncertním účelům.\n\n22. prosince 1964 byly kostel čp. 553 (rejstříkové číslo 1-898) i přilehlá budova čp. 396, označovaná jako bývalá fara i zvonice (rejstříkové číslo 1-820) zapsány do státního rejstříku jako kulturní památky, později byly oba objekty sloučeny pod společné rejstříkové číslo. Součástí památky je i areál hřbitova, který pochází z doby před založením kostela a přestal být používán současně se zrušením kostela v roce 1784. Plocha bývalého hřbitova je ohraničena původní, při rekonstrukci obnovenou, obvodovou zdí se slepými nikami zakončenými segmentem.\n"}
{"id": "1406521", "url": "https://cs.wikipedia.org/wiki?curid=1406521", "title": "Android Oreo", "text": "Android Oreo\n\nAndroid Oreo (kódové označení Android O) je verze operačního systému Android. API Androidu Oreo 8.0 je 26, 8.1 je 27. Verze byla pojmenována podle sušenek Oreo.\n\nV červenci 2018 disponovalo verzí Oreo 12,1 % zařízení s Androidem.\n\nNěkteré nové funkce:\n\n"}
{"id": "1406522", "url": "https://cs.wikipedia.org/wiki?curid=1406522", "title": "Android Pie", "text": "Android Pie\n\nAndroid 9.0 Pie je verze operačního systému Android. Kódové odznačení je Android P. API Androidu Pie je 28.\n\nOperační systém byl oznámen dne 7. března roku 2018 společností Google, první vývojářská verze byla ukázána tentýž den. Druhá verze, která byla považována již za beta verzi, byla uvedena 8. května 2018. Třetí verze, nazývaná Beta 2, byla představena 6. června 2018, čtvrtá verze nazývaná Beta 3, byla uvedena později, 2. července 2018. Finální beta verze systému Android P byla představena 25. července 2018.\n\nAndroid \"P\" byl oficiálně uveden 6. srpna 2018 jako \"Android 9 Pie\" a jako první byl dostupný pro zařízení řady Google Pixel, OnePlus 6 a Essential Phone.\n\nGoogle oznámil, že na podzim uvede Android 9 Pie (Go Edition), což je odlehčená verze systému Android Pie.\n\nPrvním zařízením s již předinstalovaným systémem Android Pie bude Sony Xperia XZ3.\n\nSeznam některých nových funkcí v Androidu Pie:\n\n\n\n\n\nPro tyto zařízení bylo dostupné beta testování:\n\n"}
{"id": "1406544", "url": "https://cs.wikipedia.org/wiki?curid=1406544", "title": "Hergetova cihelna (Sedlec)", "text": "Hergetova cihelna (Sedlec)\n\nHergetova cihelna v Sedlci je bývalý průmyslový areál v Praze 6 v ulici Přerušená na západní straně železniční trati z Prahy do Ústí nad Labem. Její dochovaná tovární budova s oválnou pecí je jediná v Praze. Roku 2006 byl Národním památkovým ústavem v Praze podán návrh na prohlášení kulturní památkou.\n\nV Sedlci byly cihly vyráběny ve dvou cihelnách již v 1. polovině 19. století. Tyto cihelny s několika hliništi vlastnil František Pštross a po jeho smrti dcera Anna Novotná. Ta u cesty do Suchdola dala postavit dvě kruhové pece.\n\nSedlcký velkostatek i s cihelnami koupil Antonín Herget (1862, Hlubočepy - 1918), jediný syn továrníka Maxe Hergeta, který se roku 1893 stal spoludědicem majetku rodiny Hergetů, včetně cihelny v Bubenči. Roku 1903 si nechal vyplatit podíly z rodinné firmy a použil je na založení své samostatné sedlcké firmy.\n\nNovou cihelnu dal postavit při železniční trati podle návrhu berlínské firmy Wilhelm Eckardt & Ernst Hotop, stavbu provedl stavitel V. Möse ze Smíchova. Vznikly zde administrativní budova, tovární komín vysoký přes 40 metrů, kruhová pec zabudovaná do sušárny a strojová lisovna s generátorem jako její přístavby.\n\nJako rytmistr na východní frontě v březnu 1917 prodal všechny své nemovitosti protokolované firmě \"Antonín Herget, cihlářské závody v Sedlci, spol. s r.o.\" a po jeho smrti roku 1918 získali jeho potomci z této firmy podíl.\n\nRoku 1919 dala firma přistavět elektrárnu. O rok později začala s výstavbou nové kruhové pece s 24 komorami, kterou navrhl architekt J. Benedikt (kolaudace 1924). Předpokládaná výroba pro rok 1924 byla 12 milionů cihel a 3 miliony tašek. Roku 1928 byla pec rozšířena o dalších šest komor. Roku 1929 zasáhla firmu hospodářská recese. Došlo k rozprodávání pozemků a ke snížení výroby o 25 %, protože firma měla velké neprodané zásoby.\n\nBěhem 2. světové války byla cihelna v provozu po názvem \"Edifa-Herget, akc. spol. pro výrobu a prodej stavebních hmot\". Po znárodnění roku 1948 byla přidělena Československým stavebním závodům - závod Betona pro výzkum předpjatého betonu. Od roku 1954 v areálu sídlil n.p. Pražské cihelny, později byl využíván jako skladiště stavebních materiálů. Komín byl zbořen před rokem 1975.\n\n\n"}
{"id": "1406545", "url": "https://cs.wikipedia.org/wiki?curid=1406545", "title": "Křehkost", "text": "Křehkost\n\nKřehkost je materiálová vlastnost, které souvisí s deformační reakcí na zatížení. Křehký materiál se při deformování a nárazech lehce poruší. Jejím opakem resp. protikladem je houževnatost.\n\nMateriál je křehký, pokud se při vystavení namáhání poruší bez významné plastické deformace. Křehké materiály absorbují poměrně málo energie před porušením. To platí i pro materiály s vysokou pevností. Porušení je často doprovázeno praskavým zvukem. Křehké materiály zahrnují většinu keramiky a skel (které se nedeformují plasticky) a některé polymery, jako je PMMA a polystyren. Mnoho druhů ocelí se chová křehce při nízkých teplotách, v závislosti na jejich složení a zpracování.\n\nV materiálovém inženýrství se tento pojem obecně používá pro materiály, které se porušují tak, že před selháním dojde k malé nebo žádné plastické deformaci. Křehké porušení lze poznat tak, že zlomené části do sebe perfektně zapadají, protože nedošlo k žádné plastické deformaci.\n\nKdyž materiál dosáhne své meze pevnosti, obvykle má možnost deformace nebo porušení. Mez pevnosti přirozeně tvárného kovu může být zvětšena tím, že je oddálena plastická deformace (např. zmenšení velikosti zrna, vytvrzování srážením, vytvrzování atd.). Pokud je však toto dovedeno do extrému, dojde pravděpodobně ke křehkému lomu bez předchozí plastické deformace. Zlepšování houževnatosti materiálu proto musí být děláno s rozvahou.\n"}
{"id": "1406549", "url": "https://cs.wikipedia.org/wiki?curid=1406549", "title": "Odoardo Beccari", "text": "Odoardo Beccari\n\nOdoardo Beccari (16. listopadu 1843 Florencie – 25. října 1920 tamtéž) byl italský botanik, odborník především na flóru Malajského souostroví. Jeho autorská zkratka je Becc.\n\nVe věku šesti let osiřel, při studiích na gymnáziu v Lucce v něm probudil přírodovědné zájmy ředitel místní botanické zahrady Cesare Bicchi. Studoval na Univerzitě v Pise a Boloňské univerzitě, po stáži v zahradách v Kew odcestoval v roce 1865 spolu s Giacomem Doriou do Sarawaku. Popsal řadu místních rostlin, jako např. \"Thismia neptunis\", která byla poté pozorována až v roce 2017. Součástí jeho sbírek byly také dvě desítky lebek orangutanů. V roce 1868 ho onemocnění malárií donutilo vrátit se do Evropy. \n\nDalší vědeckou výpravu podnikl do Etiopie. V roce 1872 navštívil spolu s ornitologem Luigim D'Albertisem Novou Guineu a Aruské ostrovy, poté zkoumal rostliny v Austrálii a na Sumatře, kde roku 1878 objevil zmijovec titánský, který má největší květ na světě. Po návratu do Itálie působil jako ředitel Botanické zahrady ve Florencii, ve svých odborných pracích se zabýval především systematikou arekovitých. V roce 1904 byl jmenován členem Accademia dei Lincei.\n\nJe po něm pojmenován rod palem \"Beccariophoenix\" nebo varan černý (\"Varanus beccarii\"). Botanický časopis Papuánské univerzity nese podle něj název \"Beccariana from Herbarium Manokwariense\".\n\n"}
{"id": "1406553", "url": "https://cs.wikipedia.org/wiki?curid=1406553", "title": "Philip Dormer Stanhope, 4. hrabě z Chesterfieldu", "text": "Philip Dormer Stanhope, 4. hrabě z Chesterfieldu\n\nPhilip Dormer Stanhope, 4. hrabě z Chesterfieldu (\"Philip Dormer Stanhope, 4th Earl of Chesterfield, 4th Baron Stanhope of Shelford\") (22. září 1694, Londýn, Anglie – 24. března 1773, Londýn, Anglie) byl britský státník, diplomat a spisovatel ze šlechtického rodu Stanhope. Zastával hodnosti u dvora a uplatnil se jako vyslanec v několika zemích. V politice patřil k whigům, byl ministrem zahraničí a místokrálem v Irsku. Byl rytířem Podvazkového řádu a za manželku měl nelegitimní dceru Jiřího I. Melusinu de Schulenberg, hraběnku z Walsinghamu. Mimo jiné se zasloužil o zavedení gregoriánského kalendáře ve Velké Británii.\n\nPocházel ze starobylého šlechtického rodu Stanhope, byl synem vysoce postaveného dvořana 3. hraběte z Chesterfieldu, po matce vnuk 1. markýze z Halifaxu. Studoval v Cambridge, poté podnikl kavalírskou cestu po Evropě, cestu ke kariéře mu otevřel vzestup jeho příbuzného Jamese Stanhopa. V roce 1714 se stal komořím Jiřího I. a v letech 1715–1723 byl členem Dolní sněmovny, kde patřil k whigům a vynikl jako účastník parlamentních debat. V letech 1723–1725 byl velitelem královské tělesné stráže (\"Captain of the Yeomen of the Guard\") a v roce 1727 se stal komořím Jiřího II. Mezitím v roce 1726 po otci zdědil titul hraběte z Chesterfieldu a vstoupil do Sněmovny lordů. Značné diplomatické schopnosti projevil jako vyslanec v Haagu (1728–1730) a stal se přítelem premiéra R. Walpola. Díky Walpolově vlivu se stal nejvyšším hofmistrem (1730–1733), v roce 1730 byl jmenován rytířem Podvazkového řádu a v letech 1731–1732 byl mimořádným vyslancem ve Vídni. V roce 1733 se postavil na odpor Walpolově daňové reformě. Ten tehdy sice svůj návrh neprosadil, ale s podporou krále se mohl zbavit svých spolustraníků, kteří jej odmítli podpořit.\n\nDo vysoké politiky se vrátil až v Pelhamově vládě jako místokrál v Irsku (1745–1747). Zde se znovu projevil jako státník mimořádného rozhledu, diplomatického taktu a náboženské tolerance, jeho zájem o rozvoj Irska mu přinesl největší popularitu v celé jeho kariéře, v Irsku jej pak jako místokrál nahradil jeho bratranec lord Harrington. V letech 1746–1748 byl ministrem zahraničí, funkci opustil po ukončení války o rakouské dědictví. Nabídnutý titul vévody odmítl.\n\nMimo jiné vynikl svou korespondencí, která obsahuje filozofické myšlenky, zároveň je ale dokladem mravního úpadku společnosti 18. století. Svou korespondenci vydal tiskem v roce 1774, později byla vydána ještě dvakrát v 19. století.\n\nJeho jméno nese ulice Chesterfield Street v Londýně, jsou po něm pojmenovány také dva okresy v USA, hrabství Chesterfield ve Virginii a Jižní Karolíně.\n\nJeho manželkou byla od roku 1733 Melusina de Schulenberg, hraběnka z Walsinghamu (1693-1778), nemanželská dcera Jiřího I. Manželství zůstalo bezdětné, bez potomstva zemřel i nelegitimní syn Philip Stanhope (1732-1768), který byl členem Dolní sněmovny a vyslancem v Drážďanech. Bez potomstva zemřeli i tři mladší bratři 4. hraběte z Chesterfieldu, Sir William Stanhope (1702–1772), John Stanhope (1704–1748) a Charles Stanhope (1708–1736), všichni byli poslanci Dolní sněmovny. Titul hrabat z Chesterfieldu pak přešel na vzdáleného příbuzného Philipa (1755–1815).\n\nHlavním sídlem hrabat z Chesterfieldu byl zámek \"Bretby Hall\" (Derbyshire), Philip nechal v letech 1747–1752 postavit v Londýně palác \"Chesterfield House\".\n\n\n\n\n\n"}
{"id": "1406554", "url": "https://cs.wikipedia.org/wiki?curid=1406554", "title": "William Stanhope, 1. hrabě z Harringtonu", "text": "William Stanhope, 1. hrabě z Harringtonu\n\nWilliam Stanhope, 1. hrabě z Harringtonu (\"William Stanhope, 1st Earl of Harrington, 1st Viscount Petersham, 1st Baron Harrington\") (1690 – 8. prosince 1756, Londýn, Anglie) byl britský diplomat, generál a státník ze šlechtického rodu Stanhope. Kariéru zahájil jako voják za války o španělské dědictví, poté působil jako diplomat a nakonec byl dlouholetým britským ministrem zahraničí (1730-1742, 1744-1746). V roce 1730 jako baron vstoupil do Sněmovny lordů, později získal titul hraběte z Harringtonu (1742). V politice patřil k whigům.\n\nStudoval v Etonu a poté sloužil v armádě, zúčastnil se války o španělské dědictví a dosáhl hodnosti plukovníka. V letech 1715–1725 a 1727–1730 byl členem Dolní sněmovny za stranu whigů, mezitím začal působit v diplomacii a byl vyslancem v Madridu (1717–1718 a 1720–1727) a v Turínu (1718–1719). Po návratu ze Španělska byl jmenován členem Tajné rady a u dvora zastával post náměstka nejvyššího komořího (1727–1730). V roce 1729 vynikl jako diplomat, když v Seville uzavřel smlouvu mezi Británií a Španělskem, která potvrdila britskou okupaci Gibraltaru a obnovila obchod mezi koloniemi obou zemí. V roce 1730 získal titul barona z Harringtonu a vstoupil do Sněmovny lordů a v letech 1730–1742 byl státním sekretářem zahraničí. V zahraniční politice se shodoval s Jiřím II. a naopak se dostával do konfliktů s premiérem Walpolem, funkci ministra zahraničí opustil s pádem Walpolovy vlády. V letech 1742–1744 byl prezidentem Tajné rady, v Pelhamově vládě se znovu krátce vrátil do funkce ministra zahraničí (1744–1746), ale musel rezignovat kvůli sporům s Jiřím II. Ministerstvo zahraničí po něm převzal bratranec hrabě Chesterfield, kterého naopak nahradil ve funkci místokrále v Irsku (1747–1750). Vysokou politiku nakonec opustil kvůli nesouhlasu s politikou premiéra H. Pelhama. I když aktivně v armádě nesloužil, jako vlivný ministr nadále postupoval ve vojenských hodnostech a byl povýšen postupně na generálmajora (1735), generálporučíka (1739) a generála (1747).\nJeho manželkou byla Anne Griffith (1695–1719), která zemřela při porodu dvojčat. Předčasně zemřelý syn Thomas (1719–1743) byl pod otcem státním podsekretářem zahraničí (1739–1741), druhorozený syn William (1719–1779) zdědil rodové tituly a v armádě dosáhl hodnosti generála.\n\nHlavním sídlem této rodové linie byl zámek \"Elvaston Castle\" (Derbyshire), William navíc přikoupil panství \"Gawsworth Old Hall\" (Cheshire).\n\n\n\n\n"}
{"id": "1406555", "url": "https://cs.wikipedia.org/wiki?curid=1406555", "title": "James Stanhope, 1. hrabě Stanhope", "text": "James Stanhope, 1. hrabě Stanhope\n\nJames Stanhope, 1. hrabě Stanhope (\"James Stanhope, 1st Earl Stanhope, 1st Viscount Mahon, 1st Baron Stanhope\") (1673, Paříž, Francie – 5. února 1721, Londýn, Anglie) byl britský generál, diplomat a státník. Pocházel ze starého šlechtického rodu, vynikl za války o španělské dědictví jako vojevůdce, dosáhl hodnosti generála, uplatnil se také v diplomacii. V letech 1717-1721 byl prvním ministrem Velké Británie. V roce 1718 získal titul hraběte.\n\nPocházel ze šlechtického rodu Stanhope, z linie hrabat z Chesterfieldu, narodil se v Paříži jako syn Alexandra Stanhope (1638–1707), dlouholetého vyslance v Madridu a Haagu. Studoval v Oxfordu, poté cestoval po Evropě, ve Španělsku získal první diplomatické zkušenosti pod vedením svého otce, zároveň začal sloužit v armádě a v roce 1691 byl v Itálii pobočníkem maršála Schomberga, již v roce 1695 dosáhl hodnosti podplukovníka. V roce 1698 byl tajemníkem vyslanectví v Paříži a v letech 1700-1701 v Haagu (vyslancem zde byl tehdy jeho otec). Na počátku války o španělské dědictví bojoval pod generálem Peterboroughem a v roce 1704 byl povýšen na brigádního generála. V letech 1706–1707 a 1708–1710 byl vyslancem u španělského krále Karla III. V roce 1708 byl v hodnosti generálmajora vrchním velitelem ve Španělsku a dobyl Port Mahon na Menorce (od tohoto názvu byl později odvozen titul vikomta). V roce 1709 byl povýšen na generálporučíka a dosáhl několika dalších vítězství, nakonec byl ale poražen Francouzi a v roce 1712 opustil vojenské služby. Vrátil se do Anglie a připojil se k opozici whigů (členem Dolní sněmovny byl v letech 1702–1713 a 1715–1717).\n\nV rámci mírových jednání byl mimořádným vyslancem ve Vídni (1714), zároveň se podílel na nastolení hannoverské dynastie a v letech 1714–1716 byl státním sekretářem vnitra, v této funkci měl především za úkol konsolidovat poměry po jakobitském povstání v roce 1715, od roku 1714 byl také členem Tajné rady. V letech 1716–1717 a 1718–1721 byl státním sekretářem zahraničí. V letech 1717–1718 byl jako kancléř pokladu ministrem financí, v letech 1717–1721 zároveň první lord pokladu a ministerský předseda. V roce 1717 získal titul \"vikomta Mahona\" a vstoupil do Sněmovny lordů. V roce 1718 byl pověřen diplomatickou misí do Paříže a Madridu, jejímž úkolem bylo uzavření Čtyřaliance mezi Británií, Francií, Rakouskem a Nizozemím. V roce 1718 získal titul hraběte Stanhope (titul vikomta Mahona byl pak určen vždy pro dědice hraběte). Poté byl ještě mimořádným vyslancem v Paříži a Berlíně (1720), v době nepřítomnosti krále Jiřího I. v Anglii byl také členem místodržitelského sboru (1719 a 1720).\n\nZemřel následkem mrtvice 5. února 1721. Jeho náhlá smrt souvisela s psychickým vypětím v návaznosti na krach Jihomořské společnosti. Stanhope sám se sice v této cause nijak neangažoval, ani neměl podíl na podvodných machinacích společnosti, ale jako první ministr cítil spoluzodpovědnost za aféru.\n\nV roce 1712 se oženil s Lucy Pitt (1692–1722), dcerou madraského guvernéra Thomase Pitta, majitele diamantu Regent. Z jejich manželství pocházeli dva synové, starší Philip (1714–1786) byl dědicem rodových titulů.\n\nV roce 1717 koupil za 28 000 liber panství \"Chevening House\" (Kent), které se stalo hlavním rodovým sídlem až do 20. století.\n\nKrátce po jeho smrti se ve vysokých funkcích uplatnili jeho bratranci William Stanhope, 1. hrabě z Harringtonu a Philip Dormer Stanhope, 4. hrabě z Chesterfieldu, kteří se střídali na postu ministra zahraničí a místokrále v Irsku.\n\n\n\n\n\n"}
{"id": "1406556", "url": "https://cs.wikipedia.org/wiki?curid=1406556", "title": "Stanhopeové", "text": "Stanhopeové\n\nStanhope je jméno anglického šlechtického rodu, který se připomíná od 12. století, ve třech liniích získal hraběcí titul (hrabata z Chesterfieldu 1628, hrabata Stanhope 1718, hrabata z Harringtonu 1742). Osobností evropského významu byl státník, diplomat a generál James Stanhope, 1. hrabě Stanhope (1673–1721), dva jeho bratranci zastávali funkci ministra zahraničí. Další členové rodu dosáhli vysokých hodností v armádě a námořnictvu, během 15.-20. století čtyřicet členů rodu zasedalo v Dolní sněmovně. Vlastnili řadu statků v hrabstvích Nottinghamshire, Derbyshire a Kent. Některá rodová sídla dnes již neexistují, jiná jsou v majetku státu, rodinný palác \"Harrington House\" v Londýně je dnes sídlem ruského velvyslanectví. Ve větvích hrabat z Chesterfieldu a hrabat Stanhope rod vymřel ve 20. století, dodnes existuje linie hrabat z Harringtonu, jejím představitelem je Charles Henry Stanhope, 12. hrabě z Harringtonu (*1945), jehož majetek má podle každoročně uveřejňovaného žebříčku nejbohatších osobností Spojeného království v The Sunday Times hodnotu 250 miliónů liber.\n\nPravděpodobným předkem rodu byl Richard de Ifferley, který koncem 12. století získal pozemky v oblasti nynějšího městečka Stanhope v hrabství Durham]. V dalších generacích se potomci připomínají v městském stavu v Newcastle upon Tyne, Richard Stanhope (1374–1436) zastával správní funkce v hrabstvích Nottingham a Derbyshire, byl členem Dolní sněmovny a v roce 1400 byl jako první z rodu povýšen do šlechtického stavu.\n\nSir Michael Stanhope (1504–1552) založil vzestup rodu na sňatku své sestry Anne s 1. vévodou ze Somersetu. Byl členem Dolní sněmovny, guvernérem v Hullu a v roce 1545 povýšen do šlechtického stavu. Nakonec se zapojil do spiknutí proti vévodovi z Northumberlandu a v únoru 1552 byl popraven. Za Jindřicha VIII. se zúčastnil likvidace majetku zrušených klášterů a sám pro svůj rod získal \"Shelford Priory\" (Nottinghamshire), které pak bylo majetkem hrabat z Chesterfieldu. Jeden z Michaelových synů získal titul barona z Harringtonu (1605), který ale zanikl již v následující generaci. Zakladatelem dvou hlavních rodových větví byl Michaelův vnuk Sir John Stanhope (†1611), povýšený do šlechtického stavu v roce 1603.\n\nNa hraběte z Chesterfieldu byl povýšen Philip Stanhope (1584–1656), který byl oblíbencem Jakuba I. a již v roce 1603 byl pasován na rytíře. Za Karla I. získal titul hraběte (1628) a později na straně krále bojoval v době revoluce. Za občanské války padli také jeho tři synové. Z dalších generací této linie vynikl Philip Dormer Stanhope, 4. hrabě z Chesterfieldu (1694–1773), který byl ministrem zahraničí a místokrálem v Irsku, byl mu nabídnut titul vévody, který ale odmítl. Čtvrtý hrabě i jeho tři bratři zemřeli bez potomstva a titul přešel na vzdáleného příbuzného Philipa (1755–1815). V 19. století titul ještě dvakrát přešel na vzdálenější příbuzenstvo, naposledy se tak stalo v roce 1883, kdy hraběcí titul zdědila linie admirála Sira Henryho Edwyna Stanhopa (1754–1814). Jeho potomstvo v roce 1827 přijalo jméno \"Scudamore–Stanhope\". V této větvi nakonec rod vymřel v roce 1952 a titul přešel na mladší linii hrabat Stanhope.\n\nHlavním sídlem hrabat z Chesterfieldu byl zámek \"Bretby Hall\" (Derbyshire), který v několika generacích procházel různými přestavbami, jeho současná podoba pochází z 19. století. Zámek přešel v roce 1885 dědictvím na rod Herbertů v linii hrabat z Carnarvonu. V linii Scudamore–Stanhope byl majetkem rodu zámek \"Holme Lacy House\" (Herefordshire). Philip Dormer Stanhope, 4. hrabě z Chesterfieldu, nechal v Londýně v letech 1747–1752 postavit honosný palác \"Chesterfield House\", který potomci prodali v roce 1869 a později byl zbořen.\nTitul hraběte Stanhope získal významný státník a diplomat 18. století James Stanhope (1673-1721). Jeho otec Alexander Stanhope (1638–1707) byl nejmladším synem 1. hraběte z Chesterfieldu a diplomatem, byl vyslancem ve Španělsku a v Nizozemí. James Stanhope vynikl za války o španělské dědictví, nakonec se stal prvním ministrem a v roce 1718 byl povýšen na hraběte. Z jeho potomstva vynikl Charles Stanhope, 3. hrabě Stanhope (1753–1816), i další členové této linie se angažovali ve veřejném dění. James Stanhope, 7. hrabě Stanhope (1880–1967), byl ministrem školství a prvním lordem admirality, v roce 1952 po starší linii zdědil titul hrabat z Chesterfieldu a byl tak zároveň 13. hrabětem z Chesterfieldu. Zemřel ale bez potomstva a jeho úmrtím oba hraběcí tituly zanikly, na další větev hrabat z Harringtonu přešel titul vikomta Mahona a barona Stanhope z Elvastonu.\n\nHlavním sídlem hrabat Stanhopů byl zámek \"Chevening House\" (Kent), který byl původně postaven v letech 1617–1630, jeho současná podoba pochází z doby 1. hraběte Stanhope, který jej koupil v roce 1717. V roce 1959 byl zámek převeden na stát.\nNejmladší hraběcí titul v rodině Stanhope získal William Stanhope (1690–1756), dlouholetý ministr zahraničí a místokrál v Irsku. V roce 1730 získal titul barona a nakonec byl v roce 1742 povýšen na hraběte z Harringtonu. Koupil \"Gawsworth Old Hall\" (Cheshire), unikátní renesanční sídlo postavené převážně ze dřeva, které bylo majetkem hrabat z Harringtonu do roku 1935. Hlavním sídlem této rodové linie byl zámek \"Elvaston Castle\" (Derbyshire). Toto panství bylo původně součástí majetku kláštera Shelford Priory, které získal Sir Michael Stanhope v 16. století. Zámek byl postaven za Sira Johna Stanhope v 17. století, novogotická přestavba proběhla v 19. století za 3. hraběte z Harringtonu. V roce 1969 byl zámek prodán státu, ale pro veřejnost je uzavřen kvůli špatnému stavu. Jako londýnské sídlo hrabat z Harringtonu sloužil palác \"Harrington House\" z 19. století, který je dnes známý pod názvem 13 Kensington Palace Gardens a je sídlem ruského velvyslanectví.\n\nZ titulatury vymřelých hrabat Stanhopů a hrabat z Chesterfieldu přešel na linii hrabat z Harringtonu titul vikomta Mahona a barona z Elvastonu (1952), současným nositelem titulů je Charles Henry Stanhope, 12. hrabě z Harringtonu (*1945), který spravuje rodový majetek v hodnotě 250 miliónů liber.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1406557", "url": "https://cs.wikipedia.org/wiki?curid=1406557", "title": "Samsung Galaxy Watch", "text": "Samsung Galaxy Watch\n\nSamsung Galaxy Watch jsou chytré hodinky vyvinuté společností Samsung Electronics. Hodinky byly představeny 9. srpna 2018 na Samsung Galaxy Unpacked 2018 spolu se smartphonem Note 9.\n"}
{"id": "1406560", "url": "https://cs.wikipedia.org/wiki?curid=1406560", "title": "Visutá lávka Zbořený Kostelec", "text": "Visutá lávka Zbořený Kostelec\n\nVisutá lávka Zbořený Kostelec spojuje městskou část Zbořený Kostelec s rozcestím pod stejnojmenným hradem a s autobusovou zastávkou u soutoku řeky Sázavy a Kamenického potoka nedaleko města Týnec nad Sázavou.\n\nDlouholetý záměr výstavby přemostění řeky Sázavy u Zbořeného Kostelce (studie v roce 2006) se přiblížil realizaci v roce 2012, kdy Rada Středočeského kraje schválila podpis smlouvy na poskytnutí dotace z Regionálního operačního programu Střední Čechy. Lávka za 23 milionů korun měla mít délku 201 m. Cílem projektu s názvem \"Zlepšení podmínek pro pravidelné využívání cyklodopravy v úseku Zbořený Kostelec a Týnec nad Sázavou\", byla výstavba dvou nových cyklostezek, přemostění Sázavy lávkou pro pěší a cyklisty a zlepšení návaznosti na veřejnou hromadnou dopravu, přičemž cyklostezky měly sloužit především jako ekologická alternativa dopravy. Dříve v tomto úseku vedly cyklistické trasy po silnici II. třídy č. 107.\n\nDřevěná lávka na dvou betonových pilířích a dvou ocelových lanech je dlouhá 143 metrů. Pro Středočeský kraj jí v letech 2014-2015 postavila firma Hochtief CZ za 26 milionů korun. Byla otevřená v červenci 2015 pro pěší a cyklisty. Přes lávku a pod hradem vedou cyklistické trasy č. 1 a č. 19 (Praha — Brno a Zruč nad Sázavou — Davle). Za lávkou je pod hradem také autobusová zastávka pražské příměstské linky č. 339 (Praha, Budějovická — Týnec nad Sázavou, železniční stanice) a malé parkoviště pro auta.\n\nProjekt \"Visutá lávka přes řeku Sázavu\" získal v červnu 2016 \"Cenu Státního fondu dopravní infrastruktury\" v soutěži \"Česká dopravní stavba a technologie\".\n\n"}
{"id": "1406567", "url": "https://cs.wikipedia.org/wiki?curid=1406567", "title": "Policie pomo pije", "text": "Policie pomo pije\n\nPolicie pomo pije () je šestým dílem z desetidílné série \"Románů o zločinu\" s hlavním hrdinou, policejním komisařem Martinem Beckem od švédské autorské dvojice Maj Sjöwallová – Per Wahlöö. Ve Švédsku byla kniha vydána v roce 1970, český překlad Františka Fröhlicha vyšel poprvé v roce 1987 (v nakladatelství Odeon), dále v  letech 1990 (v nakladatelství Svoboda) a 2007 (Levné knihy). Kromě toho román vyšel v roce 2000 v nakladatelství Ikar v dvojsvazku společně s druhým dílem série \"Muž, který se vypařil\".\n\nČesky román vychází pod názvem \"Policie pomo pije\", originální švédský název \"Polis, polis, potatismos!\" tedy doslova Policie, policie, bramborová kaše! je slovní hříčkou. Původ názvu knihy je vysvětlen v třetí kapitole (viz Děj). V angličtině (první vydání v roce 1971, nakladatelství Pantheon Books) kniha vychází pod názvem \"Murder at the Savoy\": Vražda v (hotelu) Savoy. \n\nI když děj románu se tentokrát odehrává hlavně v Malmö, hlavním hrdinou románu je stejně jako všech dalších dílech série komisař Martin Beck ze stockholmské kriminálky. V restauraci hotelu Savoy v Malmö probíhá obchodní jednání, když řečník je náhle postřelen do hlavy neznámým mužem, který vzápětí uteče oknem. Záhy se ukáže, že postřeleným je významný švédský průmyslník Viktor Palmgren, který druhý den večer na následky zranění umírá.\n\nVyšetřování se nejprve pochopitelně ujímá místní policie v čele s Per Mänssonem. Přestože svědků střelby je celá řada, všichni byli tak překvapení, že policie má k dispozici jen velmi neurčitý popis pachatele a toho, co se vlastně v restauraci odehrálo. Navíc hned v počátcích vyšetřování policie ztratila jednu potenciálně velmi nadějnou stopu. Per Mänsson zjistil, že z Malmö do Kodaně pozdě večer odjížděla rychlá loď typu „raketa“, na který byl podezřele se chovající muž, který by mohl odpovídat neurčitému popisu.\n\nZavolá proto inspektorovi kodaňské kriminálky Mogensenovi a tomu se podaří zjistit, že letenku do Stockholmu si koupil nějaký Švéd, který uvedl jméno Bengt Stensson a letadlo právě přistává na letišti Stockholm-Arlanda. Ale posádku hlídky, která byla nejblíže, tvořili Karl Kristiansson a Kurt Kvant (tyto postavy vystupují jíž v dřívějších dílech série Deseti románů o zločinu) a ti vlastní leností a hloupostí pasažéry letadla promeškali.\n\nTato část románu (konec druhé a třetí kapitola) současně vysvětluje název knihy. Kristiansson a Kvant byli předvolání „na kobereček“ ke Gunvaldu Larssonovi (člen týmu Martina Becka) a nejprve se mu pokoušejí namluvit báchorku, proč „to nestihli“, i když na to měli 20 minut, přitom jejich vůz byl jen 3 minuty daleko. Larsson však už mezitím zjistil, že se cestou nejen zastavili na „párek v rohlíku a pomo“, ale další čas promarnili vyšetřováním údajného slovního útoku na úřední osobu cyklistou, který jel okolo (ve skutečnosti volalo jeho tříleté dítě a to „Policie pomo pije“ resp. „Polis, polis, potatismos!“ ve švédské verzi).\nMezitím policie prověřuje seznam hostů v restauraci hotelu Savoy. Kromě manželky Charlotty Palmgrenové to vesměs byly šéfové nebo tajemníci jednotlivých částí Palmgrenova průmyslového impéria a protože někteří se mezitím již vrátili do Stockholmu, nové výslechy zajišťuje jak policie v Malmö, tak členové stockholmského týmu Martina Becka. \n\nSám Martin Beck je ihned po smrti Palmgrena poslán policejním ředitelem do Malmö, aby tam na vyšetřování dohlížel a v podstatě případ převzal. O vyšetřování se zajímají i ministerstvo zahraničí a daňová správa, protože Palmgren podnikal v mnoha oblastech a také obchodoval se zbraněmi, které vyvážel i do „delikátních zemí“.\n\nZ prověřovaných osob se nejpodezřeleji chová Hampus Broberg (sekční šef ze Stockholmu a ředitel bytového podniku) a Helen Hanssonová, která byla v restauraci hotelu Savoy jako jeho sekretářka, ve skutečnosti jde o luxusní call-girl. Broberg ihned po smrti svého šéfa prodal vilu, bílé Ferrari a další majetek, naopak v kanceláři firmy se od té doby neukázal. Nakonec je zadržen Larssonem předtím, než se pokusil odletět s kufrem plným cenných papírů pod falešným jménem do Ženevy. Lennart Kollberg (další člen stockholmské kriminálky) a Åsa Torellová z mravnostního zadrží i Helenu Hanssonovou, která se chystala s dalšími cennými papíry odletět do Curychu a poté se měla s Brobergem sejít a předat mu je.\n\nPátrání pokračuje v Malmö i ve Stockholmu, ale dlouho se nedaří dosáhnout žádného významného pokroku. Balistické zkoušky určily jen ráži střely (překvapivě malá ráže 22) a balistik uvedl dlouhý seznam možných zbraní, protože pachatel pravděpodobně nestřílel z automatické pistole, ale z revolveru, takže nebyla k dispozici prázdná nábojnice. \n\nZásadní zlom ve vyšetřování nastane až poté, co jedna rodinka s dítětem najde na břehu moře promáčenou, ale zachovalou originální krabici od revolveru Arminius ráže 22 a odevzdají ji na policii. Technikům se podaří rozluštit, že na krabici byla původně i jmenovka B. Svensson. Poté již Martin Beck a jeho kolegové rychle ověří, že jde skutečně o pachatele a současně o osobu, která jim unikla hned v počátku na letišti v důsledku lenosti a hlouposti policejní hlídky.\n\nBertil Svensson byl vlastně rád, že ho zadrželi a Viktora Palmgrena zabil, protože mu zničil celý život. Nejprve přišel o práci, protože Palmgren podnik jako nerentabilní uzavřel. Poté jeho rodinu vystěhovali z bytu (činžáky také patřily Palmgrenovi), nakonec se mu rozpadla rodina a rozvedl se. Vraždu však neplánoval, jako obvykle potrénoval na střelnici (byl to jeho koníček, i když nyní si ho nemohl moc dovolit) a na kole náhodou jel okolo hotelu, kde musel zastavit na červenou. Když Palmgrena uviděl, nepřemýšlel zda a kudy uteče. \n\nV závěru románu Martin Beck smutně rozjímá nad tím, že zatímco Bertil Svensson (i pokud bude odsouzen za zabití, nikoli za úkladnou vraždu) stráví významnou část svého již tak zničeného života ve vězení, podivné obchody Palmgrena a jeho kumpánů zůstanou neprozkoumány a štáb dobře placených právníků nejspíš dostane z vazby i Hampuse Broberga.\nRomán byl zfilmován dvakrát. Nejprve v roce 1979 vznikl lotyšský resp. sovětský film \"Nepabeigtās vakariņas\", v anglické verzi \"Unfinished Supper\" (Nedokončená večeře), který režíroval Jānis Streičs. Hlavní roli Martina Becka zde ztvárnil lotyšský herec \"Romualds Ancāns\", kriminalistu Benny Skackeho hrál Jānis Paukštello.\n\nŠvédská (švédsko-německá) filmová adaptace románu byla natočena v roce 1993 pod stejným názvem jako švédské knižní vydání, tedy \"Polis, polis, potatismos!\", anglická verze filmu byla distribuována opět pod názvem \"Murder at the Savoy\", tj. Vražda v (hotelu) Savoy. Režisérem filmu byl \"Pelle Berglund\", hlavní roli Martina Becka hrál \"Gösta Ekman\", roli Gunvalda Larssona ztvárnil Rolf Lassgård, Lennarta Kollberga hrál Kjell Bergqvist, Åsu Thorellovou hrála Lena Nilsson, Per Månssona hrál Ingvar Andersson, Bertil Svenssona hrál Tommy Johnson.\n\n"}
{"id": "1406568", "url": "https://cs.wikipedia.org/wiki?curid=1406568", "title": "Mistrovství světa v atletice 2017 – Ženy 400 metrů překážek", "text": "Mistrovství světa v atletice 2017 – Ženy 400 metrů překážek\n\nZávod na 400 metrů překážek žen se odehrál 7. (rozběhy), 8. (semifinále) a 10. srpna (finále). Vyhrála Američanka Kori Carterová. Zuzana Hejnová doběhla ve finále čtvrtá, Denisa Rosolová vypadla v semifinále.\n\n"}
{"id": "1406578", "url": "https://cs.wikipedia.org/wiki?curid=1406578", "title": "André Navarra", "text": "André Navarra\n\nAndré Navarra, celým jménem André-Nicolas Navarra (13. října 1911 Biarrit, Francie – 31. července 1988 Siena, Itálie) byl francouzský violoncellista a hudební pedagog.\n\nNarodil se do hudebnické rodiny. Jeho otec byl kontrabasista italského původu. Jeho rodiče jej připravovali na hudební dráhu, pořídili mu violoncello a nechali jej cvičit stupnice a studovat hudební teorii. Poté ve věku sedmi let začal studovat hru na violoncello. \n\nO dva roky později byl přijat na Toulouskou konzervatoř, kterou dokončil v roce 1924, ve svých třinácti letech s nejvyšším oceněním. Poté pokračoval ve studiích na Pařížské konzervatoři u Julese-Leopolda Loeba a komorní hudbu u Charlese Tournemira. O dva roky později absolvoval, opět s nejvyšším oceněním.\n\nPo dokončení studií na Pařížské konzervatoři, poměrně neobvykle pro prvotřídní sólové hudebníky, Navarra zcela přestal brát hodiny. Místo toho vypracoval vlastní studijní kurzy a zdokonaloval se v technice. To zahrnovalo například také transkribování množství houslových technik pro potřeby violoncellových cvičení, včetně etud Carla Flesche a Otakara Ševčíka.\n\nV pozdějších letech, po druhé světové válce, kdy vyučoval na Pařížské konzervatoři, vedl Navarra od roku 1954 každoroční mistrovské kursy na Accademia Musicale Chigiana. Zde mezi jeho studenty patřili např. mladý Saša Večtomov, podzimní kurzy v Saint-Jean-de-Luz, a roku 1958 přijal také profesuru na vysoké škole hudební v Detmoldu. Taktéž vyučoval v Londýně a Vídni.\n\nV roce 1954 Navarra natočil Dvořákův Violoncellový koncert h moll s londýnskou New Symphony Orchestra, řízenou Rudolfem Schwarzem; společnost Capitol Records nahrávku vydala v roce 1955.\n"}
{"id": "1406581", "url": "https://cs.wikipedia.org/wiki?curid=1406581", "title": "Ateliers d’Automobiles et d’Aviation", "text": "Ateliers d’Automobiles et d’Aviation\n\nAteliers d'Automobiles et d'Aviation (\"Automobilové a letecké dílny\"; ve zkr. \"AAA\") byl výrobcem elektrických automobilů a užitkových vozidel v Paříži v letech 1919 a 1920.\n\nVýroba automobilů a lehkých nákladních automobilů začala v pařížských dílnách na rue de Berri v roce 1919. Název Ateliers d'Automobiles et d'Aviation byl obecně zkrácen do „AAA“.\n\nPo skončení první světové války, které se uskutečnilo jen o několik měsíců dříve, došlo v té době k malému kontaktu mezi výrobci automobilů ve Francii a v Německu. Mezi společnostmi Ateliers d'Automobiles et d'Aviation (AAA) a berlínskou společností AG für Akkumulatoren- und Automobilbau, která v letech 1919 až 1922 vyráběla automobily pod názvem „AAA“, neexistuje spojení.\n\nAuta byla poháněna elektrickými motory. AAA byly velké čtyřdveřové limuzíny. Automobily představovaly uzavřené karosérie s jednoduchým čtvercovým tvarem, který je charakteristický pro vozy z 20. let 20. století. Na pařížském autosalonu v roce 1919 nabídl výrobce dvě různé délky podvozků, 3100 mm a 3500 mm, přičemž dva modely byly označeny jako \"AAA 6A Serie\" a \"AAA 10A Luxe\". Cena za 55 000 franků u většího vozu i ve formě holého podvozku byla považována za velmi vysokou. Cena však zahrnovala desetiletou \"mechanickou záruku\", která byla v té době výjimečná. Vůz dosahoval nejvyšší rychlosti 45 km/h. Úložiště energie zahrnovalo akumulátorové baterie s kapacitou 42 článků.\n"}
{"id": "1406582", "url": "https://cs.wikipedia.org/wiki?curid=1406582", "title": "Thai Binh (provincie)", "text": "Thai Binh (provincie)\n\nThai Binh () je provincie na severu Vietnamu. Žije zde přes 1,7 milionu obyvatel, hlavní město je Thai Binh.\n\nProvincie leží na severu Vietnamu v deltě Rudé řeky. Sousedí s provinciemi Nam Dinh, Ha Nam, Hung Yen, Hai Duong a Hai Phong.\n"}
{"id": "1406583", "url": "https://cs.wikipedia.org/wiki?curid=1406583", "title": "Santiago de Cuba (provincie)", "text": "Santiago de Cuba (provincie)\n\nSantiago de Cuba je jedna z provincií Kuby. Jejím správním střediskem je stejnojmenné město Santiago de Cuba. Provincie má plochu 6 228 km² a přibližně 1 056 000 obyvatel. Sousedí s provinciemi Granma, Holguín a Guantánamo. Na jihu je provincie ohraničená vodami Karibského moře. Na část území provincie zasahuje pohoří Sierra Maestra s nejvyšším vrcholem Kuby Pico Turquino (1974 m n. m.).\n"}
{"id": "1406589", "url": "https://cs.wikipedia.org/wiki?curid=1406589", "title": "Glenfinnan Viaduct", "text": "Glenfinnan Viaduct\n\nGlenfinnan Viaduct je betonový viadukt na území historického hrabství Inverness-shire v západním Skotsku, na železniční trati West Highland Line, v blízkosti osady stejnojmenného názvu a jezera Loch Shiel. \n\nMost má celkem 21 oblouků, každý o šířce 15 m. Je nejdelším betonovým železničním mostem na území Skotska s celkovou délkou 380 m; říčku River Finnan překonává ve výšce 30 m. Most je široký 5,5 m, vede po něm jediná kolej trati West Highland Line. Poloměr oblouku, který viadukt sleduje, činí 241 m. \n\nMost vznikl v rámci prodloužení trati West Highland Line z města Fort William do přístavu Mallaig na západním pobřeží Skotska. Kvůli obtížnostem se získáváním vhodného kamene v místě trati bylo rozhodnuto o výstavbě betonového viaduktu. Stavební práce na něm byly dokončeny již v říjnu 1898. Most sloužil pro dopravu stavebního materiálu na vzdálenější části trati, kde stavební práce ještě probíhaly. Byl vybudován za cenu 18 904 liber. \n\nMost se stal jedním ze symbolů této části Skotska a posloužil i jako kulisa pro natáčení řady filmů. Objevil se také ve čtyřech filmech série Harry Potter. Díky tomu se stal most turistickou atrakcí s vysokou návštěvností. Od roku 2007 je vyobrazen na některých skotských bankovkách v hodnotě 10 liber. \n"}
{"id": "1406592", "url": "https://cs.wikipedia.org/wiki?curid=1406592", "title": "Mistrovství světa v atletice 2017 – Muži maraton", "text": "Mistrovství světa v atletice 2017 – Muži maraton\n\nMaraton mužů na Mistrovství světa v atletice 2017 probíhal 6. srpna. Zvítězil Keňan Geoffrey Kipkorir Kirui.\n\n"}
{"id": "1406597", "url": "https://cs.wikipedia.org/wiki?curid=1406597", "title": "Philip Stanhope, 5. hrabě z Chesterfieldu", "text": "Philip Stanhope, 5. hrabě z Chesterfieldu\n\nPhilip Stanhope, 5. hrabě z Chesterfieldu (\"Philip Stanhope, 5th Earl of Chesterfield, 5th Baron Stanhope of Shelford\") (10. listopadu 1755, Bretby Hall, Anglie – 29. srpna 1815, Bretby Hall, Anglie) byl britský politik a diplomat ze šlechtického rodu. Od mládí zasedal ve Sněmovně lordů, politicky náležel k toryům. Ve vládě Williama Pitta zastával několik funkcí.\n\nPocházel ze starobylého šlechtického rodu Stanhope, byl synem Arthura Stanhope, získal kvalitní domácí vzdělání pod dohledem svého vzdáleného strýce a adoptivního otce 4. hraběte z Chesterfieldu, poté studoval v Lipsku. V roce 1773 zdědil titul hraběte z Chesterfieldu a vstoupil do Sněmovny lordů, v politice patřil k toryům a byl oblíbencem Jiřího III. Sloužil v armádě a dosáhl hodnosti kapitána, v letech 1781–1782 byl lordem-místodržitelem v hrabství Buckinghamshire. V roce 1784 byl jmenován členem Tajné rady a v letech 1784–1787 byl vyslancem v Madridu, do Španělska ale fakticky nikdy neodjel. V Pittově vládě zastával funkce nejvyššího mincmistra (1789–1790) a generálního poštmistra (1790–1794), nakonec byl nejvyšším štolbou (1798–1804). V roce 1805 obdržel Podvazkový řád, byl též členem Královské společnosti.\n\nByl dvakrát ženatý, potomstvo měl z druhého manželství s Henriettou Thynne (1762-1813), dcerou 1. markýze z Bathu. Dědicem titulů byl syn George Stanhope, 6. hrabě z Chesterfieldu (1805–1866), který zastával funkce u dvora.\n\n\n"}
{"id": "1406598", "url": "https://cs.wikipedia.org/wiki?curid=1406598", "title": "Charles Stanhope, 3. hrabě z Harringtonu", "text": "Charles Stanhope, 3. hrabě z Harringtonu\n\nCharles Stanhope, 3. hrabě z Harringtonu (\"Charles Stanhope, 3rd Earl of Harrington, 3rd Viscount Petersham, 3rd Baron Harrington\") (17. března 1753 – 5. září 1829, Brighton, Anglie) byl britský generál a politik. Za napoleonských válek dosáhl hodnosti generála, uplatnil se také jako diplomat, kariéru zakončil jako vrchní velitel v Irsku.\n\nPocházel ze starobylého šlechtického rodu Stanhope, byl synem generála 2. hraběte z Harringtonu, po matce Caroline Fitzroy (1722–1784) byl bratrancem premiéra 3. vévody z Graftonu. Studoval v Etonu a od roku 1769 sloužil v armádě, zúčastnil se války proti USA, v hodnosti podplukovníka byl v roce 1777 pobočníkem generála Johna Burgoyna. V letech 1774 a 1776–1779 byl též členem Dolní sněmovny, v roce 1779 po otci zdědil rodové tituly a vstoupil do Sněmovny lordů.\n\nBěhem napoleonských válek postupoval v armádních hodnostech, byl povýšen na generálmajora (1793), generálporučíka (1798) a generála (1803). V roce 1798 byl jmenován členem Tajné rady, byl mimořádným vyslancem v Berlíně (1805, 1806) a ve Vídni (1805). V letech 1806–1812 byl vrchním velitelem v Irsku a od roku 1806 též členem irské Tajné rady. Nakonec zastával čestnou hodnost guvernéra Windsoru (1812–1829).\n\nS manželkou Jane Fleming (1755–1824) měl deset dětí. Rodové tituly zdědili postupně synové Charles Stanhope, 4. hrabě z Harringtonu (1780–1851), a Leicester Stanhope, 5. hrabě z Harringtonu (1784–1862), oba dosáhli v armádě hodnosti plukovníka. Další syn Lincoln Stanhope (1781–1849) byl generálmajorem. Dcera Anne (1783–1837) byla manželkou 7. vévody z Bedfordu, další dcera Charlotte (1793–1859) se provdala za 3. vévodu z Leinsteru.\n\n\n\n"}
{"id": "1406600", "url": "https://cs.wikipedia.org/wiki?curid=1406600", "title": "Martinska Ves", "text": "Martinska Ves\n\nMartinska Ves je vesnice a opčina v Chorvatsku, spadající do Sisacko-moslavinské župy. Leží na řece Sávě. Nachází se asi 12 km na sever od Sisaku, 19 km jižně od Ivanić Gradu, 35 km jihozápadně od Veliké Gorice a 46 km jihozápadně od Záhřebu. Podle sčítání lidu z roku 2011 v celé opčině žilo 3 488 obyvatel, v samotné vesnici žije 683 obyvatel.\n\nPod opčinu Martinské Vsi spadají vesnice Bok Palanječki, Desni Dubrovčak, Desno Trebarjevo, Desno Željezno, Jezero Posavsko, Lijeva Luka, Lijevo Trebarjevo, Lijevo Željezno, Ljubljanica, Mahovo, Setuš, Strelečko, Tišina Erdedska, Tišina Kaptolska a Zirčica. Sama Martinska Ves se skládá ze dvou hlavních částí, rozdělených řekou Sávou: Lijeva Martinska Ves na východní a Desna Martinska Ves na západní straně.\n\nVesnice je známá především svým velkým mostem, který byl postaven v roce 2002, je dlouhý asi 178 m a je jedním z mála mostů přes řeku Sávu v této oblasti.\n"}
{"id": "1406601", "url": "https://cs.wikipedia.org/wiki?curid=1406601", "title": "Niechorze (maják)", "text": "Niechorze (maják)\n\nMaják v Niechorze (polsky: \"Latarnia Morska Niechorze\", anglicky: \"Niechorze Lighthouse\") stojí v Polsku na pobřeží Baltského moře ve vsi Niechorze v okrese Grifice v Západopomořanském vojvodství.\n\nNachází se vysokém útesu mezi majáky Kikut (asi 30 km západně) a Kolobřeh (34 km východně). Maják je kulturní památkou zapsanou v seznamu kulturních památek Západopomořanského vojvodství pod číslem A-1608 z 23. září 1997.\n\nRozhodnutí o postavení majáku v Niechorze padlo v roce 1860. V roce 1863 byla zahájena stavba majáku a uvedena do provozu v roce 1866. Ke svícení byla používána Fresnelova čočka s bílým světlem, zdrojem byl řepkový olejový plamen ze čtyř knotů.\n\nMaják sloužil nepřetržitě až do konce druhé světové války. V meziválečné době v majáku byla otevřena kavárna \"Arkona\". V roce 1945 byl maják cílem dělostřelecké palby, při níž byla zničena lucerna s optickým zařízením. Ustupující němečtí ženisté podminovali maják osmi náložemi, které nestačili odpálit a byly včas zlikvidovány po osvobození majáku. Maják byl obnoven podle původních plánů a jeho znovu rozsvícení bylo provedeno 18. prosince 1948. Vysoký útes byl zabezpečen proti mořské erozi pěti set metrovou betonovou stěnou.\n\nV letech 1999–2000 byla provedena generální oprava majáku. Na jaře roku 2008 byla provedena oprava vyhlídkové terasy (ochozu). Oprava zahrnovala výměnu podlahy terasy a balustrády, výměnu ochranného síta a oken lucerny. V roce 2014 byly provedeny opravy střech přiléhajících budov. Na jaře 2015 byla provedena úprava terénu před hlavním vchodem do majáku a zlikvidovány živé ploty.\n\nMaják je ve správě Námořního úřadu (\"Urząd Morski\") ve Štětíně. Maják je přístupný veřejnosti.\n\nOsmiboká věž, která je ukončena korunní obloučkovou římsou, je postavena na 13 m vysoké základně na čtvercovém půdorysu. Je postavena ze žlutých neomítaných cihel a rohové lizény z červených a černých cihel, ukončená ochozem a válcovou lucernou s černou kopulovou střechou. Po obou stranách jsou křídla dvoupatrových budov z režného červeného cihlového zdiva. Budovy jsou tříosé, členěné rámy z lizén, obloučkové korunní a mezipatrové římsy. Na věž vede 208 schodů v levotočitém schodišti. K majáku patří hospodářské budovy, strojovna, zahrada a obvodová cihlová zeď s brankami. Maják má záložní elektrocentrálu pro případ výpadku elektrického proudu.\n\nZdroj světla s dosvitem do 20 námořních mil je ve výšce 62,80 m n.m. a tvoří jej elektrická 1000 W žárovka a optika sestavena ze čtyř diskových Fresnelových čoček a rotačního zařízení. V případě poruchy je automaticky rozsvícena druhá náhradní 1000 W žárovka. Na kopuli lucerny jsou instalovány směrové antény telekomunikačních operátorů.\n\n\noznačení:\n\n\n\nV blízkosti majáku vede červená turistická cesta E9 \"Námořní cesta\" dr. Czesława Piskorského.\n\n\n"}
{"id": "1406603", "url": "https://cs.wikipedia.org/wiki?curid=1406603", "title": "Krejzovi", "text": "Krejzovi\n\nKrejzovi jsou český komediální televizní seriál, který měl premiéru 2. září 2018 na stanici Prima. Hlavním hrdinou je otec čtyř dcer, televizní moderátor a kutil Jan Krejza (Oldřich Navrátil, dříve Václav Postránecký) a jeho čtyři dcery: nejstarší Ing. Anna Vymešová (Vanda Hybnerová), Barbora Damová (Markéta Častvaj), Cecílie Krejzová (Lucie Polišenská) a nejmladší dcera Daniela Krejzová (Ivana Korolová).\n\n\n\nPřed polovinou ledna 2019 odstartovala TV Prima charitativní akci \"Krejzovi pomáhají\", jejíž patronkou a tváří se stala Kateřina Kaira Hrachovcová. Prostřednictvím televizní obrazovky tak opuštěná a týraná zvířata z útulků hledala nový domov.\n\n"}
{"id": "1406604", "url": "https://cs.wikipedia.org/wiki?curid=1406604", "title": "Český pohár v basketbalu žen", "text": "Český pohár v basketbalu žen\n\nČeský pohár v basketbalu žen je česká basketbalová soutěž žen, zastávající funkci národního poháru. Je v něm uplatněn k.o. vyřazovací systém. Soutěž byla založena v roce 1995. Pořadatelem je Česká basketbalová federace. Český pohár má název doplněný o hlavního sponzora. V aktuální sezóně 2018/19 se pohár jmenuje Nilfisk Český pohár. Nejúspěšnějším klubem soutěže je se šestnácti prvenstvími tým Basket Žabiny Brno.\n\nZdroj: \n\n\n"}
{"id": "1406611", "url": "https://cs.wikipedia.org/wiki?curid=1406611", "title": "Galerie výtvarného umění v Chebu", "text": "Galerie výtvarného umění v Chebu\n\nGalerie výtvarného umění v Chebu je příspěvkovou organizací Karlovarského kraje. Sídlí v budově Radničního paláce na náměstí Krále Jiřího z Poděbrad v Chebu. Ve stálé expozici vystavuje sbírku gotického umění pocházejícího z území chebského regionu a sbírku českého moderního umění 19. a 20. století, budovanou od poloviny 60. let do současnosti. Od roku 2016 je její součástí \"Retromuseum\", zaměřené na poválečný design a životní styl, které sídlí v sousedním tzv. Schillerově domě. V minulosti galerie využívala také výstavní prostory v odsvěcených kostelech sv. Kláry a sv. Bartoloměje.\nStátní galerie výtvarného umění v Chebu byla založena roku 1962 jako součást sítě regionálních galerií pod správou Ministerstva školství a kultury. U zrodu galerie stála historička umění a konzervátorka, v letech 1946-1951 vedoucí městského archivu a chebského muzea Mira Mladějovská. V letech 1950-1955 byla ředitelkou Obrazové galerie města Chebu, sídlící v budově radnice. Základní fond získala galerie převody z Chebského muzea a svozy z poničených objektů v pohraničí, díky nimž získala menší soubor evropské malby 17. a 18. století, ukázky tzv. chebské reliéfní intarzie 17. století a především sbírku gotických plastik místní provenience.\n\nZpočátku se galerie soustředila na výstavy děl zapůjčených z jiných institucí (\"České malířství 19. století\"), ale od poloviny 60. let budovala vlastní sbírku českého moderního umění. Prvním ředitelem galerie byl malíř Bojmír Hutta (1920-1987) a jeho spolupracovnicí až do roku 1969 zůstala Mira Mladějovská. Chebská galerie se od roku 1965 starala také o restaurování soch svezených z regionu a umístěných na zámku ve Starém Hrozňatově. Sochy v tamním sochařském parku měly být doplněny o současná díla z připravovaného \"Bienále Socha a krajina\". Po okupaci v srpnu 1968 se již sochařské sympozium nepodařilo uskutečnit a roku 1972 zámek převzalo Ministerstvo vnitra.\n\nPočátkem normalizace byl Bojmír Hutta odvolán a navíc „zařazen mezi nespolehlivé osoby, přišel o pas a až do konce života se o něj zajímala Státní bezpečnost“. Nově jmenovaný ředitel František Peťas (1912-1976) navázal na koncepci B. Hutty a nebránil nákupům autorů, kteří byli za normalizace různě šikanováni. Po jeho smrti zastávala od roku 1976 funkci ředitelky dosavadní odborná pracovnice galerie, kulturoložka Ludmila Vomelová. Zasloužila se o rozvoj sbírek a navíc rozvinula koncertní činnost a další doprovodné akce, díky nimž se galerie stala významným kulturním centrem regionu. Jako samostatná odborná pracovnice působila v GVU Cheb v letech 1976-1987 historička umění Božena Vachudová, od roku 1976 zde působila Anna Sochorová (v letech 1992-2008 jako hlavní kurátorka).\n\nV letech 1968-1970 a znovu od roku 1987 působil v galerii PhDr. Jiří Vykoukal, od roku 1990 jako ředitel. Za jeho působení se chebská galerie zařadila ke špičkovým muzeím umění České republiky, vytvořila si jasnou profilaci výstavní, sbírkové a publikační činnosti a uspořádala celou řadu zásadních projektů, které měly ohlas v celé České republice. Roku 1968 uspořádal první a zároveň poslední ročník Trienále jihočeských, severočeských a západočeských umělců v Chebu. Roku 2001 byla chebská galerie převedena pod správu Karlovarského kraje. Roku 2010 Jiří Vykoukal z osobních důvodů rezignoval a novým ředitelem byl na základě výběrového řízení jmenován Marcel Fišer. Jako vedoucí odborného oddělení a kurátor působí v galerii Jiří Gordon.\n\nOd roku 2009 pořádá galerie každoroční festival \"Graffiti Boom\", během kterého svá díla ve veřejném prostoru a na připravených panelech realizují umělci zabývající se street-artem. Galerie vzhledem ke své poloze v regionu, který byl v minulosti osídlen převážně německým obyvatelstvem, spolu s libereckou Oblastní galerií představuje německo-české umělce a spolupořádá sympozium \"Mezery v historii\", věnované této tematice.\n\nOd roku 1962 působil v Chebu Klub přátel výtvarného umění, který pořádal koncerty, besedy s umělci, promítání filmů o umění a přednášky o literatuře. Hlavní organizátorkou byla především Zlata Huttová (1935–2001), která se na počátku 60. let provdala za Bojmíra Huttu a později začala pracovat jako odborná pracovnice galerie. Po rekonstrukci kostela sv. Bartoloměje zde klub pořádal pravidelné koncerty. V letech 1966-1969 \"Festival komorní hudby\", v následujících letech cyklus \"Hudba a výtvarné dílo\", který probíhá do současnosti. Na přelomu 60. a 70. let klub využíval rovněž zámek ve Starém Hrozňatově a od roku 1975 Kostel sv. Kláry.\n\nPalác, postavený podle projektu pražského architekta Antonína Haffeneckera, je barokní stavba z let 1723 – 1727. Radnice byla původně navržena jako monumentální dvoupatrová budova s fasádou členěnou vysokým pilastrovým řádem, se středním traktem a dvěma postranními křídly s portály a věžemi. Pro nedostatek financí bylo postaveno pouze jižní křídlo s dvorním traktem (1927) a později hodinová věž (1849). V interiéru budovy je centrální slavnostní schodiště vedoucí do obou pater budovy. Strop schodiště se zrcadlovou klenbou je zdoben štuky s erby chebských purkmistrů, alegorickými postavami ctností, zemskými znaky Čech, Rakouska, Maďarska a rodovým erbem Habsburků. Schodiště lemuje kamenné balustrové zábradlí, ve 2. patře se sochou sv. Josefa z dílny chebského sochaře Johannna Carla Stilpa (1668 – 1735) a sochou Herkula, sochaře Petra Antona Felsnera (činný 1710 – 1745).\n\nVe 2. patře je pravém křídle stálá expozice chebské gotické plastiky, dále je zde \"Velká galerie\", zaměřená na velké výstavní projekty, a výstavní formát \"Opus magnum\", v jehož rámci jsou představována jednotlivá mimořádná díla českého i zahraničního umění.\n\nV 1. patře je stálá expozice moderního a současného umění, která představuje vývoj českého umění od začátku 20. století do současnosti a zaujímá celé 1. patro v Radničním paláci. Na rozšíření a profilaci sbírky moderního umění nese zásluhu Jiří Vykoukal, který se kromě moderny zaměřil zejména na soudobou tvorbu autorů válečných skupin i generací mladších. Tematicky orientované proměnné výstavy, umístěné v postranním sále stálé expozice českého moderního umění, prezentují výběr z množství děl uchovávaných v depozitářích galerie. Roku 2012 byla expozice moderního a současného umění v prvním patře radničního paláce reinstalována, vybavena novou paneláží a galerijním osvětlením a rozšířena o dva prostory a panel na chodbě a zároveň v ní byl vyhrazen jeden sál proměnným výstavám z depozitáře.\n\nV přízemí je \"Malá galerie\", zaměřená na díla umělců nejmladší a střední generace, dále muzejní kavárna s prostorem pro výstavy moderní české ilustrace a přednáškovým sálem. V suterénu je víceúčelový sál, který je vyhrazen pro práci s dětmi a pro standardní edukační práci. Dětem je vyhrazen také Dětský koutek / Galerie pod baobabem ve 2. patře.\nZaložení galerie gotické plastiky úzce souvisí s poválečnou historií Chebu, jehož centrum utrpělo válkou a po poválečném vysídlení německého obyvatelstva chátralo až do roku 1950, než bylo prohlášeno památkovou rezervací. V letech 1950-1967 proběhla úplná rekonstrukce historického jádra města a hledalo se využití řady stavebních památek, mezi jiným špitálního křižovnického kostela sv. Bartoloměje, jehož velkorysou rekonstrukci projektoval Otto Rothmayer. Na návrh tehdejšího ředitele chebské galerie Bojmíra Hutty zde byla roku 1967 zřízena expozice gotické plastiky. Exponáty pocházely většinou ze zničených a demolovaných objektů z celého regionu, z majetkových převodů, část byla později získána i nákupy. Restaurování plastik proběhlo v několika etapách od 60. let do první poloviny 70. let a hradila je chebská galerie. Roku 1999 byl kostel sv. Bartoloměje vrácen v restituci Rytířskému řádu křižovníků s červenou hvězdou a celá expozice byla roku 2004 přesunuta do bývalého kostela chebských klarisek, který galerie předtím užívala jako výstavní a koncertní síň.\n\nKostel sv. Kláry, postavený v letech 1708-1711 podle projektu Kryštofa Dientzenhofera, byl odsvěcen již roku 1782, kdy císař Josef II. klášter zrušil. V následujících letech byl v klášteře sklad pivovaru, vojenská škola a věznice až do roku 1905, kdy ji odkoupilo město. Město zde umístilo svůj archiv a část budov zbouralo. Po první světové válce byl zdevastovaný kostel zachráněn \"Spolkem pro výstavbu pamětní síně\". Roku 1923 město Cheb odkoupilo celý areál kláštera a po rekonstrukci roku 1937 v kostele zřídilo pamětní síň padlým v první světové válce. Po válce sloužil kostel jako skladiště konfiskovaného německého majetku a v letech 1965 – 1969 byl znovu nákladně restaurován. Na místě původního oltáře byly instalovány varhany a v roce 1973 byl opět zpřístupněn jako výstavní a koncertní síň. V letech 2000-2001 byl znovu přestavěn pro potřeby chebské galerie a roku 2004 v něm byla instalována expozice chebské gotiky spolu s menší expozicí sbírky evropského malířství 17. a 18.století. Kostel bylo nutné s vysokými náklady celoročně temperovat a proto je od roku 2013 expozice chebské gotické plastiky trvale umístěna ve 2. patře Radničního paláce.\n\nRetromuseum je pobočkou galerie zaměřenou na poválečný design s přesahy k dalším disciplínám (architektura, hudba) a k životnímu stylu. Vzniklo během necelých dvou let mezi březnem 2014 a únorem 2016 díky podpoře města Chebu, které pro něj zdarma poskytlo budovu tzv. Schillerova domu. Rekonstrukce domu byla financována z prostředků Evropské unie - ROP Severozápad a Karlovarského kraje. Kromě výstavního sálu je k výstavám určen výstavní prostor \"nad schody\". Hlavní kurátorkou Retromusea je historička umění Daniela Kramerová, autorka monumentální výstavy o české účasti na Expo 58 v Bruselu a bruselském stylu.\nKromě malého souboru děl starého umění, převedených z chebského muzea, byla sbírka GAVU vybudována vlastní akviziční činností. Do roku 1970 chebská galerie vlastnila 583 uměleckých děl, z toho 282 obrazů a 71 plastik. Její ředitel Hutta nakupoval zejména tradiční českou krajinomalbu. S příchodem Jiřího Vykoukala se sbírky rozšířily také o soudobou tvorbu, např. děl z Trienále regionálních umělců z jižních, západních a severních Čech. Nákupy významných děl pokračovaly i za ředitele Peťase a galerie do roku 1976 získala významná díla Karla Černého, Karla Holana, Miloslava Holého, Alfréda Justitze, Otakara Nejedlého, Vlastimila Rady, Václava Rabase, Václava Špály, Františka Tichého a dalších autorů.\n\nBěhem normalizace se v letech 1970-1989 sbírky rozrostly o 2481 uměleckých předmětů, zejména grafik, kreseb a užitého umění, zčásti též o díla prorežimních výtvarníků z povinných odběrů z tzv. ministerských nákupů. Mezi přírůstky bylo 400 obrazů a 180 soch, mezi jiným klasiků českého moderního umění (Jan Bauch, Jaroslav Panuška, Jan Preisler, Jakub Schikaneder, Josef Šíma).\n\nGalerie v té době získala díla členů Umělecké besedy, např. soubor 30 obrazů Václava Rabase a autorské soubory Jana Slavíčka, Antonína Hudečka, Oldřicha Blažíčka, Jana Trampoty, Františka Jiroudka, krajinářů Mařákovy školy (Alois Kalvoda, František Kaván, Jaroslav Panuška, Josef Ullmann), nebo představitelů válečné generace Jana Smetany a Karla Součka a meziválečných tvůrců Pravoslava Kotíka, Antonína Pelce a Vlasty Vostřebalové-Fischerové. Regionální krajinářskou tvorbu reprezentuje např. chebský malíř Jan Spáčil.\n\nAkvizice poválečného umění pocházejí převážně z bohaté výstavní činnosti galerie, kde byli zastoupeni i autoři kteří během normalizace nemohli běžně vystavovat (Jaroslava Pešicová a František Štorek, Marie Blabolilová, Vladimír Preclík, Jiří John, Petr Pavlík, sestry Jitka a Květa Válovy, Jiří Anderle, Karel Malich, Josef Istler, František Ronovský, Daisy a Jiří Mrázkovi), nebo ze skupinových výstav (\"Osm mladých grafiků\" - např. Jiří Načeradský, Oldřich Kulhánek, Petra Oriešková).\n\nS nástupem PhDr. Jiřího Vykoukala na post kurátora (1987) a později do funkce ředitele (1991), došlo k zásadní změně v akviziční politice. Kromě doplňování kmenové kolekce sbírky obrazů a kreseb českého umění 20. století o díla autorů v galerijních fondech dosud nezastoupených, nebo jejichž zastoupení bylo nedostačující, se mu podařilo sbírky rozšířit také o významná díla starého umění. Pro sbírku gotického sochařství získal kromě švábské madony z 3. čtvrtiny 15. století také unikátní Pietu z chebského dominikánského kostela sv. Václava z doby kolem roku 1350, která je považována za dílo evropského významu. Do souboru malby 17. a 18. století nově získal díla Jana Vojtěcha Angermayera, Petra Brandla, Johanna Michaela Bretschneidera, Pietera de Putter nebo Cornelise de Wael.\n\nSbírku představitelů české moderny doplnil nebo rozšířil o díla Emila Filly, Otto Gutfreunda, Františka Foltýna, Františka Hudečka, Františka Grosse, Josefa Istlera, Kamila Lhotáka, Vincence Makovského, Bohumíra Matala, Jaroslava Puchmertla, Zdeňka Sklenáře, Václava Špály, Jindřicha Štyrského, Václava Tikala, Toyen, Aloise Wachsmana nebo Ladislava Zívra, dále o díla autorů z tzv. generace 50. a 60. let, například Václava Boštíka, Huga Demartiniho, Čestmíra Janoška, Jana Kotíka, Karla Malicha, Mikuláše Medka, Roberta Piesena, Vladimíra Preclíka, Otakara Slavíka, Zbyňka Sekala, Zbyška Siona, Jana Švankmajera nebo Aleše Veselého. Z mladší umělecké generace, nastupující na výtvarnou scénu v 70. letech, to byla díla Richarda Konvičky, Aleše Lamra, Petra Pavlíka, Michaela Rittsteina, Ivana Bukovského, aj.\n\nV době působení Jiřího Vykoukala byla horní hranice akviziční činnosti vymezena generací, která nastoupila na začátku 70. let. Po několikaleté pauze, způsobené nedostatkem finančních prostředků, byla nákupní činnost obnovena s příchodem nového ředitele Marcela Fišera, který ji začal doplňovat o umělecká díla generací mladších (Václav Stratil, Jiří Kovanda, Vladimír Skrepl, Petr Kvíčala, Stanislav Diviš, Antonín Střížek, Josef Bolf, Michal Pěchouček, Filip Turek). Podařilo se také zaplnit určité mezery umění 60. a 70. let díly, která byla integrována do stálé expozice (Jiří Načeradský, Stanislav Kolíbal, Dalibor Chatrný).\n\nVýznamně byly rovněž rozšířeny kolekce grafických prací a kresby. Nejstaršími díly v grafické sbírce, která čítá téměř 1 800 kusů, je cyklus šestnácti rytin Johanna Eliase Ridingera \"Hon na jelena\", získaný roku 1961. Jsou v ní zastoupena klasická jména jako František Bílek, František Kobliha, Jan Konůpek, Karel Štika, Josef Šíma, Jindřich Štyrský, Max Švabinský, Emil Filla, Cyril Bouda, Miloslav Holý, Jan Rambousek, František Hudeček, František Gross, Vojtěch Sedláček, Vladimír Komárek, z mladších grafiků Oldřich Kulhánek, Jiří John, František Burant, Zdeněk Mézl, Vladimír Suchánek. Galerie vlastní větší soubory grafických listů Vladimíra Boudníka, Lubomíra Přibyla, Ladislava Čepeláka, Jaroslava Hovadíka, Jaroslava Kováře, Jiřího Anderle, Josefa Istlera, Aleše Lamra a také soubor kolorovaných leptů Jana Švankmajera z cyklu \"Přírodopis\" (1973).\n\nSochařská sbírka obsahuje díla Josefa Václava Myslbeka, Jana Štursy a Otakara Španiela a jejich žáků Jindřicha Wielguse, Břetislava Bendy, Vincence Makovského a Karla Kotrby. Jsou v ní zastoupeni také František Bílek, Otto Gutfreund, Emil Filla a z poválečné realistické sochařské tvorby díla Karla Lidického (portréty Božena Němcová, Jan Hus, Václav Talich, Antonín Pelc) a Karla Hladíka a plastiky Ladislava Zívra. Období 60. – 80. let reprezentují oficiální autoři Alois Sopr, Rudolf Svoboda, Vincenc Vingler, keramika Jana Kutálka a regionální sochaři Vítězslav Eibl, Vlastimil Květenský a Karel Kuneš. Galerie v té době získala i díla Hany Purkrábkové, Petera Orieška nebo Karla Malicha. Velkou část sbírky představuje tvorba medailérská.\n\nGotická sbírka zahrnuje polychromované dřevořezby z území bývalého historického Chebska a s ním sousedících oblastí od časné gotiky (Mistr z okruhu tzv. Přemyslovského kříže z Jihlavy: Pieta, před rokem 1350) až po exponáty z období vrcholné pozdní gotiky (Mistr oltáře z kostela sv. Jošta: sv. Kryštof, kolem 1530).\n\n\n\n"}
{"id": "1406612", "url": "https://cs.wikipedia.org/wiki?curid=1406612", "title": "Hvězdnička slanistá", "text": "Hvězdnička slanistá\n\nHvězdnička slanistá (\"Tripolium pannonicum\") je nevysoká, krátkověká, slanomilná rostlina, kvetoucí závěrem letních měsíců nafialovělými květy. Je původním druhem české květeny a jediným druhem rodu hvězdnička, který se vyskytuje v české přírodě. Do nového rodu hvězdnička byla přeřazena z původního rodu hvězdnice, kde byla vedena pod názvem hvězdnice slanistá. Rostlina patří do skupiny dnes již vzácných halofytů a pomalu ustupuje z přírody téměř celé střední Evropy.\n\nRoste hlavně na evropském pobřeží, kde je rozšířena až po 66° severní zeměpisné šířky (přibližně po Island). Druh, obsahující několik poddruhů, má euroasijský disjunktivní areál zahrnující evropské pobřeží Atlantiku, téměř celou kontinentální Evropu, oblast Kavkazu, jihozápadní a Střední Asii, západní a střední Sibiř, severní Čínu, Mongolsko, ruský Dálný východ, Japonsko, Korejský poloostrov i severozápad Afriky přiléhající ke Středozemnímu moři.\n\nV minulosti vyrůstala hvězdnička slanistá asi na 40 místech na jižní Moravě, v roce 1959 byla dokonce pozorována v Ostravě na skládce železné rudy dovezené z Ukrajiny. Od roku 2000 je však značně na ústupu, neboť dramaticky ubylo stanovišť, na kterých vyrůstá. Je známa pouze ze dvou místː z přírodní rezervace Slanisko Dobré Pole a hlavně z národní přírodní rezervace Slanisko u Nesytu při obci Sedlec v okrese Břeclav.\n\nHvězdnička slanistá patří mezi obligátní halofyty rostoucí hlavně na mořských pobřežích a na slaných loukách, pastvinách nebo stepích v okolí. Ve střední Evropě je vázána na vnitrozemská slaniska. Roste na těžkých jílovitých nebo hlinitých půdách dobře zásobených živinami, s vysokým obsahem minerálních látek a s převažujícím výparným režimem, kdy se v létě více vody vypaří než přibude. Vyskytuje se na místech s velkou koncentrací solí v půdě, která je na jaře velmi mokrá a v průběhu léta silně vysychá. Je to terofyt až krátce přetrvávající hemikryptofyt, s fenologickým optimem kvetení od července do září. Ploidie druhu je 2n = 18.\n\nJejí populace na západním břehu rybníka Nesyt je nyní dosti bohatá a je patrné, že rostlina kladně reaguje na péči věnovanou jí orgány ochrany přírody. Na slanisko se vrátila pastva ovcí, koz, krav a posléze i kladrubských koní, kteří nejen spásají trávu, ale kopyty \"poškozují\" tuhý povrch půdy; slaná voda v rozdupané půdě může snáze vzlínat k povrchu a vznikají tak plošky obnaženého povrchu, potřebné pro klíčení a růst některých halofilních rostlin.\n\nJednoletá nebo dvouletá, vzácně i krátce víceletá bylina s přímou nebo vystoupavou lodyhou 20 až 60 cm vysokou. Lodyha, vyrůstající z krátkého, válcovitého oddenku, je jednoduchá nebo rozvětvená, lysá nebo roztroušeně chlupatá a často červenavě naběhlá. Je střídavě porostlá řapíkatými, jednoduchými, slabě dužnatými, po obvodě jemně brvitými listy s čárkovitě kopinatou čepelí, horní listy jsou přisedlé a velmi úzké.\n\nČetné úbory květů, velké 1 až 2 cm, jsou seskupené v koncové chocholičnaté latě. Květy terče jsou žluté s trubkovitou korunou dlouhou asi 5 mm. Okrajové jazykovité květy mají úzkou ligulu asi 10 mm dlouhou, bledě modrou nebo fialově modrou, jen vzácně růžovou či bílou. Květy se zakrslým kalichem mají pět tyčinek. Spodní semeník je vzniklý ze dvou plodolistů a nese jednu čnělku s dvouramennou bliznou. Zákrov úboru je široce zvonkovitý, dvou až třířadý, střechovitě se kryjící listeny jsou přitisklé a na vrcholu tupé.\n\nPlody jsou ploché, chlupaté nažky (semena) asi 3 mm velké se stejně dlouhým bílým chmýrem. Jsou roznášeny větrem a v případě pádu do vody vydrží bez úhony plout i dva týdny. Semena se ve stavu schopném vyklíčit udržují i déle než pět let. Rostlina se kromě semen může rozmnožovat i vegetativně z oddenku, na jehož výhoncích se na jaře objevují nové pupeny.\n\nV České republice se vyskytuje pouze poddruh hvězdnička slanistá panonská (\"Tripolium pannonicum\" subsp. \"pannonicus\"), což je ponticko-panonský endemit vázaný na nevelkou středoevropskou oblast tvořenou ČR, Slovenskem, Rakouskem a Maďarskem. Od nominátního poddruhu hvězdničky slanisté pravé (\"Tripolium pannonicum\" subsp. \"tripolium\") se morfologicky odlišuje hlavně listeny zákrovu.\n\nHvězdnička slanistá je konkurenčně slabý druh, který se při tlaku úspěšnějších rostlin ze stanoviště vytrácí. Její postupné mizení ze střední Evropy je vázáno na ztrátu slaniskových biotopů, způsobovanou změnami hydrologických poměrů, zarůstáním lokalit vzrůstnějšími rostlinami nebo přeměnou na zemědělskou půdu.\n\nPoddruh \"pannonicus\" hvězdničky slanisté je považována za kriticky ohroženou rostlinu České republiky, v \"Seznamu zvláště chráněných druhů rostlin\" dle vyhlášky \"Ministerstva životního prostředí ČR č. 395/1992 Sb. ve znění vyhl. č. 175/2006 Sb.\" i v \"Červeném seznamu cévnatých rostlin České republiky z roku 2012\" je zařazen mezi kriticky ohrožené taxony (§1, C1t).\n\n"}
{"id": "1406621", "url": "https://cs.wikipedia.org/wiki?curid=1406621", "title": "Livyatan", "text": "Livyatan\n\nLivyatan je rod vyhynulých kytovců, který obýval světové oceány v období pozdního miocénu asi před deseti miliony lety. Název dostal podle starozákonního netvora Leviatana. Jeho tělesná délka se odhaduje na 13,5 až 17,5 metru, z toho asi tři metry připadaly na lebku. Jeho zuby dosahovaly délky 36 centimetrů a průměru až 11 centimetrů, což je nejvíce ze všech známých kytovců. Na rozdíl od vorvaňů, jeho nejbližších příbuzných, měl \"Livyatan\" zuby kryty sklovinou. Tvar lebky naznačuje, že byla vyplněna spermacetem.\n\n\"Livyatan\" byl vrcholový predátor své doby, odhaduje se, že jeho kořist tvořili hlavně delfíni, ploutvonožci a mořské želvy, při jejichž lovu si počínal podobně jako moderní kosatka dravá. Jeho hlavním potravním konkurentem byl možná obří žralok \"Megalodon\".\n\nJe znám jediný druh, pojmenovaný \"Livyatan melvillei\" na počest spisovatele Hermana Melvillea. Jeho fosilní pozůstatky byly nalezeny v listopadu roku 2008 nedaleko peruánského města Ica a formálně popsány o dva roky později.\n\n"}
{"id": "1406628", "url": "https://cs.wikipedia.org/wiki?curid=1406628", "title": "Bohumil Řezníček", "text": "Bohumil Řezníček\n\nBohumil Řezníček (* 10. července 1922) je bývalý český silniční motocyklový závodník. \n\nV místrovství Československa startoval v letech 1956-1963. V celkové klasifikaci skončil nejlépe na třetím místě ve třídě do 175 cm³ v roce 1960. \n\n\n\n"}
{"id": "1406630", "url": "https://cs.wikipedia.org/wiki?curid=1406630", "title": "Josef Lanzendörfer", "text": "Josef Lanzendörfer\n\nJosef Lanzendörfer (24. března 1907) byl československý bobista. \n\nStartoval na ZOH 1936 v Garmisch-Partenkirchenu, kde skončil v závodě dvojbobů na 20. místě a soutěž čtyřbobů nedokončil. V roce 1935 získal stříbrnou medaili na mistrovství světa v závodě dvojbobů v Iglsu (s brzdařem Karlem Růžičkou).\n\n"}
{"id": "1406631", "url": "https://cs.wikipedia.org/wiki?curid=1406631", "title": "Kien Giang (provincie)", "text": "Kien Giang (provincie)\n\nKien Giang () je provincie na jihu Vietnamu. Žije zde přes 1,6 milionu obyvatel, hlavní město je Rach Gia. Provincie je proslavená svými přírodními krasovými úkazy. Mnoho Vietnamců sem jezdí na rekreace.\n\nProvincie leží na jihu Vietnamu při hranici s Kambodžou. V rámci Vietnamu ji obklopují provincie An Giang, Can Tho, Hau Giang a Bac Lieu.\n"}
{"id": "1406632", "url": "https://cs.wikipedia.org/wiki?curid=1406632", "title": "Vivien Duffield", "text": "Vivien Duffield\n\nVivien Louise Duffield (* 26. března 1946) je známá anglická filantropka a zakladatelka několika nadací. Od 70. let 20. století vede nadaci Clore Foundation. Clore Foundation (nyní Clore-Duffield Foundation) byla založena ve Velké Británii v roce 1964 a Charles Clore Izrael Foundation až v roce 1979. Je jednou z největších filantropek darující finance v Izraeli. Byla první, která ve svých finančních darech myslí i na arabské obyvatelstvo v Izraeli, které činí 20% z celkového počtu obyvatel.\n\nVivien Duffieldse narodila v židovské rodině, její předci pocházeli z Rigy v Lotyšsku. Vivien Duffield je dcerou sira Charlese Clore-ho, jednoho z nejúspěšnějších poválečných obchodníků a štědrého filantropa. Po smrti svého otce v roce 1979 převzala předsednictví nadace Clore Foundation v Izraeli a ve Velké Británii. V Izraeli je místopředsedou rady ve Weizmannově institutu věd. Je čestným vědcem města Jeruzaléma a vítěz ceny Medvěd jeruzalémských nadací. Byl jí předán čestný titul DPhil. od Weizmannova institutu pro vědu a také čestný Ph.D honoris causa od Hebrejské univerzity v Jerusalémě.\n\nVivien Duffield podporovala finančně několika stovkami milionů GBP Izrael. Přesné číslo jí není známo. V současné době se snaží, aby součástí každého projektu v Izraeli bylo i arabské obyvatelstvo. Její dary směřovaly hlavně Weizmannovu institutu v Izraeli, který chce podporovat i nadále. Vivien Duffield je také zakladatelkou a doživotní patronkou Eureka!-muzea pro děti v Halifaxu. Vivien Duffield iniciovala založení Židovského komunitního centra v Londýně a byla největším dárcem tohoto zařízení, které otevřelo v září 2013. Ve Spojeném království je její jméno spojeno s řadou charit. Je také členkou Rady Royal Opera House a předsedkyní nadace Royal Opera House Endowment Fund. Její nadace podporují řadu známých uměleckých a kulturních institucí jako muzea Tate Modern, British Museum a Natural History Museum.\n\nVivien Duffield nerada poskytuje rozhovory.\n\nV roce 2018 v souvislosti s červencovým přijetím kontroverzního zákona, který definuje Izrael jako výlučně židovský stát, Vivien Duffield sdělila: „Můj Izrael je mrtvý“. O zmíněném zákonu se vyjádřila jako o zákonu týkajícího se apartheidu. Jedny pravidla pro jednu skupinou, jiná pro druhou.\n"}
{"id": "1406635", "url": "https://cs.wikipedia.org/wiki?curid=1406635", "title": "Rostislav Hertl", "text": "Rostislav Hertl\n\nRostislav Hertl (* 4. července 1971) je bývalý český fotbalista, záložník. Po skončení aktivní kariéry působí jako trenér.\n\nV české lize hrál za FK Viktoria Žižkov. Nastoupil ve 36 ligových utkáních. Gól v lize nedal. V nižších soutěžích hrál i za FK Chmel Blšany, FK Pelikán Děčín, FK Atlantic Slovan Pardubice a SK Rakovník.\n\n\n"}
{"id": "1406638", "url": "https://cs.wikipedia.org/wiki?curid=1406638", "title": "Dennis Stewart", "text": "Dennis Stewart\n\nDennis C. Stewart (* 12. května 1960 West Bromwich) je bývalý britský a anglický zápasník–judista původem z Karibiku, bronzový olympijský medailista z roku 1988.\n\nPřipravoval se v Wolverhamptonu pod vedením trenérské dvojice Mac Abbotts, Dave Brooks. V britské reprezentaci se pohyboval od poloviny osmdesátých let v polotěžké váze do 95 kg. V roce 1988 startoval na olympijských hrách v Soulu. V úvodním kole prohrál vyrovnaný zápas s pozdějším vítězem Brazilcem Aurélio Miguelem na praporky a přes opravy se probojoval do souboje o třetí místo proti Jiřímu Sosnovi z Československa. Hned v úvodu získal bodový náskok technikou kučiki-taoši, který udržel do konce zápasu a získal bronzovou olympijskou medaili. Sportovní kariéru ukončil v roce 1991. Věnuje se trenérské práci.\n\n\n"}
{"id": "1406639", "url": "https://cs.wikipedia.org/wiki?curid=1406639", "title": "Rag", "text": "Rag\n\nRag je menší rodina GTPáz vyskytující se u většiny eukaryotických organismů s výjimkou zelených řas a vyšších rostlin. Členy této rodiny jsou u kvasinek proteiny Gtr1 a Gtr2, u savců, jako je člověk, jsou to GTPázy RagA, RagB, RagC a RagD. Platí, že lidské GTPázy RagA a RagB jsou si velmi podobné a vznikly genovou duplikací, to samé platí pro dvojici RagC a RagD. Strukturně jsou Rag proteiny podobné ostatním malým GTPázám (jako jsou např. Rab proteiny), ale v některých detailech se liší, zejména v oblasti prodloužených C-terminálních domén, které umožňují heterodimerizaci Rag proteinů mezi sebou, a dále absencí lipidových modifikací na C-konci. \n\nRagA/B vytváří heterodimery s RagC/D a slouží jako senzory množství aminokyselin v buňce. Vazba GTP či GDP ovlivňuje aktivitu Rag GTPáz: aktivní Rag dimer má na RagA/B podjednotce navázané GTP a na RagC/D podjednotce GDP; v této konfiguraci se Rag dimer nachází, pokud má buňka k dispozici velké množství aminokyselin. Rag proto v takovém případě aktivuje mTOR komplex, který stimuluje jejich metabolismus. Situace je opačná u neaktivního Rag dimeru, který je typický pro stav aminokyselinové deprivace. \n"}
{"id": "1406643", "url": "https://cs.wikipedia.org/wiki?curid=1406643", "title": "Zlonice (zámek)", "text": "Zlonice (zámek)\n\nZlonice (též \"Štáf\") jsou hrad přestavěný na zámek ve stejnojmenném městysi v okrese Kladno. Založen byl nejspíše jako královský hrad ve čtrnáctém století. Václav Valkoun z Adlaru ho roku 1560 nechal přestavět na renesanční zámek, který byl později upraven na byty a kanceláře. Od roku 1978 je chráněn jako kulturní památka.\n\nPrvní písemná zmínka o zlonickém hradu pochází z roku 1352, kdy byl nejspíše královským majetkem, kterým zůstal až do husitských válek, přestože samotné Zlonice král Zikmund zastavil již roku 1420 pánům ze Žerotína. Dalším známým majitelem byl až Albrecht Šlik z Holíče, který Zlonice roku 1535 prodal Ondřeji Tatkovi z Kuřího, jenž zlonické panství získal do dědičného držení. Po něm hrad zdědila jeho dcera Anna provdaná za Václava Valkouna z Adlaru, který nechal starý hrad přestavět na renesanční zámek. Anna z Adlaru později majetek rozdělila mezi své děti. Majitelem zámku označovaném tehdy jako tvrz, se roku 1576 stal její syn Jan Valkoun z Adlaru. Po Janově smrti v roce 1584 spravovala majetek za nezletilé děti nejprve jejich matka Lidmila, rozená Vlkovna z Kvítkova, a když zemřela, stal se poručníkem Hertvík Žejdlic. Bohuchval Valkoun z Adlaru dosáhl plnoletosti v roce 1601 a vzápětí zahájil rozsáhlé stavební úpravy zámku. Později za svého života zastával funkci hejtmana Slánského kraje.\n\nBěhem stavovského povstání se Bohuchval Valkoun postavil na stranu Fridricha Falckého. Díky své katolické víře a přímluvě katolické šlechty byl po bitvě na Bílé hoře odsouzen pouze k pokutě tří tisíc zlatých a změně právního statusu svých majetků na manství. Po Bohuchvalově smrti roku 1653 rozsáhlé panství, ke kterému patřily vesnice Zlonice, Poštovice, Břešťany, Tmáň, Křovice, Vzkury, Ješín, Bakov, Stradonice, Bečalky, Páleček, Čeradice, Hořešovice, Hořešovičky, Žichovec a Bílichov, zdědil jeho syn Jan Jaroslav Valkoun z Adlaru, který zemřel roku 1663. Jeho syn z prvního manželství Bohuslav Bernard Valkoun panství vlastnil až do smrti v roce 1693.\n\nPosledním zlonickým pánem z rodu Valkounů se stal Jaroslavův syn Václav Jan Vojtěch Valkoun, za něhož císař Josef povýšil roku 1705 Zlonice na město. Zastával také funkci hejtmana Slánského kraje, ale přes své postavení se velmi zadlužil. Dluhy splatil roku 1707 hrabě Norbert Leopold Libštejnský z Kolovrat, a náhradou za ně získal zlonické panství. Norbert zemřel roku 1716, a Zlonice připadly jeho druhému synovi Norbertu Vincentovi, který v roce 1721 panství prodal hraběti Filipovi Vchynskému ze Vchynic, Panským sídlem byl zámek do roku 1758, kdy došlo k požáru, po kterém byl upraven na kanceláře a byty. V podobném duchu proběhly další úpravy v roce 1833, při kterých byly zazděny arkády a zanikly i další renesanční prvky. Ferdinand Bonaventura Kinský vlastnil Heřmanův Městec, Horažďovice, Choceň, Českou Kamenice, Rosice a Zlonice.\n\nV první etapě pozemkové reformy byl Karlu Ferdinandovi Kinskému (1858–1919) velkostatek Česká Kamenice se statky Zlonice, Osluchov, Oudeřice, Sazená, Dolní Kamenice dán Státním pozemkovým úřadem do záboru. Velkostatky byly rozparcelovány na zbytkové statky, z nichž statek Zlonice měl rozlohu 67 hektarů a přídělovou cenu 440 000 korun.\n\nStavební podoba středověkého hradu je zcela neznámá. Dochovaná zámecká budova je trojkřídlá, přičemž severní a západní křídla jsou dvoupatrová, zatímco východní křídlo má jen jedno patro. Z architektonických detailů se v nádvoří dochovaly přízemní pilíře původních arkád a v průčelí znak Kinských z roku 1835. Na nádvoří se také nachází erb Valkounů z Adlaru spolu s letopočtem 1602.\n\n"}
{"id": "1406644", "url": "https://cs.wikipedia.org/wiki?curid=1406644", "title": "Jan František Hájek", "text": "Jan František Hájek\n\nJan František Hájek, \"křtěný\" Jan Vladimír (13. dubna 1895 Radnice – 3. července 1953 ?), byl český důstojník a československý legionář.\n\nNarodil se v západočeském městě Radnice v rodině majitele parního mlýna Františka Hájka. Studoval strojní inženýrství, ale po vypuknutí první světové války narukoval do Rakousko-Uherské armády k 91. pěšímu pluku. S plukem odešel bojovat na východní frontu a v září 1915 byl v hodnosti četaře zajat ruskou armádou v obci Mlynov–Dubno. Následně pobýval v zajateckém táboře a 15. dubna 1916 vstoupil ve městě Tockoje do řad Československých legií a jako vojín byl zařazen k 1. dělostřelecké brigádě. V letech 1918–1920 byl velitelem obrněného vlaku Orlík, který operoval na transsibiřské magistrále v takzvané \"\"penzenské skupině\"\". Lodním transportem č. 27 z Vladivostoku se spolu s dalšími vrátil v červenci 1920 do Československé republiky a následně v hodnosti kapitána ukončil své působení v legiích. Následně vstoupil do řad nově vzniklé Československé armády, kde působil jako technik zbrojíř. Roku 1947 byl v hodnosti plukovníka z armády propuštěn.\n\nPohřben je na Olšanských hřbitovech v Praze.\n\n"}
{"id": "1406646", "url": "https://cs.wikipedia.org/wiki?curid=1406646", "title": "Fórum pro demokracii", "text": "Fórum pro demokracii\n\nFórum pro demokracii (nizoz. \"Forum voor Democratie\", zkr. FvD) je nizozemská konzervativní euroskeptická politická strana.\n\nFórum vzniklo roku 2015 jako think tank a následujícího roku se přetvořilo v politickou stranu. V průběhu roku 2017 stoupl počet členů strany z 1 863 na 22 884.\n\nV čele Fóra pro demokracii stojí od jeho založení Thierry Baudet.\n\nStrana se staví proti přistěhovalectví, je proti euru a domnívá se, že Nizozemsko by mělo opustit Evropskou unii.\n\n\nStrana se zúčastnila voleb do Evropského parlamentu v roce 2019. Získala 10,96% a tři mandáty (Derk Jan Eppink, Rob Roos, Rob Rooken).\n\n"}
{"id": "1406649", "url": "https://cs.wikipedia.org/wiki?curid=1406649", "title": "Hergetova cihelna (Bubeneč)", "text": "Hergetova cihelna (Bubeneč)\n\nHergetova cihelna v Bubenči je zaniklý průmyslový areál v Praze 6, který se rozkládal jihovýchodně od Vítězného náměstí přibližně mezi ulicemi Dejvická, Na Hutích, Národní Obrany a V. P. Čkalova, hliniště pak až k ulicím Eliášova a Čs.armády. \n\nV červnu roku 1803 koupil Josef Zobel (1746 Grän - 1814 Praha) v Bubenči od Josefa Ignáce Bučka pozemky statku čp. 1. U silnice postavil první domky pro šafáře a cihláře, první pece, studnu a kolny. Výrobu odhadoval na 36.000 cihel ročně.\n\nPo jeho smrti získaly majetek jeho dcery Vilemína a Karolína, které si jej roku 1816 rozdělily tak, že cihelna v Bubenči připadla Vilemíně, provdané za Dr. Antonína Hergeta. Vilemína se soustředila pouze na vedení cihelny a zemědělské pozemky pronajímala. Roku 1819 patřily k cihelně dvě pece, dva domky, sedm dřevěných kolen a šest hlinišť. Pro rozvod vody vybudovala dřevěné potrubí a v letech 1825-1826, 1837 a 1840 přikoupila několik okolních pozemků vhodných na založení dalších hlinišť. Roku 1836 již měla vypalovací pec 6 komor a na hliništích byly sběrné nádrže na dešťovou vodu, nezbytnou pro zpracování cihlářské hlíny.\n\nPo smrti Vilemíny roku 1849 přešla cihelna na jejího muže Antonína Hergeta (1789-1849) a na děti Rudolfa, Maxmiliána, Marii a Růženu, kterým po otcově smrti v říjnu téhož roku připadl také jeho podíl. Provoz bubenečské cihelny převzal Rudolf Herget (1823-1862). Ještě roku 1849 přikoupil dům čp. 4 a další pozemky na hliniště. Za jeho vedení byla cihelna značně přestavěna a rozšířena a opatřena strojovým zařízením. Vyráběl zdící cihly, hliněné roury a vápno. Modernizoval provoz, přistavěl druhou šestikomorovou žárovou pec a také soustavu sušáren s dvěma parními kotelnami (v Praze poprvé doložená umělá sušárna).\n\nPo smrti Rudolfa roku 1862 se provozu ujal jeho bratr Max Herget (1823-1893) a vlastnické podíly sourozenců vykoupil. Založil protokolovanou firmu \"Max Herget\", která již neměla jako svou prioritu výrobu cihel, ale soustředila se na vápenictví a cementářství. Bubenečská cihelna již nebyla rozšiřována, pouze byl přestavěn dům čp. 36 a otevřeno další hliniště.\n\nPo smrti Maxmiliána roku 1893 připadla firma s bubenečskou cihelnou jeho dětem Vilemíně, Heleně, Marii a Antonínu. Ti roku 1898 připravovali postavit novou čtrnáctikomorovou pec na místě staré šestikomorové, postavené ještě Vilemínou Zobelovou roku 1836. Kruhová pec měla mít rozměry 52 x 12 metrů a hlína se do ní měla dopravovat tunelem pod státní silnicí do Podbaby. Měl být postaven také 40 metrů vysoký tovární komín. K modernizaci ale nedošlo, protože cena pozemků v okolí stoupla a sourozenci se nedohodli na dalším provozování firmy. Antonín si nechal roku 1903 vyplatit svůj podíl, odešel z firmy a otevřel samostatnou cihelnu v Sedlci, sestry roku 1909 cihelnu prodaly podnikatelům Potůčkovi a Tvrskému.\n\nCelý areál byl roku 1910 zbořen, pozemek rozparcelován a zastavěn.\n\n\n"}
{"id": "1406650", "url": "https://cs.wikipedia.org/wiki?curid=1406650", "title": "Elvis Gordon", "text": "Elvis Gordon\n\nElvis Anthony Gordon (* 23. června 1958 Jamajka – 11. května 2011 Wolverhampton) byl britský a anglický zápasník–judista původem z Jamajky.\n\nPřipravoval se v Wolverhamptonu pod vedením trenérské dvojice Mac Abbotts, Dave Brooks. V britské reprezentaci se pohyboval od počátku osmdesátých let v těžké váze nad 95 kg. Svých největších úspěchů dosáhl v neolympijské disciplíně bez rozdílu vah. V těžké váze na favority většinou nestačil. Třikrát startoval na letních olympijských hrách v roce 1984, 1988 a 1992 s celkovou bilancí jedna výhra čtyři porážky. Sportovní kariéru ukončil v roce 1996. Věnoval se trenérské práci. Zemřel v roce 2011 po boji se zákeřnou nemocí.\n\n\n"}
{"id": "1406651", "url": "https://cs.wikipedia.org/wiki?curid=1406651", "title": "Quang Ninh (provincie)", "text": "Quang Ninh (provincie)\n\nQuang Ninh () je provincie na severovýchodě Vietnamu. Žije zde téměř 1,2 milionu obyvatel, hlavní město je Ha Long. V provincii leží proslavená zátoka Ha Long.\n\nProvincie leží na severovýchodě Vietnamu. Je známá zejména tím, že se zde nachází zátoka Ha Long. Provincie na severu sousedí s Čínou, v rámci Vietnamu poté s provinciemi Hai Phong, Hai Duong, Bac Giang a Lang Son.\n\nRegion je převážně založený na zemědělství, avšak těží též z turistického ruchu, jelikož sem proudí zástupy turistů do zátoky Ha Long.\n\n"}
{"id": "1406652", "url": "https://cs.wikipedia.org/wiki?curid=1406652", "title": "Mistrovství světa v atletice 2017 – Ženy maraton", "text": "Mistrovství světa v atletice 2017 – Ženy maraton\n\nMaraton žen na Mistrovství světa v atletice 2017 probíhal 6. srpna. Zvítězila Brunejka Rose Chelimová. Eva Vrabcová Nývltová doběhla 14.\n\n"}
{"id": "1406655", "url": "https://cs.wikipedia.org/wiki?curid=1406655", "title": "Puertollano", "text": "Puertollano\n\nPuertollano je město ve španělské provincii Ciudad Real. Město má okolo padesáti tisíc obyvatel, leží v pohoří Sierra Morena 195 km vzdušnou čarou od Madridu. Protéká jím řeka Ojailén. \n\nPodle nálezů jeskynních maleb obýval lokalitu již \"Homo heidelbergensis\". Po zhroucení Západořímské říše zde žili Vizigóti a později Mauři, ke Kastilskému království bylo Puertollano připojeno roku 1212 po bitvě na Las Navas de Tolosa. Obyvatelé se zabývali převážně zemědělstvím a výrobou keramiky a látek, ekonomický rozvoj a růst populace nastal po otevření uhelných dolů v roce 1873. Roku 1925 král Alfons XIII. povýšil Puertollano na město. Ve druhé polovině 20. století přišel útlum těžby a ekonomika města se přeorientovala na výrobu solárních panelů a umělých hnojiv, sídlí zde také velký závod petrochemické firmy Repsol. Město profituje také ze své polohy na trati AVE z Madridu do Sevilly. Turistickými atrakcemi jsou chrám Panny Marie Milosrdné z roku 1489, léčivý pramen Fuente Agria, botanická zahrada a muzeum hornictví. V květnu se každoročně koná procesí Fiesta del Santo Voto, připomínající morovou epidemii z roku 1348, která město téměř úplně vylidnila.\n\nPuertollano má ve Španělsku přezdívku „Pueblo de las dos mentiras“ (město dvou lží), protože tu není žádný přístav (\"puerto\") ani rovina (\"llano\").\n\n"}
{"id": "1406660", "url": "https://cs.wikipedia.org/wiki?curid=1406660", "title": "Randa (Švýcarsko)", "text": "Randa (Švýcarsko)\n\nRanda je obec v okrese Visp v německy mluvící část kantonu Valais (německy Wallis) ve Švýcarsku. Nachází se cca 5 km severně od Zermattu. Místní jazyk je švýcarská němčina.\n\nRanda je poprvé zmiňována roku 1305. V roce 1819 byla obec téměř celá zničena velkou lavinou. V roce 1991 (18. dubna a 9. května) došlo k sesuvu 30 milionů m³ skály a zničení 800 metrů železnice a 200 metrů silnice, došlo k přehrazení řeky Mattervispa a zaplavení části obce. Událost se obešla bez ztrát na životech, ale došlo ke zničení farem a domů.\n\nRanda má rozlohu 54,53 km², z toho 8% zemědělské půdy, 9,9% lesy, 0,6% je zastavěná plocha a 81,1% je neplodná půda. Skládá se z obce Randa a osad Lerch, Wildi a Attermänze. Leží v údolí Matter (německy Mattertal), mezi vrcholy Dom a Weisshorn.\n\nV důležitém horském středisku Zermatt na konci údolí je vyloučena automobilová doprava, takže většina návštěvníků přijíždí do Zermattu ozubnicovou železnicí Matterhorn Gotthard Bahn (MGB), dříve samostatná BVZ Zermatt-Bahn. Po trase jezdí i Glacier Express. Randa je zastávkou na trase z Täsch dále dolů údolím do Vispu a Brigu, kde je napojení na hlavní švýcarskou železniční síť.\n\nV roce 2000 uvádělo 79,2% obyvatel jako svůj hlavní jazyk němčinu, stejně tak 81,2% obyvatel se hlásilo v římskokatolické církvi.\n\nNejdelší visutá lávka na světě Charles Kuonen Hängebrücke (podle největšího donátora), dlouhá 494 metrů, zavěšená ve výšce 85 metrů. Byla otevřena v července 2017. Je na turistické trase Europaweg směrem k boudě Europahütte.\n\n"}
{"id": "1406666", "url": "https://cs.wikipedia.org/wiki?curid=1406666", "title": "Luis de Torres", "text": "Luis de Torres\n\nLuis de Torres (zemřel asi 1493) byl španělský mořeplavec, účastník první výpravy Kryštofa Kolumba do Nového světa. Podle dostupných zdrojů pocházel z města Mogueru a byl pokřtěný Žid (tzv. marrano) jménem יוסף בן הלוי העברי, Yosef Ben Ha Levy Haivri. Byl uznávaným znalcem orientálních jazyků a Kolumbus ho vzal s sebou jako tlumočníka, protože předpokládal, že dopluje do Asie, s indiány se ovšem Torres nedokázal domluvit. Stal se však pravděpodobně prvním Židem na americkém kontinentu a jako první také popsal domorodý zvyk kouření tabákových listů. Byl jedním z obyvatel osady La Navidad založené Kolumbem na severním pobřeží Haiti a pravděpodobně byl spolu s celým jejím osazenstvem zabit domorodci, i když Jewish Encyclopedia uvádí, že se stal později plantážníkem na západoindických ostrovech (nejspíš šlo však jen o shodu jmen) a podle některých autorů se dokonce dokázal vrátit do Evropy. Z roku 1508 se zachoval záznam, podle něhož byla Torresově vdově žijící v Mogueru vyplacena královská renta. Ve Freeportu na Bahamách je podle Luise de Torres pojmenována jediná synagoga v zemi. \n"}
{"id": "1406699", "url": "https://cs.wikipedia.org/wiki?curid=1406699", "title": "Isao Okano", "text": "Isao Okano\n\nIsao Okano (岡野 功 \"Okano Isao\", * 20. ledna 1944 Rjúgasaki) je bývalý japonský judista. Studoval práva na Chuo University v Tokiu, vyhrál soutěž ve střední váze na Letních olympijských hrách 1964, kde bylo judo poprvé zařazeno na olympijský program. Získal také zlato ve střední váze na premiérovém mistrovství světa v judu 1965, které pořádalo Rio de Janeiro. V letech 1967 a 1969 vyhrál mistrovství Japonska bez rozdílu vah v judu (spolu se Šinobu Sekinem je nejlehčím vítězem této soutěže v historii). Závodní kariéru ukončil v roce 1970 a působil jako instruktor juda, vedl japonskou reprezentaci na olympiádě 1976, vydal úspěšnou knihu \"Vital Judo\". Patřil také k průkopníkům brazilského jiu-jitsu.\n\n"}
{"id": "1406702", "url": "https://cs.wikipedia.org/wiki?curid=1406702", "title": "Umeocet", "text": "Umeocet\n\nUmeocet neboli \"ume-su\" je tekuté ochucovadlo, které vzniká jako vedlejší produkt při fermentaci japonských švestiček umeboši (plody meruňky japonské, \"Prunus mume\"). Nejedná se o skutečný ocet. Místo kyseliny octové obsahuje kyselinu citronovou. Má výrazně slano-kyselou chuť. Jeho barva je červená a tekutina obsahuje asi 30 % mořské soli, extrakt z japonských švestiček a listů perilly (shizo).\n\nUmeocet je doporučován proti žaludečním potížím, zlepšuje chuť k jídlu. Může zlepšit zažívání, snížit únavu, eliminovat pálení žáhy. Napomáhá též proti bolestem hlavy, zpomaluje stárnutí. Navzdory své chuti snižuje kyselost v těle a neutralizuje toxiny. Je bohatý na \nminerální látky, enzymy a vitamíny a dodává energii. Celkově harmonizuje organismus.\n"}
{"id": "1406706", "url": "https://cs.wikipedia.org/wiki?curid=1406706", "title": "Bullingdon Club", "text": "Bullingdon Club\n\nBullingdon Club je exkluzivním klubem pouze pro mužské studenty Oxfordské univerzity. Oxfordská univerzita se ke klubu nehlásí. Jeho charakteristickými znaky jsou bohatí členové, velké bankety, bouřlivé rituály, vandalské chování v restaurací a ničení studentských pokojů. Bullingdon Club byl původně sportovním klubem, který byl zasvěcen kriketu a jezdectví, i když hlavní aktivitou byly klubové večeře. Byl založen v roce 1780. Členství v klubu bylo nákladné, obleky na míru musely stát nejméně 3500 GBP, pravidelná gurmánská pohostinnost, tradicí byla platba za způsobené škody na místě. Klub je kontroverzním tím, že někteří jeho členové se stali součástí britské politické scény. Patří mezi ně např. bývalý premiér David Cameron, bývalý ministr financí George Osborn nebo bývalý primátor Londýna a bývalý ministr zahraničí Boris Johnson a současný ministr pro policejní a hasičské služby Nick Hurd a také Nathaniel Rothschild. Obvykle měl klub 12 členů \n\nBullingdon klub je pravidelně uváděn v beletrii a drama, někdy pod svým vlastním jménem, a někdy pod snadno rozpoznatelným názvem (jako v roce 2014 Rváčský klub neboli The Riot Club). V roce 2016 se objevují zmínky v anglickém tisku, že klub je na vymření, protože se k němu nechce nikdo připojit. \n"}
{"id": "1406712", "url": "https://cs.wikipedia.org/wiki?curid=1406712", "title": "Natan Leon Kohn", "text": "Natan Leon Kohn\n\nNatan Leon Kohn (20. března 1913 Rzeszów, Polsko – 2003 New York) byl autor biografií a politologických prací. Užíval pseudonym Leon Kane.\n\nVyrůstal ve Vídni (hlavní město Rakouska) spolu s rodiči a 5 sourozenci (bratrem a 4 sestrami). Bratr Jakob Kohn zemřel v roce 1932 a otec v roce 1936. Začal studovat Vídeňskou univerzitu, kterou musel v roce 1938 opustit.\n\nPrvní pokus o emigraci se nezdařil, v roce 1938 emigroval do Amsterdamu. Získal vízum na Kubu a proto v roce 1939 emigroval přes Belgii do Francie. Jeho vstup na Kubu byl na poslední chvíli zamítnut, musel se vrátit do Francie, kde byl poslán do armády a sloužil ve městě Nantes (Francie). V roce 1940 z armády dezertoval přes Pyreneje do Španělska, kde byl vězněn. Po propuštění se živil jako zemědělský dělník a učitel angličtiny ve vesnici Bagnères-de-Luchon, dokud nedostal vízum do Spojených států amerických. V roce 1943 opustil přes Portugalsko Evropu.\n\nVe Spojených státech amerických dokončil na Kolumbijské univerzitě studia, která započal již ve Vídni na Vídeňské univerzitě, pracoval v knihkupectví a jako překladatel a bibliograf v Inženýrské knihovnické společnosti (Engineering Societies Library). V roce 1973 se vrátil do Vídně, aby se věnoval výzkumu života a díla rakouského politika Roberta Danneberga (1885—1942). Zároveň zde jako lékařka pracovala Kohnova manželka.\n\nV roce 1984 se vrátil zpět do Spojených států amerických – do New Yorku. Zemřel v roce 2003.\n\nPod pseudonymem Leon Kane napsal:\n\n"}
{"id": "1406719", "url": "https://cs.wikipedia.org/wiki?curid=1406719", "title": "Ruční pletení", "text": "Ruční pletení\n\nRuční pletení je metoda zhotovení plošné textilie z přiváděné niti, ze které se tvoří a vzájemně spojují očka za pomoci jednoduchých nástrojů. Jako pracovní pomůcky se nejčastěji používají pletací jehlice\n\nOjediněle se ruční pletení provádí na rámu nebo na formě nebo bez jakýchkoliv nástrojů jen na prstech rukou. \nPočátky pletení nejsou známé. Nejstarší archeologické nálezy pletenin pochází asi z 12. století před n.l. z Egypta. Podle některých historiků se pletení pravděpodobně vyvinulo z techniky \"nalebinding\" (způsob vázání sítí). \n\nV Evropě se pletenení v širším měřítku začalo používat teprvě ve 13. století. Pletly se především punčochy pro zámožnější vrstvy obyvatel (se dvěma jehlicemi, se švy). V polovině 16. století se začalo používat pletení \"obrace\" a od roku 1560 se pletly i bezešvé punčochy podle švýcarského vynálezu \"s pěti jehlicem\"i. \n\nProfesionální pletaři (zásadně jen muži) se organizovali v ceších. Pletař se mohl stát členem cechu teprve po šestileté učební době se znalostmi v pletení punčoch, čepic, košil a později i koberců. \n\nNejstarší známý písemný návod na pletení (punčoch) pochází z roku 1655, první knížka s popisem několika vzorů vyšla asi roce 1844 v Londýně. \n\nAsi od poloviny 17. století se větší část pletenin vyráběla na strojcích (vynalezených v roce 1589, poháněných lidskou silou a později vodním kolem). Ruční pletení jako výdělečná činnost se pak provozovalo v Evropě jen v chudých, okrajových a horských oblastech. Od 18. století se začaly zabývat ručním pletením jako koníčkem některé ženy z bohatých rodin, na některých soukromých školách se zavedla tato ruční práce jako vyučovací předmět.\n\nAsi od 2. poloviny 18. století se začaly i ženy ze středních vrstev sdružovat v pletařských spolcích. \n\nVe válečných obdobích ženy ve všech bojujících státech hromadně podporovaly své armády pletenými zimními oděvy. \n\nV 21. století je skoro v celém světě proměnlivý zájem o ruční pletení závislý na aktuální módě a případně na úspěchu nově vyvinutých přízí. \nNěkolik milionů žen i mužů je trvale nebo dočasně organizováno v různých sdruženích, která jim např. obstarávají výhodně nové vzory, umožňují výměnu zkušeností apod. \n\nK základům pletení na jehlicích patří: nahazování ok, pletení hladce, pletení obrace, ubírání a uzavření ok.\n\nZákladní techniky si může každý osvojit jako samouk podle videokurzů na internetu.\n\njsou zpravidla skané (2 až 8 x družené), objemné a kadeřavé. Vyrábějí se většinou z vlny a ze směsi vlny nebo bavlny s polyakrylovou, polyamidovou nebo polyesterovou stříží. Značná část se zdobí různými efekty (ondé, žinylka a mnoho jiných). Jen ojediněle se používají příze z tvarovaných filamentů nebo příze z fóliových pásků, k exkluzivním materiálům patří např.alpaka, mohér, kašmír. \n\nPředený materiál se barví v přadenech nebo na křížových cívkách, ská a převíjí na klubka.\n\nJemnost příze se v obchodním styku udává délkou v metrech obsaženou ve váze klubka (obvykle 50 g). \n\nZ řady druhů patří k nejznámějším: rovné, kruhové, dělené, ohebné.\nTloušťka jehlic se ve střední Evropě udává v milimetrech (asi od 2 do 20), v Anglii a v USA se používají k označování tloušťky jiné systémy. \n\nVolba druhu a tloušťky jehlice je závislá na jemnosti a druhu splétané příze, vzoru a hustotě pleteniny a dalších hlediscích. Na internetu jsou publikovány tabulky s přibližnou vzájemnou závislostí uvedených faktorů, o jejich praktickém použití rozhoduje především zkušenost pletařky. \n\nNa internetu se inzerují stovky ručně pletených vzorů v desítkách materiálových a barevných kombinací. Jedná se hlavně o oděvy a oděvní doplňky. Návody na jejich zhotovení se dají poměrně levně zakoupit nebo získat bezplatně.\nRuční pletací stroj, Ravelry, Ruční práce (textil)\n"}
{"id": "1406722", "url": "https://cs.wikipedia.org/wiki?curid=1406722", "title": "Sarah Asahinaová", "text": "Sarah Asahinaová\n\nSarah Asahinaová (* 22. října 1996 Tokio) je japonská zápasnice–judistka.\n\nS judem začínala v 7 letech na základní škole v tokijské čtvrti Šibuja. Připravuje se na univerzitě Tókai. Startuje v těžké váze nad 78 kg. Na mezinárodní scéně se mezi seniorkami objevuje od roku 2012.\n\n\n\n"}
{"id": "1406726", "url": "https://cs.wikipedia.org/wiki?curid=1406726", "title": "Michał Haratyk", "text": "Michał Haratyk\n\nMichał Haratyk (* 10. dubna 1992 Těšín) je polský atlet, jehož specializací je vrh koulí.\nV roce 2016 získal stříbrnou medaili ve vrhu koulí na evropském šampionátu v Amsterdamu. Na olympiádě v Rio de Janeiro v téže sezóně nepostoupil z kvalifikace. Na mistrovství světa v Londýně v roce 2017 obsadil v koulařském finále páté místo. \nJeho zatím největším úspěchem je titul mistra Evropy v této disciplíně z Berlína v roce 2018. Evropský halový titul ve vrhu koulí vybojoval na šampionátu v Glasgow v březnu 2019. Jeho osobní a zároveň polský rekord činí 22,32 m (3. 8. 2019 v Cetniewie).\n\n"}
{"id": "1406731", "url": "https://cs.wikipedia.org/wiki?curid=1406731", "title": "Seznam kulturních památek v Týnci nad Sázavou", "text": "Seznam kulturních památek v Týnci nad Sázavou\n\n"}
{"id": "1406734", "url": "https://cs.wikipedia.org/wiki?curid=1406734", "title": "Rudolf Schwarz (dirigent)", "text": "Rudolf Schwarz (dirigent)\n\nRudolf Gerhard Schwarz (29. dubna 1905 Vídeň - 30. ledna 1994 Londýn) byl britský dirigent a klavírista židovského původu narozený v Rakousku. \n\nStudoval hudbu ve Vídni, mj. u Hanse Gála. V letech 1923 až 1927 působil za George Szella jako korepetitor Düsseldorfské opery, v letech 1927 až 1933 za Josefa Kripse jako kapelník Bádenského zemského divadla v Karlsruhe, avšak kvůli svému židovskému původu byl v dubnu 1933 propuštěn. V letech 1936 až 1941 působil jako hudební vedoucí Židovského kulturního spolku v Berlíně. V roce 1943 byl zatčen a odvlečen do koncentračního tábora Auschwitz, odkud byl převezen do Sachsenhausenu a nakonec do Bergen-Belsenu. \n\nV roce 1945 směl vycestovat do Švédska. V letech 1947 až 1951 byl hudebním vedoucím Bournemouthského symfonického orchestru, v letech 1951 až 1957 umělecký ředitel Symfonického orchestru města Birmingham. V roce 1957 se stal šéfdirigentem BBC Symphony Orchestra a roku 1967 intendantem Northern Sinfonia Newcastle upon Tyne. \n\n"}
{"id": "1406739", "url": "https://cs.wikipedia.org/wiki?curid=1406739", "title": "Bohumil Šofr", "text": "Bohumil Šofr\n\nBohumil Šofr (14. ledna 1871, Rychnov nad Kněžnou – 12. července 1945, Třebíč) byl český entomolog a lékárník. \n\nBohumil Šofr se narodil v roce 1871 v Rychnově nad Kněžnou, následně vystudoval farmacii na Karlo-Ferdinandově univerzitě v Praze. Někdy kolem roku 1900 začal působit v lékárně v Třebíči, kde mezi lety 1903 a 1909 působil také jako entomolog a sbíral druhy hmyzu, primárně motýly a brouky v oblasti okolo Třebíče. V dalších letech získával druhy hmyzu primárně výměnou. Sbírka byla předána po smrti doktora Šofra do archivu Vysoké školy zemědělské v Brně.\n"}
{"id": "1406743", "url": "https://cs.wikipedia.org/wiki?curid=1406743", "title": "Edward Stanhope", "text": "Edward Stanhope\n\nSir Edward Evelyn Stanhope (24. září 1840 – 21. prosince 1893) byl britský státník ze starobylého šlechtického rodu. Jako člen Konzervativní strany byl dlouholetým členem Dolní sněmovny, zastával funkce ministra kolonií (1886–1887) a ministra války (1887–1892).\n\nPocházel z rodu Stanhope, byl druhorozený syn 5. hraběte Stanhope. Studoval v Harrow a Oxfordu, poté působil jako právník. Od roku 1874 až do smrti byl členem Dolní sněmovny, brzy se zařadil mezi prominentní politiky Konzervativní strany. V Disraeliho vládě zastával nižší funkce parlamentního tajemníka úřadu pro obchod (1875–1878) a státním podsekretářem pro Indii (1878–1880), ministerstvo pro Indii zároveň reprezentoval v Dolní sněmovně. V roce 1885 byl jmenován členem Tajné rady a krátce byl viceprezidentem výboru Tajné rady pro školství, v letech 1885-1886 byl prezidentem úřadu pro obchod. V Salisburyho vládě byl státním sekretářem kolonií (1886–1887) a státním sekretářem války (1887–1892). Jeho reformní záměry na ministerstvu války se nepodařily prosadit proti tehdejšímu vrchnímu velení (vévoda z Cambridge).\n\nZemřel náhle na mrtvici ve věku 53 let. Jeho manželkou byla Lucy Constance Egerton (1847–1910).\n\n\n\n"}
{"id": "1406744", "url": "https://cs.wikipedia.org/wiki?curid=1406744", "title": "James Stanhope, 7. hrabě Stanhope", "text": "James Stanhope, 7. hrabě Stanhope\n\nJames Richard Stanhope, 7. hrabě Stanhope, 13. hrabě z Chesterfieldu (\"James Richard Stanhope, 7th Earl Stanhope, 13th Earl of Chesterfield, 7th Viscount Mahon, 13th Baron Stanhope of Shelford, 7th Baron Stanhope\") (11. listopadu 1880 – 15. srpna 1967) byl britský státník ze starobylého šlechtického rodu. Původně sloužil v armádě, později se jako člen Konzervativní strany zapojil do politiky ve Sněmovně lordů. Před druhou světovou válkou byl britským ministrem školství a námořnictva. Byl rytířem Podvazkového řádu a jako bezdětný byl posledním nositelem šlechtických titulů hrabat Stanhope a hrabat z Chesterfieldu.\n\nPocházel ze šlechtického rodu Stanhope, v roce 1905 po otci zdědil titul hraběte Stanhope a vstoupil do Sněmovny lordů, zároveň převzal rodový majetek v hrabstvích Kent, Devon a Derbyshire. Mezitím sloužil v armádě a zúčastnil se búrské války, později podnikl dlouhou cestu po Kanadě a USA. Za první světové války znovu sloužil v armádě, byl štábním důstojníkem ve Francii a dosáhl hodnosti podplukovníka, jeho mladší bratr Richard Stanhope (1885–1916) padl jako kapitán v bitvě na Sommě.\n\nV letech 1916–1919 byl parlamentním tajemníkem na ministerstvu války, později byl v konzervativní vládě civilním lordem admirality (1924–1929) a v roce 1929 byl jmenován členem Tajné rady. V roce 1931 byl finančním tajemníkem admirality a jejím mluvčím ve Sněmovně lordů, v MacDonaldově vládě byl státním podsekretářem války a viceprezidentem rady pro armádu (1931–1934) a státním podsekretářem zahraničí (1934–1936). Jako ministr vstoupil do vlády ve funkci státního sekretáře veřejných prací (1936–1937), poté byl státním sekretářem školství (1937–1938) a prvním lordem admirality (1938–1939; v této funkci jej nahradil Winston Churchill). Politickou kariéru zakončil jako prezident Tajné rady a předseda Sněmovny lordů (1939–1940). Po ustavení Churchillovy vlády odešel do ústraní a poté veřejně vystupoval již jen výjimečně, svůj poslední projev ve Sněmovně lordů pronesl v roce 1960.\n\nV roce 1934 získal Podvazkový řád, byl také kurátorem Národní portrétní galerie a podílel se na založení Námořního muzea v Greenwichi.\n\nV roce 1952 po starší rodové linii zdědil titul hraběte z Chesterfieldu. Zemřel bez potomstva a jeho úmrtím zanikly oba hraběcí tituly, na další rodovou linii hrabat z Harringtonu přešel jen titul vikomta Mahona. Jeho manželkou byla Eileen Browne (1889–1940), dcera 6. markýze ze Sligo, která zemřela na rakovinu.\n\n\n\n\n"}
{"id": "1406747", "url": "https://cs.wikipedia.org/wiki?curid=1406747", "title": "Sportovní park Pardubice", "text": "Sportovní park Pardubice\n\nSportovní park Pardubice je každoroční srpnová sportovní a kulturní akce, která se koná v pardubickém parku Na Špici. V rámci této akce se během devíti dní prezentují pardubické sportovní oddíly a kluby, kde mají možnost představit nejrůznější druhy sportů.\n\nAkce byla poprvé realizována v roce 2016, tehdy ještě pod názvem \"Olympijský park Pardubice\", v návaznosti na letní Olympijské hry 2016 v Rio de Janeiro. Olympijský park měl svá sportoviště nejen v parku Na Špici, ale také na nově připravené ploše po zbouraných bývalých jatkách, ale také letním stadionu, na pardubickém zámku a v dalších lokalitách\n\nV dalších letech se město Pardubice rozhodlo tuto tradici zachovat a akci každoročně opakovat. V prvním roce svého konání (2016) se na této akci prezentovalo 97 sportovních oddílů.\n\nSami organizátoři sportovního parku prezentují akci sloganem \"Sportuje celá rodina\". Akce je cílena zejména na děti, které si mohou na vlastní kůži vyzkoušet a \"osahat\" různé sporty. Sportovní kluby se střídají na sportovních stanovištích v třídenních turnusech. Díky tomu má možnost představit se téměř každý sportovní oddíl v Pardubicích. Za splnění připravených stanovišť dostávají účastníci parku diplom či medaili.\n\nPark navštěvují návštěvníci jak z Pardubic, z okolních měst regionu, jako je Hradec Králové, ale také ze vzdálenějších míst České republiky, jako jsou například Praha, Vsetín či Ústí nad Labem. Mnoho návštěvníků sportovního parku tvoří účastníci příměstský táborů.\n\nKromě sportovních aktivit je pravidelnou součástí akce tzv. Science Point. Na tomto stanovišti představují studenti i učitelé Univerzity Pardubice zážitkovou formou svět vědy. Doprovodný program sportovního parku obvykle zahrnuje i koncerty, zejména regionálních, kapel a hudebních uskupení.\n\nZázemí sportovního parku poskytuje pardubický park Na Špici, který byl v roce 2014 rekonstruován.\n\n\n"}
{"id": "1406748", "url": "https://cs.wikipedia.org/wiki?curid=1406748", "title": "Dámóc", "text": "Dámóc\n\nDámóc () je vesnice v Maďarsku, v Boršodsko-abovsko-zemplinské župě v Cigándském okrese. Má rozlohu 1599 ha a k roku 2007 zde žilo 413 obyvatel. První písemná zmínka pochází z roku 1364.\n\nV obci se nalézá kostel ukrajinské řeckokatolické církve z roku 1735, jenž byl mezi lety 1816 a 1832 přestavěn do novobarokní podoby.\n"}
{"id": "1406749", "url": "https://cs.wikipedia.org/wiki?curid=1406749", "title": "Jiří Lastiwka", "text": "Jiří Lastiwka\n\nJiří Lastiwka (1888, Bukovina - 19. května 1945, Praha - Motolská nemocnice) byl za Protektorátu Čechy a Morava praktickým lékařem u německé firmy Lufthansa v Praze. Již od konce března 1939 až do začátku května 1945 aktivně pomáhal několika domácím ilegálním odbojovým organizacím (mimo jiných i zpravodajsko-sabotážní skupině Tří králů). Během Pražského květnového povstání 1945 byl při výkonu své lékařské profese v terénu raněn střepinou v obličeji a na následky otravy tetanem i přes veškerou lékařskou pomoc zemřel 19. května 1945 v nemocnici v Praze - Motole. In memoriam byl v roce 1946 vyznamenám československým válečným křížem 1939.\n\nJiří Lastiwka pocházel z Bukoviny. Po dokončení studia lékařství na Karlově univerzitě v Praze (promoval v roce 1927) pracoval jako praktický lékař - chirurg. Za protektorátu byl závodním lékařem německé firmy Lufthansa v Praze. (Tato firma na doktora Jiřího Lastiwku podala dne 2. listopadu 1943 udání na úřadovnu gestapa. Předmětem udání byl fakt, že MUDr. Jiří Lastiwka nechává mnoho lidí ve stavu pracovní neschopnosti.)\n\nV Praze žil MUDr. Jiří Lastiwka na Malém Břevnově, kde se také záhy po německé okupaci (již koncem března 1939) zapojil do ilegální odbojové činnosti. (Byl zapojen aktivně do odbojové organizace „Bílá hora“ a napojen na skupinu Kapitán NEMO, která působila na Bílé Hoře a v Břevnově] a to od března 1939 až do května 1945). Jeho ilegální protiněmecká činnost měla různé podoby:\n\n\nBěhem Pražského květnového povstání 1945 se účastnil povstání se zbraní v ruce a to v období od 5. května 1945 do 12. května 1945 na Bílé hoře - Malý Břevnov ve skupině „Bílá hora“. Při ošetřování zraněných v terénu byl při výkonu služby lékaře dne 7. května 1945 zraněn střepinou v obličeji. I přes toto zranění pokračoval až do 12. května 1945 v léčení raněných a ošetřování nemocných. Dne 12. května 1945 byl převezen do Motolské nemocnice v Praze, kde byl týden léčen až do 19. května 1945, kdy se jej nepodařilo zachránit a zemřel na otravu tetanem.\n\nZa svoji odbojovou činnost byl MUDr. Jiří Lastiwka po druhé světové válce vyznamenán (in memoriam) československým válečným křížem 1939. \n\n\n"}
{"id": "1406750", "url": "https://cs.wikipedia.org/wiki?curid=1406750", "title": "Svor (dřevo)", "text": "Svor (dřevo)\n\nSvor je dřevěná hmota, která vzniká dorůstáním nejčastěji jedlového pařezu. V minulosti svory pro jejich vlastnosti hojně využívali slovenští bačové, kteří z nich vyráběli tzv. črpáky.\n\nPo setnutí zůstává na místě stromu pařez s celým kořenovým systémem. Ten i nadále vytváří nové letokruhy a zároveň se snaží zacelit a uzavřít ránu, která po stromě zbyla. Kořeny vhání do pařezu velké množství živin, díky čemuž se vytváří velmi husté a pevné hojivé pletivo. Pařez neroste do výšky, ale do šířky. Střed pařezu vlivem počasí postupně vyhnívá a stěny vznikajícího svoru se kroutí dovnitř. Nejčastěji svor vzniká z jedlového nebo smrkového pařezu a oproti mateřskému stromu má výrazně jiné vlastnosti – vyznačuje se extrémní tvrdostí.\n\nNěkteré svory vznikají i desítky let. Po cca 10–15 letech dosahuje šířka stěny svoru okolo 10 mm a díky své jedinečné struktuře je každý svor originál.\n\nSvory v minulosti hojně využívali k výrobě kvalitních nádob slovenští bačové, kteří vznik takového svoru záměrně vyvolávali. Vzhledem k tomu, že k vzniku a dozrání svoru o potřebné velikosti bylo zapotřebí i několik desítek let, stávalo se, že bača sťal strom a vzniklý svor pak zpracovával až jeho vnuk či pravnuk. Vlastnit črpák z takového svoru pak bylo věcí rodinné prestiže a hrdosti. Vzhledem k tomu, že jedlí ubývá, je v současnosti spíše raritou takový svor v lese objevit.\n"}
{"id": "1406751", "url": "https://cs.wikipedia.org/wiki?curid=1406751", "title": "Novo Čiče", "text": "Novo Čiče\n\nNovo Čiče je vesnice v Chorvatsku v Záhřebské župě, spadající pod opčinu města Velika Gorica. V roce 2011 zde žilo 1 262 obyvatel. Nachází se asi 3 km východně od Veliké Goricy a 18 km jihovýchodně od Záhřebu.\n\nMěstem procházejí silnice 3041 a 3113. U Novo Čiče se nachází jezera Ježevo a Čiče. Poblíže Novo Čiče se nachází vesnice Donje Podotočje, Gornje Podotočje, Jagodno, Lazina Čička, Staro Čiče, Vukovina a město Velika Gorica. U města protékají potoky Siget a Želin, které se vlévají do řeky Odry. Nedaleko Novo Čiče prochází kanál Sáva-Odra.\n"}
{"id": "1406753", "url": "https://cs.wikipedia.org/wiki?curid=1406753", "title": "Martin Poch", "text": "Martin Poch\n\nMartin Poch (6. ledna 1984, Ostrov nad Ohří) je český básník oceňovaný za jedinečnou metaforiku ve své tvorbě. Absolvoval kombinované studium estetiky a komparatistiky na Filozofické fakultě Univerzity Karlovy v Praze. Pracuje v oblasti vzdělávání. V roce 2014 byl nominovaný na Cenu Jiřího Ortena.\n\nDětství prožil v obci Kovářská v Krušných horách a ve Slaném. V letech 1999 až 2003 žil v Rokycanech, kde vystudoval gymnázium. Od roku 2003 žije v Praze. Po maturitě nastoupil na obor národní hospodářství na VŠE v Praze, který po necelém semestru opustil, následně v letech 2004 až 2011 absolvoval kombinované studium estetiky a komparatistiky na Filozofické fakultě UK v Praze. Od roku 2009 pracuje v oblasti vzdělávání na pozicích tvůrce a manažer eLearningových kurzů.\n\nPrvní básně veřejně prezentoval na internetových literárních serverech (pismak.cz a totem.cz), nejčastěji pod přezdívkou Swedish_Nigg. Později publikoval v časopisech A2, Tvar, revue Analogon, Weles aj. Několik esejí a recenzí bylo rovněž zveřejněno v časopisech Tvar, Host a Souvislosti. Martin Poch je ve své tvorbě oceňovaný za originální přirovnání, personifikace a synestezie. „Báseň určitě nechápu jako křížovku, ke které existuje tajenka. Jde mi spíš o to, aby čtenář vypnul základní interpretační metody, které zná i z běžného jazyka, a nechal se pohltit,\" říká o své tvorbě Martin Poch.\n\n\nMartin Poch byl v roce 2014 nominován na Cenu Jiřího Ortena. Účastnil se antologií Nejlepší české básně 2013 (Host, Brno 2013) a 2019 (Host, Brno 2019).\n"}
{"id": "1406766", "url": "https://cs.wikipedia.org/wiki?curid=1406766", "title": "Ponte Morandi", "text": "Ponte Morandi\n\nPonte Morandi (česky doslova Morandiho most), viadotto Polcevera či ponte delle Condotte byl dálniční zavěšený betonový most přes údolí řeky Polcevera ve městě Janově v Ligurii v severozápadní Itálii. Je nepojmenovaný, neoficiálně je označován podle řeky Polcevera, podle investorské vodovodní společnosti nebo podle svého architekta, Riccarda Morandiho. Vedla přes něj dálnice A10. Most vede přes řeku, nákupní centra, továrny, obytné domy a železniční trať. Betonový zavěšený most sloužil od roku 1967 až do 14. srpna 2018, kdy se při prudkých deštích a bouři za provozu část mostu zřítila. Zřícení si vyžádalo nejméně 43 mrtvých. Zbylé části mostu byly strženy odstřelením 28. 6. 2019.\n\nMost byl vybudován v letech 1963 až 1967 italskou společností Società Italiana per Condotte d’Acqua. Stavba měla celkovou délku 1102 metrů, mostovka byla umístěna ve výšce 45 m nad terénem. Most byl zavěšen na třech betonových pilířích, které dosahovaly výšky 90 m. Nejdelší mostní pole měřilo celkem 210 metrů. Most byl ve své době unikátní konstrukce. Váhu mostu přenášely především jednotlivé pilíře, které měly tvar písmene V; lana byla zavěšena jen na několika místech. Ve své době se tato konstrukce ukázala být méně ekonomickým řešením než klasické zavěšené mosty, a proto byla realizována jen v několika málo případech (rovněž také i u mostu Generála Rafaela Urdanety ve Venezuele). \n\nMost byl slavnostně otevřen dne 4. září 1967 za přítomnosti prezidenta Itálie Giuseppeho Saragata. \n\nMezi roky 2016 až 2017 prošel most částečnou rekonstrukcí.\n\nKe zhroucení mostu došlo náhle v dopoledních hodinách dne 14. srpna 2018. Možným vysvětlením náhlého kolapsu je koroze taženého závěsu, ke které mohlo dojít po degradaci betonové krycí vrstvy. Zřícení mohl napomoci i silný déšť, vítr a blesk, který údajně zasáhl jeden z pilířů mostu. Zřítila se pouze část mostu s jedním pilířem; trosky dopadly do prostoru trati Janov–Turín a do okolních skladišť. Po neštěstí bylo potvrzeno 43 obětí pádu.\n\nBudovy bezprostředně pod mostem byly okamžitě po pádu evakuovány a nakonec i strženy v rámci projektu výstavby nového mostu.\n\n28. června 2019 v 9:37 byl odstřelen pyrotechniky zbytek mostu. Akci provázela bezpečnostní opatření: 3500 obyvatel muselo kvůli odstřelu 27. června dočasně opustit domovy a v minutách před odstřelem zněly ve městě sirény. Řízenou demolici sledovali na místě přihlížející včetně členů vlády a vysílala ji také italská televize. Úspěšný odstřel ocenili přihlížející potleskem. Velký oblak vzniknuvšího prachu kropila vodní děla. Po odstřelu byla kontrolována statika přilehlých domů.\n\nNa místě původního Morandiho mostu začal ihned po pádu vznikat nový projekt místního rodáka, slavného architekta Renza Piana. Ten navrhl nový most zdarma a toto dílo z oceli má připomínat tvary lodi. V noci má most svítit pomocí elektřiny, kterou most vytvoří pomocí solárních panelů.\n"}
{"id": "1406772", "url": "https://cs.wikipedia.org/wiki?curid=1406772", "title": "Muzeum a galerie Orlických hor", "text": "Muzeum a galerie Orlických hor\n\nMuzeum a galerie Orlických hor se sídlem v Rychnově nad Kněžnou je regionální muzeum, které především uchovává historické předměty a mapuje historii regionu. Zabývá se i archeologií a botanikou. \n\n\n"}
{"id": "1406777", "url": "https://cs.wikipedia.org/wiki?curid=1406777", "title": "BlackRock", "text": "BlackRock\n\nBlackRock, Inc. je americkou globální investiční korporací a správce fondů se sídlem v New York City. Tato korporace byla založena v roce 1988 a v současné době se jedná o největšího správce aktiv na světě s objemem spravovaných aktiv ve výši 6,29 bilionů USD (stav k 31.2017 5,56 bilionů USD). BlackRock (BR) drží pozici světové jedničky v oblasti správy aktiv před společnostmi Vanguard Asset Management a State Street Global Advisors. Působí celosvětově se 70 kancelářemi ve 30 zemích, s více než 13 000 zaměstnanci a klienty ve 100 zemích. Vzhledem k své síle, velikosti a rozsahu svých finančních aktiv má společnost BlackRock přezdívku \"největší \"stínová banka\" na světě.\"V roce 2010 Bloomberg napsal, že řízení firmy je týmová záležitost, nicméně, mozkem BlackRocku je Larry Fink ( Lawrence D. Fink- z ang. wiki - \"Fink grew up in a Jewish family in Van Nuys, California, where his mother was an English professor and his father owned a shoe store. He earned a BA in Political Science from UCLA in 1974. Fink is also a member of Kappa Beta Phi. He then received an MBA in Real Estate at the UCLA Anderson Graduate School of Management in 1976)\". Korporace BlackRock je stále více Wall Street. \n\nNorský Státní fond vlastnil v období od 2014 do 2016 přes 5% akcií BlackRocku, v současné době tento podíl redukoval pod 2%. 5 největších institučních majitelů je k 21.3.2018: PNC Financial Services – 25,01%, Vanguard Group – 6,23%, BlackRock Inc – 5,27%, Capital World Investors – 5,16%, Wellington Management Group – 4,37% Aktuální přehled o akcionářské struktuře viz.Dalším akcionářem BR je CIBC World Market. \n\nProcentuální rozdělení účtů, které BR spravuje, na soukromé a institucionální klienty uvádějí prameny různě: nejčastěji 35% ku 65%. Dle Investopedie.com je to 25% ku 75% institučních účtů. V prosinci 2014 informuje Instituce Sovereign Wealth Fund Institute, že 65% všech spravovaných účtu ze strany BlackRocku je od institucionálních investorů.\n\n2017: Pionýrskou záležitostí je Aladdin (software společnosti), který je vyvíjen za účelem analýzy investic. Fink považuje Aladdin za Androida financí a předpovídá, že technologie s tím související, se stane jedním z největších byznysů BlackRock se ziskem kolem 5 miliard USD. BR prodává Alladin dalším investičním společnostem a BR tak má přehled o dalších investovaných sumách. Aladdin využívá 200 dalších institucí jako jsou banky, pojišťovny, mezi nimi jsou i přímí konkurenti BR. Nepotvrzené informace hovoří o přehledu nad dalšími cca 15 – 20 biliony USD\n\nVýroční zpráva výkonným ředitelům *3) Tato zpráva může být interpretována několika způsoby. Některé zdroje hovoří o řízení světa ze strany BR \"\" jiné o výzvě BR směrem ke společnostem, aby analyzovaly dopady činnosti své firmy na společnost a aby se orientovaly na vytvoření dlouhodobé strategie. L.Fink adresuje výkonným ředitelům firem nutnost veřejné prezentace strategického rámce týkajícího se dlouhodobé tvorby hodnot, která bude schválena představenstvem firem. Firmy mají mít dlouhodobou strategii, jak se vypořádat s nízkým růstem platů, rostoucí automatizací, znečištěním životního prostředí a dalšími společenskými problémy. Fink se vyjadřuje o neschopnosti vlád připravit se na budoucnost, počínaje důchodem až po automatizaci a změnu zaměření pracujících. Dále hovoří o tom, že společnosti se obrací na soukromý sektor, aby nesl zodpovědnost za sociální změny. Veřejné očekávání od společností nebylo nikdy vyšší. Společnost očekvává od státních i soukromých institucí, aby sloužily veřejnému účelu. Firmy nemohou jen inkasovat, nýbrž musí mít pozitivní dopad na společnost. L.Fink je toho názoru, že představenstva by měla odrážet různorodost společnosti ve vztahu k pohlaví, etnik aj.\n\nVliv BR přesahuje majetkové portfolio. Mnoho velkých investorů využívá systém Aladdin společnosti BlackRock Solution. Desítky centrálních bank např. FED,ECB, ministerstva financí a státní fondy si nechávají radit od expertů BR. BR tedy působí také v roli poradce a auditora. Díky své činnosti má BR přehled o citlivých úvěrových portfolií v jednotlivých bankách, tzn. má k dispozici informace, jejichž znalosti jsou výhodou při investování\n\nSpolečnost BlackRock slouží jako zdroj finančních expertiz soukromého sektoru pro Ministerstvo financí USA a po záchraně American International Group (AIG) a Bear Stearns v roce 2008 spravovala nejméně 150 miliard USD toxických aktiv v zastoupení amerických daňových poplatníků. BR radila FEDu při vstupu do Citigroup a v komplikované situaci kolem hypotečních bank Fannie Mae a Freddie Mac. Postoje a způsob akvizice BR a dopady na obyvatele viz např. nákup Stuyvesant Town v New Yorku.\n\n2015: Rozhodnutí, která činí ECB jsou konzultována se Skupinou 30 neboli G 30 (Group of Thirty). ECB je blízko lobistických skupin velkých a stínových bank. Zaznameny bilaterální schůzky mezi ECB a zástupcem bankovní entity před důležitým rozhodnutím ECB. Konkrétně zaznamenána schůzka ECB s BlackRock. -*2) viz pozn. níže. BR pomáhalo se záchranou řeckých, irských či španělských bank. Také se zúčastnilo záchranné akce u UBS. \n\n2018: BlackRock ovládá Frankfurtskou burzu a je označován za nejmocnějšího akcionáře firem kótovaných na Frankfurtské burze. Dříve v Německu tahaly za otěže Deutsche Bank a Allianz, nyní americký správce majetku BR.Jako jediná investiční společnost má BR podíl ve 30 firmách na Franfurtské burze a u jedné třetiny těchto firem je největším akcionářem. Prostř. dalších fondů je největším samostatným akcionářem u Daimler AG, Deutsche Bank(?), Lufthansa, Bayer AG, BASF a Deutsche Börse. Na konci roku 2015 kontroloval BR v průměru 5,3% akciového kapitálu u jednotlivých firem kótovaných na Frankfurtské burze. Dohromady činí podíl BR na Frankfurtské burze cca více jak 50 miliard EUR.\n2016: BlackRock spravuje i investice ČNB.Správu portfolia pro ČNB spravují dva správci majetku BlackRock a State Street.\n\n2018 – 2015\n\nV červenci 2018 založil BR pracovní skupinu, jejíž hlavní téma jsou kryptoměny, bitcoin a technologie blockchainu. A to i přes to, že L.Fink neočekává žádné velké aktivity investorů v této oblasti. V květnu 2018 BR nakupuje akcie společnosti Acorns Grow, Inc, která se zaměřuje na mikrofinancování v USA. Tato firma nabízí robo-poradenství, na základě kterého, přesouvá nepoužívané peníze uživatele a alokuje je na investiční účty dle počítačem řízeného modelu.. BR a DSP Group se dohodly, že BR prodá minoritní zájem v DSP BlackRock Investment Managers Pvt.Ltd skupině DSP Group. BlackRock má ve společném podniku 40%podíl (trhy Indie). V dubnu proběhla informace v tisku, že BR podporuje myšlenku Bankovní unie stejně jako francouzský prezident Macron. V březnu se BR (globální lídr v oblasti řízení investic, rizikového managementu, poradenství a strategického partnerství) dohodla s firmou \"Kyriba\" (č. 1 v globálním poskytování finančních cloudů) na strategickém partnerství, které využije technologie obou firem ke zjednodušení procesů řízení peněžních prostředků klientů. Dále BR prohlásila, že se chce více angažovat ve firmách, ve kterých vlastní akcie\n\nV červnu 2017 BR zakoupil akcie v anglicko-německém digitálním manažerovi Scalable Capital. V lednu proběhla tiskem informace, že aktiva BR ve výši 1 bilionů USD má spravovat banka JPMorgan Chase, doposud se o ně starala americká banka State Street Bank.\n\nV roce 2016 informace o tom, že BR žaluje Deutsche Bank (DB) v USA, že při hypoteční krizi selhala jako správce aktiv. Tato žaloba má nádech pikantnosti, neboť BR vlastní akcie DB (k 8.8.2018 tj. 5.16% akcií DB a je druhým největším akcionářem DB).\n\nDle informace z roku 2015 leželo 2/3 spravovaného majetku BR v ETF fondech či podobných produktech (kopírují akciové indexy). BR nakoupil robotického poradce se sídlem v USA FutureAdvisor\n\n2014 – 2000\n\nV prosinci 2009 BR nakoupil Barclays Global Investors (platforma ETF fondy, akciové fondy atd) od Barclays V únoru 2006 vytvářejí BR a Merill Lynch Investment Managers jednu z největších nezávislých investičních firem – MLIM mělo 49,8% a společná firma spravuje účty ve výši 1 bilionu USD. V srpnu 2004 BR získává State Street Research and Management Co, jednu z nejstarších společností zaměřenou na podílové fondy. V květnu 2002 BlackRock, Inc. oznámil strategické partnerství s Rothschild Australia Asset Management Ltd. (RAAM) za účelem nabídky investičních služeb institucionálním a individuálním investorům v Austrálii.\n\n1988-1997\n\nBlackRock byla založena v roce 1988 osobami Larry Fink, Robert S. Kapito, Susan Wagner, Barbara Novick, Ben Golub, Hugh Frater, Ralph Schlosstein, a Keith Anderson za účelem poskytování služeb správy majetku. Fink, Kapito, Golub a Novick spolu pracovali v investiční bankce First Boston, kde Fink a jeho tým byli prvními pionýry na trhu se zajištěnými hypotečními papíry v USA. Fink se připojil k First Boston v roce 1976 a následně i k Credit Suisse First Boston (CSFB), kde se stal nejmladším výkonným ředitelem. Během Finkova působení u CSFB došlo ke ztrátě cca 100 mil. USD kvůli jeho nesprávné předpovědi týkající se posunu úrokové míry.Tyto zkušenosti ovlivnily jeho rozhodnutí týkající se založení společnosti, která bude investovat do peněz klientů a současně by zahrnovala komplexní řízení rizik Fink hledal kapitál a našel ho u Pete Petersona z Blackstone Group, který věřil Finkově vizi a řízení rizik.\n\nVlastní podíly konkurujích si společností a chce se více angažovat v řízení firem.\n\nVe studii 3 ekonomů (Massimo Massa, Yang Wang, David Schumacher) Who is afraid of BlackRock (Kdo se bojí BlackRock?) -viz se dotyční zaměřili na spojení BlackRock a Barclays Global Investors. V úvodu této studie je uvedeno: \"Studovali jsme, jak majetková koncentrace ovlivní investiční chování finančních institucí a trhy na světě. Zjistili jsme, že další instituce se vyhývají trhům se zvýšenou majetkovou koncentrací. Výsledkem je negativní vývoj cenové likvidity a dopad na volatilitu. Potvrzujeme tento vývoj na mnoha případech spojení správy majetku v období delším než 10 let. Instituce strategicky vylučují trhy se zvýšeným rizikem budoucí nestability.\n\nBR je synonymem pro rostoucí moc \"stínových bank\" tzn. finančních institucí, které se pohybují mimo bankovní regulaci.\n\nNěmecká novinářka Heike Buchter ve své rešerši pro Handelsblatt uvedla: \"„Žádná vláda, žádný úřad nemá tak obsáhly a hluboký přehled o globální finančním a firemním světě jako BlackRock\"\"\n\nBR se dostal pod palbu kritiky za nasazení pro vládu USA, kdy byl fakticky skoro vždy přítomen při záchranných akcích během finanční krize 2007/2008.\"\n\nNázory ekonomického odborníka a investora Carla Icahna viz např. \"BlackRock je nebezpečnou společností\" viz např.\n\nInformace o tom, že některé podíly BR ve společnostech jsou vyšší než oficiálně uvádí BR u podílů s právem hlasování a někdy také převyšují hranici, kterou je nutno nahlásit dohlížecím orgánům.\n\nBR je nejvyhledávanější zaměstnavatel, podle našeho nového čísla 2018 Ideal Employer Rankings, které zkoumalo více než 6000 odborníků v oblasti finančních služeb na celém světě.\n\nBR je stínová vláda USA….. Rozhodnutí BR se dotýkají celých států, je to dobře nebo špatně? *4)\n\nBR je majetkově provázána se zbrojními firmami např. Raythenon – elektronícké zbrojní systémy, s kritizovanými firmami Monsanto, Goldenagri – palmový olej či AngloAmerican.\n\n\n<nowiki>*</nowiki>1) Stínová banka je taková banka, která se chová jako banka, půjčuje si, poskytuje úvěry a další služby jako banka, nicméně a to je nejdůležitější, nepodléhá regulaci jako banka, jejich závazky nejsou likvidní. Stínový bankovní systém bývá označován ekonomickými odborníky za jednu z příčin finanční krize 2007/2008. \n\n\n<nowiki>*</nowiki>3) Celá detailní informace Dopis Larryho Finka výkonným ředitelům z ledna 2018 viz\n\n<nowiki>*</nowiki>4) V souvislosti s BR je zde uvedena informace od profesora ekonomie Max-e Otte, že dochází k soupeření mezi anglosaským agresivním kapitálem, který je orientovaný na transakce a mezi sociálně tržním kapitálem evropským, jehož pravidla jsou závazná pro všechny stejně. Od konce 70. let vede anglosaský kapitál, který má navrch. Dle Otte nebude dlouho trvat a dojde ke kolapsu sociálně-tržního hospodářského systému. …Je vytvořena mocenská struktura, která ovládá svět, to nemá nic co dělat s teoriemi o spiknutí, svět je čím dále více nespravedlivější.\n\nhttps://www.bloomberg.com/features/2017-blackrock-larry-fink-interview/- Rozhovor s Larry Finkem\n\nwww.blackrock.com – oficiální stránky společnosti\n\nhttps://www.wiwo.de/unternehmen/dienstleister/blackrock-das-ist-wie-die-deutschland-ag/21123974.html – Rozhovor s předním německým ekonomem na téma BlackRock – o škodlivosti této velikosti \n\nhttps://www.wiwo.de/finanzen/geldanlage/blackrock-und-co-das-dilemma-der-maechtigen-vermoegensverwalter/14980790.html – Velké entity vlastnící akcie konkurujících společností \n\nhttp://www.spiegel.de/wirtschaft/unternehmen/blackrock-die-angst-vor-dem-schwarzen-riesen-a-1052320.html – grafické znázornění růstu spravovaného majetku BlackRock-em od roku 1988 do 2014 \n\nkniha Heike Buchter – \"BlackRock - Eine heimliche Weltmacht greift nach unserem Geld\" (BlackRock – Tajemná světová mocnost šahá na naše peníze) – kritický pohled na finančního obra BlackRock \n\nhttps://papers.ssrn.com/sol3/papers.cfm?abstract_id=2641078 – studie 3 ekonomů (Massimo Massa, Yang Wang, David Schumacher) Who is afraid of BlackRock (Kdo se bojí BlackRock?) \n\nhttps://www.investopedia.com/articles/markets/012616/how-blackrock-makes-money.asp – encyklopedické zpracování tématu BlackRock \n\nhttps://web.archive.org/web/20180816093701/http://ir.blackrock.com/Cache/1500111836.PDF?O=PDF&T=&Y=&D=&FID=1500111836&iid=4048287 – výsledky hospodaření společnosti BR viz, \n\nhttps://www.tagesanzeiger.ch/wirtschaft/unternehmen-und-konjunktur/Hier-wuchs-fast-unbemerkt-ein-Finanzgigant-heran/story/18974966 – přehled podílu BR ve švýcarských společnostech – stav ke 3.3.2018 \n\nhttps://www.youtube.com/watch?v=Owh3k1RejxE – shrnutí informací k BlackRocku (2015) od Alberta Zweisteina a konkrétní příklady investic BR \n\nO tom, jak BlackRock profitoval z finanční krize 2007/2008 – viz kniha Heike Buchter – \"BlackRock - Eine heimliche Weltmacht greift nach unserem Geld\" (BlackRock – Tajemná světová mocnost šahá na naše peníze)\n\nHans Jürgen Jacobs – Wem gehöt die Welt (Komu patří svět nakladatelství) KNAUS 2016 – Mj. také zajímavé informace o společnosti Blackrock. \n\nPeer Somé – Das vierte Gebot (4. přikázání) – Mj. informace o tom, jak BlackRock a jemu podobné entity si utvářejí pavučinové majetkové sítě vzájemného vlastnictví a navzájem se jimi obepínají a proplétavají. \n"}
{"id": "1406778", "url": "https://cs.wikipedia.org/wiki?curid=1406778", "title": "Fond zábrany škod", "text": "Fond zábrany škod\n\nFond zábrany škod je soubor peněz získávaný od pojišťoven, které jsou součástí České kanceláře pojistitelů sloužící složkám integrovaného záchraného systému k hrazení činností pomáhajícím motoristům a činnostem vedoucím k zábraně možných škod. Zákon o pojištění odpovědnost z provozu vozidla definuje, že každý člen přispívá nejméně 3 % ročně z příjmu na pojištění do tohoto fondu. Také je zde definováno, kolik procent se vyplácí jednotlivým subjektům. Mezi ty patří hasičský záchranný sbor (60 %), jednotky sborů dobrovolných hasičů (20 %), ostatní složky integrovaného záchranného systému a další subjekty zajištující preventivní projekty. \n"}
{"id": "1406784", "url": "https://cs.wikipedia.org/wiki?curid=1406784", "title": "Stanislav Hubička", "text": "Stanislav Hubička\n\nStanislav Hubička (23. března 1930 – 8. srpna 2018) byl český architekt. Vystudoval Vyšší průmyslovou školu stavební v Praze, architektonické vzdělání získal na Fakultě architektury a pozemního stavitelství, kde studoval mezi lety 1948-1952. Poté působil v projektových ústavech, usadil se v Projektovém ústavu dopravních a inženýrských staveb. Kromě staveb navrhnul mnoho veřejných prostranství, upravoval územní plány.\n\nArchitektuře se věnuje také jeho syn Radan Hubička, ten navrhl například pražský mrakodrap V Tower.\n\n\n"}
{"id": "1406785", "url": "https://cs.wikipedia.org/wiki?curid=1406785", "title": "Seznam dílů seriálu Krejzovi", "text": "Seznam dílů seriálu Krejzovi\n\nToto je seznam dílů seriálu \"Krejzovi\". Český televizní seriál \"Krejzovi\" vysílala od září 2018 do prosince 2019 stanice Prima.\n\n<onlyinclude></onlyinclude>\n"}
{"id": "1406787", "url": "https://cs.wikipedia.org/wiki?curid=1406787", "title": "Lionel Sackville, 1. vévoda z Dorsetu", "text": "Lionel Sackville, 1. vévoda z Dorsetu\n\nLionel Cranfield Sackville, 1. vévoda z Dorsetu (\"Lionel Cranfield Sackville, 1st Duke of Dorset, 7th Earl of Dorset, 2nd Earl of Middlesex, 7th Baron Buckhurst, 2nd Baron Cranfield)\" (18. ledna 1688 – 10. října 1765), byl britský státník a dvořan. Jeho vzestup je spojen s nástupem hannoverské dynastie na britský trůn, zastával vysoké funkce u dvora a dvakrát byl místokrálem v Irsku. Byl rytířem Podvazkového řádu a v roce 1720 získal titul vévody.\n\nPocházel ze starobylého šlechtického rodu Sackville, byl jediným synem nejvyššího komořího 6. hraběte z Dorsetu a jeho druhé manželky Mary Compton (†1691), dcery 3. hraběte z Northamptonu. Po otci zdědil rodové tituly a stal se členem Sněmovny lordů (1706), krátce nato získal vysoké posty, v letech 1708–1712 byl lordem strážcem pěti přístavů a v letech 1708–1713 guvernérem v Doveru. Po smrti královny Anny byl členem diplomatické mise k budoucímu králi Jiřímu I., což předurčilo jeho další kariéru ve službách hannoverské dynastie. V roce 1714 byl jmenován členem Tajné rady, získal Podvazkový řád a stal se komořím Jiřího I. V roce 1720 byl povýšen na vévodu z Dorsetu. Od dvacátých let 18. století zastával správní funkce v hrabství Kent (od roku 1724 do smrti zde byl nejvyšším sudím a v letech 1725–1737 místodržitelem). Jako stoupenec whigů se později stal i členem vlády jako lord nejvyšší hofmistr (1725–1730) a při korunovaci Jiřího II. vykonával funkci lorda korunovačního hofmistra (1727).\n\nV letech 1731–1737 byl místokrálem v Irsku. Do této funkce byl jmenován po úspěšném působení lorda Cartereta, což mu jako politikovi průměrných schopností ztížilo výchozí pozici. Soudobí kritici mu vyčítali, že výkon funkce irského místokrále omezil na velkolepé slavnosti a cesty po Irsku ve zlatém kočáře. Vévoda z Dorsetu se ve fungování irského politického systému zorientoval až po několika letech a paradoxně byl poté odvolán, aby znovu převzal funkci nejvyššího hofmistra (1737–1744). Poté byl prezidentem Tajné rady (1745–1751) a nejvyšším štolbou (1755–1757) a mezitím opět irským místokrálem (1751–1755).\n\nV roce 1708 se oženil s Elizabeth Colyear (1690–1768), dcerou generála Waltera Colyeara, která byla v letech 1723–1731 nejvyšší hofmistryní královny Karolíny. Měli spolu šest dětí, dědicem titulů byl nejstarší syn Charles (1710–1769), druhorozený John Philip (1713–1765) sloužil v armádě a byl členem Dolní sněmovny, nejmladší George (1716–1785) dosáhl v armádě hodnosti generála a později byl ministrem kolonií. Dcery se provdaly do rodin Thynne a Damer.\n\n\n\n"}
{"id": "1406788", "url": "https://cs.wikipedia.org/wiki?curid=1406788", "title": "George Sackville, 1. vikomt Sackville", "text": "George Sackville, 1. vikomt Sackville\n\nGeorge Sackville–Germain, 1. vikomt Sackville (do roku 1778 známý jako lord George Sackville) (\"George Sackville–Germain, 1st Viscount Sackville of Drayton, 1st Baron Bolebrooke)\" (26. ledna 1716 – 26. srpna 1785), byl britský vojevůdce a státník. Jako příslušník vysoké šlechty od mládí působil v Irsku, v armádě dosáhl hodnosti generála, jako vojevůdce selhal za sedmileté války, poté byl degradován a postaven před válečný soud. Později se vrátil do politiky a jako ministr kolonií (1775–1782) nesl částečnou zodpovědnost za neúspěšné vedení války proti USA a ztrátu kolonií v severní Americe. Po odchodu z vlády byl povýšen na vikomta a stal se členem Sněmovny lordů. Jeho potomstvo později zdědilo hlavní rodový titul vévodů z Dorsetu.\n\nPocházel ze starobylého šlechtického rodu Sackville, byl třetím a nejmladším synem irského místokrále 1. vévody z Dorsetu, středoškolské vzdělání absolvoval ve Westminster, poté studoval v Dublinu, kde jeho otec tehdy zastával funkci irského místokrále. Od mládí zastával čestné hodnosti v Irsku a od roku 1733 byl i poslancem irského parlamentu (poslancem byl zvolen v sedmnácti letech). Souběžně začal sloužit v armádě a již v roce 1737 byl kapitánem, v letech 1741–1782 byl také členem Dolní sněmovny (v letech 1741–1761 byl poslancem za přístav Dover). Za války o rakouské dědictví padl do francouzského zajetí v bitvě u Fontenoy (1745), ale kvůli zranění byl propuštěn, krátce nato v době jakobitského povstání dosáhl hodnosti plukovníka. V letech 1750–1755 byl státním sekretářem pro Irsko a od roku 1751 též členem irské Tajné rady. V britské vládě zastával v letech 1757–1759 post náměstka generálního polního zbrojmistra.\n\nV roce 1755 byl v armádě generálmajorem a na počátku sedmileté války dosáhl hodnosti generálporučíka (1758). Po smrti 3. vévody z Marlborough se v říjnu 1758 stal vrchním velitelem britské armády v Německu. V bitvě u Minden 1. srpna 1759 velel spojeným prusko–britským vojskům proti Francouzům. Pruský vrchní velitel Ferdinand Brunšvický několikrát požadoval nasazení britské jízdy, což ale Sackville odmítl kvůli sporům s markýzem z Granby.\n\nV roce 1759 byl z armády propuštěn a byl postaven před válečný soud za neuposlechnutí rozkazu, bylo mu zrušeno i členství v irské a anglické Tajné radě, zůstal ale členem Dolní sněmovny. Po nástupu Jiřího III. a úspěšném zakončení sedmileté války byl znovu jmenován členem Tajné rady (1765), téhož roku také po otci zdědil panství \"Stoneland Lodge\" v hrabství Sussex. Z pozice poslance později vystupoval jako stoupenec tvrdého zákroku proti koloniím v severní Americe a jako člen strany toryů se znovu dostal k vysokým postům, byl prezidentem úřadu pro obchod (1775–1779) a státním sekretářem kolonií (1775–1782). Jako ministr kolonií nesl částečnou zodpovědnost za ztrátu kolonií ve válce s USA. Mezitím v roce 1778 zdědil statky rodu Germain a začal užívat jméno \"Sackville–Germain\" (do té doby byl známý jako lord George Sackville). Součástí dědictví byl zámek \"Drayton House\" v hrabství Northampton, jehož název se později promítl při udělení peerského titulu. Z vlády byl propuštěn ještě před pádem Northovy vlády, v roce 1782 byl povýšen na vikomta Sackville z Draytonu s členstvím ve Sněmovně lordů a v témže roce ze zdravotních důvodů odešel do ústraní.\n\nManželství uzavřel v roce 1754 s Dianou Sambrooke (1731–1778). Měli spolu pět dětí, nejstarší syn Charles (1767–1843) se později stal dědicem titulu vévody z Dorsetu. Dcera Diana (1756–1814) byla manželkou irského šlechtice 2. hraběte z Glandore, mladší dcera Elizabeth (1760–1800) se provdala do rodu Herbertů.\n\n\n\n\n"}
{"id": "1406789", "url": "https://cs.wikipedia.org/wiki?curid=1406789", "title": "John Sackville, 3. vévoda z Dorsetu", "text": "John Sackville, 3. vévoda z Dorsetu\n\nJohn Frederick Sackville, 3. vévoda z Dorsetu (\"John Frederick Sackville, 3rd Duke of Dorset, 9th Earl of Dorset, 4th Earl of Middlesex, 9th Baron Buckhurst, 4th Baron Cranfield\") (24. března 1745 – 19. července 1799), byl britský státník, diplomat a dvořan. Jako dědic titulu vévody (1769) byl od mládí členem Sněmovny lordů, před revolucí ve Francii byl několik let vyslancem ve Francii, poté zastával vysoké hodnosti u dvora a byl rytířem Podvazkového řádu.\n\nPocházel ze starobylého šlechtického rodu Sackville, byl vnukem irského místokrále 1. vévody z Dorsetu a nejstarším synem lorda Johna Philipa Sackville (1713–1765) a jeho manželky Frances Leveson–Gower (1720–1788), díky níž byl blízce spřízněn s vlivnou rodinou markýze ze Staffordu. Středoškolské vzdělání absolvoval ve Westminsteru, v letech 1768–1769 byl krátce členem Dolní sněmovny, v roce 1769 po strýci zdědil titul vévody z Dorsetu a vstoupil do Sněmovny lordů. Patřil k whigům, ale zpočátku se v politice příliš neangažoval. Zároveň začal zastávat i čestné funkce v hrabství Kent, kde vlastnil statky (v letech 1769–1797 byl v Kentu lordem-místodržitelem). Krátce sloužil i v armádě a dosáhl hodnosti plukovníka.\n\nDo politiky vstoupil s podporou svých vlivných příbuzných (vévoda z Bedfordu), ale nijak nevynikl. V koaliční vládě v letech 1782–1783 byl velitelem královské tělesné stráže (\"Captain of the Yeomen of the Guard\"), zároveň byl jmenován členem Tajné rady (1782). Po skončení války za americkou nezávislost a obnovení diplomatických styků s Francií byl v roce 1783 jmenován vyslancem v Paříži. V této funkci se stal přítelem francouzské královny Marie Antoinetty a na počátku francouzské revoluce se snažil o záchranu královské rodiny. V roce 1788 byl jmenován rytířem Podvazkového řádu, po francouzské revoluci se vrátil do Londýna (ve funkci vyslance jej nahradil jeho bratranec 1. vévoda ze Sutherlandu). V Pittově vládě zastával funkci lorda nejvyššího hofmistra (1789–1799).\n\nV roce 1790 se oženil s Arabellou Cope (1767–1825), z jejich manželství se narodily tři děti. Jediný syn George Sackville (1793–1815) byl dědicem vévodského titulu, ale zemřel tragicky v mládí a bez potomstva, titul pak přešel na potomstvo jeho strýce 1. vikomta Sackville. Dcera Mary (1792–1864) se provdala za 6. hraběte z Plymouthu, po ovdovění se jejím druhým manželem stal státník a diplomat 1. hrabě Amherst.\n\n\n"}
{"id": "1406790", "url": "https://cs.wikipedia.org/wiki?curid=1406790", "title": "Herbrand Sackville, 9. hrabě De la Warr", "text": "Herbrand Sackville, 9. hrabě De la Warr\n\nHerbrand Sackville, 9. hrabě De la Warr (\"Herbrand Edward Dundonald Brassey Sackville, 9th Earl De la Warr, 9th Viscount Cantelupe, 15th Baron De la Warr, 5th Baron Buckhurst\") (20. června 1900, Bexhill-on-Sea, Anglie – 28. ledna 1976, Londýn, Anglie) byl britský státník ze staré anglické šlechty. Jako první peer se stal členem Labouristické strany, před druhou světovou válkou zastával několik funkcí v britské vládě, naposledy byl v letech 1951—1955 generálním poštmistrem.\n\nPocházel ze starobylého šlechtického rodu West, který po vymření vévodů z Dorsetu užíval jméno \"Sackville–West\", v některých generacích ale jen příjmení Sackville. Odkazem na vymřelý rod Sackvillů byl také titul barona Buthursta, který vycházel ze starého rodového sídla \"Buckhurst Park\" (Sussex). Herbrand byl synem 8. hraběte De la Warr, který padl za první světové války, po matce Muriel Brassey (1872–1930) byl vnukem státníka Thomase Brasseye a mimo jiné také synovcem markýze z Willingdonu. Titul hraběte De la Warr zdědil v roce 1915, do Sněmovny lordů vstoupil v roce 1922.\n\nStudoval v Etonu a Oxfordu, kde přijal socialistické myšlenky a jako první britský peer se stal členem Labour Party. Díky tomu se v prvních labouristických vládách dostal k méně významnému postu lorda komořího Jiřího V. (1924, 1929–1931), v letech 1929–1930 byl zároveň státním podsekretářem války. V letech 1930–1934 byl parlamentním tajemníkem na ministerstvu zemědělství, ve funkci státního podsekretáře války (1936–1937) byl od roku 1936 zároveň členem Tajné rady. V Chamberlainově vládě byl nejprve lordem strážcem tajné pečeti (1937–1938), poté ministrem školství (1938–1940) a ministrem veřejných prací (1940). Na konci třicátých let nesouhlasil s politikou appeasementu, ale svou plánovanou rezignaci po Mnichovské dohodě neuskutečnil a zůstal členem Chamberlainova kabinetu. S nástupem Winstona Churchilla byl vyřazen z vysoké politiky na jedenáct let, znovu vstoupil až do druhé Churchillovy vlády jako generální poštmistr (1951–1955).\n\nByl rytířem Řádu britského impéria, ve Francii získal Řád čestné legie. Mimo jiné byl smírčím soudcem a zástupcem místodržitele v hrabství Sussex, kde vlastnil statky. V letech 1932–1934 byl starostou ve svém rodišti Bexhill-on-Sea\n\nByl dvakrát ženatý, tři děti měl z prvního manželství s Dianou Leigh (1896–1966). Starší syn William Sackville, 10. hrabě De la Warr (1921–1988), byl dědicem šlechtických titulů, mladší syn Thomas Sackville (1922–1943) padl za druhé světové války jako příslušník RAF. Podruhé se oženil v roce 1968 se Sylvií Harrison (1904–1992), sestrou herce Rexe Harrisona a vdovou po ministrovi vnitra 1. hraběti z Kilmuiru.\n\n\n\n"}
{"id": "1406796", "url": "https://cs.wikipedia.org/wiki?curid=1406796", "title": "George Hall", "text": "George Hall\n\nGeorge Henry Hall, 1. vikomt Hall (\"George Henry Hall, 1st Viscount Hall\") (31. prosince 1881, Penrhiwceiber, Wales – 8. listopadu 1965, Leicester, Anglie) byl britský politik. Pocházel z prostých poměrů a od dětství pracoval v důlním průmyslu. Jako člen odborů a Labour Party se po první světové válce dostal do parlamentu, později byl ministrem kolonií a ministrem námořnictva. Ještě během aktivní politické kariéry byl povýšen na vikomta a stal se členem Sněmovny lordů (1946).\n\nPocházel z Walesu, od dvanácti let pracoval jako horník, později aktivně působil v odborové federaci horníků Jižního Walesu. V letech 1922–1946 byl členem Dolní sněmovny za Labour Party, celou dobu byl poslancem za průmyslové město Aberdare, do parlamentu se dostal jako protiválečný aktivista. V MacDonaldově vládě byl civilním lordem admirality (1929–1931), znovu se do kabinetu dostal za druhé světové války v rámci Churchillova koaličního kabinetu. Byl státním podsekretářem kolonií a zároveň zástupcem ministerstva kolonií v Dolní sněmovně (1940–1942), poté finančním tajemníkem admirality (1942–1943) a státním podsekretářem zahraničí (1943–1945), od roku 1942 byl též členem Tajné rady.\n\nPo druhé světové válce byl státním sekretářem kolonií (1945–1946) a prvním lordem admirality (1946–1951). V roce 1946 byl povýšen na vikomta a vstoupil do Sněmovny lordů, v letech 1947–1951 byl jejím místopředsedou.\n\nTitul vikomta zdědil syn William Hall (1913–1985), který byl lékařem a důstojníkem.\n"}
{"id": "1406797", "url": "https://cs.wikipedia.org/wiki?curid=1406797", "title": "Ernst Strachwitz", "text": "Ernst Strachwitz\n\nErnst hrabě Strachwitz (22. prosince 1919 - 13. července 1998 Vídeň) byl rakouský politik a konzervativní publicista.\n\nStrachwitz studoval Akademické gymnázium ve Štýrském Hradci. Po Anschlussu Rakouska byl zatčen a po propuštění se účastnil II. světové války jako důstojník. Od rekruta se postupně propracoval do hodnosti majora a velel bojové skupině. V roce 1944 byl vyznamenám rytířským křížem železného kříže. Po skončení války studoval práva na univerzitě ve Štýrském Hradci. Po skončení politické kariéry působil jako advokát. Vedle advokátní činnosti působil jako publicista a založil časopis „Neue Ordnung“.\n\nStrachwitz byl zakládajícím prezidentem Oesterreichischer Alpenverein ve Štýrsku.\n\nStrachwitz založil v rámci ÖVP \"Junge Front\" a zde se snažil odbourat staré rozpory a sjednotit vracející se frontové vojáky s odpůrci nacismu. V roce 1949 byl zvolen do rakouské Národní rady.\n\nJeho otec byl Norbert Strachwitz (1893–1968), který se zabýval zemědělstvím a s manželkou měl čtyři děti, kde jedním z dětí byl i Ernst Strachwitz.\n"}
{"id": "1406799", "url": "https://cs.wikipedia.org/wiki?curid=1406799", "title": "Jiří Rada", "text": "Jiří Rada\n\nJiří Rada (8. května 1929 Železný Brod – 30. září 2011 Praha) byl český malíř, grafik, kreslíř, ilustrátor, fotograf, restaurátor, hudebník, především klavírista, zakládající člen skupiny M 57.\n\nNarodil se v Železném Brodě. Otec Josef Rada (1902–1938) byl řídící učitel a matka Marie Radová (1902–1962) modistkou, bratr Zdeněk Rada (1933) byl československým reprezentantem v házené, strýc Vlastimil Rada (1895–1962) byl malířem a profesorem Akademie výtvarných umění v Praze. Jeho manželka Miluška Radová pracovala jako zdravotní sestra a syn Martin Rada (1968) je klavíristou a pedagogem Pražské konzervatoře.\n\nV letech 1943–1946 studoval na Odborné šperkařské škole v Turnově v oddělení rytí drahokamů a skla u profesora Karla Tučka. Následně studoval na Akademii výtvarných umění v Praze v grafické speciálce profesora Vladimíra Pukla. Po dokončení studia na Akademii výtvarných umění nastoupil v letech 1950–1953 základní vojenskou službu u Pomocně technického praporu. Od 60. až 90. let 20. století se sochařem Mojmírem Preclíkem restauroval sochy po Čechách a Moravě.\n\nZaložení Skupiny M 57 předcházelo založení skupiny M 54 v roce 1954. Skupina M 57 byla založena v roce 1957. Označení M značilo vinárnu Makarská na Malostranském náměstí, kde se scházeli absolventi Akademie výtvarného umění z malířských ateliérů Miloslava Holého, Vladimíra Pukla, sochařského ateliéru Jana Laudy a z ateliéru Jana Kavana. Čískovka 57 pak označovala rok založení. Při pravidelných schůzkách zde následně založili Skupinu M 57. Z malířských ateliérů Miloslava Holého byl zakladatelem Josef Jíra a Ladislav Karoušek, z ateliérů Vladimíra Pukla pak Jiří Rada, Jaroslav Šerých, Vladimír Tesař, František Peterka), ze sochařského ateliéru Jana Laudy (Ladislav Karoušek, Jiří Novák a absolventi Vysoké školy uměleckoprůmyslové z ateliéru Jana Kavana Radko Plachta Mojmír Preclík a z ateliérů Jaroslava Holečka Jan Kavan. Pro neshody se Svazem československých výtvarných umělců byla první výstava povolena až v roce 1959.\n\nJiří Rada se společně s Josefem Jírou a Vladimírem Komárkem zúčastnil se všech výstav Skupiny M 57. Členy skupiny sdružovala umělecká individualita, upřímnost a pravdivost.\n\n\n"}
{"id": "1406800", "url": "https://cs.wikipedia.org/wiki?curid=1406800", "title": "Hospice des Enfants-Rouges", "text": "Hospice des Enfants-Rouges\n\nHospice des Enfants-Rouges byl špitál v Paříži založený v 16. století pro péči o nemocné chudé děti. Nacházel se ve 3. obvodu v dnešní ulici \"Rue des Archives\", kde se dochovaly pozůstatky špitální kaple. Podle špitálu byla pojmenována administrativní čtvrť Enfants-Rouges.\n\nV 16. století nemocnice Hôtel-Dieu přijímala i dětské pacienty. Děti bohužel umíraly předčasně kvůli nedostatku jídla a řádné péče. Blízkost ostatních pacientů a nedostatek hygieny znamenaly zvýšenou dětskou úmrtnost.\n\nNavarská královna Markéta Navarrská udržovala kontakty s Guillaumem Briçonnetem (1470-1533), biskupem v Meaux a požádala jeho bratra, Jeana Briçonneta, druhého prezidenta účetní komory v Paříži, aby věnoval obnos na péči o chudé děti. Na žádost královny Markéty nařídil král František I. patentem z 31. ledna 1534 vydat na tyto účely celkem 3600 liber. Dne 24. července 1535 prezident Jean Briçonnet zakoupil dům pro děti s nádvořím a zahradou za 2100 liber. Zbývající část peněz byla použita na opravy, nábytek a jídlo. Děti v tomto zařízení byly oblečeny do červených šatů a proto se jim říkalo \"červené děti\" (enfants-rouges).\n\nPo sloučení s nemocnicí Hôpital des Enfants-Trouvés v roce 1772 byl Hospice des Enfants-Rouges zrušen. Prostory pak sloužily jako klášter řádu \"Congregatio Patrum doctrinae christianae\" až do jeho zrušení v roce 1790.\n\nNejvětší část budov byla zbořena v roce 1800 kvůli výstavbě ulice \"Rue Molay\". Zbývající část, která se nachází na rohu ulic \"Rue de la Corderie\" (dům č. 11) a \"Rue Dupetit-Thouars\", byla přestavěna v roce 1808 na kasárna.\n\nPozůstatky špitální kaple Saint-Julien-des-Enfants-Rouges se nacházejí v domě č. 90 na \"Rue des Archives\" a jsou od roku 1925 zapsány mezi historické památky.\n"}
{"id": "1406804", "url": "https://cs.wikipedia.org/wiki?curid=1406804", "title": "Státní znak Srí Lanky", "text": "Státní znak Srí Lanky\n\nStátní znak Srí Lanky je vizuálně poměrně složitý. Je tvořen zlatým, sinhálským lvem s mečem v pravé, přední tlapě, položeným na jasně červené kruhové pole, lemované modrým prstencem, věncem zlatých okvětních lístků lotosu (Palapeti Vitaya), dalším modrým prstencem a věncem zlatých rýžových klasů. V horní části je na zlatém kruhovém poli modré buddhistické kolo života (dharmačakra) s osmi loukotěmi. Pod znakem je zlatý džbán hojnosti (punkalasa) s rýžovými klasy a po jeho stranách zlaté Slunce a Měsíc v červených kruzích. Znak je modře lemovaný.\n\nLev je dávný symbol ostrova a připomíná, že mýtický \"Arian\", otec legendárního vládce a dobyvatele ostrova Vidžáje, byl lev, a že domácí jméno tohoto zvířete, \"sinha\", je základem původního názvu \"Lví ostrov\" (\"Sinhala dvípa\" – odtud \"Cejlon\"). Lístky lotosu představují národ, džbán je tradičním symbolem hojnosti a štěstí a Slunce s Měsícem symbolizují dlouhý život.\n\nOd 16. století začali na Cejlon pronikat nejprve Portugalci a roku 1656 byl ostrov ovládnut Nizozemci. Kolem roku 1717 byl pro nizozemskou kolonii zaveden znak, který tvořil štít s krajinou s horami a palmami. V popředí byl vyobrazen slon z čelního pohledu, držící větvičku skořice v chobotu. Slon měl na předních nohách dva menší (čtvrcené ) štítky, které měly v jednotlivých polích znaky měst Kolamba, Galle, Jaffna, Mannar a Trincomalee, Matara, Batticalia, Kalpitiya. Pod slonem byly na zemi svazky skořice, nad znakem královská koruna a kolem znaku červená kartuš.\n\nV letech 1785–1796 dobyli ostrov Britové, kteří na něm roku 1798 zřídili korunní kolonii Cejlon. V roce 1802 získali amienským mírem ostrov definitivně. 17. prosince 1804 (ve zdroji uvedený rok 1904 je zřejmě překlep) byl zaveden znak britské kolonie, který však vycházel ze znaku předchozí kolonie nizozemské. Ve stříbrném štítu byl zobrazen palmový háj s osmi kokosovými palmami, v pozadí pohoří. Mezi palmami byl opět zobrazen slon z čelního pohledu. Vše v přirozených barvách.\n\nRoku 1875 (dle některých zdrojů již roku 1870) byla zavedena vlastní vlajka kolonie, která se užívala do roku 1948. Jednalo se o britskou služební vlajku (Blue Ensign) s cejlonským vlajkovým emblémem (). Emblém (nejde o znak) tvořilo tmavomodré kruhové pole s na zelené zemi stojícím slonem před světle hnědým buddhistickým chrámem (\"dagoba\"). Kolem emblému byl červený, zlatě lemovaný prstenec, se střídavě šestnácti čtyřcípými zlatými hvězdami a šestnácti kruhovými poli (není obrázek badge).\n\nPo I. světové válce zesílilo národněosvobozenecké hnutí a v roce 1946 získal Cejlon autonomii. 4. února 1948 vyhlásil Cejlon nezávislost, stále však s britským králem (v té době Jiří VI.) jako hlavou státu, zastupovaným generálním guvernérem. Nový znak byl zaveden až v roce 1953 a tvořil jej karmínově červený kruh s uprostřed umístěným zlatým, sinhálským lvem, se zlatým mečem v pravé, přední tlapě. Kruh byl lemován věncem zlatých okvětních lístků lotosu a dvěma prstenci oranžové a zelené barvy. Na vrcholu znaku byla královská koruna, jejíž vzhled vycházel z koruny kandyjských králů. Pod kruhem byla zeleno-karmínově-zlatá stuha s bílým názvem státu v sinhálštině, tamilštině a angličtině. Vyobrazený znak se mírně (barevně) liší od popisu.\n\n22. května 1972 se stal Cejlon republikou, přijal sinhálský název \"Srí Lanka\" a nový znak. 7. září 1978 byl změněn (spolu s ústavou) název státu na \"Demokratická socialistická republika Srí Lanka\". Ke změně státního znaku nedošlo, ale býval často zobrazován ve zlaté (nebarevné) formě (není obrázek). V současnosti (zdroj je z roku 2005) se opět užívá barevná varianta znaku z roku 1972, kolo a lemování má však místo modré barvy barvu tmavě šedou.\n\n"}
{"id": "1406805", "url": "https://cs.wikipedia.org/wiki?curid=1406805", "title": "Zharnel Hughes", "text": "Zharnel Hughes\n\nZharnel Hughes (* 13. července 1995 Sandy Ground) je britský atlet původem z Anguilly, sprinter, mistr Evropy v běhu na 100 metrů z roku 2018.\n\nV roce 2016 doběhl pátý v běhu na 100 metrů na světovém juniorském šampionátu. Stejného umístění dosáhl o rok později v běhu na 200 metrů na mistrovství světa v Pekingu, to už jako britský reprezentant. Největším úspěchem se zatím pro něj stal titul mistra Evropy v běhu na 100 metrů, který vybojoval v srpnu 2018.\n\n"}
{"id": "1406815", "url": "https://cs.wikipedia.org/wiki?curid=1406815", "title": "Mistrovství Evropy v malém fotbalu 2018", "text": "Mistrovství Evropy v malém fotbalu 2018\n\nMistrovství Evropy v malém fotbalu 2018 bylo 9. ročníkem ME v malém fotbalu a konalo se v Kyjevě na Ukrajině od 12. do 18. srpna 2018. Účastnilo se ho 20 týmů, které byly rozděleny do 4 skupin po 5 týmech. Ze skupin pak postoupily do vyřazovací fáze první a druhý celek. Vyřazovací fáze zahrnovala 8 zápasů. Vítězem se stala Česká republika, která ve finálovém zápase porazila Rumunsko 4 : 1.\n\nTurnaj se hrál na jednom stadioně v jednom hostitelském městě: Sportovní park (Kyjev).\n\nVšechny časy zápasů jsou uvedeny v středoevropském letním čase (SELČ).\n\n"}
{"id": "1406818", "url": "https://cs.wikipedia.org/wiki?curid=1406818", "title": "Kostel svatého Václava (Rozdělov)", "text": "Kostel svatého Václava (Rozdělov)\n\nKostel svatého Václava v Rozdělově je římskokatolický farní kostel v novobyzantském slohu z let 1925–1927 na křižovatce ulic Vítězná a Vašíčkova v části města Kladna-Rozdělov.\n\nHistorie Rozdělova je od počátku spjatá s církví. V 18. století byl v Rozdělově pouze hospodářský dvůr patřící kladenské vrchnosti, jíž představoval břevnovsko-broumovský klášter benediktinů. První písemná zmínka o vesnici pochází z roku 1780. Aby zajistil pro dvůr více pracovních sil, nechal v roce 1783 opat Štěpán Rautenstrauch, ve své době jeden z předních propagátorů tzv. raabizace, rozdělit část zdejších pozemků (odtud název) pro nově povolané osadníky z Broumovska a založit pro ně osadu.\nKaplička sv. Mikuláše na nedaleké návsi má v nadpraží uveden letopočet 1802 a je také kulturní památkou. V roce 1814 čítal Rozdělov již 15 domů a 114 obyvatel. Prudký příliv obyvatel přišel s industrializací Kladenska ve druhé polovině 19. století, zejména pak po roce 1888 v souvislosti se zahájením těžby na blízkém dole Max u Libušína.\n\nPři sčítání lidu bylo v roce 1921 v Rozdělově, který byl tehdy ještě samostatnou obcí, napočítáno 2046 římskokatolických věřících, přesto byla školní kaple, kde se sloužily bohoslužby pro celou obec, zrušena. Nový kostel vznikl z iniciativy \"Spolku pro postavení katolického kostela v Rozdělově\", kterou podporoval pražský arcibiskup František Kordač.\nBudova stojí v katastrálním území Rozdělov ve statutárním městě Kladno. Stavba v novobyzantském slohu vznikla pro tehdy ještě samostatnou obec Rozdělov na náklady pražského arcibiskupa Františka Kordače v letech 1925 - 1927 a je zasvěcený českému patronovi svatému Václavu. 10. září 1925 byl položen základní kámen a dva roky nato, 25. září 1927, kostel slavnostně vysvětil právě pražský arcibiskup Kordač. Chrám vystavěl kladenský stavitel Josef Picek podle plánů Františka Havleny, autora budovy pražského semináře.\n\nŘezba na hlavním oltáři pochází od rakouského řezbáře Stuffelsera, cennější je výmalba, kterou provedl v intencích art deca Antonín Vrbík v roce 1937. V malbě je patrný stále vliv beuronského umění, které svým dílem Vrbík reprezentoval. Figurální výzdoba průčelí je dílem L. Vocelky.\n\nV předsíni kostela je reliéf arcibiskupa Kordače od sochaře Břetislava Bendy. V roce svatovojtěšského milénia (1997) byl umístěn na jižní průčelí Kříž svatého otce Benedikta, neboť Rozdělov je spjat s břevnovskými benediktiny.\nBudova fary v ulici Vašíčkova přiléhá k severovýchodnímu rohu kostela. Kostel spolu s farou byl zapsaný na seznam kulturních památek již před rokem 1988.\n\nPůsobí zde Římskokatolická farnost u kostela sv. Václava Kladno-Rozdělov kladenského vikariátu pražské arcidiecéze. Bohoslužby se zde konají v úterý, čtvrtek a v sobotu v 7.00, v neděli v 8.30, v pondělí ve středu a v pátek od 18.00 hodin.\n\n"}
{"id": "1406819", "url": "https://cs.wikipedia.org/wiki?curid=1406819", "title": "Václav Süssmilch", "text": "Václav Süssmilch\n\nVáclav Süssmilch (* 25. března 1933) je bývalý český silniční motocyklový závodník. \n\nV místrovství Československa startoval v letech 1956-1956 a 1962-1963. V celkové klasifikaci skončil nejlépe na druhém místě ve třídě do 175 cm³ v roce 1956. \n\n\n\n"}
{"id": "1406823", "url": "https://cs.wikipedia.org/wiki?curid=1406823", "title": "Michael Shrieve", "text": "Michael Shrieve\n\nMichael Shrieve (* 6. července 1949 San Francisco, Kalifornie) je americký bubeník, perkusionista a skladatel. Je znám jako bubeník rockové skuupiny Santana. Hrál na jejích albech v letech 1969 až 1974. Byl jedním z nejmladších účinkujících na festivalu Woodstock v roce 1969, kdy mu bylo dvacet let. Jeho sólo na bicí ve skladbě \"Soul Sacrifice\" na filmu \"Woodstock\" je označováno jako \"elektrizující\".\n\n\n\n\nShrieve se krátce objevil ve filmu \"Gimme Shelter\" (1970), kde vysvětluje Jerry Garciovi a Phil Leshovi násilnou scénu, která se objevila na koncertu v Altamontu.\n\n"}
{"id": "1406825", "url": "https://cs.wikipedia.org/wiki?curid=1406825", "title": "Savudrija", "text": "Savudrija\n\nSavudrija () je vesnice v Chorvatsku v Istrijské župě, spadající pod opčinu města Umag, ležící blízko slovinských hranic. Od Umagu se nachází asi 7 km severně. V roce 2001 zde žilo 241 obyvatel a nacházelo se zde 101 domů. Jedná se o nejsevernější přímořské sídlo Chorvatska.\n\nVe vesnici se nachází zřícenina hradu \"Velika Stancija\". Nacházejí se zde i rozlehlé kamenité pláže.\n\nVesnice leží na silnici D75. Skládá se z hlavní části Savudrija a pěti malých, nesamostatných částí: Borozija, Frančeskija, Ravna Dolina, Velika Stancija a Volparija. Poblíže se nacházejí vesnice Crveni Vrh, Bašanija, Zambratija, Katoro, Monterol a opuštěná vesnice Kanegra.\n\nVesnice se nachází u Terstského zálivu.\n"}
{"id": "1406833", "url": "https://cs.wikipedia.org/wiki?curid=1406833", "title": "Petr Punčochář (politik)", "text": "Petr Punčochář (politik)\n\nPetr Punčochář (* 20. prosince 1969, Nové Město na Moravě) je pedagog, sportovec, trenér a politik. \n\nOd roku 2008 ředitel ZŠ Svážná v městské části Brno-Nový Lískovec. Mimo jiné pracoval jako svazový trenér juniorské reprezentace ČR v atletice a v současnosti je ředitelem atletických soutěží, pořadatelem akcí celorepublikového i lokálního charakteru a provozuje veřejně přístupná sportoviště.\n\nS atletikou začal jako sprinter v roce 1986 v Sokole Žabovřesky, v následujících sezónách startoval za oddíly Zbrojovka Brno, Technika Brno a Univerzita Brno. V letech 1994–1995 byl členem USK Praha, v sezónách 1996–1998 oblékal dres Sokola Vyškov a od roku 1999 VSK Univerzita Brno. Celkem třikrát zvítězil v běhu na 400 metrů na mistrovství České republiky (v letech 1990 a 1992 v rámci Československa) a v roce 1993. Českou republiku reprezentoval v letech 1993-1994 ve třech mezistátních utkáních (z toho jednou na Evropském poháru). Jeho osobní rekord v běhu na 400 metrů 47,49 pochází z roku 1992.\nV roce 1995 absolvoval Pedagogickou fakultu Masarykovy univerzity v Brně. Během let 2002–2004 studoval trenérskou školu při FTVS Univerzity Karlovy v Praze. \n\nPracoval jako manažer instalační společnosti a v roce 1997 se stal třídním učitelem na ZŠ Horníkova v Brně. Od roku 2004 zastával funkci zástupce ředitele na ZŠ Svážná a od roku 2008 zde působí na postu ředitele.\n\nČlenem ODS je od roku 2002. V letech 2002 až 2010 byl a poté opět od roku 2014 je členem zastupitelstva městské části Brno-Nový Lískovec.\n"}
{"id": "1406834", "url": "https://cs.wikipedia.org/wiki?curid=1406834", "title": "Jelenec (Bílé Karpaty)", "text": "Jelenec (Bílé Karpaty)\n\nJelenec (925 m n. m.) je po Velké Javořině a Chmeľové třetí nejvyšší vrchol Bílých Karpat. Nachází se nad obcí Strání v místní části Květná.\n\nOd Holubyho chaty pod Velkou Javořinou vede směrem k Jelenci zelená turistická značka, která na rozcestí Pod Jelencem odbočuje do Květné a po hřebeni pokračuje neznačená lesní cesta až na vrchol. Celková vzdálenost od Holubyho chaty je 2 km s převýšením 65 metrů.\nNa jeho vrcholu stojí chátrající železná bývalá vojenská věž. Dnes již vyhledávaná jako adrenalinová rozhledna.Vstup na vlastní nebezpečí,jelikož je rozhledna neudržovaná!\n"}
{"id": "1406835", "url": "https://cs.wikipedia.org/wiki?curid=1406835", "title": "Ewald Menzl", "text": "Ewald Menzl\n\nEwald Menzl (12. července 1908) byl československý bobista. \n\nStartoval na ZOH 1936 v Garmisch-Partenkirchenu. Byl členem posádky čtyřbobu pilotovaného Josefem Lanzendörferem, který soutěž nedokončil. \n\n"}
{"id": "1406841", "url": "https://cs.wikipedia.org/wiki?curid=1406841", "title": "Kobylinec (Bílé Karpaty)", "text": "Kobylinec (Bílé Karpaty)\n\nVrch Kobylinec (911,6 m n. m.) je poslední vrchol Bílých Karpat přesahující nadmořskou výšku 900 m. Nachází se nad obcí Lednica a Červený Kameň na Slovensku. V lesích převažují porosty jedlovo-bukové. Celému vrcholovému hřebenu až na vrch Strošov (893 m n. m.) se říká Kobylináč. Pod vrcholem Strošov se nachází přírodní památka Strošovský močiar. Hřebenem bělokarpatského podcelku Kobylináč prochází hranice chráněnné krajinné oblasti Biele Karpaty vyhlášené v roce 1979.\n\nNa Kobylinec nevedou žádné značené cesty. Vrchol je dostupný od posledních domů obce Lednica, zpočátku po asfaltové silničce, kterou později nahradí lesní cesta vedoucí až na vrchol. Z vrcholu jsou částečné výhledy na Vršatské bradlá a Chmelovou, opačným směrem k severu na Kýčerskou hornatinu a nedaleké pohoří Javorníky. \n\n"}
{"id": "1406844", "url": "https://cs.wikipedia.org/wiki?curid=1406844", "title": "Charlie Airlines", "text": "Charlie Airlines\n\nCharlie Airlines operující jako Cyprus Airways je kyperská letecká společnost se sídlem v Larnace na zdejším letišti Larnaka. Byla založena v roce 2017, 1. června tohoto roku zahájila provoz. Společnost z 40 % vlastní ruské S7 Airlines a pomáhaly ji také založit. K srpnu 2018 létá do deseti destinací, má flotilu dvou letounů. V logu využívá symbol větvičky olivovníku, symbol míru.\n\nOd 1. června 2018 létají Cyprus Airways dvakrát týdně také do Prahy. V srpnu téhož roku se rozhodlo že linka nebude sezónní ale celoroční, a to se stejným počtem frekvencí.\n\n"}
{"id": "1406849", "url": "https://cs.wikipedia.org/wiki?curid=1406849", "title": "Dúžnik", "text": "Dúžnik\n\nVrch Dúžnik (807,2 m n. m.) se nachází na Slovensku v katastrálním území obce Melčice-Lieskové v Bílých Karpatech. Na vrchol vede od Kykuly (746 m) modře značená turistická značka. V minulosti ve 20. letech minulého století tam někde 50 m pod vrcholem začaly vznikat osady Dúžniky a Barošová. Byly to jedny z nejvýše položených osad Bílých Karpat ( 760 m.n.m ). Z obou osad dodnes zůstaly jen pozůstatky zdiva zarostlých v lese. V Dúžnikách se zachovala chalupa č.p. 206. Někdy za 2. světové války do jihovýchodního svahu pod vrchol havarovalo německé bombardovací letadlo Junkers Ju 88. V minulosti stávala na vrcholu dřevěná rozhledna. V současnosti je na vrcholu turistický rozcestník s lavičkou, sněhoměrná tyč a šipky vedoucí ke zbytkům chalup. Nachází se tam také tabule o životě lidí z obou zaniklých osad.\n\n"}
{"id": "1406859", "url": "https://cs.wikipedia.org/wiki?curid=1406859", "title": "Broker Consulting", "text": "Broker Consulting\n\nBroker Consulting, a. s., je česká společnost založená 21. května 1998, která poskytuje v České a Slovenské republice služby z oblasti osobních a rodinných financí, bankovních a realitních služeb, a to prostřednictvím sítě finančních konzultantů a obchodních míst OK POINT. V roce 2018 dosáhl obrat z hlavní činnosti skupiny 1,27 miliardy korun a počet klientů přesáhl 600 tisíc. Zakladateli společnosti jsou bratři Petr a Martin Hrubý, Petr Hrubý je současným předsedou dozorčí rady společnosti. Generálním ředitelem a předsedou představenstva Broker Consulting je Vilém Podliska.\n\nPodle údajů z výroční zprávy 2018 byla struktura dle počtu smluv společnosti Broker Consulting na českém trhu z oblasti bankovnictví 17 %, investic 19 %, neživotního pojištění 26 %, životního pojištění 28 %, penzijních produktů 7 %, realitních obchodů 2% a ostatních 1 % a na slovenském trhu z oblasti neživotní pojištění 70 %, životní pojištění 9 %, bankovnictví 12 %, investice 5 %, penzijní produkty 3 %, realitní obchody 1 % a ostatní 0 %.\n\nDo skupiny Broker Consulting Group patří v České republice dceřiná společnost Broker Consulting SICAV, a. s., založená v červnu 2018. Na Slovensku patří do skupiny dceřiná společnost FinCo Services, a. s.. V červnu 2018 se skupina Broker Consulting Group koupila kvalifikovanou účast (50% podíl) ve společnosti MONECO.. Broker Consulting je také spoluzakladatelem a generálním partnerem charitativní organizace Dobrý skutek a občianskeho združenie Dobrý skutok SK. a zakladatelem obecně prospěšné společnosti ABC Finančního vzdělávání.. Broker Consulting je také členem České asociace společností finančního poradenství a zprostředkování (ČASF).. Společnost má sídlo v Plzni na Jiráskově náměstí 2684/2, centrála pak sídlí v budovách v Plzni na Jiráskově náměstí 2684/2 a v Praze v Coral Office Park (Budova B), ulice Bucharova 1423/6.\n\n21. května 1998 založena společnosti Broker Consulting, s. r. o., se sídlem v Plzni. Zakladateli jsou bratři Petr a Martin Hrubý.\nZměna právní formy na Broker Consulting, a. s. Dochází k akvizici se společností Integrated Financial Services, s. r. o., vlastněnou Tomášem Paurem.\nBroker Consulting buduje pracoviště centrály v Praze. Za podpory společnosti Broker Consulting, a. s., a Jágr Team, s. r. o., byla založena charitativní organizace Dobrý skutek, která od svého založení v roce 2005 do 31. 12. 2017 pomohla 1 275 klientům celkovou částkou 56 816 985 korun.\nV Plzni se společnost stěhuje na adresu Jiráskovo náměstí 2684/2, Východní Předměstí, 326 00 Plzeň, kde stále sídlí. Je založena oborová asociace Unie společností finančního zprostředkování (USF ČR), jejímž zakládajícím členem se stává i Broker Consulting. Společnost se rozšiřuje na Slovensko a zakládá 11. července 2006 Broker Consulting, s. r. o., se sídlem v Bratislavě. K 31. 12. 2006 má společnost 182 tisíc klientů, 700 spolupracovníků a obrat 346 milionů korun. \nSpolečnost slaví 10 let na českém trhu. Akvizice se společností Olymp 2002, a. s. Ke 31. 12. 2008 dosahuje skupina obratu 445 milionů korun.\nZaložena Broker Consulting Group, a. s., společnost s výhradně českým kapitálem, která zastřešuje všechny zahraniční pobočky koncernu Broker Consulting.\nDochází ke strategickému spojení se společností FinCo & Partners, a. s., v roce 2015 přejmenovanou na FinCo Services, a. s. \nSpolečnost Broker Consulting získala vítězství v největším testu finančních poradců. Výsledky testu publikovaly zpravodajský server iDNES.cz a odborný portál Měšec.cz. Broker Consulting založil obecně prospěšnou společnost ABC Finančního vzdělávání, která v roce 2017 realizovala celkem 100 vzdělávacích akcí, kterých se zúčastnilo 1 545 mladistvých, 264 dospělých a 40 odborníků.\nBroker Consulting se podle průzkumu agentury PPM Factum Research stává nejznámější značkou na trhu finančního poradenství. Založené občianske združenie Dobrý skutok SK za podpory společnosti Broker Consulting a českého sdružení Dobrý skutek s cílem pomáhat také na Slovensku.\nSpolečnost Broker Consulting rozšiřuje nabídku o realitní služby, kterou od roku 2014 zpřístupňuje široké veřejnosti.\nBroker Consulting a mBank uzavírají strategické partnerství a společně otevírají první franšízovou pobočku pod značkou OK POINT v Praze v Klimentské ulici.\nSpolečnosti Broker Consulting překonala tržby jednu miliardu korun a uzavřela přes 100 tisíc nových smluv.\nČeská národní banka udělila Broker Consulting pokutu za pochybení v oblasti administrativy, a to na základě kontrol v letech 2013 až 2015. Společnost Broker Consulting dle svého vyjádření pochybení již napravila. \nSpolečnost slaví 20 let na trhu. Broker Consulting a mBank otevřely jubilejní 30. OK POINT a zároveň mají první franšízantku, která otevřela více než jednu pobočku. V červnu založil Broker Consulting vlastní investiční fond pod značkou Broker Consulting SICAV. Broker Consulting Group koupil 50procentní podíl v brněnské společnosti MONECO, která působí na českém trhu od roku 1993 a věnuje se poradenské a vzdělávací činnosti v oblasti investic se zaměřením na soukromé investory a finanční instituce a vydává odborný časopis FOND SHOP. Společnost zahajuje přechod na biometrické podpisy všech smluv. \nV lednu se společnost Broker Consulting stala řádným členem České asociace franchisingu ČAF.V únoru otevírá 44 pobočku OK POINT v Praze Na Pankráci. Zároveň se jedná o 11 pražský OK POINT. V červenci na trh uvedla společnost Broker Consulting ve spolupráci s Conseqem s novým podfondem OK Smart BOND. Od srpna společnost pravidelně médiím poskytuje Broker Consulting Indexy. V září otevírá 45. OK POINT v Ostravě-Porubě. \n\nSpolek Dobrý skutek byl založen 21. 4. 2005 za podpory společnosti Broker Consulting, a. s., a Jágr Team, s. r. o. Spolek umožňuje cíleně podporovat ty, kteří se ocitli ve složité životní situaci a bez pomoci druhých se v dané chvíli neobejdou. Podpora je realizována prostřednictvím finančních sbírek, které jsou zveřejňovány na webových stránkách spolku Dobrý skutek. Patronkou je moderátorka a modelka Lucie Křížková. Občianske združenie Dobrý skutok SK bylo založené 5. 3. 2012 za podpory společnosti Broker Consulting a českého Dobrého skutku. V roce 2014 Dobrý skutok SK splnil podmínky a stal se jedním z příjemců 2 procent z daní. Patronkou se stala slovenská reprezentantka v střelecké disciplíně skeet, držitelka světového rekordu a bronzová medailistka z letních olympijských her, od roku 2013 členka Mezinárodního olympijského výboru Danka Barteková.\nObecně prospěšná společnost založená v roce 2011 společností Broker Consulting v reakci na společenskou poptávku má za cíl praktickým vzděláváním zvyšovat finanční stabilitu a sílu českých rodin, šířit osvětu v oblasti osobních financí, přispívat k růstu finanční gramotnosti a rozvoji finančního vzdělávání. Poskytuje služby v oblastech realizace vzdělávacích a osvětových akcí, podpora výuky a vzdělávání jejích nositelů, tvorba pomůcek a materiálů k výuce a sdílení informací a vydavatelská činnost, a to pro školy, instituce a širokou veřejnost. V roce 2013 společnost vydává knihu Jiřího Brabce a kol. Finanční gramotnost srozumitelně a bez překážek. V roce 2018 byl spuštěn první celorepublikový Turnaj tříd ve finanční gramotnosti v on-line hře FinGRplay.cz.Do prvního ročníku této soutěže se zapojilo 80 tříd, 1 200 hráčů, sehráno bylo 10 632 her.\nProjekt franšízových poboček OK POINT odstartovalo uzavření strategického partnerství s mBank. Franšízová pobočka OK POINT je místem, ve kterém mohou lidé sjednávat produkty a služby různých bank i pojišťoven a řešit realitní služby, aniž by museli navštěvovat několik různých filiálek. Každý OK POINT je vybavený bankomatem se vkladovou službou. V červnu 2018 byla otevřena jubilejní 40. pobočka v Jihlavě.\nV červnu 2018 založil vlastní investiční fond pod značkou Broker Consulting SICAV. Prvním podfondem je pak OK SMART ETF, který přináší při správě financí kombinaci aktivního i pasivního přístupu, co v porovnání s klasickými podílovými fondy znamená výrazně nižší nákladovost.\n\n"}
{"id": "1406867", "url": "https://cs.wikipedia.org/wiki?curid=1406867", "title": "Letov Š-31/131", "text": "Letov Š-31/131\n\nLetov Š-31 s motorem Jupiter (a jeho varianta Š-131 s motorem Hornet) konstruktéra Aloise Šmolíka byl nepříliš úspěšný československý dvouplošný stíhací letoun zalétaný v roce 1929, a vyráběný v roce 1931 v celkovém počtu 20 kusů. \n\nNa začátku vývoje Š-31 (Š jako Šmolík) byl lehký, moderní a výkonný hvězdicový motor Jupiter, který firma Letov pokusně zabudovala do draku Š-20, čímž vznikl zkušební letoun Š-20J (J jako Jupiter), předchůdce Š-31. Zabudováním silnějšího motoru se zlepšila hlavně stoupavost a jen mírně rychlost, ale drak pocházející z Š-20 trpěl vibracemi od silného motoru. \n\nPo zkouškách bylo zřejmé, že pro nový motor bude nutné zkonstruovat i nový drak. V červnu 1929 byl zalétán první prototyp Š-31.1, a poté byly prototypy (Š-31.1 až Š-31.4) předány ke zkouškám do Vojenského leteckého ústavu studijního (VLÚS). Prototyp Š-31.1 osazen motorem Hornet D, později byl přeznačen na Š-131.1, a po zkouškách a závodech byl odprodán zpět Letovu, prostřednictvím Zbrojovky Brno neúspěšně nabízen v Číně a dle neověřených informací skončil jako exponát na nádvoří Zbrojovky Brno. Prototyp Š-31.2 byl pro závod kolem Malé dohody a Polska osazen motorem Hornet D, pro zkoušky pokusně osazen výškovým motorem Jupiter VII (jeho výkony byly porovnávány s Š-31.3 s motorem Jupiter VI), a nakonec byl definitivně osazen motorem Jupiter VI, a byly na něm zkoušeny přilbovité aerodynamické kryty válců. Prototyp Š-31.3 byl osazen od začátku motorem Jupiter VI, a později byl vybaven hranatým aerodynamickým krytem motoru. Prototyp Š-31.4 byl osazen motorem Hornet D a později (po prodeji Š-31.1/Š-131.1 Letovu) přeznačen taky na Š-131.1. Prototypy Š-31.2, Š-31.3 a Š-31.4/Š-131.1 byly po zkouškách předány armádě k normální službě a dosloužily u LP2.\n\nPro armádu bylo objednáno 15 sériových letadel Š-31 a jeden Š-131.2. Sériová letadla Š-31.4 až Š-31.18 byla dodána armádě v roce 1931. V té době už byla stíhací letadla Š-31 s maximální rychlostí 254 km/h zcela nekonkurenceschopná (již vyráběná Avia Ba-33 dosahovala 315 km/h), a objednávka těchto 15 kusů letadel měla především udržet výrobu a zachovat zaměstnanost ve státní letecké továrně Letov.\n\nPoznámka k označení letadel: Mělo by platit, že letouny s motorem Jupiter jsou Š-31, s motorem Hornet jsou Š-131, a s motorem Mercury pak Š-231. Toto pravidlo však nebylo vždy dodržováno, takže v dobových dokumentech to bývá uvedeno různě. Navíc byly některé letouny přestavěny, takže pod různým značením se může skrývat totéž letadlo s novým motorem. Vše popsal Josef Vaculík v knize Letov Š-31 a Š-131.\n\nPoznámka k Š-31.4: Neplést si prototyp Š-31.4 s motorem Hornet, se sériovým Š-31.4 s motorem Jupiter. Prototyp Š-31.4 s motorem „Hornet“ byl přeznačen na Š-131.1 poté, co byl prototyp Š-31.1 (rovněž dříve přeznačený na Š-131.1) prodán zpět Letovu. A tak se označení Š-31.4 uvolnilo pro sériový letoun.\n\nPoznámka k Š-31A: Zcela mimo zde uvedené prototypy vznikl v roce 1931 ještě prototyp Š-31A s motorem Mercury, který se stal základem pro vývoj typu Letov Š-231.\n\nŠ-31 nebo Š-131 je jednomotorový jednomístný dvouplošník celokovové konstrukce, s pevným podvozkem. Trup je tvořen nýtovanou kovovou kostrou a potažen plátnem, kapotáž přední části trupu je duralaluminiová. Motor je hvězdicový devítiválec Jupiter VI nebo Hornet D. Na prototypech byly zkoušeny různé druhy aerodynamického zakrytování motoru (hranatý kryt celého motoru, přilbovité kryty jednotlivých válců), ale sériové stroje létaly s odkrytými válci vzduchem chlazeného motoru. Vrtule je dvoulistá dřevěná nestavitelná (zkoušely se i kovové na zemi stavitelné), někdy opatřená aerodynamickým kuželem (velkým špičatým nebo zaobleným, malým plochým), později bez kuželů, protože kužely v provozu praskaly. Po zrušení kuželů byl mezi motor a vrtuli montován prstencový sběrač výfukového potrubí. Hlavní palivová nádrž je v trupu za motorem (v těžišti letadla), spádová nádrž je v horním křídle. Pilotní prostor je otevřený, opatřený větrným štítkem. \n\nPodvozek je pevný kolový, kola drátová a potažená plátnem. Prototypy měly nedělenou osu kol, sériové stroje dělenou. Kola je možno vyměnit za lyže. Ostruha je kluzná (bez kolečka).\n\nKřídla jsou celokovové konstrukce, potažená plátnem. Horní a spodní křídla jsou vzájemně vyztužena vzpěrami a dráty, horní křídlo je neseno na trupu trubkovou pyramidou. Křidélka jsou jen na horním křídle, vztlakové klapky letadlo nemá. \nOcasní plochy jsou kovové konstrukce potažené plátnem, vodorovné ocasní plochy jsou vyztuženy vzpěrou ve tvaru V. Kormidla jsou ovládána ocelovými lany. \nElektrická instalace: vybavení pro noční lety, zásuvky pro elektrické vyhřívání kulometů, vyhřívání kyslíkového přístroje, vyhřívání obleku pilota, pro napájení lampy, hasicího přístroje Kubát, kompasu a zaměřovače, vše napájeno baterií. Při používání nočního osvětlení nebo při montáži rádia bylo na pravé dolní křídlo osazeno dynamo poháněné vrtulkou.\n\nVýzbroj tvoří dva pevné synchronizované kulomety Vickers vzor 28 ráže 7,7 mm, umístěné na bocích trupu, a střílející mezi válci motoru a okruhem vrtule. Nábojové pásy se 400 náboji pro každý kulomet jsou ve společném kulatém zásobníku nad kulomety, vystřelené nábojnice padají do samostatných schránek. Před hlavněmi kulometů jsou na bocích přední části trupu výstřelné žlábky (prototypy použité v závodech tyto výstřelné žlábky nemají, je tedy možné, že na závody nebyly ozbrojeny).\n\nVýkon motoru Jupiter VI (dle dostupných zdrojů): nominální výkon 450 HP při 1750 ot/min, výkon při zemi limitován na 420 až 425 HP při 1750 ot/min, výkon na plné otevření plynu při zemi (pouze přechodně použitelný) 520 HP při 1750 ot/min, maximální výkon 543 HP při 1850 ot/min.\n\nVýkon motoru BMW Hornet (dle dostupných zdrojů): cestovní výkon 500 HP při 1900 ot/min, maximální výkon 550 HP při 1930 ot/min (platí pro motor z roku 1929, během výroby se výkon postupně zvyšoval).\n\nStíhací letadla Š-31/131 létala od roku 1931 především u Leteckého pluku 2 v Olomouci, a Leteckého pluku 6 v Praze, a dále ve Vojenském leteckém učilišti (VLU). Dle seznamu Letecké nehody vojenských strojů České a Československé republiky na letadlech Š-31/131 zahynul jeden vojenský letec. Byl to por. Karel Doležal od LP2, který 11.3.1937 v Olomouci po startu ve stoupání přetáhl letoun, spadl do vývrtky a narazil do země.\n\n1929: Š-31.1 s civilním označením L-BABI pilotován škpt. Josefem Kallou byl předváděn v Turecku a Řecku.\n\n1929: Š-31.1 pilotován škpt. Josefem Kallou zvítězil v leteckém závodu zeměmi Malé dohody a Polska, Š-31.2 pilotovaný škpt. Ludvíkem Budínem měl poruchu motoru a do závodu nenastoupil.\n\n1929: Š-31.1 s civilním označením L-BABI pilotován škpt. Bohumilem Kovandou byl předváděn v Estonsku, Lotyšsku a Finsku.\n\n1930: Š-31.1 s civilním označením L-BABI v majetku Letova a pilotován škpt. Bohumilem Kovandou byl předváděn v Číně.\n\n1930: Š-31.4 pilotován škpt. Bohumilem Kovandou se zúčastnil soutěže stíhacích letadel v Rumunsku, ale při havárii se poškodil podvozek.\n\n1931: Š-131 s civilním označením OK-ALZ pilotován škpt. Josefem Kallou byl předváděn v Turecku. Není jasné, zda byl v Turecku letoun Š-131.1/Š-31.4 nebo Š-131.2, nebo dokonce Š-231. Pozn.: tutéž civilní imatrikulaci OK-ALZ nosily taky letouny Š-31A/Š-231.\n\n\n\n\n\n\nLetov Š-31\n\nLetov Š-131\nLetov Š-20J\n\n\n"}
{"id": "1406872", "url": "https://cs.wikipedia.org/wiki?curid=1406872", "title": "Okupovaná Francie za druhé světové války", "text": "Okupovaná Francie za druhé světové války\n\nÚzemí metropolitní Francie bylo v důsledku bitvy o Francii a příměří uzavřeného 22. června 1940 v Compiègne obsazeno státy Osy. Poražená Francie byla rozdělena následovně: \n\nAlsasko-Lotrinsko se stalo integrální součástí Velkoněmecké říše stejně jako v letech 1871 až 1918. \n\nSeverní část země okolo Lille byla zahrnuta pod vojenskou správu Belgie a severní Francie. V červenci 1944 byla vojenská správa změněna na civilní, říšským komisařem byl jmenován Josef Grohé. \n\nNa zbytku území byl vytvořen \"Francouzský stát\" (\"État Français\"), který však reálně kontroloval pouze území ležící na jih a východ od demarkační linie, nazývané také \"svobodná zóna\" (\"zone libre\") o rozloze 246 618 km². Jeho vláda sídlila ve městě Vichy, proto vešel do historie pod označením Vichistická Francie. V listopadu 1942 proběhla Operace Anton, při níž Němci obsadili i svobodnou zónu a pravomoci vichistické vlády byly ještě více okleštěny, zesílily také represe vůči Židům. \n\nZbytek Francie včetně Paříže byl ovládán německou armádou – \"okupovaná zóna\", \"zone occupée\". Na jejím území pobývalo v roce 1941 100 000 německých vojáků, hlavním velitelem byl v letech 1940–1942 Otto von Stülpnagel a v letech 1942–1944 Carl-Heinrich von Stülpnagel. Civilní obyvatelstvo bylo odvlékáno na nucené práce do Říše, byl zaveden přídělový systém na potraviny.\n\nSoučástí okupované Francie byly i dvě \"zakázané zóny\" (\"zone interdite\"). Ta první, \"zone côtière\", lemovala pobřeží Atlantiku od Dunkerque po Hendaye do vzdálenosti dvacet až třicet kilometrů. Měla strategický význam jako součást Atlantického valu a vstup civilistů byl možný pouze na zvláštní povolení. V severovýchodní Francii byla zřízena \"vyhrazená zóna\" (\"zone réservée\") sahající od ústí řeky Sommy po švýcarskou hranici. Nacistické vedení plánovalo osídlit tuto oblast německými občany, proto byl 9. července 1940 vydán zákaz návratu válečných uprchlíků a zemědělskou půdu zabavila organizace \"Ostdeutsche Landbewirtschaftungsgesellschaft\". Záměry okupantů však nebyly nikdy naplněny: vzhledem k probíhající válce se v Německu nenašel dostatek zájemců o přesídlení a potřeba zajistit ekonomické fungování oblasti si vynutila vydávání propustek stále většímu množství Francouzů, v prosinci 1941 přestaly být hranice zóny hlídány. \n\nMenší část území podél italských hranic okupovali Italové, přiléhalo k ní padesátikilometrové demilitarizované pásmo. V listopadu 1942 Itálie anektovala Korsiku, která byla vyklizena v září 1943 v důsledku příměří z Cassibile a stala se tak první osvobozenou částí Francie.\n\nDne 6. června 1944 začalo obsazování francouzského území spojeneckými jednotkami a 25. srpna byla osvobozena Paříž. V prosinci 1944 byla německá okupace Francie ukončena i \"de jure\". \n\n"}
{"id": "1406874", "url": "https://cs.wikipedia.org/wiki?curid=1406874", "title": "Jan Charvát (herec)", "text": "Jan Charvát (herec)\n\nJan Charvát (1905–) byl český herec, režisér a úředník pojišťovny.\n\nNarodil se pravděpodobně v Třebíči, kde se zároveň již v roce 1916 začal věnovat ochotnickému divadlu v Divadle Měšťanské besedy v Třebíči, po skončení první světové války začal působil v Ochotnické divadelní jednotě Vrchlický, kde následně začal divadelní hry i režírovat. Po roce 1921 se setkal v divadelní jednotě s herečkou Klemou Reisingerovou, kdy ta působila také jako režisérka a nadále spolupracovali. V roce 1930 přešel do divadelního spolku třebíčského Sokola, po roce 1930 se začal Jan Charvát věnovat divadelní režii. Následně se začal věnovat i edukativní divadelní činnosti, kdy přednášel jevištní řeč, maskování nebo jevištní techniku. Od roku 1934 se věnoval po úmrtí Klemy Reisingerové režii v divadelním spolku sám, stejně tak převzal vedení spolku. Do roku 1941, kdy byla práce spolku přerušena, v něm nadále působil. Od roku 1945 opět působil ve znovuobnoveném spolku Sokola. Po roku 1951 byla ukončena činnost divadelního spolku Sokola, kdy tak přešli herci i režiséři pod Divadelní studio Závodního klubu Ingstav, tam působil až do roku 1964, kdy byla ukončena činnost Divadelního studia.\n"}
{"id": "1406875", "url": "https://cs.wikipedia.org/wiki?curid=1406875", "title": "Mistrovství Asie v judu", "text": "Mistrovství Asie v judu\n\nMistrovství Asie v judu je sportovní akce organizovaná Asijskou judistickou unií (JUA), která je součástí Mezinárodní judistické federace (IJF).\n\n\n"}
{"id": "1406876", "url": "https://cs.wikipedia.org/wiki?curid=1406876", "title": "Sovka zední", "text": "Sovka zední\n\nSovka zední (\"Mascarenotus murivorus\"), také sýček zední a výr rodriguezský, je vyhynulý druh puštíkovitého ptáka, jeden ze tří druhů z rodu \"Mascarenotus\" (česky sovka). Dlouho byl řazen do rodu \"Athene\", došlo ale k přeřazení. Sovka zední pravděpodobně obývala lesy na ostrově Rodrigues (Mauricius), který se nachází v Indickém oceánu. Byla zdejším endemitem.\n\nInformací se o ptákovi zachovalo jen málo. Druh popsal Alphonse Milne-Edwards v \"Comptes Rendus de l'Académie des Sciences\" na základě kosterních pozůstatků, které se lišily od všech ostatních druhů na ostrově. Od té doby bylo objeveno více subfosílií a některé pozůstatky jsou do dnešních dnů zachovány v muzeích (Cambridge, Paříž, Tring). Pták měřil něco přes 20 cm, přesný vzhled však zůstává záhadou. Některé zprávy zanechali Julien Tafforet nebo François Leguat, jedni z prvních osadníků na ostrově. Tafforet napsal do své knihy \"Relation de l'isle Rodrigues\" (1726), že se sovka podobala puštíkovi obecnému a při pěkném počasí se ozývala monotónním zvukem. Lovila jiné ptáky a plazy. Podle Tafforeta žila na stromech, vyvinuté kosti končetin ale poukazují i ​​na život na zemi (Rodrigues byl prostý predátorů, proto zde některé druhy ptáků i ztratily schopnost létat). Pozorování Leguata zase poukazují, že sovka byla sova s ​​vyvinutými „oušky” (Leguat nazval ptáka \"Hiboux\", což byl francouzský termín pro sovy s „oušky”).\n\nSovku pozoroval Tafforet roku ještě roku 1726. Roku 1761 se na Rodrigues vydal astronom Alexandre Guy Pingré, aby tu pozoroval přechod Venuše přes Slunce. O sově se nezmiňoval; do té doby asi na ostrově vyhynula. Hrozbou se staly lidské aktivity. Ptáci byli loveni a les na ostrově lidé vykáceli; pro sovku, který hnízdila v dutinách stromů, to byla katastrofa. Společně s ní vyhynuly i jiné původní druhy živočichů.\n\n"}
{"id": "1406884", "url": "https://cs.wikipedia.org/wiki?curid=1406884", "title": "Western &amp; Southern Open 2018", "text": "Western &amp; Southern Open 2018\n\nWestern & Southern Open 2018, také známý pod názvem Cincinnati Masters 2018, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Lindner Family Tennis Center na otevřených dvorcích s tvrdým povrchem DecoTurf. Konal se mezi 13. až 19. srpnem 2018 v americkém městě Mason, ležícím přibližně 35 kilometrů od centra ohijského Cincinnati. Událost probíhala jako 117. ročník mužského a 90. ročník ženského turnaje.\n\nMužská polovina byla po grandslamu a Turnaji mistrů zařazena do třetí nejvyšší kategorie okruhu ATP Masters 1000, s dotací 6 335 970 amerických dolarů. Ženská část s rozpočtem 2 874 299 dolarů patřila do kategorie WTA Premier 5. Turnaj představoval součást severoamerické Emirates Airline US Open Series 2018 v jejím čtvrtém týdnu.\nNejvýše nasazenými hráči v soutěžích dvouher se stali druhý hráč žebříčku Roger Federer ze Švýcarska a rumunská světová jednička Simona Halepová. Jako poslední přímí účastníci do dvouher nastoupili maďarský 49. hráč pořadí Márton Fucsovics a česká 42. žena klasifikace Kateřina Siniaková.\n\nJubilejní sedmdesátý singlový titul na okruhu ATP Tour a 31. trofej v kategorii Masters získal Srb Novak Djoković, jenž v pěti předchozích cincinnatských finále vždy prohrál. Při svém dvanáctém startu na turnaji se tak stal vůbec prvním tenistou, jenž dokázal zkompletovat trofeje ze všech devíti podniků série Masters, v této podobě hrané od roku 1990. Na uzavření tzv. kariérního Golden Mastersu přitom čekal pět let, když mu unikal cincinnatský titul. Premiérový turnajový vavřín z kategorie Premier 5, první neantukový a šestý kariérní na okruhu WTA Tour, si odvezla 26letá Nizozemka Kiki Bertensová, která se posunula na nové kariérní maximum žebříčku, 13. místo. \n\nDevátou společnou trofej z mužské čtyřhry, a první společnou v sérii Masters, vybojoval britsko-brazilský pár Jamie Murray a Bruno Soares. Šampionkami ženského debla se stala česko-ruská dvojice Lucie Hradecká a Jekatěrina Makarovová, jejíž členky získaly jako pár první trofej. Turnaj vygeneroval staronovou světovou jedničku ve čtyřhře Tímeu Babosovou, jež se na vrchol klasifikace vrátila po jednom týdnu.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující pár obdržel divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n\n\n\n"}
{"id": "1406886", "url": "https://cs.wikipedia.org/wiki?curid=1406886", "title": "Predpoloma", "text": "Predpoloma\n\nPredpoloma je místní část obce Nová Bošáca nacházející se v jihovýchodní části Bílých Karpat na Slovensku. Ze všech stran je obklopena výběžky hřebenů Bílých Karpat. Od východu je to Melčický (765 m), Tlstý (760 m) a Dubický vrch (719 m). Od východu je z nich nejvyšší Dúžnik (807,2 m). Ze severu je to Mikulčin vrch (799 m), od západu Velký Lopeník (912 m) a od jihu to jsou Jelenec (925 m) a Velká Javořina (970 m). Predpoloma má obydlí roztroušené po kopcích. Průměrná nadmořská výška je okolo 410 m.\n\n"}
{"id": "1406887", "url": "https://cs.wikipedia.org/wiki?curid=1406887", "title": "Zdeněk Bartoš (fotbalista)", "text": "Zdeněk Bartoš (fotbalista)\n\nZdeněk Bartoš (* 14. prosince 1948) je bývalý český fotbalový útočník.\n\nV československé lize hrál za Škodu Plzeň, vstřelil jednu prvoligovou branku. Debutoval v neděli 7. března 1971 v Košicích proti domácímu mužstvu VSS Košice (prohra 1:2). Naposled nastoupil v neděli 20. června téhož roku v Teplicích proti domácímu mužstvu Sklo Union Teplice (prohra 0:3). Hrál v obou finálových zápasech československého poháru proti mistrovskému Spartaku Trnava v ročníku 1970/71.\n\n"}
{"id": "1406889", "url": "https://cs.wikipedia.org/wiki?curid=1406889", "title": "Smuteň", "text": "Smuteň\n\nSmuteň (\"Phyllanthus\") je rod rostlin z čeledi smuteňovité. Jsou to byliny, stromy i keře s jednoduchými střídavými listy a charakteristicky utvářenými koncovými větévkami, které připomínají složené listy. Květy jsou drobné, zelenavé a nenápadné, jednopohlavné. Plodem je obvykle tobolka, řidčeji bobule nebo peckovice.\nRod zahrnuje asi 1000 druhů a je rozšířen v tropech a subtropech celého světa s přesahy do oblastí mírného pásu. V Evropě se nevyskytuje.\n\nSmuteně mají význam zejména jako léčivé rostliny, a to jak v tradiční tak i v moderní medicíně. Některé druhy poskytují jedlé plody nebo se pěstují jako okrasné dřeviny.\nPodle výsledků molekulárních studií není rod v současném pojetí monofyletický a patrně do něj bude vřazen rod \"Breynia\" spolu s několika dalšími menšími rody.\n\nRod smuteň je vzhledově značně různorodý a zahrnuje jednoleté či vytrvalé byliny, keře, řidčeji i stromy. Stromovití zástupci mohou dorůstat výšky až 36 metrů. Smuteň plovoucí (\"Phyllanthus fluitans\") je dokonce vodní rostlina vzplývající na hladině. Rostliny jsou většinou jednodomé, řidčeji dvoudomé. Často mají charakteristické větvení, na hlavním stonku jsou listy uspořádané ve spirále (a často redukované na šupiny), koncové větévky bývají nahloučené na konci krátkých výhonů a připomínají zpeřené listy. Často tyto větévky jako celistvá jednotka také opadávají. Listy jsou jednoduché, celokrajné, na koncových větévkách výrazně dvouřadě rozložené, se zpeřenou žilnatinou. Mohou být drobné i rozměrné. Palisty jsou drobné, opadavé nebo vytrvalé. Některé druhy mají listy redukované a jejich funkci přebírají zploštělé větévky (fylokladia).\n\nKvěty jsou drobné a nenápadné, většinou zelenavé, jednopohlavné, tence stopkaté, jednotlivé nebo uspořádané v úžlabních květenstvích různých typů (svazečky, vrcholíky, klubka, hrozny nebo laty). Kalich je složený ze 2 až 6 lístků, u samičích květů i z více. Kališní lístky jsou na okraji celistvé, zoubkaté nebo třásnité. Koruna chybí. V samčích květech je 2 až 6 volných nebo srostlých tyčinek. Semeník samičích květů obsahuje většinou 3, řidčeji až 12 komůrek, obsahujících po 2 vajíčkách. Čnělky jsou volné, na vrcholu většinou dvoulaločné až dvouklané. Plodem je ve většině případů tobolka, řidčeji dužnatá bobule nebo peckovice. Semena jsou trojhranná, bez míšku.\n\nRod smuteň zahrnuje asi 1000 druhů. Je rozšířen v tropech a subtropech téměř celého světa s nečetnými přesahy do oblastí mírného pásu. Ve východní Asii zasahuje nejdále na sever (až do Chabarovského kraje) druh \"Phyllanthus ussuriensis\", v Severní Americe druh \"Phyllanthus caroliniensis\" (po Pensylvánii).\nV Evropě se žádný druh přirozeně nevyskytuje.\n\nSmuteně obývají velmi rozličná stanoviště od tropických deštných lesů po suchomilnou keřovou vegetaci, od pobřežních mangrovů až po vysoké hory. Oblast rozšíření je u většiny stromových druhů relativně nevelká a je mezi nimi mnoho endemitů. Rostou na nejrůznějších podkladech včetně vápenců a hadců.\nNěkteré druhy se jako plevelné rostliny rozšířily v tropech různých kontinentů, mezi jinými \"Phylanthus maderaspatensis\" a \"Phyllanthus fraternus\", pocházející z tropické Asie, a \"Phyllanthus tenellus\", který pochází z Maskarénských ostrovů.\n\nRod smuteň má v rámci opylování úzkou vazbu s drobnými můrami rodu \"Epicephala\" z čeledi vzpřímenkovití (\"Gracillariidae\"). Podobná vazba je i u dalších rodů tribu \"Phyllantheae\", rodů \"Glochidion\" a \"Breynia\".\nU některých druhů s bezobalnými květy bylo zaznamenáno opylování větrem.\nSmuteně náležejí v Austrálii mezi živné rostliny běláskovitého motýla \"Eurema hecabe\".\n\nPaleta sekundárních metabolitů je u rodu smuteň je poměrně široká, charakteristické jsou zejména lignany, triterpeny, alkaloidy a třísloviny. Dále tyto rostliny obsahují flavonoidy, laktony a steroidy.\n\nRod \"Phyllanthus\" je v rámci čeledi \"Phyllanthaceae\" řazen do tribu \"Phyllantheae\". Tato čeleď byla v systému APG III z rodu 2003 vyčleněna z čeledi \"Euphorbiaceae\". Molekulárními studiemi bylo zjištěno, že rod \"Phyllanthus\" v klasickém pojetí není monofyletický a jeho vývojový strom obsahuje i rody \"Breynia\", \"Phyllanthodendron\", \"Glochidion\" a \"Sauropus\". Řešením je buď tyto rody ponechat samostatné a rozčlenit rod \"Phyllanthus\" na řadu samostatných rodů, nebo pojmout rod \"Phyllanthus\" široce a všechny zmíněné rody do něj vřadit. Při širokém pojetí se však obtížně hledá společný morfologický znak, který by rod jednoznačně definoval.Taxonomická revize dosud nebyla provedena.\n\n\nSmuteně mají dlouhou historii využití jako léčivé rostliny. Byly a jsou tradičně využívány zejména při léčení ledvinových chorob, potíží s močovým měchýřem, infekcí vnitřních orgánů, cukrovky a žloutenky typu B. V Brazílii je k těmto účelům využívána celá řada druhů, mezi jinými smuteň hořká (\"Phyllanthus amara\"), \"Phyllanthus niruri\", \"P. urinaria\", \"P. corcovadensis\", \"P. tenellus\", \"P. caroliniensis\", \"P. fraternus\", \"P. stipulatus\" a \"P. sellowianus\".\nNať druhu \"Phyllanthus niruri\" je v Amazonii tradičním lékem na ledvinové a žlučové kameny. Jako léčivá rostlina se tento druh rozšířil i do jiných částí tropické Ameriky, do Afriky i Asie. Rostlina je známa pod názvem \"chanca piedra\" (= rozbitý kámen) a pod tímto názvem je také prodávána v ČR. Při medicínských studiích byl prokázán antivirotický účinek proti hepatitidě B.\n\nSmuteň lékařská je využívána v indické medicíně zejména jako antacidum. Sušené oplodí se používá k léčení žaludečních vředů. Plody jsou jedlé a velmi bohaté na vitamín C, kterého obsahují asi 160x více než jablka. Jsou známy pod anglickým názvem \"indian gooseberry\". U extraktu z plodů byl prokázán ochranný účinek na buňky jater a ledvin proti těžkým kovům a ochranný vliv na chromozómy proti poškození radiací. Rovněž mají účinek při některých typech rakoviny.\nSmuteň hořká se v indické medicíně používá při různých chorobách zejména trávicího a močového ústrojí.\nZ dalších druhů se v asijské medicíně využívá zejména \"Phyllanthus reticulatus\", \"P. niruri\", \"P. acidus\", \"P. fraternus\", \"P. maderaspatensis, P. simplex a \"P. urinaria\".\n\nV moderní medicíně mají preparáty ze smutení význam zejména při léčení hepatitidy B a ledvinových kamenů. Významný je také analgetický účinek při různých bolestivých onemocněních.\n\nDřevo smuteně lékařské je v Malajsii obchodováno pod názvem \"pokok melaka\", v Indii jako \"amla\". Je purpurově hnědočervené, středně tvrdé. Strom je také vysazován jako pouliční okrasná dřevina. Jako okrasné dřeviny se v tropech a subtropech vysazují i některé jiné druhy, např. \"Phyllanthus angustifolius\" a \"P. epiphyllanthus\" s větvemi přeměněnými ve fylokladia.\nSmuteň plovoucí je celkem zřídka pěstována jako akvarijní rostlina.\nZ některých druhů je připravován jed k tradičnímu lovu ryb (tzv. barbasko).\n\"Phyllanthus acidus\" pochází pravděpodobně ze severovýchodní Brazílie, je však pěstován v tropech celého světa jako ovocná dřevina. Kyselé plody jsou známy pod názvem \"gooseberry\". Konzumují se nejčastěji marinované, kandované nebo solené, také se z nich vyrábějí džusy, sirupy a ocet. Mladé listy se používají jako zelenina. Podobným způsobem se upravují a konzumují i plody smuteně lékařské.\n\nNěkolik druhů smuteně je uváděno ze sbírek Pražské botanické zahrady v Tróji.\n\n"}
{"id": "1406895", "url": "https://cs.wikipedia.org/wiki?curid=1406895", "title": "Martin Bárta", "text": "Martin Bárta\n\nMartin Bárta (* 12. června 1967 Rychnov nad Kněžnou) je český operní zpěvák-barytonista.\n\nStudoval zpěv na Konzervatoři v Pardubicích u prof. Svatavy Šubrtové (1990) a následně na Akademii múzických umění v Praze u prof. René Tučka (absolvoval v roce 2006). Soukromě studoval zpěv také u Jacka Straucha. \n\nV letech 1990–1991 byl sólistou Armádního uměleckého souboru (AUS-VN) v Praze. Následně se v letech 1991–1995 věnoval pedagogické činnosti (obory: zpěv, klavír, hudební teorie) na Vysoké škole pedagogické a ZUŠ v Hradci Králové. Rovněž působil jako hlasový pedagog chlapeckého pěveckého sboru Boni Pueri. \n\nV letech 1994–1997 byl angažován jako sólista v Divadle F. X. Šaldy v Liberci. Vedle operních rolí (např. Germont, Sharpless, Ottokar, Jeleckij) rozšířil svůj repertoár i o operetu a muzikál (např. Freddy v My fair lady). Od roku 1997 je sólistou ve Státní opeře Praha, kde debutoval jako Hlasatel v Lohengrinu R. Wagnera. Zde vytvořil celou řadu rolí svého kmenového repertoáru (Oněgin, Valentin, Germont, Papageno, Escamillo, Guglielmo, Don Giovanni, Marcello, Amonasro, Nabucco, Rigoletto, Scarpia, Šujskij, Mathis v Polském židovi od K. Weise a další). \n\nPravidelně hostuje na scénách ND v Praze (role: Macbeth, Nabucco, Rigoletto, Přemysl, Revírník, Hrabě Kapulet, Don Giovanni, Almaviva, Fotis, Kalina, Přemysl, Prus, Ďábel, Robert Cecil, Absalon, Telramund), ND v Brně (Don Giovanni, Escamillo, Nabucco, Germont, Amonasro), SND v Bratislavě (Don Giovanni, Silvio) DJKT v Plzni (Macbeth) a v NDM Ostrava: Ruprecht v Ohnivém andělovi, Lord Nottingham v opeře Robert Devereux, Germont v La traviatě, Tausendmark v opeře Braniboři v Čechách a nejnověji Kalina v opeře Tajemství, Boris Izmajlov v Lady Macbeth z Mcenského újezdu. \n\nHostuje často v zahraničí (v roce 2018 se představil jako Klingsor v opeře Parsifal v Chemnitz, Německo), dále Rakousko, Itálie, Francie, Švýcarsko, Velká Británie, Nizozemí, Japonsko, Jižní Korea, USA. Spolupracuje s významnými dirigenty (např. Leopold Hager, Pierre Boulez, Asher Fish, Jiří Kout, Jiří Bělohlávek, Enrico Dovico, Hilary Griffiths, Ondrej Lenárd) i režiséry (Giancarlo del Monaco, Patrice Chéreau, Johannes Felsenstein, Jozef Bednárik).\n\nVystupuje rovněž na hudebních festivalech (Pražské jaro, Salzburger Festspiele, Bratislavské hudobné slávnosti, Smetanova Litomyšl).\n\nJeho koncertní repertoár zahrnuje mj. sólový part v  Orffově kantátě Carmina Burana, v  Pucciniho Messa di Gloria, v  Martinů Otvírání studánek, v  Dvořákově Te Deum, ve Faurého Requiem, v  Janových i Matoušových pašiích J. S. Bacha a v Beethovenově IX. Symfonii.\n\nOd roku 2006 vyučuje sólový zpěv na HAMU v Praze.\n\nSe Symfonickým orchestrem Českého rozhlasu, řízeném Ondrejem Lenárdem, nahrál v roce 2013 árie z oper Bedřicha Smetany a Antonína Dvořáka.\n\n\n\n\n"}
{"id": "1406898", "url": "https://cs.wikipedia.org/wiki?curid=1406898", "title": "Tátové na tahu", "text": "Tátové na tahu\n\nTátové na tahu je český komediální televizní seriál, který měl premiéru na stanici Prima. V hlavních rolích jsou čtyři tátové na mateřské dovolené Jakub Beran, Lubor Knopp, Marek Moravec a Kamil Adámek. Televize Prima zahájila natáčení v květnu 2018.\n\n\n\n\n\n"}
{"id": "1406899", "url": "https://cs.wikipedia.org/wiki?curid=1406899", "title": "Tyndrum", "text": "Tyndrum\n\nTyndrum (ve skotské gaelštině Taigh an Droma) je vesnice ve Skotsku. Její název ve skotské gaelštině znamená doslova \"Dům na horském hřebenu\". Nachází se v údolí Strathfillan. V jeho okolí se nachází několik hor, např. Ben Lui (1130 m), Ben Oss (1029 m), Beinn Dubhchraig (978 m) a Beinn a' Chleibh (916 m).\n\nTyndrum se nachází přesně v polovině turistické trasy West Highland Way (85 km oběma směry). Nachází se zde proto řada ubytovacích kapacit, včetně hotelu a několika tábořišť. Město vzniklo na místě bitvy, kde v roce 1306 porazil klan MacDougall Roberta I. Skotského. Objev zlata v 19. století způsobil ve městě zlatou horečku, která však měla velmi krátkého trvání, neboť příchod těžařů vedl k propadu cen zlata a tím pádem byla těžba neudržitelná. I přesto však zásoby zlata, které tvoří několik tun, lákaly pozornost pro další těžbu. V 80. letech 20. století měl být v blízkosti města otevřen důl na drahé kovy (zlato a stříbro). Vzhledem k změnám cen kovů však byl v minulosti projekt otevření dolu několikrát odložen. \n\nVýznam vesnice je dán především tím, že se zde kříží několik dopravních tras. Vede tudy železniční trať West Highland Line, která se cca 8 km jižně od města Crianlarich rozděluje na dvě větve: jedna pokračuje dále na sever do města Fort William a druhá na severozápad do obce Oban. Díky tomu má tak Tyndrum dvě nádraží. Obdobným způsobem jsou vedeny i hlavní silniční tahy, které směřují do stejných měst. Na jih má Tyndrum spojení s městy Crianlarich a Glasgow. \n"}
{"id": "1406900", "url": "https://cs.wikipedia.org/wiki?curid=1406900", "title": "Malmö MFI-10 Vipan", "text": "Malmö MFI-10 Vipan\n\nMalmö MFI-10 Vipan byl lehký čtyřmístný užitkový hornoplošník navržený a vyráběný švédskou společností Malmö Flygindustri. Vznikly pouze tři exempláře, a sériová výroba nebyla zahájena.\n\nMFI-10 vznikl ve snaze navrhnout lehký užitkový letoun schopný uplatnění v civilním letectví i v ozbrojených silách. Jednalo se o hornoplošník s křídlem vyztuženým vzpěrami, pevným podvozkem záďového typu a kabinou schopnou kromě pilota pojmout i tři cestující. První prototyp s čtyřválcovým motorem typu boxer Lycoming O-320 o výkonu 160 hp (119 kW) v přídi poprvé vzlétl v roce 1961. Byl následován dvěma dalšími, označenými MFI-10B, určenými pro armádu Švédska. Pohonnou jednotku MFI-10B představoval motor Lycoming O-360 o výkonu 180 hp (134 kW) a tato varianta poprvé vzlétla 27. června 1962. Plány na výrobu verze s výkonnějším motorem nebyly realizovány, a sériová výroba typu nebyla zahájena.\n\n\n\nÚdaje platí pro verzi MFI-10B\n\n\n"}
{"id": "1406904", "url": "https://cs.wikipedia.org/wiki?curid=1406904", "title": "Betty Kysilková", "text": "Betty Kysilková\n\nBetty Kysilková rodným jménem Barbora Bergerhoffová (1. února 1879 Praha – 21. října 1951 Mělník) byla česká divadelní a filmová herečka populární ve 20. a 30. letech 20. století. \n\nNarodila se do rodiny Václava Bergerhoffa (* 1830), a jeho ženy Františky roz. Havlíkové (* 1832), měla sestru Marii (* 1862), a bratra Karla (* 1863). \n\nNejvíce ji proslavily komediální role v němých a zvukových filmech, kde uplatnila svojí svéráznou komiku. Uplatnila se i v divadle, a to i jako nápověda. Nejdéle působila ve Vinohradském divadle a to od roku 1919 do roku 1932, kde pracoval i její manžel Václav Kysilka (1885–1932) jako vrchní rekvizitář. Sama Kysilková, byla vyučená švadlena, a nějakou dobu v oboru pracovala, později nastoupila s manželem do Lidového divadla Uranie, které sídlilo nedaleko jejich bydliště (manželé Kysilkovi, bydleli léta v Plynární ulici v Holešovicích)\n\nVe 20. letech hrála ve třech desítkách filmů různé kvality. Nejznámějšími filmy jsou \"Venoušek a Stázička\" (1922), \"Jedenácté přikázání\" (1925), \"Pohádka máje\" (1926), \"Lásky Kačenky Strnadové\" (1926), \"Dobrý voják Švejk\" (1926) nebo \"Milenky starého kriminálníka\" (1927), kde byla partnerkou Vlasty Buriana. I ve zvukovém filmu 30. a 40. let byla obsazována spíše do menších rolí, ale v několika filmech vytvořila významnější humorné, parodické až sebekritické figury. Známá je její role vdovy Ouholičkový ve filmu \"Muži v offsidu\" (1931) nebo Barbora Štětivcová z operety \"Na tý louce zelený\" (1936). Ve filmu \"Paní Kačka zasahuje\" (1939) vytvořila svojí jedinou hlavní roli ve filmu. Za připomenutí však stojí, věčně nespokojená služka Kristýna ve filmu \"Načeradec král kibiců\" (1932), teta Františka Plicová, ve filmu s Vlastou Burianem \"Funebrák\" (1932), v několika filmech si zahrála manželku herce Theodora Pištěka (\"Švanda dudák\" 1937, \"Rozvod paní Evy\" 1937). Hrála i zlodějskou zákaznici ve filmu \"Dokud máš maminku\" (1934). Její popularita zůstávala ve stínu své slavnější vrstevnice Antonie Nedošinské. Poslední film natočila v roce 1941. Zemřela pozapomenutá v sanatoriu v Mělníku 21. října 1951, ve věku 72 let. \n\n"}
{"id": "1406906", "url": "https://cs.wikipedia.org/wiki?curid=1406906", "title": "Ďáblovo schodiště (Skotsko)", "text": "Ďáblovo schodiště (Skotsko)\n\nĎáblovo schodiště (anglicky Devil's Staircase) je část dálkové pěší stezky West Highland Way v západním Skotsku, která překonává sedlo hřebenu Aonach Eagach (550 m n. m.) severo-jižním směrem mezi obcí Kinlochleven a řekou River Coupall. \n\nĎáblovo schodiště je nejvyšším bodem trasy West Highland Way. Ze sedla v nadmořské výšce 550 m je možné vidět severozápadním směrem obec Kinlochleven a jižně údolí Glen Coe s horou Buachaille Etive Mòr. Stezka vznikla v rámci výstavby staré vojenské silnice, kterou nechal zbudovat britský důstojník George Wade. Název stezky vznikl podle obtížnosti terénu, který pracovníci na stavbě nedaleké cesty museli překonávat. V roce 1909 byla stezka využívána opětovně, tentokrát dělníky, kteří pobývali v prostoru dnešního hotelu King's House a kteří pracovali v Kinlochleven na stavbě vodní elektrárny. \n\nCesta k Ďáblovu schodišti začíná na parkovišti podél v blízkosti silnice č. A82 ve východní části pohoří Aonach Eagach. Přístupová cesta vede podél silnice, poté se odpojuje u domu Altnafeadh severozápadním směrem. Celkový úsek je dlouhý zhruba 14 km, převýšení v rámci cesty dosahuje 305 m. \n"}
{"id": "1406907", "url": "https://cs.wikipedia.org/wiki?curid=1406907", "title": "Caudron Simoun", "text": "Caudron Simoun\n\nCaudron Simoun byl francouzský čtyřmístný sportovní a turistický dolnoplošník z 30. let 20. století. Společností Air Bleu byl používán jako poštovní letoun, získal několik světových rekordů v délce letu, a za druhé světové války byl \"Armée de l'Air\" užíván jako spojovací.\n\n\n\n\n"}
{"id": "1406918", "url": "https://cs.wikipedia.org/wiki?curid=1406918", "title": "Maják Kikut", "text": "Maják Kikut\n\nMaják Kikut ( ) stojí v Polsku na pobřeží Baltského moře v Pomořanském zálivu nedaleko obce Wisełka okres Kamień Západopomořanské vojvodství ve Wolinském národním parku.\n\nNachází se na ostrově Wolin na kopci Kikut (73 m n. m.) mezi majáky Świnoujście (asi 28 km západně) a Niechorze (30 km východně).\n\nPůvodní kamenná věž byla postavena v roce 1826 a sloužila jako strážní a vyhlídková věž. S nárůstem lodní dopravy v přístavech Štětín-Svinoústí bylo rozhodnuto o postavení majáku pro bezpečnější navádění lodí. Projekt přestavby věže byl realizován v Námořní stavební projekční kanceláři (Biuro Projektantów Budownictwa Morskiego) v Gdaňsku. Kamenná věž byla zvýšená cihlovou nástavbou a na ní posazena válcová lucerna. Dne 15. ledna 1962 byl maják uveden do provozu.\n\nV roce 1994 byla provedena generální oprava.\n\nMaják je ve správě Námořního úřadu () ve Štětíně. Maják není přístupný veřejnosti.\n\nVálcová věž je do výšky 10,20 m kamenná a pak je 2,60 m zděná červenou cihlou. Je ukončená ochozem a válcovou lucernou s černou kuželovou střechou.\n\nZdroj světla s dosvitem do 16 námořních mil je ve výšce 91,50 m n. m. a tvořila jej elektrická 1000 W žárovka a rezervní plynové osvětlení. Od roku 1994 je v lucerně instalována cylindrická čočka o průměru 500 mm a panel s halogenovými reflektory (šest žárovek s výkonem 75 W každá). V případě poruchy je automaticky rozsvícena druhá náhradní žárovka, při výpadku proudu jsou k dispozici akumulátory. Lucerna má skleněná okna pouze obrácená k moři, z pevniny není světlo vidět. Maják je plně automatizován a jako jediný na pobřeží je bez lidské stálé obsluhy. Na kopuli lucerny jsou instalovány směrové antény telekomunikačních operátorů.\n\n\noznačení:\n\n\nV blízkosti majáku vede červená turistická cesta z obce Wisełka.\n\nNázev je odvozován od německého názvu volně přeloženo jako strážní věž (\"gucke\"-dívat se, \"turm\"-věž). Popolštěný název byl užíván jak místním obyvatelstvem tak se používá i v odborné literatuře.\n\n\n"}
{"id": "1406922", "url": "https://cs.wikipedia.org/wiki?curid=1406922", "title": "Dorothea Dixová", "text": "Dorothea Dixová\n\nDorothea Lynde Dixová (4. dubna 1802 Hampden – 17. července 1887 Trenton) byla Američanka, která provozovala školy pro děti z chudých rodin a psala učebnice. Také kritizovala nedůstojné podmínky, v nichž byly tehdy nuceny žít duševně choré osoby, a zasadila se o budování moderních psychiatrických ústavů, tzv. Kirkbrideův plán. Podala návrh zákona na poskytnutí federální půdy pro výstavbu zdravotnických zařízení \"Bill for the Benefit of the Indigent Insane\", který však neprošel kvůli vetu prezidenta Franklina Pierce. Po návštěvě kanadského ostrova Sable prosadila program na záchranu tamních trosečníků. V době americké občanské války vstoupila do United States Sanitary Commission a organizovala sbory dobrovolných zdravotních sester poskytující péči raněným vojákům. Po válce se zasadila o vybudování pomníku padlých ve Fort Monroe, angažovala se rovněž pro zlepšení hygienických podmínek ve věznicích. V roce 1979 byla uvedena do National Women's Hall of Fame, je po ní pojmenována léčebna Dorothea Dix Hospital v Raleighu a kráter Dix na Venuši.\n\n"}
{"id": "1406924", "url": "https://cs.wikipedia.org/wiki?curid=1406924", "title": "GeoJSON", "text": "GeoJSON\n\nGeoJSON je otevřený standardní formát navržený pro reprezentaci jednoduchých prostorových geografických dat společně s jejich atributy. GeoJSON formát je založen na formátu JavaScript Object Notation.\n\nNásledující příklad obsahuje geografický bod umístěný do\ngeometrického středu Česka.\n"}
{"id": "1406927", "url": "https://cs.wikipedia.org/wiki?curid=1406927", "title": "Adlerhorst", "text": "Adlerhorst\n\nAdlerhorst (česky Orlí hnízdo, oficiálně Führerhauptquartier Adlerhorst) bylo jedno ze stálých velitelských stanovišť (bunkrů) Adolfa Hitlera. Jeho zbytky se nacházejí v lesích v pohoří Taunus poblíž města Bad Nauheim v Německu. Hitler odtud řídil v prosinci 1944 bitvu v Ardenách. Přesunul se do něj z Vlčího doupěte, které bylo od jeho nového bojového plánu značně vzdáleno a rovněž z důvodu, že postupující Rusové již byli v zimě 1944 na území Východního Pruska.\n\nVe srovnání s Vlčím doupětem šlo o velmi malý areál, měl však výhodnou polohu pro vedení všech vojenských operací v západní Evropě, zejména ve Francii a Belgii. Od bojišť bylo Orlí hnízdo bezpečně vzdáleno, avšak ne tolik, aby se z něj operace nedaly řídit. Jako většina Hitlerových bunkrů, byl i tento ukryt v hlubokých lesích.\n"}
{"id": "1406929", "url": "https://cs.wikipedia.org/wiki?curid=1406929", "title": "Manzanares (rozcestník)", "text": "Manzanares (rozcestník)\n\nManzanares (ze španělského \"manzanar\" – jabloňový sad) může označovat:\n\n\n\n"}
{"id": "1406931", "url": "https://cs.wikipedia.org/wiki?curid=1406931", "title": "Jiří Procházka (sportovec)", "text": "Jiří Procházka (sportovec)\n\nJiří „Denisa” Procházka (* 14. října 1992) je český bojovník smíšených bojových umění (MMA). Bývalý šampion japonské organizace Rizin Fighting Federation v polotěžké váze a zápasník UFC. Mezi jeho další úspěchy patří zisk titulu organizace GCF v roce 2013. Trénuje v klubu Jetsaam Gym Brno pod vedením trenéra Martina Karaivanova a Jaroslava Hovězáka.\n\nNa počátcích kariéry začínal s thajským boxem (Muaythai), ve kterém získal v roce 2011 na mistrovství republiky pořádaného Českou Muaythai Asociací titul ve své váhové kategorii. Poté však přešel k MMA. Profesionální debut absolvoval v roce 2012 proti Stanislavu Futerovi, kterého porazil v prvním kole. Od té doby sbíral převážně vítězství a stal se jedničkou polotěžké váhy v Česku.\n\n29. prosince 2015 podepsal Procházka smlouvu s japonskou organizací Rizin Fighting Federation. Zanedlouho se stal populárním. Hlavně kvůli svému agresivnímu stylu a chováním.\n\nV prvním zápase se postavil Satoši Išiimu. Zápas byl ukončen v první minutě Jirkovým kopem na hlavu.\n\nProcházkův druhý zápas proběhl 31. prosince. Soupeře Vadima Nemkova Jiří sice neukončil běžným způsobem, ale po prvním kole Nemkov odmítl dál pokračovat a Procházka znovu zvítězil.\n\nDalší zápas Procházka prohrál na KO s Muhammedem Lawalem.\n\nNa prvním číslovaném turnaji Rizinu se utkal s Kazuyuki Fujitou. Jiří Japonce knockoutoval v prvním kole.\n\nPoradil si také s Markem Taniosem, kterého porazil na body, přestože si přibližně ve druhé minutě zápasu poranil nohu.\n\nNásledoval zápas s Wilianem Roberto Alvesem pod organizací Fusion FN (návrat po zranění) a poté už opět boj v japonské organizaci. S Karlem Albrektssonem a Brunem Henrique Cappelozzou si Procházka poradil v prvním kole.\n\nV prvním kole skončil také zápas s Jakem Heunem, který neměl šanci. Zápas byl mimo jiné přesunut na poslední zápas večera kvůli komplikaci. Japonské město Saitama totiž postihlo zemětřesení.\n\nNa tradičním Silvestrovském turnaji RIZIN 14 se měl podle spekulací utkat s legendárním bojovníkem Mirko „Cro Cop“ Filipovičem. Nakonec dostal za soupeře Emanuela Newtona. Ten se ale zranil, proto se Jiří nakonec utkal s neméně kvalitním soupeřem Brandonem Halseym. Halsey v úvodu několikrát strhnul Procházku na zem, ale nedokázal ho ukončit i když byl blízko. Procházka poté začínal mít převahu a nakonec Halseyho v čase 6:30 ukončil technickým KO. V pozápasovém rozhovoru řekl, že by se rád utkal o titul organizace Rizin.\n\nTitulovou šanci nakonec dostal 21. dubna, kdy se utkal v Yokohama Aréně s Muhammedem „King Mo“ Lawalem o titul polotěžké váhy, který vyhrál ve třetím kole technickým KO. Stal se tak historicky prvním šampionem polotěžké váhy organizace Rizin FF.\n\n12. října 2019 se Jíří utkal s Fábiem Maldonadem. Tento zápas proběhl ve váze do 100 kilogramů a nebyl o titul. Jíří dokázal Maldonada ukončit za necelé 2 minuty prvního kola.\n\nNa Silvestrovském turnaji Rizin 20 se utkal s C. B. Dollowayem. Jíří za necelé dvě minuty dokázal Dollowaye knockoutovat a obhájil tak titul. Jířímu po tomto zápase vypršela smlouva s Rizinem.\n\nDne 16. ledna 2020 Jiří Procházka oznámil podepsání kontraktu v lize UFC s cílem utkat se o mistrovský titul této prestižní organizace. Stal se tak teprve čtvrtým Čechem (po Karlosu Vémolovi, Viktoru Peštovi a Lucii Pudilové), který se utká v této nejslavnější MMA lize. První zápas by měl proběhnout do prázdnin 2020.\n\nMistr ČR 2010/2011. (-86,20kg)\n\nV roce 2013 zisk titulu organizace GCF v polotěžké váze. (-93kg)\n\nV roce 2019 zisk titulu organizace Rizin FF v polotěžké váze. (-93kg)\n\n"}
{"id": "1406932", "url": "https://cs.wikipedia.org/wiki?curid=1406932", "title": "BitKeeper", "text": "BitKeeper\n\nBitKeeper je v softwarovém inženýrství distribuovaný systém správy verzí vytvořený firmou BitMover Inc. se sídlem v Los Gatos v Kalifornii, kterou vlastní Larry McVoy, CEO firmy, autor verzovacího systému TeamWare. Od 9. května 2016 je dostupný jako software\ns otevřeným zdrojovým textem pod licencí Apache 2.0.\n\nBitKeeper byl nějakou dobu používán při vývoji linuxového jádra. Když se vydavatelé BitKeeperu rozhodli v roce 2005 omezit jeho licencování, byly vytvořeny volné alternativy Bazaar, Git a Mercurial.\n\n"}
{"id": "1406934", "url": "https://cs.wikipedia.org/wiki?curid=1406934", "title": "Mangart", "text": "Mangart\n\nMangart nebo Mangrt je hora v Julských Alpách na hranici Slovinska a Itálie. Skalní pyramida je tvořena triaskými a jurskými vápenci, měří 2679 m n. m. a je čtvrtou nejvyšší horou Slovinska. Leží na území Triglavského národního parku, na svahu hory pramení říčka Koritnica, nedaleko se nacházejí Fusinská jezera. Průsmykem Mangartské sedlo, kde se nachází horská chata Koča, vede nejvýše položená asfaltová silnice ve Slovinsku, dosahující nadmořské výšky 2055 metrů.\n\nNa Mangartu se nacházejí dvě via ferraty - ferrata Via Italiana a Via Slovenia. Zajištěná cesta Via Italiana vede severní stěnou hory a jedná o se ferratu obtížnosti C/D. Tato zajištěná cesta severní stěnou Mangartu vděčí za svůj vznik vytyčování státní hranice po roce 1945. Hranice vedoucí středem vrcholové pyramidy Mangartu bránila Italům v přístupu k vrcholu z údolí Koritnice. Proto byla v místy téměř kolmé a kompaktní severní stěně Malého Mangartu instalována ocelová fixní lana a držadla. \n\nDruhá zajištěná cesta, Via Slovenia obtížnosti C, stoupá puklinou v západní stěně Mangartu až na samotný vrchol hory. Nahoru se kromě zajištěné cesty dá dostat také normální cestou, tzv. Via Normale, která zároveň slouží jako sestupová cesta pro ferratu. \n\nNa nejvyšším bodu zvaném Veliki Mangart (2 679 m.n.m.) byl vztyčen kříž s vrcholovou knihou. Prvovýstup uskutečnil v roce 1794 lublaňský přírodovědec Franz von Hohenwart, severní stěna byla zdolána v roce 1906. \n\n"}
{"id": "1406936", "url": "https://cs.wikipedia.org/wiki?curid=1406936", "title": "Tary", "text": "Tary\n\nTary, vlastním jménem Taras Anatolievich Povoroznyk (* 22. listopadu 1992 Ternopil), je český kontroverzní youtuber a vloger. Přezdívka Tary se odvíjí od jeho jména Taras. \nČasopis \"Forbes\" jej v roce 2017 na 38. místo v žebříčku 77 nejvlivnějších Čechů na sociálních sítích.\n\nNarodil se na Ukrajině, do České republiky přišel s rodiči v devíti letech.\n\nNa YouTube má tři kanály, z toho na jeden z nich pravidelně přidává videa. V prosinci 2018 měl na svém hlavním kanále, který nazval Tary, přes 780 tisíc odběratelů, poté však jejich počet začal klesat. Od jiných českých youtuberů se liší tím, že vytváří videa o parkouru a propaguje aktivní život a pohyb. Jeho dosud nejsledovanějším videem je \"Lidi nesnáší parkour!\", které překonalo hranici 4 milionů zhlédnutí.\n\nV souvislosti s parkourem podniká – organizuje workshopy, má i vlastní módní značku s oblečením a napsal knihu, kterou vydalo nakladatelství Albatros.\n\nV prosinci 2018 vzbudil kontroverze, když na svůj kanál nahrál video pod názvem \"Jsem pirát silnic\", ve kterém se chlubil rychlou a nebezpečnou jízdou po dálnici. Později ho ze svého kanálu smazal a omluvil se. \n\nV březnu 2019 se pak v rámci jeho streamu na Instagramu objevila jeho odpověď fanouškovi, který se ho ptal, proč prodává drahé oblečení. Na to odpověděl: \"„Já nemám drahý oblečení, jen ty máš málo peněz.“\" V rámci pokračování streamu i dalších vyjádření tento svůj výrok označil za nepovedený pokus o vtip. I přesto sklidil vlnu negativních reakcí ze stran ostatních youtuberů (například Agraelus nebo PedrosGame), spolupráci s ním ukončil např. festival Utubering.\n\nV polovině srpna 2019 se na internetu objevilo video z roku 2014, ve kterém Povoroznyk účinkuje ve striptýzové show. Povoroznyk (v době pořízení zmíněného videa 22letý) byl dle informací webu rozhlasové stanice Evropa 2 v té době členem striptýzového uskupení \"California Dreams\". Ke vzniklé kontroverzi se vyjádřila řada českých youtuberů. Mimo jiné český youtuber VladaVideos natočil na tuto problematiku reakční video s názvem \"TARY A ZAKÁZANÁ MINULOST\", ve kterém shrnuje kauzu větou: \"„Péčko, striptýz a kouření není žádný řešení.“\" Povoroznyk na svém instagramovém účtu oficiálně potvrdil účast v uskupení.\n\nV dubnu 2019 vydal youtuber rady video s názvem \"TARY NEJLEPŠÍ REKRUTER PRO OVB | AHOJ TARY TADY RADY ( Pravda o Tarym )\", ve kterém poukazuje na skutečnost, že Povoroznyk pracoval pro společnost SportGroupCZ. Ta se zabývala sjednáváním podvodných pojištění pro parkouristy a osoby, které provozují jiné extrémní sporty. Následně v tomtéž videu uvádí spojitost této společnosti s kontroverzní společností OVB. Dále se Povoroznyk přímo účastnil večírku společnosti OVB, na což poukazuje dokument \"Rada nad zlato\", ten se věnuje nekalým praktikám firmy OVB. Mimo jiné v tomto dokumentu účinkuje i bývalý kontroverzní youtuber MikeJePan.\n\nV pondělí 19. srpna 2019 zamířily tři sanitky se zdravotníky, kteří ošetřovali a později převezli do nemocnic v Praze, Čáslavi a Kolíně celkem deset dětí se zažívacími problémy, průjmem a bolestí hlavy. Vedení tábora v Kounicích se ke vzniklé situaci nechtělo vyjadřovat s odůvodněním informačního embarga ze strany hygienické stanice. Podle informací webu TN.cz se mělo jednat o virovou nákazu. Podle nepotvrzených hypotéz o šíření této nákazy se uvažuje o otravě jídlem ze špatně skladovaných potravin, na což reagovala hygienická stanice odběrem stravy, vody a biologických vzorů nakažených dětí. Rovněž se spekuluje, že nákazu zapříčinilo jedno z dětí, které se účastnilo rodinné dovolené v Egyptě před jeho pobytem v Tary Campu, kde mělo zmíněnou virovou nákazu chytit. Povoroznyk se mediím ke vzniklé kauze oficiálně nevyjádřil.\n\n"}
{"id": "1406944", "url": "https://cs.wikipedia.org/wiki?curid=1406944", "title": "Rumunská reprezentace v malém fotbalu", "text": "Rumunská reprezentace v malém fotbalu\n\nRumunská reprezentace v malém fotbalu reprezentuje Rumunsko na mezinárodních akcích v malé kopané, jako je mistrovství světa nebo mistrovství Evropy.\n\nRumunsko se zatím dvakrát účastnilo MS v malém fotbalu. Na MS 2015 skončilo na třetím místě. ME v malém fotbalu se Rumunsko zatím účastnilo devětkrát, z čehož šestkrát zvítězilo.\n\n\"Nominace na Mistrovství Evropy na Ukrajině 2018.\"\n\n"}
{"id": "1406955", "url": "https://cs.wikipedia.org/wiki?curid=1406955", "title": "Vladislav Voříšek", "text": "Vladislav Voříšek\n\nVladislav Voříšek (* 18. ledna 1935) je bývalý český silniční motocyklový závodník. \n\nV místrovství Československa startoval v letech 1966-1971. V celkové klasifikaci skončil nejlépe na druhém místě ve třídě do 125 cm³ v roce 1970. Vyhrál 3 závody mistrovství republiky.\n\n\n\n"}
{"id": "1406957", "url": "https://cs.wikipedia.org/wiki?curid=1406957", "title": "Robert Janka", "text": "Robert Janka\n\nRobert Janka (29. dubna 1914 - 11. března 1989) byl český silniční motocyklový závodník. Byl také konstruktérem motocyklu Roja.\n\nV místrovství Československa startoval v letech 1954-1956. V celkové klasifikaci skončil nejlépe na 5.místě ve třídě do 350 cm³ v roce 1956. V roce 1951 skončil na motocyklu Walter při Velké ceně Československa na 3. místě a v roce 1952 na 2. místě za Františkem Bartošem. \n\n\n\n"}
{"id": "1406958", "url": "https://cs.wikipedia.org/wiki?curid=1406958", "title": "Římskokatolická farnost Třebětice u Holešova", "text": "Římskokatolická farnost Třebětice u Holešova\n\nŘímskokatolická farnost Třebětice u Holešova je územní společenství římských katolíků s farním kostelem svatého Vendelína v děkanátu Holešov. \n\nPrvní písemná zmínka o obci pochází z roku 1339. Farní kostel sv. Vendelína byl postaven v roce 1794.\n\nAdministrátorem excurrendo je od července 2011 R. D. Mgr. Jerzy Krzysztof Walczak.\n\nVe farnosti se pravidelně koná tříkrálová sbírka. V roce 2017 činil její výtěžek 10 608 korun.\n"}
{"id": "1406966", "url": "https://cs.wikipedia.org/wiki?curid=1406966", "title": "Dagobert", "text": "Dagobert\n\nDagobert je mužské křestní jméno germánského původu. Jméno bylo stvořeno z germánských slov dagr \"\"den\"\" a se starohornoněmeckého beraht \"\"zářivý, jasný\"\".\n\n\n\n\n\n\n"}
{"id": "1406967", "url": "https://cs.wikipedia.org/wiki?curid=1406967", "title": "Kaliema Antomarchiová", "text": "Kaliema Antomarchiová\n\nKaliema Antomarchiová Merenciová (* 25. dubna 1988 Santiago de Cuba) je kubánská zápasnice–judistka.\n\nS judem začínala v rodném Santiago de Cuba. V kubánské ženské reprezentaci se pohybuje od roku 2009 v polotěžké váze do 78 kg. O pozici reprezentační jedničky soupeří s Yalennis Castillovou. V roce 2012 a 2016 se na olympijské hry nekvalifikovala.\n\n\n"}
{"id": "1406976", "url": "https://cs.wikipedia.org/wiki?curid=1406976", "title": "Paleokastritsa", "text": "Paleokastritsa\n\nPaleokastritsa () je sídlo na severozápadním pobřeží řeckého ostrova Korfu. Je označována za nejkrásnější oblast ostrova Korfu.\n\nJméno Paleokastritsa (v řečtině staré místo hradu) odkazuje na blízké ruiny kláštera Angelokastro, který je situován na sever. Od reformy veřejné správy v roce 2011 patří do municipality Korfu. Sídlem bývalé municipality Paleokastriton bylo město Lakones (505 obyvatel), dalšími sídly jsou Liapades (879 obyvatel), Doukades (627 obyvatel) a Skriperó (500 obyvatel).\n\nPaleokastritsa je situována při severozápadním pobřeží ostrova Korfu. Jde o záliv s šesti výběžky, které se nazývají Agia Triada, Platakia, Alipa. Agia Spyridon, Agios Petros a Ampelakia. Klášter je z roku 1225 je situován na vrcholku skály plné zeleně.\n\n"}
{"id": "1406978", "url": "https://cs.wikipedia.org/wiki?curid=1406978", "title": "Čizuru Araiová", "text": "Čizuru Araiová\n\nČizuru Araiová (* 1. listopadu 1993 Jorii) je japonská zápasnice–judistka.\n\nS judem začínala na zakládní škole Obusuma v rodném Jorii. Od roku 2012 se připravuje v profesionálním judistickém týmu pojišťovny Mitsui Sumitomo Insurance pod vedením Hisaši Janagisawy a jeho asistentů. V roce 2016 se kvalifikovala na olympijské hry v Riu, ale v japonské olympijské nominaci dostala přednost Haruka Tačimotová.\n\n\n\n"}
{"id": "1406984", "url": "https://cs.wikipedia.org/wiki?curid=1406984", "title": "Martin Třasák", "text": "Martin Třasák\n\nMartin Třasák (* 14. dubna 1973) je bývalý český fotbalista, obránce. Po skončení aktivní kariéry pracuje jako kondiční trenér.\n\nV české lize hrál za Bohemians Praha. Nastoupil ve 21 ligových utkáních. Gól v lize nedal. V nižších soutěžích hrál i za SK Pardubice, FK Ústí nad Labem, FC Vítkovice, AFK Atlantic Lázně Bohdaneč a FK AS Pardubice.\n\n\n"}
{"id": "1406985", "url": "https://cs.wikipedia.org/wiki?curid=1406985", "title": "Western &amp; Southern Open 2018 – ženská dvouhra", "text": "Western &amp; Southern Open 2018 – ženská dvouhra\n\nŽenská dvouhra Western & Southern Open 2018 probíhala ve druhé polovině srpna 2018. Do singlové soutěže cincinnatského tenisového turnaje hraného na tvrdém povrchu nastoupilo padesát šest hráček. Z kvalifikace se probojovalo třináct tenistek včetně tzv. šťastné poražené Italky Camily Giorgiové. \n\nObhájkyní titulu byla španělská světová osmička Garbiñe Muguruzaová, kterou po volném losu vyřadila ve druhém kole Ukrajinka Lesja Curenková. Španělka tak po turnaji opustí elitní světovou desítku. Na US Open Series nevyhrála před newyorským grandslamem žádné utkání, když se z prvních dvou akcí omluvila pro poranění paže. Rovněž Caroline Wozniacká si v rámci celé série nepřipsala ani jedno vítězství. Ve druhé fázi soutěž opustila šampionka z roku 2016 Karolína Plíšková po prohře s 20letou Arynou Sabalenkovou. V probíhající sezóně od Bělorusky utržila druhou porážku, když na ni nestačila již v Eastbourne. V zápase přitom nevyužila dva mečboly. \n\nVítězkou se stala 26letá Nizozemka Kiki Bertensová, jež ve finále zdolala rumunskou světovou jedničku téhož věku Simonu Halepovou po třísetovém průběhu 2–6, 7–6 a 6–2. Ve zkrácené hře druhé sady odvrátila mečbol Rumunky. V probíhající sezóně si připsala, po triumfu na Charleston Open, druhé turnajové vítězství, které představovalo šestý singlový titul na okruhu WTA Tour, první neantukový a premiérový z kategorie Premier 5. Bilance Bertensové s hráčkami elitní světové desítky přitom v závěru května 2018 činila 3–17, z toho na tvrdém povrchu 0–9. Během dalších tří měsíců však z jedenácti utkání proti členkám Top 10 vyhrála deset, z toho šestkrát na tvrdém povrchu. Poprvé v kariéře také Nizozemka zvládla vyhrát více než tři utkání na tvrdém povrchu pod otevřeným nebem v řadě a ve finále debutově zdolala světovou jedničku. Bodový zisk ji posunul na nové kariérní maximum žebříčku WTA, když 20. srpna 2018 figurovala na 13. místě \n\nOsm nejvýše nasazených hráček obdrželo volný los do druhého kola.\n"}
{"id": "1406986", "url": "https://cs.wikipedia.org/wiki?curid=1406986", "title": "Konjsko", "text": "Konjsko\n\nKonjsko je vesnice v Chorvatsku v Splitsko-dalmatské župě, spadající pod opčinu města Klis. V roce 2011 zde žilo 283 obyvatel. Vesnice se nachází asi 8 km severně od Klisu, 9 km západně od Dugopolje a 16 km severozápadně od Splitu.\n\nVesnice je známá především díky blízkému sjezdu z dálnice A1, který je často používaný pro příjezd turistů do Splitu. Konjsko leží na silnici 6115, která navazuje na silnici D56, se kterou se setkává v Konjsku. Vesnice se skládá celkem z šestnácti nesamostatných částí. Sousedí s vesnicemi Veliki Bročanac, Blaca, Rupotine a Koprivno.\n\nU vesnice se nacházejí hory Kočinje Brdo (487 m), Medovac (555 m) a Koštak (641 m). Nachází se zde též jeskyně \"Golemova jama\", ta je ovšem nepřístupná. Ve vesnici jsou malé rybníky Mala Lokva, Zelenka, Zukva a Zvočaj.\n\nVe vesnici je fotbalový tým NK Domagoj Konjsko.\n"}
{"id": "1406990", "url": "https://cs.wikipedia.org/wiki?curid=1406990", "title": "María Pérezová", "text": "María Pérezová\n\nMaría Pérezová Díazová (* 1. dubna 1989 Carolina) je portorická zápasnice–judistka.\n\nS judem začínala na sportovní škole Germána Rieckehoffa v 9 letech v rodné Carolině pod vedením Josého Garcíi a Ángela Otera. V portorické ženské reprezentaci se pohybovala od roku 2005 v polostřední váze do 63 kg a od roku 2010 startuje ve střední váze do 70 kg. V roce 2008 a 2012 se na olympijské hry nekvalifikovala. V roce 2014 přerušilo na rok její sportovní kariéru vážné zranění kolene. Po návratu v roce 2015 začala spolupracovat s trenéry Hiromi Tomitou a Jonathanem Medranem. V roce 2016 vybojovala panamerickou kontinentální kvótu pro účast na olympijských hrách v Riu, kde nestačila ve druhém kole na pozdější finalistku Yuri Alvearovou z Kolumbie. V roce 2017 vybojovala pro Portoriko teprve druhou medaili z mistrovství světa po 31 letech.\n\n\n"}
{"id": "1406992", "url": "https://cs.wikipedia.org/wiki?curid=1406992", "title": "Riziková aktiva", "text": "Riziková aktiva\n\nRiziková aktiva jsou cenné papíry nebo nemovitý majetek vykazující výrazně sníženou hodnotu v důsledku skutečných nebo potenciálních ztrát způsobených zvýšeným kreditním rizikem, tržním rizikem nebo rizikem likvidace. Jsou to nejčastěji cenné papíry, pohledávky za nesolventními dlužníky, aktiva, která obsahují významné částky z finančního pákového efektu, nebo likvidity, které jsou obchodovány s velkými až extrémními slevami. Jsou to takové majetky, které se uvádí do prodeje s výhledem rizika, obvykle za nízkou cenu, protože majitel je nucen k prodeji obchodní situací. Tou může být úpadek, nadměrný dluh nebo například regulační omezení. Samotná pohledávka bývá prodána novému majiteli pod nominální hodnotou.\n\nV těchto vodách podnikání a investic se pohybují především hedge fondy (specifické podílové fondy investované do nemovitostí v likvidačních cenách, které nepodléhají takřka žádné regulaci) a jim podobní sofistikovaní institucionální investoři.\n"}
{"id": "1406993", "url": "https://cs.wikipedia.org/wiki?curid=1406993", "title": "Ricardo Gomes", "text": "Ricardo Gomes\n\nRicardo Gomes Raymundo (* 13. prosince 1964 Rio de Janeiro) je bývalý brazilský fotbalista, který hrál nejčastěji ve středu obrany.\n\nZačínal ve Fluminense FC, s nímž vyhrál v roce 1984 Campeonato Brasileiro Série A. Později působil v Benfice Lisabon (mistr Portugalska 1989 a 1991, vítěz Taça de Portugal 1996) a Paris Saint-Germain FC (mistr Francie 1994, Francouzský fotbalový pohár 1993 a 1995, Coupe de la Ligue 1995). Za brazilskou reprezentaci odehrál 45 zápasů a vstřelil čtyři branky. Vyhrál Panamerické hry 1987 a získal stříbrnou medaili na olympiádě 1988, startoval na Copa América 1987, kde Brazilci vypadli v základní skupině, a na domácím Copa América 1989, které vyhráli. Byl kapitánem Brazílie na mistrovství světa ve fotbale 1990, na kterém jeho tým vypadl v osmifinále s Argentinou. Byl také nominován na mistrovství světa ve fotbale 1994, kde Brazilci získali titul, o účast ho však připravilo zranění, které utrpěl těsně před začátkem turnaje.\n\nPo ukončení kariéry v roce 1996 se stal trenérem. Paris Saint-Germain dovedl v roce 1998 k zisku poháru, vyhrál Coupe de la Ligue 2005 s FC Girondins de Bordeaux a Copa do Brasil 2011 s CR Vasco da Gama. Od roku 2017 působí jako sportovní ředitel klubu Santos FC.\n\n"}
{"id": "1406997", "url": "https://cs.wikipedia.org/wiki?curid=1406997", "title": "Tunel Sveti Rok", "text": "Tunel Sveti Rok\n\nTunel Sveti Rok (svatý Roch) je jeden z mnoha tunelů na dálnici A1 v Chorvatsku. Je dlouhý 5727 metrů a prochází pohořím Velebit. Nachází se na hranicích Licko-senjské a Zadarské župy.\n\nNejbližšími sídly při jeho portálech jsou osada Sveti Rok ze severovýchodní strany a obec Jasenice z jihozápadní.\n\nSeverní portál tunelu na Lické straně se nachází ve výšce 561 m n. m. a jižní jadranský v 510 m n. m. Za jižním portálem dále následuje poměrně prudké klesání s dvěma točkami až téměř na úroveň mořské hladiny, kterou dálnice dosahuje u výjezdu Maslenica.\n\nTunel prochází hranicí mezi dvěma klimatickými zónami a to středomořskou a vnitrozemskou evropskou.\n\nVýstavba byla zahájena 16. srpna 1993 během probíhající chorvatské války za nezávislost. Místo severního portálu tak bylo například obsazeno srbskými vojáky. 16. října 1999 byl tunel proražen a automobilem jím projel tehdejší chorvatský prezident Franjo Tuđman. Západní tubus tunelu byl zprovozněn 30. června 2003, východní 30. května 2009.\n\nTunel byl ražen Novou rakouskou tunelovací metodou za pomoci vrtání a trhacích prací. Během výstavby bylo objeveno mnoho jeskyní a kaveren (tunel prochází krasovou oblastí vápencového Velebitu). Celková délka objevených chodeb byla přes 1 km a největší jeskyně byla 148 metrů dlouhá, 53 metrů široká a 62 metrů vysoká. Nalezené jeskyně způsobily jisté technologické problémy během výstavby, ale podařilo se je zachovat.\n\nZápadní tubus, který byl otevřen dříve, je o něco delší než novější východní – měří 5727 metrů, zatímco východní pouze 5687 metrů. Tubusy jsou od sebe vzdáleny 25 metrů a jsou navzájem propojeny čtyřmi spojkami pro vozidla a dalšími patnácti pro pasažéry. \n\nParametry tunelu jsou podobné s parametry podobně dlouhého tunelu Mala Kapela, což bylo způsobeno jejich souběžnou výstavbou. Oba tubusy mají 7,7 metru širokou vozovku se dvěma jízdními pruhy a chodníky po obou stranách. Pravidelně se vyskytují nouzové zálivy, odstavné plochy a SOS hlásky. Tunel je rovněž vybaven proměnlivým dopravním značením a rychlost v něm je omezena na 100 km/h. Poblíž obou portálů se nacházejí řídicí a údržbová střediska a také stanice požární ochrany.\n\nTunel Sveti Rok byl v roce 2010 oceněn organizací EuroTAP jako třetí nejbezpečnější tunel v Evropě.\n\n"}
{"id": "1407000", "url": "https://cs.wikipedia.org/wiki?curid=1407000", "title": "Voss Folkemuseum", "text": "Voss Folkemuseum\n\nVoss Folkemuseum (Muzeum lidové kultury ve Vossu) se nachází v západonorském městě Voss. Hlavní částí muzea je statek Mølstertunet a administrativní budova, ve které se nachází výstavní prostory. Muzeum však spravuje také další památky jako statek Nesheimstunet, Oppheim gamle prestegard a muzeum řezbáře Magnuse Dagestada (v těchto budovách jsou prohlídky možné na požádání).\n\nNejvýznamnější část Muzea lidové kultury ve Vossu tvoří původní statek Mølstertunet. Prvním písemným pramenem, který zmiňuje Mølster, je diplom z roku 1387, místo však bylo pravděpodobně osídleno již před dobou vikinskou. Není přesně známo, kdy byl statek prvně rozdělen na dvě části, ale víme, že v roce 1521 zde hospodařili dva sedláci, Anders a Alf. Hospodářství byla od sebe ekonomicky oddělena, proto se na statku nachází většina staveb dvakrát. Pro větší přehlednost jsou budovy na statku označeny čísly 1 a 2, podle toho, zda je užíval sedlák ze statku č. 1, nebo sedlák ze statku č. 2. Statek č. 1 byl ve vlastnictví jedné rodiny od začátku 18. století, statek č. 2 od roku 1916. Poslední obyvatelé se odstěhovali roku 1927 a v následujícím roce muzeum stavby zpřístupnilo veřejnosti.\n\nStatek se skládá ze 16 budov, žádná nebyla přivezena či přemístěna, což činí z Mølstertunet jedinečný komplex lidové architektury, kde si mohou návštěvníci na základě funkce a rozmístění jednotlivých staveb udělat představu o životě na norském venkově v minulých stoletích.\n\nNejstarší stavbou je \"årestova\" (černá kuchyně; místnost s otevřeným ohništěm), která pochází z přelomu 16. a 17. století. Typické stavební prvky takto starých staveb jsou k vidění i zde – kulaté trámy, otevřené ohniště, dýmník ve střeše, který sloužil k odvádění kouře z místnosti a zároveň jako zdroj světla. Nad ohništěm se nachází kotel využívaný pro vaření obilné kaše i piva, na železné plotně se pekla dvakrát ročně zásoba norského chleba \"flatbrød\" (tenké placky z vody a mouky). Po stranách obklopovaly místnost hliněné lavice, které sloužily ke spánku i k sezení.\n\nDruhá polovina domu, ve které se nachází obytná místnost, byla postavena v 50. letech 19. století. Má již okna a kamna s odvodem kouře do komína, což umožnilo nad místností vybudovat půdu, kde spávali pomocníci a starší děti. Ti rovněž měli místo ke spaní na půdě ve chlévě, a mohli tak využít teplo dobytka.\n\nJak bylo pro oblast Vossu typické, jsou stavby na statku rozloženy do dvou řad. Chlévy stojí v první řadě, aby mohla močůvka odtékat přímo na pole pod nimi, obytná stavení tvoří druhou řadu. Výjimkou je malý dům umístěný mezi dvěma komorami, který sloužil jako výminek pro původní majitele statku. Jedná se o jedinou vymalovanou místnost na statku, barvy byly drahou záležitostí. Stavba nalevo od výminku je nejspíše druhou nejstarší budovou na statku a její spodní patro sloužilo jako komora pro uskladnění potravin, v druhém patře se nachází tzv. parádní pokoj. Místnost byla uchráněna od kouře i zápachu z chléva, a tak byla využívána pro uskladnění šatů, stříbra, mincí nebo jako pokoj pro hosty. V létě zde spávaly dívky, a pokud se na statku konala svatba, využíval se jako pokoj pro nevěstu.\n\nMuzeum má ve svých sbírkách přes 20 tisíc předmětů, z nichž některé jsou součástí výstavy ve druhém patře administrativní budovy (aktuálně v rekonstrukci). Jde zejména o tzv. vossabryllup, svatební průvod složený z dřevěných figurek, které vytvořil řezbář Gudleik Brekkhus.\n\n"}
{"id": "1407002", "url": "https://cs.wikipedia.org/wiki?curid=1407002", "title": "Prosna", "text": "Prosna\n\nProsna je řeka v Polsku, která je levostranným přítokem Warty. Je dlouhá 216,8 km, její povodí zaujímá plochu 4925 km², na svém toku překonává převýšení asi 190 metrů. Pramení nedaleko vesnice Wolęcin (Opolské vojvodství) a vlévá se do Warty u Pyzder (Velkopolské vojvodství). Největšími městy ležícími na řece jsou Wieruszów a Kalisz, důležitými přítoky Prosny jsou Ołobok a Swędrnia. Část toku je upravena jako trať pro vodáky. Řeka tvořila západní hranici Polska v době první republiky i druhé republiky, byla o ní složena populární píseň \"Nad Prosną\".\n"}
{"id": "1407006", "url": "https://cs.wikipedia.org/wiki?curid=1407006", "title": "Římskokatolická farnost Rajnochovice", "text": "Římskokatolická farnost Rajnochovice\n\nŘímskokatolická farnost Rajnochovice je územní společenství římských katolíků s farním kostelem Narození Panny Marie a svaté Anny v děkanátu Holešov. \n\nPrvní písemná zmínka o obci pochází z roku 1721. Ve stejné době byl postaven současný farní kostel.\n\nFarářem je od července 2014 R. D. Mgr. Jiří Pospíšil.\n\nVe farnosti se pravidelně koná tříkrálová sbírka. Farnost je zapojená do projektu Noc kostelů.\n\n"}
{"id": "1407007", "url": "https://cs.wikipedia.org/wiki?curid=1407007", "title": "Dmitrijev", "text": "Dmitrijev\n\nDmitrijev (Дми́триев) může být:\n\n\n"}
{"id": "1407009", "url": "https://cs.wikipedia.org/wiki?curid=1407009", "title": "1 proti všem", "text": "1 proti všem\n\n1 proti všem (stylizováno jako 1 PROTI VŠEM) je televizní soutěž vysílaná od 1. září 2018 do 6. října 2018 každou sobotu od 20:15 na televizi Prima. Moderátory byli Libor Bouček, Leoš Mareš a Angeé Svobodová. Soutěž byla vysílána živě ze studia v Praze. \n\nV soutěži soutěžili diváci proti soutěžícímu ve studiu. Diváci během živého vysílání tipovali pomocí mobilní aplikace odpovědi na otázky. Výherce mohl vyhrát až 1 500 000 Kč.\n\n\n\n"}
{"id": "1407011", "url": "https://cs.wikipedia.org/wiki?curid=1407011", "title": "Raunchy", "text": "Raunchy\n\nRaunchy je instrumentální skladba amerického rock and rollového hudebníka Billa Justise, kterou napsal Justis společně se Sidneym Mankerem a kterou produkoval Sam Phillips. Pochází z Justisova alba \"Cloud 9\" z roku 1957, kdy byla také vydána jako singl. Ještě téhož roku ji nahráli i Billy Vaughn a Ernie Freeman. Justisův originál dosáhl druhého místa v americkém žebříčku Billboard Hot 100, Freemanova verze se umístila na čtvrté příčce. V roce 1998 byla „Raunchy“ uvedena do Síně slávy Grammy.\n\nV roce 1958 zahrál tehdy čtrnáctiletý George Harrison skladbu „Raunchy“ Johnu Lennonovi a Paulu McCartneymu v liverpoolském autobusu. Díky tomu se John Lennon rozhodl přijmout Harrisona do své skupiny The Quarrymen, z které se později stali The Beatles.\n\nSkladba v podání Billy Vaughna a jeho orchestru z roku 1957 byla použita ve znělce československého rozhlasového pořadu \"Mikrofórum\".\n"}
{"id": "1407015", "url": "https://cs.wikipedia.org/wiki?curid=1407015", "title": "Milan Karfík", "text": "Milan Karfík\n\nMilan Karfík (12. května 1935 – 24. března 2004) byl český silniční motocyklový závodník. \n\nV místrovství Československa startoval v letech 1955–1968. V celkové klasifikaci skončil nejlépe na 3. místě ve třídě do 175 cm³ v letech 1955 a 1966. V roce 1966 vyhrál závod 300 zatáček Gustava Havla ve třídě do 175 cm³. První závod absolvoval na Ústeckém okruhu 1952 s motocyklem ČZ 175, poslední při závodu 300 zatáček Gustava Havla 1969 v Hořicích s Jawou 250.\n\n\n\n"}
{"id": "1407063", "url": "https://cs.wikipedia.org/wiki?curid=1407063", "title": "Letní škola moderních učitelů", "text": "Letní škola moderních učitelů\n\nLetní škola moderních učitelů je vzdělávací akce určená učitelům, zástupcům vedení škol i správcům školních sítí. Koná se každoročně v obci Žítková. Akci pořádá společnost Microsoft pod záštitou Zlínského kraje. Každý účastník obdrží certifikát o absolvování Letní školy moderních učitelů a DVPP certifikát akreditovaný Ministerstvem školství, mládeže a tělovýchovy ČR v rozsahu 40 hodin.\n\nNa Letní škole moderních učitelů se účastníci zaměřují především na vhodné a efektivní využívání informačních technologií ve výuce. Začínající uživatelé zde získají základní dovednosti ve využívání různých nástrojů a seznámí se s cloudovými technologiemi. Pro pokročilé uživatele jsou připraveny semináře s obtížnějšími tématy jako jsou operační systémy, cloudové nástroje nebo nasazení technologií do výuky. Nechybí ani 3D a virtuální realita a další témata, jako například využívání fotoaparátu či tvorba výukového filmu. Účastníci akce se vzájemně inspirují a navazují kontakty.\n\nLetní škola moderních učitelů se koná v obci Žítková ve východní části okresu Uherské Hradiště, v horském prostředí Bílých Karpat. Místem konání konference je Hotel Kopanice, který vznikl z bývalé základní školy s internátem, a jeho okolí.\n\n\n\nMezi partnery Letní školy moderních učitelů patří jak vybrané technologické společnost či dodavatelé technologických řešení, jako jsou Cisco, Epson, Computer Help, Boxed nebo Alef Distribution, kteří poskytují služby a vybavení školám, tak i nakladatelství zaměřená na učebnice či vzdělávací literaturu. Partnerem ročníku 2018 bylo nakladatelství Tobiáš – učebnice.\n\n"}
{"id": "1407067", "url": "https://cs.wikipedia.org/wiki?curid=1407067", "title": "Jarmila Smejkalová", "text": "Jarmila Smejkalová\n\nJarmila Smejkalová (16. července 1920 Ostrava – 15. srpna 1994 Praha) byla česká divadelní, filmová a televizní herečka. Mezi její nejznámější role patří postava matky v divadelním zpracování románu Bílá nemoc od Karla Čapka. \n\nJiž v mládí se umělecky uplatnila v ostravském baletu, také vystupovala v Národním divadle moravskoslezském. Zde jí režisér Jan Škoda přesvědčil, aby se i bez hereckého vzdělání stala členkou činohry. Od počátku 40. let 20. století působila v několika pražských divadlech. Od roku 1945 se usadila v Realistickém divadle a od roku 1950 v Městských divadlech pražských. Zde uplatnila své komediální i dramatické nadání převážně v hrách autorů Wiliama Shakespeara, jako Večer tříkrálový, Sen noci svatojánské, Richard II., dále ve hře Bezvýznamná žena Oscara Wilda, v Pygmalionu od Georga Bernarda Shawa a také v hrách současných autorů jako ve hře Doznání plukovníka Fostera od Rogera Vaillanda. \n\nCelorepublikovou popularitu získala díky hranému filmu. V roce 1942 uplatnila své nadání v konverzační komedii Muži nestárnou a následně v roce 1944 ve filmu Neviděli jste Bobíka? Dalšími jejími filmy byly dramatické snímky Mlhy na Blatech z roku 1943 a Řeka čaruje z roku 1945. V roce 1949 ztvárnila roli Klárky v parodii Martina Friče Pytlákova schovanka. Po roce 1948 vytvořila ve filmu i v televizi více čtyři desítky rolí, ale většina z nich byly pouze malé a vedlejší role a tak její jméno se začalo vytrácet z širšího povědomí. Důvodem mohl být i fakt, že v roce 1951 v době politických procesů demonstrativně vystoupila z Komunistické strany Československa. Omezení se ve filmu a v televizi nevyhnula ani v době normalizace. Přesto v 50. a 60. letech 20. století natočila několik filmu v nichž většinou ztvárnila role zralých charizmatických žen středního věku. Z významnějších rolí tohoto období byly ve filmech Zde jsou lvi (1958), Kam čert nemůže (1959) nebo Nejlepší ženská mého života (1968). Na sklonku své herecké kariéry se divákům připomněla na větší roli v roce 1987, v seriálu Křeček v noční košili, kde si zahrála postavu babičky hlavních hrdinů, bratrů Berkových. \n\nByla dvakrát vdaná. Jejím manželem byl herec Rudolf Deyl mladší a poté divadelní režisér Ota Ornest. Jejím synem byl herec Jiří Ornest, snachou herečka Daniela Kolářová.\n\n\n"}
{"id": "1407073", "url": "https://cs.wikipedia.org/wiki?curid=1407073", "title": "Zemětřesení na Aljašce 15. srpna 2018", "text": "Zemětřesení na Aljašce 15. srpna 2018\n\nK zemětřesení na Aljašce došlo 15. srpna 2018 v 13:56:54 místního času (23:56:54 SELČ) a magnitudo dosáhlo síly 6,6 stupňů Richterovy stupnice. Hypocentrum zemětřesení se nacházelo zhruba 20 km jihozápadně od ostrova Tanaga ve hloubce 20 km pod mořským dnem. Nebylo vydáno žádné varování před vlnou tsunami a nejsilnější dotřesy dosáhly 5,2 a 4,2 stupňů Richterovy stupnice. Jelikož je zde hustota zalidnění velmi nízká, tak nebyly nahlášeny žádné škody a nikdo nebyl zraněn nebo usmrcen. \n\n22.srpna v 19:35 otřáslo oblastí další zemětřesení o síle 6,3 Richterovy stupnice.\n\nEpicentrum se nacházelo u Aleutských ostrovů, v oblasti Ohnivého kruhu, který obepíná celé pobřeží Tichého oceánu. Jižně od zmíněných ostrovů se pacifická oceánská deska podsouvá pod severoamerickou desku. Jedná se tedy o subdukční zónu a rychlost podsouvání je až 76 mm za rok. Díky tomu zde vznikl Aleutský podmořský příkop hluboký až 7 822 metrů a taktéž je to příčina častých a velmi silných zemětřesení. V roce 1964 zde proběhlo druhé nejsilnější zaznamenané zemětřesení o síle 9,2 stupňů a spolu s vyvolanou vlnou tsunami vysokou až 67 metrů zabilo 139 lidí.\n"}
{"id": "1407079", "url": "https://cs.wikipedia.org/wiki?curid=1407079", "title": "Bloomfield", "text": "Bloomfield\n\nBloomfield může být:\n\n\n\n"}
{"id": "1407082", "url": "https://cs.wikipedia.org/wiki?curid=1407082", "title": "Automatic Writing", "text": "Automatic Writing\n\nAutomatic Writing je první studiové album kalifornské skupiny Ataxia, složené z kytaristy Johna Fruscianteho, baskytaristy Joea Lallyho a bubeníka Joshe Klinghoffera.\n\n"}
{"id": "1407084", "url": "https://cs.wikipedia.org/wiki?curid=1407084", "title": "Säffleská bestie", "text": "Säffleská bestie\n\nSäffleská bestie () je sedmým dílem z desetidílné série \"Románů o zločinu\" s hlavním hrdinou policejním komisařem Martinem Beckem, od švédské autorské dvojice Maj Sjöwallová – Per Wahlöö. Ve Švédsku byla kniha vydána v roce 1971, český překlad Dagmar Hartlové-Černohorské vyšel poprvé v roce 1978 (v nakladatelství Odeon), dále v  letech 1984 (v nakladatelství Svoboda: v rámci souborného vydání 10 románů o zločinu) a 2008 (Levné knihy). Kromě toho román vyšel v letech 1979 a 2013 jako zvukový záznam (Knihovna a tiskárna pro nevidomé K.E. Macana).\n\nČesky román vychází pod názvem \"Säffleská bestie\", originální švédský název \"Den vedervärdige mannen från Säffle\" lze přeložit jako Ohavný (strašný či odporný) muž ze Säffle (Säffle je malé město v kraji Värmland, na středozápadě Švédska, nedaleko největšího švédského jezera Vänern). V angličtině (první vydání v roce 1972, nakladatelství Pantheon Books) kniha vychází pod názvem \"The Abominable Man\" (Ohavný muž), v němčině \"(první vydání v roce 1973) pod názvem Das Ekel aus Säffle\" (Zrůda ze Säffle). \n\nPolicejní komisař Stig Nyman byl krátce po svém odchodu do důchodu dlouhodobě hospitalizován pro vážnou nemoc a ve stockholmské nemocnici je jedné dubnové noci brutálně zavražděn bodákem z mauzerovky. Martin Beck je v té době na večeři v restauraci se svou dcerou Ingrid, takže vyšetřování zahajuje Einard Rönn. Přezdívka Säffleská bestie se ovšem nevztahuje k vrahovi, ale právě k Nymanovi. Lennart Kollberg, nejbližší spolupracovník Martina Becka, zažil jeho nesmírně tvrdé, až brutální a sadistické metody, jako výsadkář, při výcviku boje zblízka. I později mezi policisty měl velmi špatnou pověst (kromě jeho stoupenců). Martina Becka napadne, že někteří zvlášť postižení si určitě stěžovali nejen v rámci policie, ale také u tajemníka pro záležitosti justice a v parlamentu se všechny stížnosti dlouhodobě archivují, i pokud se neprokázala jejich oprávněnost.\n\nEinard Rönn v archívu parlamentu získal jména mnoha lidí, kteří by mohli mít důvod Nymana nenávidět a také plastický obraz toho, jak se on a jeho podřízení chovali. Stěžovali si např. člověk, který byl skutečně opilý, ale strážníci ho při zatýkání bezdůvodně zmlátili, potom v cele znovu sám Nyman. Dalšími zmlácenými byl např. tatínek, který byl na procházce s malou dcerou nebo dva mladíci, kteří jen čekali na taxík. Další stížnost napsala vdova, která šla vyzvednout syna do školky. Byla držena v cele, přestože upozorňovala, že musí jít vyzvednout dítě a školka je již zavřená. Dalším zavřeným byl muž, který trpěl epileptickými záchvaty. Mezi stížnostmi byla jedna i od policisty, který se jmenoval Åke Reinhold Eriksson. Jeho žena byla původem z Finska a neuměla dobře švédsky. Byla silná diabetička a v cele pro zadržené zemřela. Všechny stížnosti však byli zamítnuty: podřízení Nymana vždy vypovídali shodně a vše popřeli. A pokud již něco nešlo úplně popřít (např. existovala lékařská zpráva), vzali vše na sebe a dostali nejvýše důtku, zatímco Stig Nyman vyvázl zcela bez poskvrny. \n\nMezitím Martin Beck navštívil Haralda Hulta, který byl oddaným podřízeným Nymana a který jediný smysl života viděl pouze ve službě policii (např. i doma chodil v kalhotách od uniformy). Hult kategoricky popřel, že by se Nyman dopouštěl jakýchkoli přestupků, veškeré stížnosti prohlásil za výmysly a naopak ho označil za nejlepšího šéfa. Při odchodu Martin Beck upozornil Hulta, aby si dával pozor, protože vrah Nymana by mohl chtít zabít i jeho.\n\nMartin Beck vyslechl také vdovu po Stig Nymanovi. Ta mimo jiné uvedla, že krátce předtím ji volal právě Harald Hult a chtěl adresu manžela do nemocnice. Řekla mu, že manžel si návštěvy nepřeje, ale protože šlo o nejbližšího spolupracovníka, adresu mu dala, aby mu mohl poslat aspoň květiny. Později Beck přišel na to, že telefonující jen předstíral, že je Hult a pravděpodobně šlo o Erikssona. Na základě toho co v archívu našel Rönn, zjistil Martin Beck další alarmující skutečnosti od Fredrika Melandera (člena policie s ohromnou pamětí) a od rodičů Erikssona, které navštívil. Eriksson se se smrtí manželky nemohl psychicky vyrovnat a přitom se musel starat o malou dcerku. Po několika letech je nakonec od policie propuštěn a vystřídal několik zaměstnání až skončil jako opravář výtahů. Před několika dny mu navíc úřady dceru odebraly (aby se o dceru starali jeho rodiče, úřady také zamítly). Navíc potvrdili, že je výborný střelec a měl doma několik zbraní, včetně automatické pušky a mauzerovky.\n\nKrátce po poledni se v centru Stockholmu ozvala střelba ze střechy domu. Prvním terčem se stal hlídkový vůz, jehož posádku tvořili Karl Kristiansson a Kurt Kvant (tyto postavy nepříliš chytrých policistů se vyskytují již v předchozích románech) a který se na prostranství u Eastmanova ústavu ocitl jen náhodou. Kristiansson byl postřelen, ale díky šťastné náhodě přežil. Jeho parťák Kvant však byl zabit. Do střelby se dostalo i auto, v kterém přijížděli Gunvald Larsson a Lennart Kollberg. Larssona škrábla kulka na hlavně, takže značně krvácel, ale jinak byl v pořádku. Oběma se podařilo dostat do budovy a prozkoumat situaci. Zjistili, že oba výtahy v budově byly odborně vyřazeny z provozu a schodiště jsou uzavřena železnými dveřmi a zatarasena, aby útočník měl jistotu, že na střechu se nikdo nedostane. Dostali se též k telefonu a na policejní ústředí nahlásili, že je třeba vyhlásit poplach ve všech obvodech vnitřního města a uzavřít okolí. Současně varovali, aby k místu neposílali žádná policejní auta a nikoho v uniformě.\n\nFiaskem skončila i operace speciální zásahové jednotky se dvěma vrtulníky. Útočník (nyní již téměř jistě Eriksson) počítal i se slzotvornými granáty a měl plynovou masku. Axelssona, který byl v jednom vrtulníku, zastřelil a druhý vrtulník střelbou těžce poškodil, takže se víceméně zřítil. Posádka byla zraněna, ale přežila. Martin Beck, který mezitím dorazil, informoval své kolegy o tom, co zjistil u rodičů Erikssona a navrhl, že půjde na střechu sám. Byl těžce zraněn (postřelen), ale spadl na balkón těsně pod střechou, takže přežil. Kollberg a Larsson, doplněni o Haralda Hulta a ještě jednoho dobrovolníka odpálili dveře, které zatarasily schodiště a podařilo se jim jak zachránit Martina Becka, tak zatknout Eriksson, který byl při zásahu jen postřelen.\nRomán byl zfilmován v roce 1976 pod změněným názvem \"Mannen på Taket\" (Muž na střeše). Režisérem byl \"Bo Widerberg\", roli Martina Becka hrál \"Carl-Gustaf Lindstedt\", Sven Wollter ztvárnil postavu Lennarta Kollberga, Thomas Hellberg roli Gunvalda Larssona, Håkan Serner roli Einara Rönna, Folke Hjort roli Fredrika Melandera, Carl-Axel Heiknert roli Haralda Hulta. Titulní roli \"muže na střeše\" neboli Åke Erikssona ztvárnil Ingvar Hirdwall. Film získal v roce 1977 dvě ocenění \"Guldbaggen\" (Zlatohlávek: ocenění švédského filmového průmyslu): za nejlepší film a Håkan Serner za nejlepší roli. Film měl příznivé kritiky (zvláště byly oceňovány dialogy) a byl i komerčně úspěšný. Ve Švédsku ho v kinech zhlédlo 750 000 návštěvníků, čímž se stal nejnavštěvovanějším filmem domácí produkce až do roku 1982, kdy tuto návštěvnost překonal film Fanny och Alexander (česky Fanny a Alexandr) režiséra Ingmara Bergmana.\n\n"}
{"id": "1407085", "url": "https://cs.wikipedia.org/wiki?curid=1407085", "title": "Vila Planá růže (Zbraslav)", "text": "Vila Planá růže (Zbraslav)\n\nVila Planá růže je nemovitá kulturní památka v Praze - Zbraslavi na pravé straně nástupu na zbraslavský Most Závodu míru. Jedná se o soukromou honosnou neorenesanční vilu z konce 19. století (1899) s hranolovou věží a s několika secesními malbami na fasádě. Architektura vily byla ovlivněna historizujícími styly a vila samotná tak představuje dobrý příklad villegiatury konce 19. století. Vila nese výrazné znaky stavebního stylu neorenesance obohacené o secesní prvky. Za povšimnutí (kromě fasádních secesních fresek) stojí i kované domovní znamení a nápis: „Kdo vstoupí vítán buď, zde mír je šotek domácí, hleď zachovat jej ty, an vypuzen se nevrací! L. P. 1899“. Díky rohové věži je celá stavba velmi členitá. První i druhé patro věže má na fasádě keramické obklady imitující vazákovou vazbu cihlové zdi.\n"}
{"id": "1407086", "url": "https://cs.wikipedia.org/wiki?curid=1407086", "title": "Stain Index", "text": "Stain Index\n\nStain Index (Staining index) je veličina, jejíž hodnota udává relativní intenzitu barvení fluoroforem. \n\nSymbol veličiny: \"SI\"\n\nPoprvé tento termín a jeho využití v průtokové cytometrii představil David Parks ze Stanfordovy univerzity na \"ISAC Annual Meeting\" v Montpellier, Francie 2004. Zavedení Stain indexu (\"SI\") zrychlilo a zefektivnilo navrhování experimentů pro průtokovou cytometrii, jež se v té době začala rychle rozvíjet a jako metoda molekulární biologie se začala masivně využívat ve výzkumu a lékařské diagnostice.\n\nPři navrhování vícebarevného panelu je nutné optimalizovat výběr protilátek s fluorofory a jejich ředění. Právě stain index se k této optimalizaci využívá. \n\nDle hodnot \"SI\" lze jednotlivé fluorofory přiřadit jednotlivým antigenům. Obecně by mělo platit pravidlo, že svítivějšími fluorofory by se měly označovat protilátky párující se s méně exprimovanými antigeny či antigeny, které se vyskytují intracelulárně. \n\nDále se využívá při výběru vhodného ředění protilátek. Pro optimalizaci experimentu je důležité maximalizovat signál a zároveň redukovat \"pozadí\". Titrace protilátek a měření \"SI\" pomáhá redukovat pozadí, které je způsobeno nespecifickým párováním protilátek s nízkoaffinitními antigeny. Při titraci se vzorky barví sestupnou ředící řadou protilátek a měří se průtokovým cytometrem. Ve výsledných datech se za použití počítačového programu pro analýzu cytometrických dat označí negativní a pozitivní populace singletových buněk. Z takto vybraných dat se vypočítá \"SI\" pro jednotlivá ředění a sestaví se titrační křivka. Nejvhodnějším ředěním protilátky pro využití v experimentu je ředění s nejvyšší hodnotou \"SI\". Výběr vhodného ředění protilátky umožňuje získání maximálně kvalitních dat a zároveň šetří drahé zásoby protilátek. \n\nStain index udává podíl rozdílu MFI (\"median fluorescent intensity\") pozitivní a negativní populace a dvojnásobku směrodatné odchylky SD (\"standard deviation)\" negativní populace.\n\nformula_1\n\nTento zjednodušený vztah vychází z podrobnějšího vztahu pro výpočet tzv. Separačního indexu (\"SI\"). Dvojnásobek směrodatné odchylky je zde nahrazen rozdílem 84. percentilu negativní populace a MFI negativní populace, který je dělen 0,995. Vztah ve jmenovateli vyjadřuje výpočet rSD (\"robust standard deviation\").\n\nformula_2\n"}
{"id": "1407088", "url": "https://cs.wikipedia.org/wiki?curid=1407088", "title": "Onkoba", "text": "Onkoba\n\nOnkoba (\"Oncoba\") je rod rostlin z čeledi vrbovité. Jsou to dřeviny s jednoduchými střídavými listy a pohlednými květy s mnoha tyčinkami. Plody jsou kulovité a nepukavé. Rod zahrnuje 4 druhy a je rozšířen v subsaharské Africe a Arábii.\n\nNejznámějším a nejrozšířenějším zástupcem je onkoba ostnitá. Má jedlé (ale nepříliš chutné) plody, z nichž se zhotovují různé předměty. Rostlina má význam v domorodé medicíně a občas se v tropech pěstuje jako okrasná dřevina.\n\nOnkoby jsou keře nebo malé stromy se střídavými jednoduchými listy. Květy jsou oboupohlavné nebo polygamní, jednotlivé, úžlabní nebo vrcholové. Kalich je složen ze 3 až 5 na bázi srostlých lístků. Koruna je 5 až 15četná. Tyčinek je mnoho. Semeník obsahuje jedinou komůrku. Plody jsou nepukavé.\n\nRod zahrnuje 4 druhy. Je rozšířen v subsaharské Africe a Arábii. Největší areál má onkoba ostnitá (\"Oncoba spinosa\"), která je rozšířená od Arábie až po Jihoafrickou republiku. Ostatní druhy se vyskytují pouze v rovníkové Africe.\n\nOnkoba ostnitá roste v sezónně opadavých, sekundárních a poříčních lesích, na lesních okrajích a v keřové vegetaci v nadmořských výškách do 1800 metrů.\n\nKvěty onkoby ostnité jsou opylovány různým hmyzem, zejména včelami z čeledi \"Apidae\". Plody vyhledávají plodožraví ptáci a savci, kteří také rozšiřují semena.\n\nAnglický název pro onkobu ostnitou (\"fried-egg flower\") je odvozen od vzhledu květů, které barvou připomínají smažené vajíčko. Dalším rozšířeným názvem je \"snuffbox tree\", neboť z plodů se vyrábějí nádobky na šňupací tabák.\n\nRod \"Oncoba\" je podle výsledků fylogenetických studií sesterskou větví rodu \"Flacourtia\". V minulosti byli do rodu \"Oncoba\" řazeni i zástupci rodu \"Lindackeria\". Tento rod je v současné taxonomii součástí jiné čeledi (\"Achariaceae\").\n\n\nDužnina plodů onkoby ostnité je jedlá, je však kyselá a nepříliš chutná. Kořeny se v africké medicíně používají při úplavici a potížích se žlučníkem. Semena obsahují asi 35 % oleje, který se ale obtížně získává a proto nemá větší význam. Plody mají tvrdou slupku a zhotovují se z nich nádobky na šňupací tabák. Také se po vysušení používají jako chřestítka a hudební nástroje. Dřevo nemá ekonomický význam.\n\nOnkoba ostnitá je občas v tropech pěstována jako okrasná dřevina s velkými, pohlednými a vonnými květy. Jednotlivé květy dosti rychle odkvétají, rostlina však kvete poměrně dlouho. Je udávána ze sbírek Pražské botanické zahrady v Tróji.\n\n"}
{"id": "1407090", "url": "https://cs.wikipedia.org/wiki?curid=1407090", "title": "Medaile Jana Žižky z Trocnova", "text": "Medaile Jana Žižky z Trocnova\n\nMedaile Jana Žižky z Trocnova, je vyznamenání, které bylo založené 21. října 1918 vedením československých legií v Jekatěrinburku. Tímto se tato medaile stala vůbec prvním a nejstarším československým vyznamenáním.\n\nMedaile měla být udělována ve 3 stupních:\n\nMedaile II.stupně je ze stříbrného a měděného plechu sválcováním za tepla do sebe, tak zvaným plátováním, medaile III. stupně je ražena z mědi.\n\nMedaile byla zavěšena na tak zvaném „Ráhnovém závěsu“, kde rozeznáváme dvě varianty závěsu:\nI. varianta Délka raménka 51 mm\nII. varianta Délka raménka 34 mm.\n\nStuha je červená se dvěma našitými postranními proužky černého sametu. Autor medaile byl český sochař, medailer a legionář Karel Babka.\n\nMěřička, V. Československá vyznamenání, I. část, Česká numismatická společnost - pobočka Hr. Králové, 1973, str. 5-6, a 22-24.\n\n"}
{"id": "1407092", "url": "https://cs.wikipedia.org/wiki?curid=1407092", "title": "Odznak Československého partyzána", "text": "Odznak Československého partyzána\n\nOdznak Československého partyzána,je pamětní dekorace, která byla zřízena vládním nařízením č. 621 ze dne 9. srpna 1946. Dekorace, jako vyznamenání mohla být udělována i cizím státním příslušníkům. Rubní strana je opatřena šroubem a maticí k upevnění na stejnokroj či občanský oděv. Dekorace se nosila bez stuhy a nebyla zřízená žádná malá řádová stužka. Kromě této klasické dekorace, existuje i odznak poloviční velikosti a dále ještě miniatura ve formě malého odznaku, který má na zadní straně jehlicí k zapíchnutí do klopy občanského oděvu. Na vojenském stejnokroji bylo nařízeno nošení této dekorace \" In natura“\n\nDekorace je ražena z bronzu a patinována do barvy starého stříbra. Autorem byl akademický sochař Josef Malejovský.\n\nMěřička, Václav Československká vyznamenání, III.část, ČNS Hradec Králové 1974, str. 24\nDr. Vladivoj Pulec: Československá státní vyznamenání, státní čestná uznání a ceny. Praha 1980\n\nhttps://forum.valka.cz/topic/view/105574/Odznak-Ceskoslovenskeho-partyzana Valka.cz, Odznak Československého partyzána\n"}
{"id": "1407094", "url": "https://cs.wikipedia.org/wiki?curid=1407094", "title": "Hromové sedlo", "text": "Hromové sedlo\n\nHromové sedlo (asi 1590 m n. m.) je sedlo v Malé Fatře na Slovensku. Nachází se v hlavním hřebeni kriváňské části pohoří mezi vrcholy Hromové (1636 m) na severovýchodě a Chleb (1647 m) na jihozápadě. Jedná se o úzké travnaté sedlo spojující Starou dolinu (větev Vrátne doliny) na severozápadě a Dolinu Úplazného potoka (větev Šútovské doliny) na jihovýchodě. Sedlo je označeno tabulkou s názvem sedla.\n\n\n\n"}
{"id": "1407097", "url": "https://cs.wikipedia.org/wiki?curid=1407097", "title": "Piers Gaveston", "text": "Piers Gaveston\n\nPiers Gaveston nebo také Pierre Gabaston (asi 1284 – 19. června 1312) byl gaskoňský šlechtic, známý svým blízkým vztahem k anglickému králi Eduardovi II., jemuž byl přičítán homosexuální obsah.\n\nKrál Eduard I. vybral Gavestona za společníka svého nezletilého syna, budoucího krále Eduarda II. Oba mladíci však budili pohoršení svou zálibou v bujarých radovánkách a král proto vypověděl Gavestona od dvora. Po jeho smrti v roce 1307 však nastoupil na trůn Eduard II. a povolal svého oblíbence zpět, oženil ho se svojí neteří Margaret de Clare, jmenoval ho earlem v Cornwallu a svým zástupcem v době nepřítomnosti. Gavestonův vliv na panovníka vzbudil nevoli domácí šlechty, která nakonec krále donutila uzavřít smlouvu z Boulogne. Podle ní byl Gaveston znovu poslán do vyhnanství, později mu však král povolil návrat. Roku 1312 zajali Gavestona jeho nepřátelé a nechali mu setnout hlavu na místě zvaném Blacklow Hill ve Warwickshire, kde byl později postaven pomník.\n\nJe podle něj pojmenována Piers Gaveston Society, skupina prominentních studentů Oxfordské univerzity, kteří vedou okázale nákladný a výstřední způsob života. \n"}
{"id": "1407099", "url": "https://cs.wikipedia.org/wiki?curid=1407099", "title": "Malé sedlo", "text": "Malé sedlo\n\nMalé sedlo (1176,9 m n. m.) je sedlo v Malé Fatře na Slovensku. Nachází se v mohutné rozsoše, která vybíhá severním směrem z východního vrcholu Koniarek (1536 m). Sedlo odděluje vrcholy Žitné (1264 m) na jihovýchodě a Baraniarky (1270 m) na severozápadě. Na jihozápadě spadají svahy od sedla do doliny Veľká Bránica (nachází se zde NPR Veľká Bránica) a na severovýchodě do Staré doliny. V sedle se rozkládá malá polana, která byla v minulosti využívána k pastvě. Sedlem prochází modře značená turistická trasa, avšak samotné sedlo není v terénu nijak označeno.\n\n\n\n"}
{"id": "1407102", "url": "https://cs.wikipedia.org/wiki?curid=1407102", "title": "Western &amp; Southern Open 2018 – mužská dvouhra", "text": "Western &amp; Southern Open 2018 – mužská dvouhra\n\nMužská dvouhra Western & Southern Open 2018 probíhala ve druhé polovině srpnu 2018. Do singlové soutěže cincinnatského tenisového turnaje nastoupilo padesát šest hráčů. Z kvalifikace se probojovalo devět tenistů, z toho sedm řádně po výhrách ve dvou kolech a dva jako tzv. šťastní poražení po odstoupení singlistů. Obhájcem titulu byl pátý nasazený Bulhar Grigor Dimitrov, kterého ve třetím kole vyřadila bývalá světová jednička Djoković.\n\nVítězem se stal desátý nasazený Srb Novak Djoković, jenž ve finále zdolal švýcarskou světovou dvojku Rogera Federera po dvousetovém průběhu 6–4 a 6–4. Ve čtyřicátém šestém vzájemném duelu vybojoval dvacátou čtvrtou výhru. V probíhající sezóně si tak, po wimbledonském triumfu, připsal druhé turnajové vítězství, které představovalo jubilejní sedmdesátý singlový titul na okruhu ATP Tour ve sto prvním odehraném finále a 31. trofej v kategorii Masters, řadící jej na druhé místo za Nadala. Djoković se tak stal prvním tenistou, který vyhrál všech devět podniků série Masters, v této podobě hrané od vzniku okruhu ATP Tour v roce 1990. Na zkompletování tzv. kariérního Golden Mastersu přitom čekal pět let, ale ze všech pěti předchozích finále Cincinnati Masters odešel poražen, z toho třikrát od Federera. V této statistice za ním zaostávali Rafael Nadal, Andre Agassi, Andy Murray a Švýcar s trofejemi dobytými na sedmi turnajích, Federerovi scházelo zvítězit na antukových událostech Monte-Carlo Masters a Rome Masters.\n\nOsm nejvýše nasazených hráčů obdrželo volný los do druhého kola.\n"}
{"id": "1407103", "url": "https://cs.wikipedia.org/wiki?curid=1407103", "title": "Sklárna a rafinerie Josef Inwald", "text": "Sklárna a rafinerie Josef Inwald\n\nSklárna a rafinerie Josef Inwald \"(Josef Inwald, Cís. král. výsostné privilegované sklárny a raffinerie na Zlíchově)\" je bývalý průmyslový areál v Praze, který se rozkládal jihozápadně od Smíchovského nádraží. Ohraničovaly jej z východu trať 171 do Plzně a ze západu trať 122 do Hostivic. Většina budov byla zbořena při stavbě Zlíchovského tunelu a ulice Dobříšská. Původně patřila sklárna ke Zlíchovu, adresa Sklářská 3213/15. Později byl pozemek a zbylé stavby převedeny do katastru Smíchova. \n\nInwaldova sklárna a rafinerie skla byla největší pražskou sklářskou továrnou. Ve dvou pecích se 24 pánvemi se vyrábělo jemně broušené křišťálové sklo, sklo lité, lisované, kryty na osvětlovací tělesa nebo luxusní duté sklo. Byla zde dílna na leptání skla, malírny, brusírny a rytecké dílny. Sklárna měla vlastní železniční vlečku. Po smrti Josefa Inwalda roku 1906 převzali podnik jeho synové Oskar a Rudolf, kteří továrnu proměnili na akciovou společnost. Distribuci zajišťovala pražská kancelář se vzorkovou prodejnou a výkladní skříní v Bredovské ulici č. 11. \n\nSortiment Inwaldových výrobků:\n\nProvoz výroby na Zlíchově byl během hospodářské krize roku 1932 omezen, podnik uzavřen o tři roky později s výrobou přesunut do závodu v Teplicích-Šanově. Po zastavení vydávání Národních listů v roce 1941 koupila akciová společnost Sklárny a rafinerie, Josef Inwald budovu Pražské akciové tiskárny v Praze II na tehdejší Beethovenově ulici čp. 3 (Glasfabriken und Raffinerien Josef Inwald A.-G., Beethovenstr. 3, Prag, Josef Haydn, Zuckmantel/Pozorka). Znárodněné závody v Teplicích na podnik Sklo Union převzala Škodovka. Pražskou budovu získalo v roce 1945 jako konfiskát ministerstvo zemědělství, které je přidělilo Jednotnému svazu českých zemědělců.\n\nMezi léty 1989–2000 byla při stavbě Městského okruhu většina staveb zbořena, zůstala jen budova v severní části, kterou roku 2002 zdevastovala stoletá povodeň. Po částečné adaptaci ji od roku 2005 využívá MeetFactory, o.p.s., neziskové mezinárodní centrum současného umění, založené roku 2001.\n\n"}
{"id": "1407105", "url": "https://cs.wikipedia.org/wiki?curid=1407105", "title": "Maríková", "text": "Maríková\n\nMaríková (také Majbiková, 990 m n. m.) je sedlo v Malé Fatře na Slovensku. Nachází se v hlavním hřebeni lúčanské části pohoří mezi vrcholy Kopa (1232 m) na severovýchodě a Grúň (1095 m) na jihozápadě. Na severozápadě spadají svahy od sedla do doliny potoka Bystrička, na jihovýchodě do Valčianské doliny. Sedlo pokrývá vzrostlý les a neposkytuje žádný výhled. Nachází se zde křižovatka značených turistických tras - červené a modré.\n\n\n"}
{"id": "1407106", "url": "https://cs.wikipedia.org/wiki?curid=1407106", "title": "Christin Hussongová", "text": "Christin Hussongová\n\nChristin Hussongová, (* 17. března 1994) je německá atletka, mistryně Evropy v hodu oštěpem z roku 2018.\n\nV roce 2011 zvítězila v soutěži oštěpařek na Mistrovství světa v atletice do 17 let. O dva roky později se stala v této disciplíně juniorskou vicemistryní Evropy. V roce 2015 se stala mistryní světa v hodu oštěpem na Mistrovství světa v atletice do 23 let, ve stejné sezóně skončila šestá mezi oštěpařkami na světovém šampionátu v Pekingu. Jejím největším úspěchem je zatím titul mistryně Evropy v hodu oštěpem z roku 2018. Vítězný hod 67,90 znamenal zároveň její osobní rekord.\n\n"}
{"id": "1407107", "url": "https://cs.wikipedia.org/wiki?curid=1407107", "title": "Afroskokan terčobřichý", "text": "Afroskokan terčobřichý\n\nAfroskokan terčobřichý (\"Phrynobatrachus cricogaster\") je druh menší žáby ze Subsaharské Afriky. Je součásti bohatého rodu afroskokan tvořeného asi 90 druhy, ve kterém jsou i nyní popisovány druhy nové. Nejbližším sesterským druhem je afroskokan Steindachnerův (\"Phrynobatrachus steindachneri\").\n\nVyskytuje se v jižních a západních Kamerunských horách rozkládajících se na území západního Kamerunu a východní Nigérie; Kamerunské hory jsou známé u flory i fauny vysokou mírou endemismu. Afroskokan terčobřichý nejvíce obývá prostor hory Manengouba vysoké 2396 m, kde žije skrytě v listovém opadu a v nízké keřovité vegetaci v nadmořské výšce od 850 do 1850 m n. m. Jeho životním prostředím je submontánní a horský nebo podhorský, primární i sekundární les s hustým porostem, v otevřené krajině se nevyskytuje. Rozmnožuje se v jezírkách se stojatou vodou podél horských toků.\n\nAfroskokan terčobřichý je poměrně malý obojživelník se štíhlým tělem a hlavou mírně širší než delší. Velikost samce se pohybuje od 20 do 23 mm a samice 30 až 32 mm. Tupé prsty má na koncích rozšířené a mezi nimi dobře vyvinuté plovací blány. Po stranách těla a končetin má kožní záhyby. Ušní bubínky jsou malé, ale zřetelné. Pokožku má na zádech a bocích zrnitou, na zádech uniformně tmavě hnědou nebo v oblasti lopatek jsou dvě hnědočervené skvrny. Na břišní straně je světle béžová, končetiny má hnědě červené vespod s tmavším mřížováním. Ve středu břicha má výrazný černý terč se světlým středem, terč je tvořen černým soustředěným prstencem zasahujícím na boky a slabiny, jeho střed je světlý, žlutý nebo oranžový. Tímto vzorem se výrazně odlišuje od ostatních kamerunských i nigerijských druhů a odtud pochází i jeho druhové jméno \"terčobřichý\".\n\nŽáby jsou převážně suchozemské a drobné živočichy loví ve vlhkém spadaném listí hustých a travnatém porostů řídkých lesů. Vodu využívají převážně jen ke kladení vajíček při rozmnožování a pak slouží k vývoji oválných až zploštělých pulců, který končí přeměnou v malé, samostatně se živící žabky. Dospělci žijí osaměle a svolávají se jen v období množení. Jako většina tropických žab nemají ani tyto pevnou dobu páření a rozmnožují se obvykle celoročně, ale v závislosti na místních klimatických podmínkách s ohledem na příchod deštivého období.\n\nDruh žije poměrně roztříštěně a v současnosti má počet jeho jedinců klesající trend. Životní prostor je zmenšován v důsledku rozšiřování zemědělské půdy, výsadby stromových plantáží, rozšiřování obývaných míst a těžby dřeva jak pro stavební účely, tak i pro palivo. Řídké a od lidských obydlí nepříliš vzdálené lesy jsou pošlapávány pasoucími se hospodářskými zvířaty, hledající v období sucha zelenou pastvu v lesích. Poblíž lesů jsou na polích pro zvýšení úrody často používány herbicidy a pesticidy, jejich rozptýlení v blízkých nevelkých jezírkách negativně ovlivňuje vývoj larválního stadia žab a velké množství pulců se nedočká dospělosti. V této oblasti se také vyskytuje chytridiomykóza, nemoc způsobována primitivní chytridiomycetní houbou \"Batrachochytrium dendrobatidis\", která decimuje místní obojživelníky.\n\nAfroskokan terčobřichý se vyskytuje na rozloze okolo 24 000 km², v Nigérii částečně žije v národním parku Cross River, v Kamerunu není nikterak chráněn. Podle IUCN přežívá ve značně roztříštěné populaci, jeho výhled je do budoucna nepříznivý a proto je hodnocen jako téměř ohrožený druh (NT).\n\n"}
{"id": "1407110", "url": "https://cs.wikipedia.org/wiki?curid=1407110", "title": "Prašivé", "text": "Prašivé\n\nPrašivé (1220 m n. m.) je sedlo v Malé Fatře na Slovensku. Nachází se v hlavním hřebeni lúčanské části pohoří mezi vrcholy Minčol (1364 m) na severu a Dlhá lúka (1305 m) na jihu. Na západě klesají svahy od sedla do horní části Turské doliny, na východě do horní části Javorné doliny. Sedlo je pokryto vzrostlým lesem a neposkytuje žádné výhledy. Nachází se zde křižovatka značených turistických tras - červené a žluté.\n\n\n"}
{"id": "1407113", "url": "https://cs.wikipedia.org/wiki?curid=1407113", "title": "Mřínek (přítok Libavy)", "text": "Mřínek (přítok Libavy)\n\nMřínek (dříve též \"Údolní potok\" či ) je drobný horský tok ve Slavkovském lese v okresech Cheb a Sokolov v Karlovarském kraji, pravostranný přítok Velké Libavy. Po celou délku toku protéká potok chráněnou krajinnou oblastí Slavkovský les. \n\nDélka toku měří 3 km.\nSprávu vodního toku vykonává státní podnik Lesy ČR.\n\nPotok pramení ve Slavkovském lese v okrese Cheb v nadmořské výšce 840 metrů na náhorní plošině u západního okraje rašeliniště na Pateráku, jedné z lokalit NPR Kladské rašeliny. \nZalesněnou krajinou teče potok v mírném sklonu nejprve krátce jihozápadním směrem, poté se směr toku mění na severozápadní. Přibližně po 200 metrech přiteče potok k hranicí okresů Cheb a Sokolov.\n\nSeverozápadní směr si potok udržuje stále po hranici okresů, charakter krajiny se mění, potok pokračuje v hluboce zařízlém kamenitém korytě pod svahy okolních vrchů. Přibírá několik drobných nepojmenovaných potoků a v zaniklé osadě Dolní Lazy se vlévá do Velké Libavy jako její pravostranný přítok.\n"}
{"id": "1407114", "url": "https://cs.wikipedia.org/wiki?curid=1407114", "title": "BK Slavia Praha", "text": "BK Slavia Praha\n\nBK Slavia Praha (celým názvem: Basketbalový klub Slavia Praha) byl český basketbalový klub, který sídlil v pražských Vršovicích. Klubové barvy byly červená a bílá. Své domácí zápasy odehrával v hale Slavie Eden s kapacitou 1 350 diváků.\n\nPrvní známé turnajové umístění je ze sezóny 1943/44, kdy se Slavia umístila na třetím místě v tehdejší Zemské lize. Bronzová medaile z tohoto ročníku byla první a poslední medailová pozice, na kterou muži Slavie v historii nejvyšší soutěže dosáhli. V nejvyšší soutěži vydržela Slavie až do sezóny 1948/49, kdy se umístila na sestupovém devátém místě. Další účast v československé nejvyšší soutěži přišla v sezóně 1965/66 a byla pouze epizodní, protože se slávistické mužstvo umístilo na sestupovém třináctém místě. Soupiska mužstva v této sezóně byla následující: Zdeněk Douša, František Babka, Miloš Komeštík, Pudil, Kolář, Holec, Přikryl, Drábek, Hofman, Tichý, Schejbal, Hruška, Vondráček, Túma, trenérem byl pan František Gargela.\n\nV devadesátých letech byla Slavie naposledy účastníkem vrcholových soutěží. Muži působili až do svého sestupu pět sezón v nejvyšší soutěži. Poté basketbalová Slavie začala paběrkovat v nižších soutěžích. Poslední aktivní mládežnický oddíl působil v sezóně 2013/14 v soutěži kadetů v Praze. Poslední známá aktivita mužského oddílu byla v sezóně 2014/15, kdy účinkoval v Pražské 2. třídě (6. nejvyšší úroveň). Od této doby nevykazuje basketbalová Slavie žádnou aktivitu v mužských a ani v mládežnických soutěžích ČBF (Česká basketbalová federace), čímž de facto skončila dlouholetá éra činnosti basketbalu ve Slavii.\n\nDříve v klubu působil ženský oddíl, ten od počátku milénia hraje pod názvem BLK Slavia Praha.\n\nZdroj: \n\n\n\nZdroj: \n\n\n\nZdroj: \n\n"}
{"id": "1407116", "url": "https://cs.wikipedia.org/wiki?curid=1407116", "title": "Rabůvka (přítok Libavy)", "text": "Rabůvka (přítok Libavy)\n\nRabůvka (dříve ) je drobný horský tok ve Slavkovském lese v okrese Sokolov v Karlovarském kraji, pravostranný přítok Velké Libavy. Po celou délku toku protéká potok chráněnou krajinnou oblastí Slavkovský les. \n\nDélka toku měří 2,6 km.\nSprávu vodního toku vykonává státní podnik Lesy ČR.\n\nPotok pramení ve Slavkovském lese v okrese Sokolov v nadmořské výšce 755 metrů na svažitých pastvinách zvaných Vranovská pole, asi 1,2 km jihovýchodně od obce Rovná.\nV mírnějším sklonu teče potok nejprve jihozápadním směrem až k okraji lesa, pak již v prudším sklonu západním směrem. Přibírá několik nepojmenovaných potůčků a v zařízlém údolí pod svahy okolních vrchů doteče do místa zaniklé obce Krásná Lípa. Zde se při horním okraji bývalé vodárenské nádrže vlévá do Velké Libavy jako její pravostranný přítok.\n"}
{"id": "1407118", "url": "https://cs.wikipedia.org/wiki?curid=1407118", "title": "Miltiadis Tentoglou", "text": "Miltiadis Tentoglou\n\nMiltiadis Tentoglou (řecky Μιλτιάδης Τεντόγλου) (* 18. března 1998) je řecký atlet, mistr Evropy ve skoku dalekém.\nV roce 2016 se stal juniorským vicemistrem světa ve skoku do dálky. V následující sezóně zvítězil v této disciplíně na juniorském mistrovství Evropy. Jeho dosavadním největším úspěchem je titul mistra Evropy ve skoku do dálky v roce 2018.\n\n"}
{"id": "1407119", "url": "https://cs.wikipedia.org/wiki?curid=1407119", "title": "Wang Bi", "text": "Wang Bi\n\nWang Bi (čínsky 王弼, Pinyin Wáng Bì, zdvořilostní jméno Fu Si (辅嗣), romanizovaný také jako Wang Pi; 226 – 249) byl čínský filosof a úředník ve státě Wei, jednom ze států Období tří království.\n\nPocházel z Shanyangu (dnes pod správou města Jiaozuo, Henan, Čína). Když se Cao Shuang stal regentem státu Wei (též Cao Wei), byl Wang Bi přijat do státní správy. Po obvinění Cao Shuanga ze zrady byl obviněn i Wang Bi a byl propuštěn. Zemřel při morové epidemii ve věku 24 let.\n\nZ rodu Wangů pocházela řada významných učenců a činitelů včetně slavného spisovatele Wang Can. Příbuzní vlastnili velkou knihovnu čítající téměř deset tisíc svazků knih a Wang Bi měl pravděpodobně do knihovny přístup. Wang Bi byl zázračné dítě. Údajně mohl již ve věku deseti let vysvětlovat Lao-c'. Ve dvaceti letech udělal velký dojem na učence Pei Hui. Zaujal také dalšího významného učence He Yan, se kterým se setkal kolem roku 244. Bylo to asi v té době, kdy napsal komentáře k Lao-c' a I-ťing.\n\nWang Bi žil a pracoval v období po zhroucení dynastie Han (též Chan) v roce 220 CE. V této době dochází k odklonu od konfucianismu k taoismu. Wang Bi sám sebe považoval za konfuciána. Chtěl vytvořit chápání taoismu, které by bylo v souladu s konfucianismem. Za svůj hlavní úkol považoval obnovení pořádku a smyslu orientace čínské společnosti po turbulentních posledních letech dynastie Han. Ačkoli zemřel ve věku čtyřiadvaceti let, jeho interpretace taoismu se staly mimořádně vlivnými. Vydání Tao te ťingu, které použil ve svém komentáři k této práci, bylo základem téměř každého překladu do západního jazyka. Jeho interpretace daoistického materiálu nepoškodila konfucianismus a učinila myšlenky taoismu zajímavé pro konfuciánské myslitele. Práce Wang Biho učinila tradiční čínská náboženství slučitelná se zavedením indických budhistických textů.\n\nWang Bi ve svém komentáři systematizuje nauku díla \"Laozi\" tak, že za její jádro považuje dvojici pojmů „absence“ (無, wǔ) a „přítomnost něčeho, bytí“ (有, yǒu). Veškerá realita podle Wang Biho vzniká na základě „absence“, která v jeho výkladu představuje lidskému rozumu a zkušenosti nepřístupný zdroj všeho, označovaný jako „temný“ (玄, xuán) a rovněž tradičním výrazem dao (tao). Vládce má sám být jakoby „nepřítomný“ (nezasahování, wuwei), přičemž charakteristicky pro učení o temném má Wang Bi za to, že taoistické „nezasahování“ vede k dokonalé realizaci konfuciánských hodnot a společenského řádu. Wang Biho komentář k dílu Laozi tedy představuje ranou syntézu taoismu a konfucianismu. \n\n"}
{"id": "1407129", "url": "https://cs.wikipedia.org/wiki?curid=1407129", "title": "David Köstl", "text": "David Köstl\n\nDavid Köstl (* 10. října 1974) je bývalý český fotbalista, obránce a záložník.\n\nV české lize hrál za FK Teplice. Nastoupil ve 2 ligových utkáních. Gól v lize nedal. V nižších soutěžích hrál i za SKPP Znojmo, AC Sparta Praha „B“, SK Chrudim 1887, SK Spolana Neratovice, FK Baník Most a FK Chomutov.\n\n\n"}
{"id": "1407130", "url": "https://cs.wikipedia.org/wiki?curid=1407130", "title": "Western &amp; Southern Open 2018 – ženská čtyřhra", "text": "Western &amp; Southern Open 2018 – ženská čtyřhra\n\nŽenská čtyřhra Western & Southern Open 2018 probíhala ve druhé polovině srpna 2018. Do deblové soutěže cincinnatského tenisového turnaje nastoupilo dvacet osm dvojic. Obhájcem titulu byl tchajwansko-švýcarský pár Latisha Chan a Martina Hingisová, jehož členky nestartují společně. Hingisová ukončila po sezóně 2017 profesionální kariéru a Chan se rozhodla připravovat na Asijské hry 2018.\n\nV důsledku rozhodnutí neobhajovat body v Cincinnati opustila Latisha Chan po turnaji vrchol světové deblové klasifikace, na němž strávila jeden týden. Jako soupeřky o post světové jedničky žebříčku WTA ve čtyřhře do soutěže vstoupily Tímea Babosová a Kateřina Siniaková. Vzhledem k vyřazení obou hráček ve čtvrtfinále se do čela žebříčku vrátila Maďarka Babosová.\n\nVítězem se stal sedmý nasazený česko-ruský pár Lucie Hradecká a Jekatěrina Makarovová, který ve finále zdolal belgicko-nizozemské turnajové šestky Elise Mertensovou s Demi Schuursovou po dvousetovém průběhu 6–2 a 7–5. Obě šampionky si do žebříčku WTA připsaly 900 bodů a získaly premiérovou společnou trofej, když navázaly na finálovou účast na BGL Luxembourg Open 2011. 33letá Hradecká vybojovala dvacátý druhý deblový titul na okruhu WTA Tour a pro 30letou Makarovovou to bylo čtrnácté takové turnajové vítězství.\n\nČtyři nejvýše nasazené páry obdržely volný los do druhého kola.\n"}
{"id": "1407132", "url": "https://cs.wikipedia.org/wiki?curid=1407132", "title": "Komarna", "text": "Komarna\n\nKomarna je vesnice v Chorvatsku, v Dubrovnicko-neretvanské župě, v opčině Slivno v Dalmácii. V roce 2011 zde žilo 167 obyvatel.\n\nVesnice je situována mezi Dubrovníkem a Splitem, 3 km od Kleku a 7 km jižně od řeky Neretva.\n\nPůvodně se obyvatelé zabývali především rybolovem, v současnosti především turismem a také zemědělstvím.\n\n"}
{"id": "1407133", "url": "https://cs.wikipedia.org/wiki?curid=1407133", "title": "Jiří Třmínek", "text": "Jiří Třmínek\n\nJiří Třmínek (* 23. března 1933) je bývalý český silniční motocyklový závodník. \n\nV místrovství Československa startoval v letech 1959-1961 v kategorii sidecarů jako spolujezdec Rudolfa Sůvy. V celkové klasifikaci skončili v letech 1959 a 1960 na 2. místě.\n\n\n\n"}
{"id": "1407134", "url": "https://cs.wikipedia.org/wiki?curid=1407134", "title": "Radnice (Český Těšín)", "text": "Radnice (Český Těšín)\n\nRadnice v Českém Těšíně je novorenesanční stavba, která byla vystavěna podle návrhu architekta Viléma Richtera z Ostravy stavební firmou Eugena Fuldy v letech 1928–1929. Radnice je sídlem městského úřadu.\n\nObloučkový štít s hodinami se stal předlohou pro logo města.\n\n"}
{"id": "1407140", "url": "https://cs.wikipedia.org/wiki?curid=1407140", "title": "Peenemünde (maják)", "text": "Peenemünde (maják)\n\nMaják Peenemünde se nachází v ústí průlivu Pěna mezi ostrovy Uznojem (Usedom) a pevninou okresu Vorpommern-Greifswald spolkové země Německa Meklenbursko-Přední Pomořansko nedaleko ostrova Ruden.\n\nMaják je postaven na umělém ostrově vytvořeném z betonu a kamene. Zajišťuje bezpečný vjezd Pěninským průlivem do Štětínského zálivu, přístavů Volehošť (Wolgast, loděnice a přístav), v Peenemünde a dalších přístavů v průlivu.\n\nMaják je ve správě WSA Stralsund. Maják není přístupný veřejnosti.\n\nVálcová betonová věž vysoká 11 m zakončená galerií a lucernou. Věž je natřena vodorovným bílým a červeným pruhem, lucerna je bílá. Přístup na maják je pouze z lodi.\n\nV roce 2013 byla provedena generální oprava majáku.\n\nVýška světelného zdroje 12 m n. m.\n\nInterval 6 s (1+5)\n\nDosvit:\n\n"}
{"id": "1407141", "url": "https://cs.wikipedia.org/wiki?curid=1407141", "title": "Olga Řecká a Dánská", "text": "Olga Řecká a Dánská\n\nOlga Řecká a Dánská (Řeckyː Πριγκίπισσα Όλγα της Ελλάδας και Δανίας, srbskyː Кнегиња Олга Карађорђевић; 11. června 1903 – 16. října 1997) byla vnučkou řeckého krále Jiřího I. a manželkou prince Pavla, regenta jugoslávského království.\n\nPrincezna Olga se narodila v řeckých Athénách 11. června 1903 jako dcera Mikuláše Řeckého a Dánského, třetího syna řeckého krále Jiřího I., a Eleny Vladimírovny Ruské, vnučky cara Alexandra II.\n\nRodina nebyla bohatá, a když bylo Olze 11 let, byla po svržení řecké monarchie nucena odejít do exilu. Rodina se později přestěhovala do Paříže, zatímco Olga cestovala po celé Evropě se vzdálenějšími příbuznými.\n\nPrincezna Olga vyrostla bez bohatství a v roce 1922 byla zasnoubena s princem Frederikem Dánským. Nakonec se však 22. října 1923 provdala v Bělehradu za jugoslávského prince Pavla. Pavel se stal po zavraždění krále Alexandra I. regentem. Olga měla s Pavlem několik dětíː\n\n\n"}
{"id": "1407146", "url": "https://cs.wikipedia.org/wiki?curid=1407146", "title": "Odborný dohled nad výkladem snu", "text": "Odborný dohled nad výkladem snu\n\nOdborný dohled nad výkladem snu je český hraný film, který coby volné pokračování snímku \"Odborný dohled nad východem Slunce\" (2014) natočil režisér Pavel Göbl. Hlavní role opět ztvárnili Vratislav Brabenec, Jiří Vymětal, Jozef Polievka a Nikol Fischerová. Dále se ve filmu objevil také trumpetista Laco Déczi. Hudbu k filmu nahrála skupina Byl Pes. Film byl uveden v roce 2018.\n\n"}
{"id": "1407149", "url": "https://cs.wikipedia.org/wiki?curid=1407149", "title": "Ladislav Minařík", "text": "Ladislav Minařík\n\nLadislav Minařík (* 30. ledna 1953) je bývalý český fotbalový obránce.\n\nV československé lize hrál za Škodu Plzeň, vstřelil jednu prvoligovou branku. Debutoval v pátek 16. dubna 1976 v Plzni proti mužstvu ZVL Žilina (nerozhodně 1:1). Naposled nastoupil v pondělí 6. června 1977 v Trenčíně proti domácí Jednotě Trenčín (výhra 2:0).\n\n"}
{"id": "1407150", "url": "https://cs.wikipedia.org/wiki?curid=1407150", "title": "Jarmila Veselá (rozcestník)", "text": "Jarmila Veselá (rozcestník)\n\nJméno a příjmení Jarmila Veselá může označovat:\n\n"}
{"id": "1407152", "url": "https://cs.wikipedia.org/wiki?curid=1407152", "title": "Klášter voršilek (Praha)", "text": "Klášter voršilek (Praha)\n\nKlášter sester voršilek v Praze je barokní klášterní komplex řádu svaté Voršily (uršulinek). Nachází se při kostele svaté Voršily na Národní třídě na Novém Městě pražském.\n\nV roce 1664 zakoupily voršilky jeden z pražských domů ve staré zástavbě, pocházející ještě z doby vzniku Nového Města a zřídily si zde svůj první prozatímní konvent. Později přikoupily ještě několik okolních domů, které byly strženy a v letech 1674–1679 přestavěny na raně barokní komplex kláštera a přilehlé internátní školy. Kromě toho zde byly také divadlo, knihovna a několik kaplí. Na stavbě se podílel mj. též architekt Kilián Ignác Dientzenhofer. Původní zástavbu dokládají zbytky gotického zdiva v některých částech sklepení.\n\nBarokní kostel svaté Voršily byl vystavěn později, v letech 1699-1704, podle návrhu Marca Antonia Canevalleho.\n\nV době církevních reforem císaře Josefa II. byl klášter zrušen, ale krátce nato opět obnoven. Majetek však mezitím propadl náboženskému fondu, a voršilkám byl pouze propůjčován.\n\nPodruhé byl klášter zrušen komunistickým režimem v roce 1951 a řádové sestry byly odvezeny. Klášter byl navrácen Římské unii řádu svaté Voršily po sametové revoluci v roce 1991. V budově kláštera sídlí rovněž Endokrinologický ústav a restaurace.\n\n"}
{"id": "1407167", "url": "https://cs.wikipedia.org/wiki?curid=1407167", "title": "Günther Wilke", "text": "Günther Wilke\n\nGünther Wilke (23. února 1925 Heidelberg – 9. prosince 2016) byl německý chemik, profesor organické chemie. \nV letech 1969–1993 byl ředitelem \"Max-Planck-Institut für Kohlenforschung\" ve městě Mülheim an der Ruhr. V letech 1980–1981 předsedal Společnosti německých chemiků (\"Gesellschaft Deutscher Chemiker\").\n\nJeho manželkou byla Dagmar Wilke, rozená Kind.\n"}
{"id": "1407215", "url": "https://cs.wikipedia.org/wiki?curid=1407215", "title": "Learning to Crawl", "text": "Learning to Crawl\n\nLearning to Crawl je třetí studiové album skupiny The Pretenders. Vydáno bylo v lednu roku 1984 společností Sire Records a jeho producentem byl Chris Thomas, který s kapelou spolupracoval i na předchozích deskách. Nahráváno bylo již od léta 1982 v londýnském studiu AIR Studios. Jde o první album kapely vydané poté, co dva z jejích členů, kytarista James Honeyman-Scott a baskytarista Pete Farndon, zemřeli na předávkování drogami.\n\nAutorkou všech skladeb je Chrissie Hynde, pokud není uvedeno jinak.\n\n"}
{"id": "1407217", "url": "https://cs.wikipedia.org/wiki?curid=1407217", "title": "Jaroslav Kostelníček", "text": "Jaroslav Kostelníček\n\nJaroslav Kostelníček (* 13. dubna 1963 Valtice) je český politik a pedagog a bývalý profesionální voják, který v letech 2014 až 2018 působil jako zastupitel za ANO 2011 v Lázních Bělohrad. Od roku 2016 rovněž působí jako zastupitel Královéhradeckého kraje.\n\nZúčastnil se dvou zahraničních vojenských misí. Je čestným občanem města Leavenworth v Kansasu v USA. Zároveň je ředitelem Nadačního fondu pro nemocné leukémií a předsedou správní rady Nadačního fondu rozvoje venkova.\n\nJaroslav Kostelníček se narodil 13. dubna 1963 ve Valticích u Břeclavi. Svoji kariéru začínal v Československé lidové armádě, kde od roku 1982 působil jako pedagog na škole mladších specialistů a důstojnické škole raketového vojska v Hranicích a od roku 1985 rovněž jako vysokoškolský externí učitel absolventů vojenské katedry. Další jeho pedagogické působení bylo ve funkci instruktora Comandos, kde vyučoval dovednosti jako je sebeobrana, přežití a boj zblízka.\n\nV průběhu svého působení v Armádě České republiky byl u průzkumných jednotek včetně 4. Brigády rychlého nasazeni, kde byl součástí výsadkových jednotek z Pardubic, Chrudimi, Benešova. V letech 2007 až 2008 absolvoval studium na americké škole \"United States Army Command and General Staff College\" (CGSC).\n\nV roce 1997 dokončil bakalářské studium na Vysoké vojenské škole pozemního vojska ve Vyškově, které roku 2002 doplnil o navazující magisterské studium v oboru řízení vojenských systémů na Vojenské akademii v Brně.\n\nJaroslav Kostelníček se pedagogickému povolání věnoval již během svého působení v armádě. Později si doplnil své vzdělání na Pedagogické fakultě Univerzity Hradec Králové, kde v letech 2003 až 2006 vystudoval obor učitelství pro střední školy a v letech 2011 až 2013 rovněž i obor speciální pedagogika.\n\nPo odchodu z armády působil v letech 2010 až 2014 jako ředitel speciální základní školy v Lázních Bělohrad a od roku 2014 jako zástupce ředitele gymnázia, střední odborné školy, středního odborného učiliště a vyšší odborné školy v Hořicích. Zde rovněž založil \"Nadační fond rozvoje venkova\".\n\nJaroslav Kostelníček se také angažuje v mimoškolním vzdělávání, kdy se jako trenér tenisu věnuje převážně dětem předškolního a mladšího školního věku. Od roku 2013 také působí jako starosta Sokola Lázně Bělohrad. V květnu 2018 založil nadační fond pro nemocné leukémií.\n\nPo reorganizačních změnách ve školství odešel za prací do Náchoda. Zde na podzim 2018 kandidoval na post místostarosty a rovněž zde několik měsíců působil jako učitel na Základní škole T. G. Masaryka.\n\nOd roku 2014 je členem hnutí ANO 2011, kdy kandidoval na post zastupitele města Lázně Bělohrad. Zde zastával také pozici předsedy kontrolního výboru Od roku 2016 působí jako zastupitel Královéhradeckého kraje. Rovněž je členem výboru pro výchovu, vzdělávání a zaměstnanost a bezpečnostního výboru. Na podzim 2018 kandidoval na post místostarosty města Náchod. Přes úspěšné výsledky ve volbách však odmítl post zastupitele města Náchod a odešel do ústraní. \n"}
{"id": "1407218", "url": "https://cs.wikipedia.org/wiki?curid=1407218", "title": "James Honeyman-Scott", "text": "James Honeyman-Scott\n\nJames Honeyman-Scott (4. listopadu 1956 – 16. června 1982) byl anglický kytarista. Byl spoluzakladatelem kapely The Pretenders, s níž hrál v letech 1978 až 1982. Přestože autorkou naprosté většiny písní této kapely je její zpěvačka Chrissie Hynde, i on se na některých coby spoluautor podílel. V červnu 1982 byl nalezen mrtev v bytě své přítelkyně. Příčinou smrti byl infarkt myokardu způsobený nesnášenlivostí kokainu. Bylo mu 25 let.\n\n"}
{"id": "1407219", "url": "https://cs.wikipedia.org/wiki?curid=1407219", "title": "Arthur Abele", "text": "Arthur Abele\n\nArthur Abele (* 19. ledna 1986 Mutlangen) je německý atlet, mistr Evropy v desetiboji z roku 2018.\n\nV roce 2005 obsadil druhé místo v desetiboji na evropském juniorském šampionátu. Mezi dospělými dosáhl stejného umístění v sedmiboji o deset let později na halovém mistrovství Evropy v Praze. Jeho největším úspěchem je titul mistra Evropy v desetiboji z roku 2018.\n\n"}
{"id": "1407220", "url": "https://cs.wikipedia.org/wiki?curid=1407220", "title": "Pěna (průliv)", "text": "Pěna (průliv)\n\nPěna (německy: \"Peenestrom\") je průliv, který odděluje ostrov Uznojem (Usedom) od pevniny v okrese Vorpommern-Greifswald spolkové země Meklenbursko-Přední Pomořansko v Německu. Svou délkou cca 20 km patří k delším ze tří průlivů (Svina 16 km, Dziwna 32,4 km), které spojují Štětínský záliv s Baltským mořem. Název průlivu je podle řeky Pěny (německy \"Peene\"), která se vlévá u jihozápadního cípu ostrova Uznojem do Štětínského zálivu.\n\nVhledem hodnotám změny hladiny mořské vody, síly větru, salinitě bylo vypočteno, že přes průliv Pěna odtéká 17 % vod ze Štětínského zálivu do Baltského moře a zbytek ostatními dvěma průlivy (Svina 69%, Dziwna 14%).\n\nPrůliv spolu se zátokami a lagunami, levobřežní části pevniny okresu Vorpommern-Greifswald a německou částí ostrova Uznojem tvoří Přírodní rezervaci ostrova Uznojem (\"německy: Naturpark Insel Usedom\").\n\nSoučástí průlivu je zátoka a Achterwasser.\n\nNad průlivem se nacházejí města: \n\n\n"}
{"id": "1407230", "url": "https://cs.wikipedia.org/wiki?curid=1407230", "title": "Želetava (planetka)", "text": "Želetava (planetka)\n\n(9711) Želetava je planetka z hlavního pásu asteroidů, byla objevena 7. srpna 1972 švýcarskými astronomy Paulem Wildem a Ivem Baueršímou na observatoři Zimmerwald nedaleko Bernu.\n\nDle pytagorejského vztahu 13:12:5, s ohledem na čísla planetek (8964) Corax a (3735) Třeboň, je Želetava pojmenována podle moravského města Želetava poblíž středu přepony podobného trojúhelníku s kratší odvěsnou se středem v Třeboni a delší odvěsnou probíhajícím Vranovem nad Dyjí a rakouským městem Raabs an der Thaya.\n\n\n"}
{"id": "1407231", "url": "https://cs.wikipedia.org/wiki?curid=1407231", "title": "Tkáňové paměťové T buňky", "text": "Tkáňové paměťové T buňky\n\nTkáňové paměťové T buňky (TRM buňky) tvoří skupinu necirkulujících T buněk, které se vyskytují v tkáních (kůže, plíce, gastrointestinální trakt atd.). TRM buňky jsou transkripčně, fenotypově a funkčně odlišné od centrálních paměťových a efektorových paměťových T buněk, které cirkulují mezi krví, sekundárními lymfatickými orgány, lymfou a nelymfatickou tkání. Hlavní úlohou TRM buněk je poskytování ochrany před cizími patogeny, které prochází do organismu skrz tkáně. \n\nCD69 a CD103 jsou hlavní povrchové markery, které jsou exprimovány TRM buňkami v lidských tkáních. CD103 je exprimován pouze CD8+ TRM buňkami. CD4+ TRM buňky tento marker na svém povrchu neexprimují. CD69 je důležitý k rozlišení buněk, které se vyskytují v tkáních od těch, které cirkulují mezi tkáněmi. CD49a marker, slouží k rozlišení dvou populací TRM buněk, které mají odlišnou funkci. CD8+ CD49a+ TRM buňky produkují perforin a interferon gamma, který má dúležitou úlohu pro přirozenou a adaptivní imunitu v boji proti virovým, bakteriálním či protozoálním infekcím. CD8+ CD49a- TRM buňky produkují IL-17, což je prozánětlivý cytokin. \n\nTRM buňky vznikají z prekurzorů cirkulujících efektorových paměťových T lymfocytů v odpovědi na antigen. Hlavní úlohu ve formování TRM buněk má CD103 jehož exprese je zavislá na cytokinu TGF-beta. V případě nedostatku TGF-beta, efektorové paměťové buňky neexprimují CD103 a nediferencují se do TRM buněk. Důležitou roli ve vývoji a přežívání TRM buněk má celá řada cytokinů. Například homeostatický cytokin IL-15, prozánětlivé cytokiny IL-12 a IL-18, nebo IL-33.\n\nJelikož se TRM buňky vyskytují v tkáních, které představují hlavní bariéru oddělující organismus od vnějšího prostředí, poskytují první obranu před patogeny. V kůži, plících a mozku poskytují rychlou kontrolu nad infekcí a jsou efektivnější než efektorové paměťové buňky. TRM buňky exprimují granzym B, který je schopný limitovat šíření infekce .\n\nAutoreaktivní TRM buňky mohou způsobovat řadu autoimunitních chorob, např. roztroušenou sklerózu, lupus, autoimunitní hepatitidu nebo psoriázu. \n"}
{"id": "1407236", "url": "https://cs.wikipedia.org/wiki?curid=1407236", "title": "Cour carrée", "text": "Cour carrée\n\nCour carrée [\"kúr karré\"], česky \"Čtvercové nádvoří\", je největší nádvoří pařížského paláce Louvre.\n\nV letech 1190–1215 nechal francouzský král Filip II. August postavit kolem Paříže nové hradby, aby uchránil město před vpádem Angličanů. Pro zlepšení tohoto opevnění nechal na západní straně postavil hrad Louvre, mohutnou pevnost se čtyřmi vysokými stěnami chráněnými zatopenými příkopy, věžemi a donjonem. S nárůstem obyvatelstva se posléze Paříž rozšířila i mimo mimo tyto hradby. Karel V. proto v polovině 14. století nechal hradby rozšířit o tyto nové čtvrti a hrad Louvre se tak ocitl uprostřed města. Ztratil tím výrazně svůj vojenský význam a král přestavěl hrad na pohodlnější sídlo.\n\nPo porážce u Pavie (1525) strávil král František I. dva roky v zajetí v Itálii a ve Španělsku. Po svém návratu do vlasti se rozhodl přebudovat starý hrad Louvre na renesanční palác podobný těm, které viděl během svého zajetí. V roce 1528 byl za pouhé čtyři měsíce odstraněn donjon a jeho příkopy a v uvolněných prostorech vzniklo nádvoří zámku. V roce 1546 král pověřil architekta Pierra Lescota a sochaře Jeana Goujona jeho úpravami. Jindřich II. pokračoval během své vlády (1547-1559) ve stavební činnosti svého otce. Západní zeď byla stržena a v letech 1546–1549 byla přestavěna na renesanční palác stejné délky: dnešní křídlo \"Lescot\". Zde se konala svatba Jindřicha IV. před Bartolomějskou nocí, dne 16. října 1658 zde poprvé vystoupil Molière před Ludvíkem XIV.\n\nJindřich II. nechal zbořit a přestavět jižní stěnu (1553–1556) vytvořením královského pavilonu. V této fázi byla budova velmi různorodá, protože dvě strany byly paláce renesančního typu a zbývající dvě tvořily středověký hrad s hradbami, cimbuřím a věžemi.\n\nKrálovna Kateřina Medicejská upřednostnila spíš výstavbu svého Tuilerijského paláce a Jindřich IV. upřednostnil výstavbu galerie, která spojovala Louvre a Tuileries.\n\nTeprve Ludvík XIII. nechal strhnout severní zeď hradu (1624), čímž vzniklo křídlo \"Lescot\". Nebylo snadné integrovat tuto část do nádvoří, neboť stavba byla dvojnásob delší. Architekt Jacques Lemercier proto protáhl toto křídlo na sever: dnešní křídlo \"Lemercier\" (1636). A mezi oběma křídly postavil pavilon – dnešní pavilon \"Sully\".\n\nLudvík XIV. nechal zbořit východní stěnu. Tyto práce řídil architekt Louis Le Vau. Zdi byly jednoduše zbourány a příkopy zasypány. Jejich základy zůstaly nedotčené. Byly odhaleny v 19. století (1866) a během realizace projektu Grand Louvre se staly součástí Louvre médievale. Ludvík XIV. zdvojnásobil délku jižního křídla a postavil severní křídlo. Tři ze stran Cour carrée byly dokončeny, zbývalo vybudovat východní křídlo. To bylo významné, protože vedlo směrem k městu. Měl zde vzniknout nový hlavní vstup do Louvru. Král se v roce 1665 rozhodl vybudovat na vnější fasádě východní strany Louvru kolonádu. Realizací byli pověřeni Claude Perrault a Louis Le Vau. Práce se natáhly, protože musely být vykoupeny pozemky a domy před budoucí kolonádou, aby nerušily pohled. Navíc král upřednostňoval od roku 1674 zámek ve Versailles. Ludvík XIV. se také roku 1670 rozhodl zdvojnásobit šířku jižního křídla. Ale tato část jižního křídla byla dokončena až o století později. Po přesunu dvora do Versailles sloužily nedokončené stavby k ubytování umělců.\n\nLudvík XVIII. nechal palác Louvre opravit.\n\nBudovy kolem nádvoří jsou z každé strany dlouhé zhruba 160 metrů. Jedná se o osm křídel a osm pavilonů, která mají vlastní označení:\n\nPřestože výstavba všech budov probíhala po dobu 250 let, celek působí velmi jednolitě. Přízemí a obě patra mají velká okna, basreliéfy, sochy v nikách. Panovníci zanechali své monogramy na těch částech, které nechali zbudovat – Jindřich II., Karel IX., Jindřich IV., Ludvík XIII. a Ludvík XIV. Z republikánského období pochází kohout ve frontonu na středním pavilonu východního křídla.\n\nV centru nádvoří se nachází fontána.\n"}
{"id": "1407237", "url": "https://cs.wikipedia.org/wiki?curid=1407237", "title": "Last of the Independents", "text": "Last of the Independents\n\nLast of the Independents je šesté studiové album skupiny The Pretenders. Vydáno bylo v květnu roku 1994 a na jeho produkci se podíleli Stephen Street, Ian Stanley a Chris Thomas, přičemž poslední jmenovaný s kapelou spolupracoval již v jejích počátcích. Přestože jsou coby členové kapely na albu uvedeni Chrissie Hynde (zpěv, kytara), Adam Seymour (kytara), Andy Hobson (baskytara) a Martin Chambers (bicí), tato sestava se sešla pouze v jedné písni („All My Dreams“). Ve všech písních hrají pouze Hynde a Seymour, které doprovází různí další hudebníci. Na albu se nachází hitový singl „I'll Stand by You“.\n\n\n"}
{"id": "1407239", "url": "https://cs.wikipedia.org/wiki?curid=1407239", "title": "Colonnade du Louvre", "text": "Colonnade du Louvre\n\nColonnade du Louvre [\"kolonád dylúvr\"], česky \"Kolonáda Louvru\"), tvoří východní průčelí pařížského paláce Louvre (křídlo \"Sully\").\n\nKolonáda byla postavena v letech 1667–1670 a řadí se k předním ukázkám francouzské klasicistní architektury. Přestože je též nazývána Perraultova kolonáda (\"Colonnade de Perrault\"), určení konkrétního autora představuje problém. Výsledný vzhled ovlivnilo více autorů – královský architekt Louis Le Vau, královský malíř Charles Le Brun i architekt Claude Perrault.\n\nNa základně se nachází patro tvořené kolonádou korintských sloupů s atikou zakončenou balustrádou. Plynulou řadu přerušuje střední pavilon (\"Pavillon Saint-Germain l'Auxerrois\") s frontonem.\n\nV době vzniku představoval projekt velmi neobvyklou recepci: zdvojení sloupů na fasádě neodpovídá Vitruviově pojednání, na které se odvolávali architekti klasicismu.\n"}
{"id": "1407240", "url": "https://cs.wikipedia.org/wiki?curid=1407240", "title": "František Chaloupka (motocyklový závodník)", "text": "František Chaloupka (motocyklový závodník)\n\nFrantišek Chaloupka (8. srpna 1912 – 11. května 1986) byl český silniční motocyklový závodník. \n\nV místrovství Československa startoval v letech 1955-1961 v kategorii sidecarů. Spolujezdce mu dělala manželka, Miloslav Hubáček a syn Karel. V celkové klasifikaci skončil nejlépe v roce 1955 na 2. místě.\n\n\n\n"}
{"id": "1407241", "url": "https://cs.wikipedia.org/wiki?curid=1407241", "title": "Kostel svatých Neviňátek", "text": "Kostel svatých Neviňátek\n\nKostel svatých Neviňátek (tj. \"Église des Saints-Innocents\") byl katolický farní kostel v Paříži. Kostel byl zbořen v roce 1786. Kostel byl zasvěcen judským dětem pobitým na rozkaz krále Heroda, ke kterým cítil král Ludvík VII. obzvláštní oddanost.\n\nKostel byl umístěn v severozápadním rohu hřbitova Neviňátek na rohu ulic \"Rue Saint-Denis\" a \"Rue aux Fers\" v prostoru domů č. 43-45 na \"Rue Saint-Denis\", tedy severovýchodní část dnešního \"Square des Innocents\". Jeho průčelí s hlavním vchodem směřovalo na západ do vnitřku hřbitova. Vedlejší vstup byl z ulice \"Rue Saint-Denis\".\n\nPočátky kostela nejsou zcela jasné. Existuje několik hypotéz:\n\nKostel byl jistě přestavěn za vlády Filipa II. Augusta někdy po roce 1182, neboť král využil na stavební práce část peněz zabavených židům po jejich vyhnání z království a nechal zde pohřbít tělo svatého Richarda.\n\nOstatky sv. Richarda byly ve středověku ve velké úctě a bylo jim přisuzováno mnoho zázraků. Proto když Angličané ovládli Paříž (1420-1435), exhumovali tělo a odvezli jej do Anglie. V kostele zůstala pouze světcova hlava, která se zachovala až do zboření kostela v roce 1786.\n\nV roce 1437 byly v kostele zakázány bohoslužby po hádce, která se zde odehrála, a kterou pařížský biskup Jacques du Chastelier považoval za znesvěcení. Na 22 dnů byly pozastaveny všechny náboženské obřady a kostel i hřbitov byly uzavřeny, dokud se účastníci sporu neusmířili.\n\nKostel vysvětil pařížský biskup Denis Dumoulin jako kostel svatých Neviňátek a svatého Petra dne 22. února 1446.\n\nKostel byl zbořen v roce 1786, když byl zrušen hřbitov a hroby.\n"}
{"id": "1407244", "url": "https://cs.wikipedia.org/wiki?curid=1407244", "title": "Pardubické letní kino", "text": "Pardubické letní kino\n\nPardubické Letní kino je letní kino, které promítá pouze přes letní prázdniny, tedy v měsících červenci a srpnu. Projekce je pro všechny návštěvníky zdarma. Charakteristickým znakem tohoto letního kina je, že každý den v týdnu je vyhrazen konkrétnímu filmovému žánru. Často se pak celým programem letního kina prolíná nějaké významné téma. Pořadatelé se snaží o to, aby většinu českých filmů přijeli uvést jejich tvůrci osobně. Kino nemá žádnou stabilní scénu a za celou dobu své existence promítalo na řadě míst v Pardubicích.\n\nKino začalo poprvé fungovat v roce 2016. Jeho zakladatelé, Jan Motyčka a Tomáš Drechsler, spolupořádali pardubickou část festivalu Febiofest, v jehož rámci uskutečnili v pardubickém krematoriu mimořádnou projekci filmu Spalovač mrtvol. Velký zájem o tuto akci je inspiroval k zorganizování Pardubického letního kina.\n\nV roce 2009 byly na Magistrát města Pardubic předány dvě petice obyvatel z ulic Na Hrádku a Sukovy třídy, kteří si stěžovali na nadměrný hluk a rušení nočního klidu. Tato situace vyvolala hlasitý nesouhlas lidí, kteří naopak letní kino považovali za kulturní akci, která naopak centrum města oživuje a patří k němu. Vznikla tedy i petice, která naopak za setrvání kina v Tyršových sadech bojovala. Organizátoři této petice se snažili zachovat objektivitu a na petičním místě byly připraveny petiční archy jak pro zachování kina, tak i proti tomuto projektu.. Kolem roku 2011 stížnosti na kino utichly.\n\nKino promítalo nejdříve v Tyršových sadech. Na tomto místě promítalo kino po dlouhou dobu (v letech 2006 - 2011). V roce 2012 se letní kino muselo přesunout do areálu u pardubického skateparku v městské části Polabiny. Zejména kvůli připravované revitalizaci Tyršových sadů Protože revitalizace parku nebyla zahájena, vrátilo se po roce letní kino nakrátko zpět do Tyršových sadů (2013 - 2014). V Tyršových sadech začala v roce 2014 rozsáhlá revitalizace a poté už se letní kino do parku nemohlo vrátit.. Na další dva roky (2015 - 2016) se letní kino opět přemístilo do lokality v blízkosti skateparku.. V roce 2017 se kino přesunulo opět do sousedství Tyršových sadů, na hliněnou plochu v místě bývalých jatek, kde se v roce 2016 konal olympijský Rio park.\n\nOd roku 2018 letní kino promítá na břehu Labe v blízkosti mostu Pavla Wonky.\n\nV roce 2017 se organizátoři letního kina rozhodli nabídnout podobný zážitek i v jiných místech. V Hrochově Týnci a na dvou místech v Praze, ve Žlutých lázních a v zahradách Anežského kláštera.. Od roku 2018 se promítá i v pardubické městské části Dubina.\n\n\n"}
{"id": "1407246", "url": "https://cs.wikipedia.org/wiki?curid=1407246", "title": "Kostel Saint-Pierre-des-Arcis", "text": "Kostel Saint-Pierre-des-Arcis\n\nKostel Saint-Pierre-des-Arcis byl katolický farní kostel na ostrově Cité v Paříži. Kostel byl naposledy přestavěn v 15. století a byl zbořen na konci 18. století za Velké francouzské revoluce.\n\nPředdvoří kostela se nacházelo na \"Rue de la Vieille-Draperie\". Stavba byla ohraničena na východě ulicí \"Rue Saint-Pierre-des-Arcis\" a na západě uličkou, která vedla k apsidě kostela sv. Bartoloměje.\n\nPůvod názvu kostela je nejasný. \"Arcis\" může pocházet z latinského \"arcisterium\", což znamená klášter. Bula Inocence II. označuje kostel jako \"Ecclesia Sancti Petri de Arsionibus\".\n\nKostel založil v roce 926 pařížský hrabě Theudon na místě zničené kaple, která již byla zasvěcena sv. Petru, a která podléhala klášteru sv. Eligia. V roce 1130 byla zřízena farnost. Kostel byl přestavěn v roce 1424. V roce 1711 byl vztyčen nový portál. Kostel byl zrušen v roce 1790 a stal se národním majetkem. Budova pak sloužila jako sklad zvonů určených k přetavení na mince.\n\nV roce 1797 stát prodal budovu, aby mohla být postavena plánovaná ulice mezi \"Rue de la Vieille-Draperie\" a nábřežím Seiny. Kostel byl zbořen a v roce 1812 zde vznikla ulice \"Rue du Marché-aux-Fleurs\".\n"}
{"id": "1407250", "url": "https://cs.wikipedia.org/wiki?curid=1407250", "title": "Jozef Hodorovský", "text": "Jozef Hodorovský\n\nJozef Hodorovský (* 18. srpen 1921 - † 25. březen 2005) byl slovenský herec.\n\nCelé mládí prožil ve Spišské Nové Vsi, kde absolvoval učitelský ústav. Byl ochotnicky činný v divadelním souboru Hviezdoslav. V roce 1944 nastoupil do Slovenského divadla v Prešově jako profesionální herec. V roce 1945 nastoupil jako člen činohry do Východoslovenského národního divadla v Košicích. V roce 1977 mu Literární svaz udělil cenu za celoživotní tvorbu.\n\nVe Východoslovenském národním divadle odehrál 276 postav a režíroval 17 her. Pro rozhlas a \"Ma-ra-tón\" napsal množství pásem, scének a reportáži. Byl publicistou a překladatelem do polštiny a lužickosrbštiny. V letech 1960- 1968 vytvořil pro děti svéráznou postavu uja Bonifáce. V němčině mu vyšla kniha pro děti \"Wier spielen Theater\".\n\nHrál ve filmech Varhany, Člověk na mostě, Správce skanzenu. Pro politické postoje v letech 1968 - 1969 byl 20 let vyloučen ze Svazu slovenských dramatických umělců.\n"}
{"id": "1407254", "url": "https://cs.wikipedia.org/wiki?curid=1407254", "title": "Alone", "text": "Alone\n\nAlone je desáté studiové album skupiny The Pretenders. Vydáno bylo v říjnu roku 2016 společností BMG Rights Management a jeho producentem byl Dan Auerbach, který na něm zároveň hrál. Nahráno bylo ve studiu Easy Eye Sound v Nashvillu za doprovodu studiových hudebníků. Kromě zpěvačky Chrissie Hynde se na albu nepodílel žádný člen Pretenders.\n\n"}
{"id": "1407256", "url": "https://cs.wikipedia.org/wiki?curid=1407256", "title": "Hlasiťákovi", "text": "Hlasiťákovi\n\nHlasiťákovi (v anglickém originále The Loud House) je americký animovaný televizní seriál, vysílaný od roku 2016 na stanici stanice Nickelodeon. Vytvořil jej animátor a komiksový kreslíř Chris Savino. Seriál vypráví o jedenáctiletém klukovi Lincolnovi Hlasiťákovi, který žije se svými deseti sestrami.\n\n\n\n"}
{"id": "1407258", "url": "https://cs.wikipedia.org/wiki?curid=1407258", "title": "Mistrovství světa v atletice 2017 – Muži skok daleký", "text": "Mistrovství světa v atletice 2017 – Muži skok daleký\n\nSkok daleký mužů na Mistrovství světa v atletice 2017 probíhal 4. (kvalifikace) a 5. srpna (finále). Zvítězil Jihoafričan Luvo Manyonga. Radek Juška skončil 10.\n\n"}
