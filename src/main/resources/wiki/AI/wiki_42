{"id": "1514608", "url": "https://cs.wikipedia.org/wiki?curid=1514608", "title": "Jablonec nad Nisou (nádraží)", "text": "Jablonec nad Nisou (nádraží)\n\nJablonec nad Nisou je železniční stanice v jihozápadní části okresního města Jablonec nad Nisou v Libereckém kraji nedaleko řeky Lužická Nisa. Leží na neelektrifikované trati 036. Asi půl kilometru východně se nachází městské autobusové nádraží. Ve městě se dále nachází další tři železniční stanice a zastávky: \"Jablonec nad Nisou centrum\", \"Jablonec nad Nisou dolní nádraží\" a \"Jablonec nad Nisou zastávka\".\n\nHlavní železniční tahy, které začaly v polovině 19. století v regionu vznikat, Jablonec míjeli a představitelé města vyvíjeli soustavnou iniciativu k připojení města k říšské železniční síti. Stanice byla nakonec vybudována společností 'Liberecko-jablonecko-tanvaldská dráha' (\"Reichenberg–Gablonz–Tannwalder Eisenbahn\", \"RGTE\"), jejíž trať spojovala Jablonec s Libercem, pravidelný provoz byl zahájen 25. listopadu 1888. Roku 1894 byly koleje dále prodlouženy do Lučan nad Nisou a posléze až do Tanvaldu. Podoba budovy byla dána typizovaným stavebním plánem železničních stanic \"RGTE\".\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno hranové a dvě nekrytá ostrovní nástupiště, ke kterým se přichází přechody přes kolejiště (2019). V roce 2010 byla dokončena rekonstrukce a modernizace jabloneckého nádraží, budově byla navrácena původní historická podoba.\n\n"}
{"id": "1514617", "url": "https://cs.wikipedia.org/wiki?curid=1514617", "title": "Bruce Gilden", "text": "Bruce Gilden\n\nBruce Gilden (* 16. října 1946, Brooklyn, New York) je americký pouliční fotograf. Je nejznámější svými close-up portrétními záběry lidí na ulicích New Yorku pořízenými s pomocí blesku. Vydal celou řadu vlastních fotografických knih, získal cenu European Publishers Award for Photography a také Guggenheimovo stipendium. Gilden je od roku 1998 členem umělecké skupiny Magnum Photos.\n\nGilden se narodil v Brooklynu v New Yorku. Během studia sociologie na Státní pennsylvnské univerzitě viděl v roce 1968 film \"Blowup (Zvětšenina)\" Michelangela Antonioniho. Pod vlivem tohoto filmu si pořídil první fotoaparát a začal navštěvovat večerní školu fotografie na School of Visual Arts v New Yorku. Gilden, fascinovaný lidmi na ulici a myšlenkou vizuální spontánnosti, se rozhodl pro kariéru fotografa. Pro jeho tvorbu je typické používání blesku. Většinu života dělal černobílé snímky, ale v rámci projektu \"Magnum's Postcards From America\" přešel k fotoaparátu Leica S a začal fotografovat barevně a digitálně. Gilden je od roku 1998 členem mezinárodní agentury Magnum Photos.\n\nJeho prvním velkým projektem byli lidé na ostrově Coney. Fotografoval život na ulicích New Yorku, japonské gangstery z Jakuzy, bezdomovce, prostitutky a v letech 1995 až 2000 členy motorkářských gangů. Gilden byl fascinován dualitou a dvojím životem těch, které na snímcích zachytil. Zdokumentoval také irský venkov a tamní dostihy, ale i rituály voodoo na Haiti. \n\nO Gildenovi byl natočen dokumentární film \"Misery Loves Company: Život a smrt Bruce Gildena\" (2007).\n\n\n\n\nGildenova díla jsou umístěna v následujících sbírkách: \n\n"}
{"id": "1514620", "url": "https://cs.wikipedia.org/wiki?curid=1514620", "title": "Isidor Singer", "text": "Isidor Singer\n\nIsidor Singer (později \"Isidore Singer\", 10. listopadu 1859, Hranice (Morava) – 20. února 1939, New York) byl rakousko-americký židovský spisovatel, lexikograf a encyklopedista původem z Moravy.\n\nIsidor Singer studoval v letech 1872 až 1882 na Vídeňské univerzitě, údaje o jeho promoci nejsou známy. Současně s tím studoval ve Vídni v rabínském semináři, a zřejmě také v Berlíně. \n\nV letech 1885/86 publikoval časopis \"Allgemeine Oesterreichische Literaturzeitung\" a pracoval jako tajemník francouzského vyslance ve Vídni, s nímž roku 1887 odešel do Paříže, kde pracoval na tiskovém oddělení rakouského ministerstva zahraničí. \n\nSinger se brzy angažoval proti antisemitismu a v letech 1893/94 na toto téma vydával časopis \"La Vraie Parole\", v němž hájil Alfreda Dreyfuse.\n\nV roce 1895 odešel do New Yorku. Zde sebral dostatek peněz k založení a realizaci \"Židovské encyklopedie (Jewish Encyclopedia)\", kterou vydal v letech 1901 až 1906 ve dvanácti svazcích. Z mnoha svých dalších encyklopedických plánů jich však realizoval jen nemnoho, jako např. \"International Insurance Encyclopedia\" z roku 1909.\n\n\n"}
{"id": "1514622", "url": "https://cs.wikipedia.org/wiki?curid=1514622", "title": "Possesse", "text": "Possesse\n\nPossesse je francouzská obec v departementu Marne v regionu Grand Est. Žije zde obyvatel.\n\nObec leží u hranic departementu Marne s departementem Meuse. \n\nSousední obce jsou: Bussy-le-Repos, Contault, Charmont, Le Châtelier, Nettancourt (Meuse), Saint-Jean-devant-Possesse, Saint-Mard-sur-le-Mont, Sommeilles (Meuse) a Vernancourt.\n\n\"Počet obyvatel\"\n\n"}
{"id": "1514625", "url": "https://cs.wikipedia.org/wiki?curid=1514625", "title": "Antoine d'Agata", "text": "Antoine d'Agata\n\nAntoine d'Agata (* 19. listopadu 1961, Marseille) je francouzský fotograf a režisér. Jeho práce se zabývá tématy, která jsou často považována za tabu, jako je závislost, sex, obsese, prostituce či absence morálky. D'Agata je řádným členem umělecké skupiny Magnum Photos. V roce 2001 získal Niépceovu cenu pro mladé fotografy.\n\nD'Agata se narodil v Marseille v roce 1961. V roce 1983 opustil Francii, a začal cestovat. V roce 1990 studoval fotografii v Mezinárodním fotografickém centru v New Yorku pod vedením Larryho Clarka a Nan Goldinové.\n\nD'Agatova práce se zabývá závislostí, sexem, osobními posedlostmi, temnotou, prostitucí a dalšími tématy, které jsou obecně považovány za tabu. Často používá své vlastní životní zkušenosti jako výchozí materiál. „Moje intimita je tolik spjata s mou prací a moje práce tolik závisí na mých intimních zkušenostech z celého světa. Všechno se prolíná.“\n\nD'Agata je řádným členem Magnum Photos od roku 2008. Vydal více než tucet knih a natočil tři filmy. \n\nV roce 2009 uvedli Tommaso Lusena a Giuseppe Schillaci dokumentární film o d'Agatovi s názvem \"The Cambodian Room: Situations with Antoine d'Agata.\" \n\n\n\n\n\n\n\n"}
{"id": "1514626", "url": "https://cs.wikipedia.org/wiki?curid=1514626", "title": "The Razors Edge World Tour", "text": "The Razors Edge World Tour\n\nThe Razors Edge World Tour bylo koncertní turné australské hardrockové skupiny AC/DC, které sloužilo jako propagace studiového alba \"The Razors Edge.\" Jednalo se o první turné skupiny na, kterém vystupoval bubeník Chris Slade. V rámci turné se skupina účastnila festivalového turné Monsters of Rock po Evropě. V rámci tohoto festivalu skupina vystoupila v Donington parku, kam dorazilo přes 70 000 diváků. Koncert skupina nahrávala a vydala pod názvem \"Live at Donington.\" Většina záznamu z festivalu i turné byla použita také pro koncertní album \"Live.\"\n\n\nPřídavekː\n\n\nAC/DC\n\n"}
{"id": "1514627", "url": "https://cs.wikipedia.org/wiki?curid=1514627", "title": "Vlajka Ohia", "text": "Vlajka Ohia\n\nVlajka Ohia (), jednoho z federálních států USA, je jedinou v USA a jednou z mála na světě, která nemá obdélníkový tvar. \n\nJe tvořena osově souměrným nekonvexním pětiúhelníkem a poměr stran je 8:13. Od žerdi vybíhá modrý klín symbolizující místní kopce a údolí, ve vlající části se nachází pět pruhů (tři červené a dva bílé) představující pozemní a vodní cesty. Pruhů je pět proto, že původní Severozápadní teritorium bylo rozděleno na pět států. V modrém trojúhelníku se nachází sedmnáct hvězd na paměť toho, že Ohio bylo v roce 1803 sedmnáctým státem přijatým do Unie, a bílý kruh s červeným středem představující jak „O\" jako počáteční písmeno názvu státu, tak plod jírovce lysého (anglicky „buckeye“, srnčí oko), který je státním symbolem. Po spuštění se vlajka skládá v sedmnácti krocích, což vyžaduje spolupráci dvou lidí. \n\nVlajka byla přijata 9. května 1902 a jejím autorem je clevelandský architekt John Eisenmann. Nezvyklý tvar „vlaštovčího ocasu“ je inspirován vlajkou ohijské kavalérie za občanské války. \n\nGuvernérská vlajka obsahuje Velkou pečeť Ohia obklopenou kruhem třinácti bílých hvězd na jasně červeném poli. Stejně jako státní vlajka má celkově hvězd 17, protože v každém z rohů je další bílá pěticípá hvězda.\n\n\n"}
{"id": "1514628", "url": "https://cs.wikipedia.org/wiki?curid=1514628", "title": "Dea Dia", "text": "Dea Dia\n\nDea Dia, též Dia, je římská bohyně jarní setby, snad totožná s Cererou, Tellus, Accou Larentií nebo Bonou Deou. Je úzce spojena s Arválskými bratry, starobylým kněžským kolegiem, jež mělo na starosti oběti zajišťující očistu a plodnost polí, květnovou zemědělskou slavnost Ambarvalia a ve svých písních vzývalo Marta a lary. Na sklonku republiky jejich význam upadal, ale jejich prestiž byla obnovena císařem Augustem. Arválové poté pořádali třídenní květnovou slavnost na počest Dei Dii, nahrazující Ambarvalie, zajišťující očistu a plodnost polí. Datum slavnosti se určovalo každý rok zvlášť, připadalo například na 19. či 29. května. \n\nOslava byla vyhlášena magistrem kolegia z chrámu Concordie na Kapitolu a poté se Arválové přesunuli do domu svého vůdce, kde bohyni přinesli oběti, druhý den trávili v posvátném háji Dei Dii na Via Campana a poslední den jí opět obětovali v magistrově obydlí. Bratrstvo bylo v téže době také spojeno s kultem císaře, jeho členové skládali slib zajišťující blaho císaře a jeho rodiny, nejčastěji 3. ledna, a Dea Dia byla v přísaze uváděna hned za kapitolskou trojicí. Po roce 38 n. l. jméno bohyně z textů slibů úplně zmizelo, v první polovině 1. století však bylo v jejím háji postaveno Caesareum, budova sloužící ke kultu císaře.\n"}
{"id": "1514632", "url": "https://cs.wikipedia.org/wiki?curid=1514632", "title": "Cardenete", "text": "Cardenete\n\nCardenete je španělská obec v provincii Cuenca v autonomním společenství Kastilie – La Mancha. Žije zde obyvatel.\n"}
{"id": "1514634", "url": "https://cs.wikipedia.org/wiki?curid=1514634", "title": "James Hamilton, 4. vévoda z Hamiltonu", "text": "James Hamilton, 4. vévoda z Hamiltonu\n\nJames Hamilton, 4. vévoda z Hamiltonu (\"James Hamilton, 4th Duke of Hamilton, 1st Duke of Brandon, 4th Marquess of Clydesdale, 4th Earl of Arran, 3rd Earl of Lanark, 4th Baron Aven and Innerdale, 3rd Baron Machanshire and Polmont, 1st Baron of Dutton\") (11. dubna 1658, Hamilton Palace, Skotsko – 15. listopadu 1712, Londýn, Anglie) byl skotský šlechtic z významného rodu Hamiltonů. Uplatnil se v armádě, diplomacii a u dvora, od roku 1698 užíval titul vévody z Hamiltonu a byl rytířem Podvazkového řádu. Zahynul v souboji, který byl vyústěním dlouholetého příbuzenského sporu o dědictví. \n\nPocházel z rodu Douglasů, ale jeho otec William Douglas, 1. hrabě ze Selkirku (1634-1694), po sňatku s Anne Hamilton, 3. vévodkyní z Hamiltonu, přijal jméno Hamilton. Studoval na univerzitě v Glasgow, poté absolvoval kavalírskou cestu po Evropě, po návratu vstoupil do dvorských služeb, byl komořím Karla II. a Jakuba II. (1679-1688). V letech 1683-1685 a 1686 byl vyslancem ve Francii, v roce 1687 byl jmenován rytířem Bodlákového řádu, za vlády Jakuba II. byl krátce správcem královského šatníku (\"Master of the Great Wardrobe\", 1688-1689). Po pádu Jakuba II. odmítl přijmout vládu Viléma Oranžského a byl vězněn v Toweru. Po otci nezdědil žádné tituly, protože byl předurčen především jako dědic matky. Po její rezignaci v roce 1698 převzal celou titulaturu vymřelého rodu Hamiltonů a stal se čtvrtým vévodou z Hamiltonu. V roce 1699 byl znovu jmenován královským komořím. Souběžně sloužil v armádě, v roce 1685 byl jmenován plukovníkem, později dosáhl hodnosti generálporučíka (1693).\n\nVrcholu kariéry dosáhl za vlády královny Anny, kdy se stal reprezentantem skotských peerů ve Sněmovně lordů (1708-1712), i když jej angličtí peerové na jednání Horní sněmovny nechtěli vpustit. V roce 1710 byl jmenován členem Tajné rady, byl též místodržitelem v hrabství Lancashire (1710-1712). V roce 1711 obdržel britský titul vévody z Brandonu vycházející ze spříznění s vymřelou větví rodu Gerardů, v roce 1712 získal Podvazkový řád. V srpnu 1712 byl znovu jmenován vyslancem ve Francii, kam ale již nestihl odjet. Téhož roku se jako generální polní zbrojmistr (\"Master General of the Ordnance\") stal členem britské vlády. \n\nSouboj mezi vévodou z Hamiltonu a 4. baronem Mohunem byl vyústěním dlouholetých majetkových sporů plynoucích ze závěti 2. hraběte z Macclesfieldu. Ten zemřel v roce 1701 a ve své závěti opomněl jak svého bratra, tak i sestry, a majetek odkázal 4. baronu Mohunovi, který byl manželem jedné z jeho neteří. Příbuzní vyloučení ze závěti se ji pochopitelně snažili soudně změnit, po smrti 3. hraběte z Macclesfieldu pokračoval v justičním sporu vévoda z Hamiltonu, který byl ve vztahu k 2. hraběti z Macclesfieldu v identickém příbuzenském vztahu jako baron Mohun. Vévoda Hamilton soudní spor nakonec vyhrál, ale nepřátelství mezi ním a baronem Mohunem přetrvávalo a nakonec vyústilo v souboj, který se odehrál 15. listopadu 1712 v londýnském Hyde Parku. I když výzva k souboji vycházela ze soukromého sporu o dědictví, měla i politické pozadí. Baron Mohun patřil ke straně whigů a stoupencům vévody Marlborougha, zatímco vévoda Hamilton inklinoval k toryům a jako čerstvě jmenovaný vyslanec ve Francii měl za úkol vyjednat mírové podmínky v závěru války o španělské dědictví. Oba duelanti v souboji zemřeli. Jejich sekundanti plukovník John Hamilton a generál George Macartney se souboje aktivně zúčastnili a oba byli obviněni z účasti na vraždě. Zatímco John Hamilton byl odsouzen a uvězněn, George Macartney před trestem uprchl do Německa.\n\nPoprvé byl ženatý s Anne Spencerovou (1666-1690), dcerou ministra Roberta Spencera, 2. hraběte ze Sunderlandu, po její smrti se podruhé oženil s Elizabeth Gerardovou (1680-1743), neteří a dědičkou 2. hraběte z Macclesfieldu. Z druhého manželství měl sedm dětí, nejstarší syn, James Hamilton, 5. vévoda z Hamiltonu (1703-1743), původně sympatizoval s jakobity, ale později vstoupil do služeb Jiřího II. Druhorozený syn, lord William Hamilton (1706-1734), byl krátce členem Dolní sněmovny. Nejmladší syn, lord Anne Hamilton (1709-1748), sloužil v armádě a z jeho potomstva pochází současná linie vévodů z Hamiltonu. Mimoto 4. vévoda z Hamiltonu udržoval nemanželský poměr s Barbarou Fitzroyovou (1677-1737), dcerou Karla II. Z jejich vztahu pocházel nelegitimní syn Charles Hamilton (1691-1754), který žil ve Francii. \n\nVysokého postavení dosáhli také mladší bratři 4. vévody z Hamiltonu. Charles Hamilton, 2. hrabě ze Selkirku (1663-1739), sloužil v armádě, zastával funkce u dvora a vysoké posty ve Skotsku. John Hamilton, 1. hrabě z Ruglenu (1665-1744), působil také ve státních úřadech ve správě Skotska, nejmladší z bratrů lord Archibald Hamilton (1673-1754) byl dlouholetým poslancem Dolní sněmovny a guvernérem na Jamajce. Nejvýznamnějším z bratrů vévody z Hamiltonu se stal George Hamilton, 1. hrabě z Orkney (1666-1737), který v armádě dosáhl hodnosti polního maršála.\n\n\n\n"}
{"id": "1514635", "url": "https://cs.wikipedia.org/wiki?curid=1514635", "title": "George Hamilton, 1. hrabě z Orkney", "text": "George Hamilton, 1. hrabě z Orkney\n\nGeorge Hamilton, 1. hrabě z Orkney (\"George Hamilton, 1st Earl of Orkney, 1st Viscount Kirkwall, 1st Baron Dechmont\") (9. února 1666, Hamilton Palace, Skotsko – 29. ledna 1737, Londýn, Anglie) byl britský vojevůdce a politik z významného šlechtického rodu Hamiltonů, byl mladším bratrem 4. vévody z Hamiltonu. Jako voják se uplatnil v dynastických válkách přelomu 17. a 18. století, v roce 1696 byl povýšen na hraběte z Orkney. V britských dějinách byl historicky prvním nositelem hodnosti polního maršála zřízené v roce 1735.\n\nNarodil se jako pátý syn Williama Douglase, 1. hraběte ze Selkirku (v roce 1660 přijal jméno Hamilton) a Anne Hamiltonové, 3. vévodkyně z Hamiltonu (1636-1716). Již jako dítě byl jmenován kapitánem v regimentu svého strýce Georga Douglase. Později sloužil ve Francii, aktivně bojoval až jako plukovník skotské pěchoty v roce 1688, ve službách Viléma Oranžského se zúčastnil nástupnických bojů v Irsku (1689-1690). Později se zúčastnil devítileté války, v níž dosáhl hodnosti brigádního generála (1695), v roce 1696 obdržel titul hraběte z Orkney (do té doby jako syn vévodkyně užíval jméno \"lord George Hamilton\", titul hraběte z Orkney platil pouze pro Skotsko). V roce 1700 velel v Irsku, poté se pod velením vévody z Marlborough zúčastnil války o španělské dědictví, bojoval v bitvách u Blenheimu a Malplaquetu. V roce 1704 obdržel Bodlákový řád a hodnost generálporučíka dělostřelectva, v roce 1710 byl jmenován generálem. Od roku 1704 až do smrti byl také guvernérem v americké provincii Virginie, kterou ale nikdy nenavštívil a zastupovalo jej zde postupně šest administrátorů. V roce 1707 spolu se starším bratrem proslul svou aktivitou v otázce sloučení Skotska a Anglie. V letech 1708-1737 byl reprezentantem skotských peerů ve Sněmovně lordů a v roce 1710 byl jmenován členem Tajné rady, po nástupu hannoverské dynastie obdržel hodnost královského komorníka (1716), dále byl lordem-místodržitelem v hrabství Lanarkshire (1714-1737), později zastával čestné funkce guvernéra v Edinburghu (1714-1737) a v Berwicku (1733-1737). Po zřízení hodnosti polního maršála Velké Británie byl jejím prvním nositelem (12. ledna 1736).\n\nJeho manželkou byla Elizabeth Villiers (1657-1733) ze starobylého šlechtického rodu Villiersů, sestra diplomata 1. hraběte z Jersey a také milenka Viléma Oranžského. Právě od tohoto vztahu se odvíjela kariéra George Hamiltona. Měli spolu tři dcery, z nichž nejstarší Anne byla dědičkou hraběcího titulu z Orkney.\n\n\n\nV roce 1696 z pozůstalosti vévody z Buckinghamu koupil zámek Cliveden v hrabství Buckinghamshire, který se stal hlavním rodovým sídlem a v první polovině 18. století zde proběhla řada stavebních úprav, z finančních důvodů ale nebyly realizovány v plánovaném rozsahu. O významu hraběte z Orkney u dvora svědčí fakt, že po roce 1714 navštívili Cliveden několikrát králové Jiří I. a Jiří II. V roce 1737 si Cliveden pronajal dědic Jiřího II., princ waleský, který se zde trvale usídlil.\n\n\n"}
{"id": "1514640", "url": "https://cs.wikipedia.org/wiki?curid=1514640", "title": "Mezinárodní Svaz Mládeže", "text": "Mezinárodní Svaz Mládeže\n\nMezinárodní Svaz Mládeže je svaz organizací pro školství, kulturu a sport v Praze v České republice, registrovaný na Ministerstvu spravedlnosti České republiky.\n\nSvaz vznikl z komunity studentů Vysoké školy ekonomické, Českého vysokého učení technického, České zemědělské univerzity a realizuje společensky významné projekty, které podporují sjednocení a rozvoj mladých lidí v oblasti kultury, vzdělávání a sportu. Má mezinárodní akreditaci ICEF. Staví si za cíl podporu kulturních, sportovních a vědeckých aktivit mládeže na teritoriu Česka, Ruska, Ukrajiny a Kazachstánu.\n\nHlavními aktivitami spolku jsou: rozvoj a podpora kulturních, sportovních, vědeckých, pracovních, společenských, odborných a jiných činností mladých lidí. Ochrana a prosazování práv a zájmů mládeže v Česku i v zahraničí. Rozvoj mezinárodní spolupráce, zvyšování úrovně odborných a jazykových znalostí mladých lidí a kvality služeb edukačních organizací.\n\nMezinárodní Svaz Mládeže byl založen v roce 2007 v České republice v Praze.\n\nMSM se zabýval organizováním vzdělávacího procesu pro ty, kteří se chtějí učit cizí jazyky a organizací sportovních akcí pro studenty. Organizace zahraničních stáží, doprovodných sportovních a kulturních programů při studiu.\n\nV roce 2011 byla založena Mezinárodní fotbalová akademie MSM v Praze na základě fotbalového klubu Sparta Praha – programy tréninků byly sestaveny společně s fotbalovými federacemi v Praze, Moskvě a Kyjevě. S MSM spolupracují čeští trenéři Martin Frýdek a Eva Ganyakova. Ve struktuře svazu existuje mezinárodní fotbalový tým MSM, který je registrován u fotbalové asociace České republiky.\n\nV roce 2012 byla otevřena pobočka v Kyjevě.\n\n19. března v roce 2013 MSM podepsala dohodu o spolupráci s fotbalovou federací Kyjeva , jejímž cílem je spolupracovat v oblasti práce s mladými lidmi a navázat přátelské vztahy mezi fotbalovými centry Kyjeva a České republiky. Strany se dohodly, že budou v budoucnu pomáhat mladým hráčům a vyměňovat si sportovní techniky a organizační zkušenosti.\n\nČervenec – srpen 2013 – MSM uspořádala přátelská utkání s FFK (Fotbalovou Federací Kyjeva), návštěvu delegace funkcionářů fotbalových veteránů FFK a Kyjeva do Prahy, za účelem seznámení s prací Fotbalové federace České republiky.\n\n6. března 2014 byla v Moskvě otevřena pobočka MSM, v Praze zřízena Mezinárodní letní škola KVN. Program založený ve spolupráci s televizní společností “AMIK” a velvyslanectvími Ruska, Ukrajiny a Kazachstánu.\n\nV roce 2015 byla založena Mezinárodní tenisová akademie MSM – mezi trenéry patří Karel Jílek, trenér TC Sparta, stříbrný medailista ve čtyřhrách na Mistrovství České republiky v roce 2002; Ivona Brožová, stříbrná medailistka ITF do 18 let, mistryně Prahy v roce 2012 ve čtyřhře; Daniel Macko, mistr Prahy ve čtyřhře.\n\n13. října 2015 – podepsání dohody o spolupráci mezi Moskevskou fotbalovou federací a Mezinárodní unií mládeže v Praze. Cílem spolupráce je dát mladší generaci příležitost vybudovat fotbalovou kariéru v Evropě.\n\nV září 2016 byla otevřena pobočka v Petrohradě.\n\nV roce 2016 (12. března) uspořádal MSM mezinárodní studentský ples v budově Palác Žofín v Praze, kde vystoupil Sergej Šukov, zpěvák ruské skupiny Ruki Vverch!. 12. března se konal Mezinárodní vzdělávací veletrh, na kterém byly představeny světově proslulé univerzity, jejich učební plány a programy stáží, informace o grantech, stipendiích a dalších vzdělávacích příležitostech v zahraničí.\n\nV roce 2017 v rámci III. Mezinárodní olympiády „Generation MSM: Generace zaměřena na budoucnost!“ provedl personál MSM prezenční testování studentů ve 30 vzdělávacích institucích v Moskvě. Jako cenu poskytla MSM na charitativní bázi výlet do Velké Británie v areálu UK Royal Holloway University v Londýně. Do olympiády byli zapojeni i dobrovolnici .\n\nOd roku 2018 otevřela MSM v Praze letní školu bojových umění, kde přednáší Vladimír Idrani, dvojnásobný evropský mistr, český mistr ve smíšeném bojovém umění, trenér a učitel bojových umění druhé kategorie. Ve stejném roce se konalo otevření letní taneční akademie.\n\nV únoru 2019 se v Rusku konal IV. Mezinárodní metodický den (MMD) s podporou Ministerstva školství a vědy Ruské federace projektem „Školy nových technologií“, jehož cílem byla výměna odborných zkušeností mezi učiteli týkající se metodiky a řízení vzdělávacích institucí.\n\nMSM organizuje následující sociální projekty:\n\n\n\n\n\nMSM jako zakladatel mezinárodních soutěží usiluje o rozvoj kreativního myšlení studentů, seznámení účastníků s požadavky mezinárodních standardizovaných testů v angličtině a vytvoření pozitivního přístupu a nadšení pro výuku cizích jazyků. Olympiády jsou podporovány:\n\n\nHlavním cílem svazu je rozvoj a podpora kulturních, sportovních, vědeckých, pracovních, společenských, odborných a jiných činností mladých lidí a ochrana a prosazování práv a zájmů mládeže u nás i v zahraničí. MSM poskytuje komplexně konzultační a adaptační pomoc mladým lidem z různých zemí během mezinárodních vzdělávacích programů a stáží v České republice.\n"}
{"id": "1514641", "url": "https://cs.wikipedia.org/wiki?curid=1514641", "title": "Jan Frodeno", "text": "Jan Frodeno\n\nJan Frodeno (* 18. srpna 1981 Kolín nad Rýnem) je německý triatlonista, olympijský vítěz z roku 2008. Na LOH 2012 skončil na šestém místě. Na mistrovství světa v Ironmanu byl třetí v roce 2014 a vyhrál v letech 2015 a 2016. Na mistrovství světa v závodě Ironman 70.3 byl druhý v roce 2014 a vyhrál v letech 2015 a 2018. Jeho čas 7:35:39 z roku 2016 je světovým rekordem v dlouhém triatlonu.\n\nV roce 2008 získal cenu Silbernes Lorbeerblatt, v roce 2015 Německý sportovec roku a v roce 2016 Laureus World Sport Awards v kategorii akčních sportů.\n\nJeho manželkou je australská triatlonistka Emma Snowsillová. \n\n"}
{"id": "1514646", "url": "https://cs.wikipedia.org/wiki?curid=1514646", "title": "Bhisho", "text": "Bhisho\n\nBhisho (dříve Bisho) je hlavním městem provincie Východní Kapsko v Jižní Africe. Ve městě sídlí Kancelář premiéra, Provinční legislativa a mnoho dalších vládních resortů. Město se nachází asi tři kilometry od King William's Town a 70 kilometrů od Východního Londýna. Bhisho odvozuje své jméno od xhoského výrazu pro buvola. \n\nKöppenova klasifikace podnebí klasifikuje klima města Bhisho jako chladné polosuché (\"BSk\"), i když těsně hraničí jak s teplým polosuchým klimatem (\"BSh\"), tak s vlhkým subtropickým klimatem (\"Cfa\"). \n"}
{"id": "1514650", "url": "https://cs.wikipedia.org/wiki?curid=1514650", "title": "Šmidingerova knihovna Strakonice", "text": "Šmidingerova knihovna Strakonice\n\nŠmidingerova knihovna je univerzální veřejnou knihovnou. Jedná se o příspěvkovou organizaci, kterou zřizuje Město Strakonice. Poskytuje knihovnické, bibliografické a informační služby a zároveň je jednou z největších kulturních a vzdělávacích institucí ve městě. Hlavní budova sídlí v areálu strakonického hradu na adrese Zámek 1. Součástí knihovny jsou tři pobočky - pobočka Za Parkem v Husově ulici 380, pobočka Modlešovice a pobočka Nový Dražejov. Knihovna vykonává regionální funkce pro celý region Strakonice, obsluhuje 82 profesionálních a neprofesioálních knihoven. Je členem profesní organizace SKIP.\n\n\nKnihovna využívá automatizovaný knihovnický systém Clavius, čtenáři mají k dispozici on-line katalog a katalog Carmen. K 31.12.2018 tvořilo fond knihovny 138 680 knihovních jednotek - knih, časopisů, audioknih, novin, DVD, CD, stolních her, e-knih, čteček elektronických knih a gramodesek.\n\n\n\n\n\n\n\n\n\nProjekty, do kterých je knihovna zapojena:\n\n\nKnihovna každoročně pořádá přes 200 kulturních a vzdělávacích akcí - výstavy, přednášky, výlety, farmářské trhy, počítačová školení, fotografický kurz, besedy, lekce pro školy, čtení pro seniory, kurzy zdravého vaření.\n\n\n\n"}
{"id": "1514654", "url": "https://cs.wikipedia.org/wiki?curid=1514654", "title": "Anna z Rožmberka", "text": "Anna z Rožmberka\n\nAnna z Rožmberka (také Anna \"Alžběta\" z Rožmberka; 26. ledna 1530 – 16. prosince 1580 Jindřichův Hradec), provdaná Anna Hradecká z Rožmberka byla česká šlechtična z poslední generace rodu Rožmberků.\n\nNarodila se v roce 1530 jako prvorozená dcera pozdějšího 9. vladaře domu rožmberského Jošta III. z Rožmberka (1488–1539) a jeho první manželky Bohunky (Vendelíny) ze Starhembergu († 1530), která den po porodu zemřela. Její kmotrou se stala sama česká královna Anna Jagellonská. Anninými nevlastními sourozenci byli nejvyšší purkrabí Českého království Vilém z Rožmberka (1535–1592) a poslední mužský člen rodu Petr Vok z Rožmberka (1539–1611).\n\nDne 2. března 1546 se Jindřichově Hradci provdala za pozdějšího nejvyššího kancléře Českého království Jáchyma z Hradce (14. červenec 1526 – 12. prosinec 1565). Sňatek byl domluven už v dětství, proto ji 10. rožmberský vladař Petr V. Kulhavý odeslal i se sourozenci na vychování k tetě Anně Rožmberské z Hradce, vdově po Jindřichovi VII. z Rožmberka do Jindřichova Hradce. Ve svatebním průvodu z Třeboně do Jindřichova Hradce bylo zapřaženo 236 koní. V manželství doma trávila hodně času sama, protože Jáchym byl oblíbencem císaře Ferdinanda I. Habsburského a ten si ho zval k vídeňskému dvoru na různé hony a jiné zábavy. Přesto vše naznačuje tomu, že soužití bylo šťastné. To potvrzuje i dochovaná korespondence. V nepřítomnosti svého manžela řídila celé panství. Devatenáctileté manželství skončilo tragicky, když se pod Jáchymovou družinou cestou z Vídně prolomil most a on se utopil v Dunaji.\n\nAnna Jáchymovi porodila pět (nebo šest) dětí, ale jen dvě se dožily dospělosti:\n\n\nJako vdova nadále vychovávala a připravovala svého syna Adama II. na převzetí vladařských povinností. Stále také schopně spravovala panství. V roce 1574 odešla do takzvaného Klášteříčku, který byl útočištěm hradeckých vdov. Tam 16. prosince 1580 zemřela, manžela přežila o 15 let. Pohřeb se konal 29. prosince 1580 a císař Rudolf II. na něj z úcty vyslal svého vyslance Kryštofa Popela z Lobkowicz.\n"}
{"id": "1514667", "url": "https://cs.wikipedia.org/wiki?curid=1514667", "title": "Jeholopterus", "text": "Jeholopterus\n\nJeholopterus ninchengensis byl jediným druhem rodu jeholopterus. Tento malý anurognathidní pterosaurus pocházející z jurského období z dnešní Číny byl popsán díky téměř úplné fosilii, na které se zachovaly i otisky kůže a tkáň křídla.\n\nJeholopterus měl širokou, krátkou lebku typickou pro svou čeleď. Krk byl krátký, se sedmi nebo osmi krčními obratli.\n"}
{"id": "1514671", "url": "https://cs.wikipedia.org/wiki?curid=1514671", "title": "Frýdek-Místek (nádraží)", "text": "Frýdek-Místek (nádraží)\n\nFrýdek-Místek je železniční stanice v centrální části okresního města Frýdek-Místek v Moravskoslezském kraji v blízkosti řeky Ostravice. Leží na jednokolejných neelektrifikovaných tratích 322 a 323. V těsné blízkosti stanice se nachází městské autobusové nádraží.\n\nStanice byla vybudována jakožto součást trati společnosti \"Císařsko-královská privilegovaná Ostravsko-frýdlantská železnice\" (\"K. k. priv. Ostrau-Friedlander Eisenbahn\", \"OFE\") spojující nádraží Ostrava střed a Frýdlant nad Ostravicí. Výpravní budova byla otevřena spolu s celou dráhou 1. ledna 1871, vznikla dle typizovaného stavebního plánu železničních stanic. Průběh trasy železnice procházel zemskou hranicí Moravy na západním a Slezska na východním břehu Ostravice, byly tedy pro její plánování ustanoveny moravská a slezská komise, které měly o dráze kolejí rozhodnout. Po náročných jednáních a následných protestech neúspěšné moravské strany byly nakonec koleje položeny na slezském břehu řeky. Vzhledem k tomu, že se do sporu promítala i vzájemná rivalita měst Frýdek a Místek, bylo nádraží pojmenováno spojeným názvem \"Frýdek-Místek\", ačkoliv se z geografického hlediska nachází na frýdecké straně řeky.\n\n1. června 1888 byl zahájen provoz na trati postavené společností Severní dráha císaře Ferdinanda (\"KFNB\") propojující koncovou trať v Bystřici pod Hostýnem a dráhu z Ostravy ve Frýdlantu nad Ostravicí, a dále přes Frýdek do Těšína jakožto alternativní spojení Vídně a Krakova, které tolik neohrožovala blízká hranice s Pruskem. \"KFNB\" přistavěla při jižní straně existující staniční budovy vlastní výpravní objekt režného zdiva z neomítnutých cihel navržený architektem Antonem Dachlerem. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\").\n\nNachází se zde jedno hranové nástupiště u staniční budovy s přístřeškem a jedno kryté ostrovní nástupiště s podchody a elektronickým informačním systémem. Podchod umožňuje podejít kolejiště na západní stranu od nádraží. Opravy budovy nádraží započaly roku 2018 (2019). U severního zhlaví se nachází budova lokomotivní točna. Budova nádraží \"KFNB\" je památkově chráněna.\n\n"}
{"id": "1514672", "url": "https://cs.wikipedia.org/wiki?curid=1514672", "title": "Edward Villiers, 1. hrabě z Jersey", "text": "Edward Villiers, 1. hrabě z Jersey\n\nEdward Villiers, 1. hrabě z Jersey (\"Edward Villiers, 1st Earl of Jersey, 1st Viscount Villiers, 1st Baron Villiers\") (1656 – 25. srpna 1711) byl anglický politik, dvořan a diplomat ze šlechtického rodu Villiersů, mimo jiné byl bratrancem 2. vévody z Buckinghamu a švagrem maršála hraběte z Orkney. Byl vyslancem v Holandsku a Francii, zastával též vysoké funkce u dvora a v letech 1700-1704 byl nejvyšším komořím Anglie. V roce 1697 získal titul hraběte z Jersey. Jeho kariéra byla předurčena důvěrným vztahem krále Viléma III. s jeho sestrou Elizabeth.\n\nPocházel z početné rodiny plukovníka Edwarda Villierse (1620-1689) a jeho manželky Frances Howardové, dcery 2. hraběte ze Suffolku. Studoval v Cambridge a v roce 1677 s dalšími sourozenci doprovázel princeznu Marii do Nizozemí při příležitosti jejího sňatku s Vilémem Oranžským. Po pádu Jakuba II. a nástupu Viléma Oranžského na anglický trůn patřil k prominentním osobnostem dvora, byl nejvyšším štolbou království (1689-1698) a v roce 1691 s titulem vikomta vstoupil do Sněmovny lordů. Protože dobře znal poměry v Nizozemí, uplatnil se jako vyslanec v Haagu (1695-1697), byl též delegátem na mírových jednáních v Rijswijku v závěru Devítileté války (1697). V roce 1697 získal titul hraběte z Jersey a téhož roku byl jmenován členem Tajné rady. Následně byl vyslancem ve Francii (1698-1699), souběžně v letech 1697-1700 byl členem místodržitelského sboru v Irsku a v letech 1699-1700 krátce zastával funkci státního sekretáře vnitra. V případě nepřítomnosti Viléma Oranžského v Anglii byl též členem místodržitelského sboru v Anglii. V letech 1700-1704 byl nejvyšším komořím, ale jeho kariéra skončila v podstatě se smrtí Viléma Oranžského (1702), nakonec upadl v nemilost u královny Anny a byl donucen k odchodu do ústraní.\nV roce 1681 se oženil s Barbarou Chiffinch (1663-1735), dcerou dvořana Williama Chiffinche. Měli spolu dvě děti, dcera Mary Villiers (1688-1735) byla poprvé provdaná za předčasně zemřelého Thomase Thynne z rodu pozdějších markýzů z Bathu, podruhé za Georga Granvilla (1666-1735). Syn William Villiers (1682-1721) byl druhým hrabětem z Jersey.\n\nEdwardovým sídlem byl nevelký zámek \"Squerryes Court\" (Kent), který koupil v roce 1700. Až o několik generací později získali Villiersové značný majetek dědictvím po bankéřské rodině Childů.\n\n\n"}
{"id": "1514673", "url": "https://cs.wikipedia.org/wiki?curid=1514673", "title": "Victor Child Villiers, 7. hrabě z Jersey", "text": "Victor Child Villiers, 7. hrabě z Jersey\n\nVictor Albert George Child-Villiers, 7. hrabě z Jersey (\"Victor Albert George Child-Villiers, 7th Earl of Jersey, 10th Viscount Grandison, 7th Viscount Villiers, 7th Baron Villiers\") (20. března 1845, Londýn, Anglie – 31. května 1915, Osterley Park, Anglie) byl britský státník a bankéř ze starobylého šlechtického rodu Villiersů. Jeho kmotrou byla královna Viktorie, po matce byl vnukem premiéra Roberta Peela. Politicky patřil ke konzervativcům, od mládí zasedal ve Sněmovně lordů. Krátce byl členem vlády a poté guvernérem v Novém Jižním Walesu (1890–1893). \n\nNarodil se v Londýně jako nejstarší ze tří synů Georga Villierse, 6. hraběte z Jersey (1808–1859), a Julie Peelové (1821–1893), dcery premiéra Roberta Peela (alianční příjmení \"Child-Villiers\" užívala rodina od roku 1819). Titul hraběte z Jersey zdědil po otci v roce 1859, poté studoval v Oxfordu a po dosažení plnoletosti vstoupil do Sněmovny lordů. Jako peer patřil ke konzervativcům, za vlády Benjamina Disraeliho se stal královským komořím (1874–1880), od roku 1887 až do smrti byl lordem-místodržitelem v hrabství Oxfordshire, kde zároveň zastával funkci smírčího soudce. Dále byl smírčím soudcem a zástupcem místodržitele v hrabství Warwickshire. V Salisburyho vládě byl generálním intendantem armády (1889–1890), v roce 1890 byl jmenován členem Tajné rady, téhož roku obdržel Řád sv. Michala a sv. Jiří. \nV letech 1890–1893 byl guvernérem v Novém Jižním Walesu, ale i když se začal aktivně zabývat koloniální problematikou, několikrát usiloval o odvolání zpět do Británie. Jako guvernér příliš aktivně nevystupoval, ale v roce 1891 uspořádal setkání zástupců všech australských provincií v Sydney. V roce 1894 zastupoval Spojené království na koloniální konferenci v Kanadě, později byl místopředsedou vládní komise pro lodní dopravu mezi Británií a koloniemi (1906–1909). Podpoře kolonií se věnoval také jako bankéř (byl majoritním podílníkem bankovního domu Child’s Bank), v roce 1905 naposledy navštívil Austrálii, v roce 1900 získal Řád lázně. Po mrtvici v roce 1906 se nadále veřejného dění stranil a zemřel na rodovém sídle \"Osterley Park\" (Middlesex). \n\nV roce 1872 se oženil s Margaret Leigh (1849–1945), dcerou 2. barona Leigha a neteří 1. vévody z Westminsteru. Měli spolu šest dětí; tři dcery se provdaly za důstojníky ze šlechtických rodin, dědicem titulů byl syn George Henry Child-Villiers, 8. hrabě z Jersey (1873–1923). \n\n\n"}
{"id": "1514679", "url": "https://cs.wikipedia.org/wiki?curid=1514679", "title": "Alej roku", "text": "Alej roku\n\nAlej roku je anketa, kterou pořádá sdružení Arnika. Cílem je propagace stromořadí, která od nepaměti patří k české krajině. Nominovány mohou být jak aleje, kterým hrozí zánik, tak i čerstvě vysázené aleje. Nezáleží, zda jde o aleje známé, neznámé, vzrostlé, mladinké, ve městech, v krajině, kolem silnic nebo turistických tras. O vítězství může rozhodnout mimořádná krása, silný příběh, snaha místních lidí o záchranu nebo odhodlání lokálních patriotů uspět v konkurenci z celé republiky. \nSoučástí ankety je i soutěž o nejkrásnější fotografii aleje.\n\n"}
{"id": "1514682", "url": "https://cs.wikipedia.org/wiki?curid=1514682", "title": "Zachar Borisovič Vulich", "text": "Zachar Borisovič Vulich\n\nZachar Borisovič Vulich (rusky Захар Борисович Вулих, 17. února 1844, Oděsa – 23. února 1897, Petrohrad) byl ruský matematik a pedagog.\n\nByl synem obchodníka v Oděse a po ukončení gymnázia vstoupil na fakultu fyziky a matematiky Petrohradské univerzity, kde promoval v roce 1868.\n\nVyučoval na petrohradských vojenských školách, ženském gymnáziu a na pedagogických kurzech pro ženy. V roce 1885 byl pozván, aby přednášel dětem cara Alexandra III.: Georgiji Alexandroviči a Xenii Alexandrovně a poté Michailu Alexandroviči a Olze Alexandrovně. V roce 1886 mu byla udělena hodnost státního rady.\n\nJe autorem díla „Krátký kurz geometrie a sbírka geometrických problémů“ a velkého počtu článků. Vyučoval aritmetiku na Mariinském institutu (1892), byl inspektorem 3. vojenské školy, stálým členem výcvikového výboru na hlavním ředitelství vojenských škol a inspektorem Alexandrova lycea.\n\nV roce 1867 vstoupil do manželství s Elenou Antonovnou Berezovskou (1845–1918), vnučkou plukovníka Štěpána Semenoviče Vasilkovského, velitele pevnosti města Kilija, hrdiny války v roce 1812. Z tohoto manželství se narodily dvě děti. Poté uzavřel druhé manželství s Ninou Alexandrovnou Volkovickou a narodil se mu syn a dcera.\n\nByl pohřben na novoděvičím hřbitově v Petrohradě.\n"}
{"id": "1514683", "url": "https://cs.wikipedia.org/wiki?curid=1514683", "title": "Potez 39", "text": "Potez 39\n\nPotez 39 byl francouzský dvoumístný pozorovací a lehký bombardovací hornoplošník vyráběný firmou Potez začátkem 30. let 20. století. Jeho prototyp poprvé vzlétl v lednu 1930.\n\nPotez 39 byl celokovový dvoumístný vzpěrový hornoplošník. Jeho křídla měla rozpětí 16 m a trup byl 10 metrů dlouhý. Sériová verze Potez 390 dosáhla maximální rychlosti 240 km/h a dostupu 7 000 m.\n\n\n\nÚdaje dle \n\n\n"}
{"id": "1514687", "url": "https://cs.wikipedia.org/wiki?curid=1514687", "title": "Cmune", "text": "Cmune\n\nCmune je čínská softwarová firma, založená v roce 2007. Je tvůrcem počítačové hry \"UberStrike,\" androidové hry \"Deadheads\" a spolupracovala na hře \"PayDay: Crime War\". Cmune má pobočky v Pekingu v Číně a San Franciscu v USA. \n\nOd Cmune je nejúspěšnější \"Uberstrike\". Střílečka pro první osobu (FPS). \"Uberstrike, který\" byl původně vyvinut pod názvem \"Paradise Paintball\", je příležitostná a multiplayerová bezplatná 3D prohlížečová hra. Od listopadu 2012 se jednalo o největší FPS na Facebooku . Bylo také k dispozici na vlastním webu a v App Store pro Mac a iOS. \n\nOd 13. června 2016 je hra offline. \n\n\"Paradise Paintball\" byl spuštěn v listopadu 2008. Hra byla celosvětově na prvním místě na Apple Dashboard po čtyřech měsících po svém debutu v listopadu 2008 a byla první real-time 3D multiplayerovou hrou spuštěnou na Facebooku a MySpace, kde jí byla udělena “Nejlepší nová aplikace” u GDC v březnu 2010. \"Paradise Paintball\" byl nabízen jako první webová 3D hra s real time mikroplatbami, kde uživatelé mohou nakupovat virtuální zboží, aniž by museli hru opustit. \n\nPaintball Paradise byl přejmenován na 'UberStrike' v 16. listopadu, 2010. 13. srpna 2016, Cmune oznámila ukončení hry na jejich webu a herni servery byly vypnuty 13. června 2016.\n\nV roce 2019 vznikl fanouškovský patch, který umožnil hru sputit bez oficiálních Uberstrike serverů. Projekt dostal název Uberkill \n\nDne 28. května 2009 byl Paradise Paintball vybrán jako jeden z vítězných programů Facebooku fbFund 2009. FbFund spravuje Facebook, Accel Partners a The Founders Fund . Cmune byl nominován na dvě ceny Unity Awards : Community Choice Award, která je vybírána uživateli prostřednictvím ankety, a cena Cross Platform Award. \n\n"}
{"id": "1514688", "url": "https://cs.wikipedia.org/wiki?curid=1514688", "title": "Oregon Country", "text": "Oregon Country\n\nOregon County je historický pojem. V 19. století šlo o sporné území na severozápadě Severní Ameriky, jež se rozkládalo na území dnešních amerických států Oregon, Washington, Idaho, Montana, Wyoming a kanadské provincie Britská Kolumbie. Před rokem 1810 ovládali tuto oblast britští a franko-kanadští obchodníci s kožešinami, po roce 1830 američtí osadníci. Pobřeží severně od řeky Columbie často navštěvovaly lodě všech národů, které se zabývaly námořním obchodem s kožešinami. \n\nNejasnosti kolem společného vlastnictví tohoto území ukončila Oregonská dohoda z roku 1846, v níž se ve shodě s předešlou smlouvou z roku 1818 obě strany dohodly na tom, že hranice mezi Spojenými státy a Britskou Severní Amerikou budou na 49. rovnoběžce, kde leží například záliv Semiahmoo. \n\nVýraz \"Oregon\" byl specificky americkým pojmenováním této oblasti. Britové pro ni používali termín \"Columbia District\". Oregon Country se rozkládala severně od 42. rovnoběžky, jižně od linie 54°40′ s. š. a západně od Skalnatých hor, přičemž její východní hranice obecně procházela po nebo blízko Velkého kontinentálního rozvodí a západní podél Tichého oceánu. Tato oblast dnes tvoří kanadskou provincii Britská Kolumbie, celé území amerických států Oregon, Washington, Idaho a část území států Montana a Wyoming.\nBritskou správu Oregon Country prováděla obecně Společnost Hudsonova zálivu, jejíž vliv přesahoval mnohem dál na sever, do takzvané kanadské Nové Kaledonie, dnešního Yukonského teritoria.\n\n"}
{"id": "1514693", "url": "https://cs.wikipedia.org/wiki?curid=1514693", "title": "Charmont (Marne)", "text": "Charmont (Marne)\n\nCharmont je francouzská obec v departementu Marne v regionu Grand Est. Žije zde obyvatel.\n\nObec leží u hranic departementu Marne s departementem Meuse. \n\nSousední obce jsou: Bettancourt-la-Longue, Nettancourt (Meuse), Possesse, Vernancourt a Vroil.\n\n\"Počet obyvatel\"\n\n"}
{"id": "1514694", "url": "https://cs.wikipedia.org/wiki?curid=1514694", "title": "Plameny (Schulhoff)", "text": "Plameny (Schulhoff)\n\nPlameny (německy \"Flammen\") je dvouaktová opera o deseti dějstvích, jediná opera pražského židovského skladatele Ervína Schulhoffa. \n\nPůvodní libreto v češtině napsal Karel Josef Beneš. Světová premiéra opery se konala ve starém Národním divadle v Brně-Veveří 27. ledna 1932, což bylo zároveň poslední uvedení v původní podobě. Dalšího se dočkala až 90. letech 20. století, a to v německém překladu Maxe Broda pod názvem \"Flammen\". \n\nSurrealistický syžet opery je založen na legendě o Donu Juanovi s prvky legendy o Věčném Židovi a je navíc silně ovlivněn Freudovou psychoanalýzou. Na rozdíl od Mozartova \"Dona Giovanniho\", založeného na téže legendě, není Schulhoffův Don Juan stažen do podsvětí, nýbrž je odsouzen k věčnému životu.\n"}
{"id": "1514695", "url": "https://cs.wikipedia.org/wiki?curid=1514695", "title": "Mathis", "text": "Mathis\n\nPříjmení Mathis nosí více významných osobností:\n\n"}
{"id": "1514697", "url": "https://cs.wikipedia.org/wiki?curid=1514697", "title": "Singleton (rozcestník)", "text": "Singleton (rozcestník)\n\nSingleton může být:\n\n\n"}
{"id": "1514700", "url": "https://cs.wikipedia.org/wiki?curid=1514700", "title": "Charmont", "text": "Charmont\n\nCharmont je název nebo součást názvu více obcí ve Francii:\n\n"}
{"id": "1514701", "url": "https://cs.wikipedia.org/wiki?curid=1514701", "title": "Millers River", "text": "Millers River\n\nMillers River, přítok řeky Connecticut, je řeka dlouhá 84 km, která protéká severní částí státu Massachusetts (USA). \n\nMillers River pramení ve Worcester County u obce Ashburnham ve výšce pŕibližně 330 m n. m. Povodí řeky Millers River se rozkládá na ploše 1000 km². Řeka má jeden přítok zprava, Tully River, a protéká vodní nádrží Sunset Lake. Soutok s řekou Connecticut ve výšce zhruba 55 m n. m. je poblíž mostu French King Bridge v soutěsce French King Gorge nedaleko města Erving.\n\nMillers River byla dříve nazývána „Paquag“ nebo „Baquag“, což v jazyce indiánského kmene Nipmuck znamená „čistá voda“.\n"}
{"id": "1514704", "url": "https://cs.wikipedia.org/wiki?curid=1514704", "title": "Collier", "text": "Collier\n\nCollier může být:\n\n\n"}
{"id": "1514705", "url": "https://cs.wikipedia.org/wiki?curid=1514705", "title": "McGuire", "text": "McGuire\n\nPříjmení McGuire nosí více významných osobností:\n\n"}
{"id": "1514706", "url": "https://cs.wikipedia.org/wiki?curid=1514706", "title": "Wilkerson", "text": "Wilkerson\n\nPříjmení Wilkerson nosí více významných osobností:\n\n"}
{"id": "1514709", "url": "https://cs.wikipedia.org/wiki?curid=1514709", "title": "Wilcox", "text": "Wilcox\n\nWilcox může být:\n\n\n"}
{"id": "1514710", "url": "https://cs.wikipedia.org/wiki?curid=1514710", "title": "Pitts", "text": "Pitts\n\nPříjmení Pitts nosí více významných osobností:\n\n"}
{"id": "1514711", "url": "https://cs.wikipedia.org/wiki?curid=1514711", "title": "Rozpočtový výbor Evropského parlamentu", "text": "Rozpočtový výbor Evropského parlamentu\n\nRozpočtový výbor Evropského parlamentu (Zkr. BUDG z European Parliament Committee on Budgets) je jedním z 20 stálých výborů Evropského parlamentu a je zodpovědný za otázky týkající se rozpočtu EU a víceletého finančního rámce. \n\nTento výbor je součástí rozpočtového orgánu EU, což ve svém důsledku znamená, že s Radou EU spoluzodpovídá za posouzení a schválení evropského rozpočtu. Rozpočtový výbor se zabývá i finančními dopady legislativy a její kompatibilitou s víceletým finančním rámcem. Vedle toho spadá do působnosti tohoto výboru také rozpočet decentralizovaných orgánů a finančních aktivit Evropské investiční banky, které nejsou součástí správy ekonomických záležitostí EU. \n\n"}
{"id": "1514712", "url": "https://cs.wikipedia.org/wiki?curid=1514712", "title": "Serie A 2019/20", "text": "Serie A 2019/20\n\nSoutěžní ročník Serie A 2019/20 bude 118. ročník nejvyšší italské fotbalové ligy a 88. ročník od založení Serie A. Soutěž začíná 24. srpna 2019 a skončí 24. května 2020. Účastní se jí opět 20 týmů, z toho 17 se kvalifikovalo z minulého ročníku. Poslední tři týmy předchozího ročníku, jimiž byly Empoli FC, Frosinone Calcio a poslední tým ročníku - AC ChievoVerona, sestoupily do druhé ligy. Opačným směrem putovaly Brescia Calcio (vítěz druhé ligy), US Lecce a Hellas Verona FC která po obsazení 5. místa v ligové tabulce zvítězila v play-off.\n\nTitul v soutěži obhajoval opět Juventus FC, který v minulém ročníku získal již 35. prvenství v soutěži a osmé v řadě.\n\nTabulka po půlce sezony (13. 1. 2020)\n"}
{"id": "1514713", "url": "https://cs.wikipedia.org/wiki?curid=1514713", "title": "Trůnící Madona s Ježíškem (Cheb)", "text": "Trůnící Madona s Ježíškem (Cheb)\n\nTrůnící Madona s Ježíškem spojuje prvky doznívajícího idealismu krásného slohu a nastupující realismus pozdní gotiky. Autor sochy, kterého Ševčíková označila jako \"Mistr sedící madony\", pocházel nejspíše ze Švábska, ale může jít také o dílo importované z Podunají. Tomu by odpovídala vysoká kvalita řezby, slohové východisko i menší rozměry. Socha byla patrně součástí oltářního nástavce. Pochází ze soukromé sbírky a její původ není znám. Je součástí expozice chebské gotiky Galerie výtvarného umění v Chebu.\nPlně plastická socha z ořechového dřeva 54,5 × 39,5 × 30 cm, vzadu vyhloubená. Po zásahu neznámého restaurátora (před rokem 1974) zůstaly zachovány pouze zbytky křídové vrstvy v inkarnátech a stopy modrozelené barvy a zlacení na plášti. Restaurovali F. Hodonský a B. Jetelová (1986, 1987) a J. Živný (1994). \n\nJedná se o dílo značné formální přísnosti a prvotřídní kvality. Monumentálně pojatá trůnící Madona drží na klíně nahého a neklidného Ježíška, který má v rukou rozevřenou knihu. Levou rukou ukazuje konkrétní řádku textu a pravou má vloženu mezi stránkami. Marie mu pomáhá držet založení knihy a drží listy mezi svým levým prostředníčkem a ukazovákem. Atribut rozevřené knihy ukazuje Krista jako vtělený logos a jako učitele, který prezentuje evangelium církvi. Marie představuje zosobnění církve a devoční symbol. Je zobrazena jako Matka Moudrosti, ztělesňuje Trůn Moudrosti (\"Sedes Sapientiae\") a zároveň je Královnou Nebes (atributy trůn a koruna).\n\nVýrazná plasticita a mohutnost tělesné hmoty sochy v uzavřeném bloku je určena pouze pro čelní pohled. Marie sedí na jednoduchém trůnu s poduškou, v mírném záklonu a s pohledem upřeným na dítě. Drapérie jejího nesepnutého pláště s nízkými a ostrými mísovitými záhyby vpředu a zplihlou kaskádou záhybů u pravého kolene se nad podstavcem skládá do příčných měkkých záhybů. Toto pojetí vychází ze systému krásného slohu, ke kterému odkazuje i naznačené vtlačení matčiných prstů do nahého a baculatého těla Ježíška a jeho obličej s drobným nosem a kudrnatými vlasy. Marie má dlouhé vlnité vlasy sepnuté vysokou korunou, které spadají na ramena a přikrývají dlouhou roušku. Obličej Marie ztělesňuje nový abstraktní ideál krásy a patří již mladšímu období věcného realismu pozdní gotiky. Je oválný, s výrazným ostrým nosem, úzkými ústy a mandlovitýma očima s výraznými konturami. Stylově pokročilá tvář Madony má nejbližší paralely v dílech z poloviny 15. století pocházejících z Podunají (\"Assumpta\" z Szépművészeti Múzeum Budapešť), v Čechách až ve třetí čtvrtině 15. století (\"Sv. Barbora z Kamenice nad Lipou\"). \nSocha se svou kvalitou vymyká domácí tvorbě ze 30.–40. let 15. století, poznamenané útlumem v době husitství a dozníváním krásného slohu. Ševčíková vidí jako možné slohové východisko tzv. Molsheimské reliéfy (karteziánský klášter ve Strassburgu) nebo některá hornorýnská díla (\"Marie ze scény Narození Ježíška\", Karlsruhe) ovlivněná nizozemským sochařstvím z poloviny 15. století. Malířsky měkké podání záhybů pláště mohlo být inspirováno Multscherovým oltářem z Wurzachu. Podobné fyziognomické rysy lze nalézt u švábskách soch Panny Marie ještě po roce 1500, např. u Gregora Erharta. \n\nShodný ikonografický motiv z období doznívání krásného slohu lze nalézt např. u \"Trůnící madony ze Seeonu\" nebo \"velké Madony z Halleinu\" (Meister des Halleiner Altars). Systém záhybů pláště, který rozkládá předchozí systém krásného slohu do kratších záhybů v nízkém reliéfu a respektuje kubické jádro sochy má blízko k tzv. Mistru Freisinských figur (Jakobu Kaschauerovi). Spojení doznívajícího idealismu krásného slohu a realismu pozdní gotiky v domácí tvorbě reprezentují díla Mistra Týnské Kalvárie (\"Madona v Týnském chrámu v Praze\"). Z domácí produkce je soše nejbližší \"Trůnící Madona II\" z Muzea Most, která je ale dílem méně talentovaného řezbáře.\n\n"}
{"id": "1514714", "url": "https://cs.wikipedia.org/wiki?curid=1514714", "title": "Espinoza", "text": "Espinoza\n\nPříjmení Espinoza nosí více významných osobností:\n\n"}
{"id": "1514717", "url": "https://cs.wikipedia.org/wiki?curid=1514717", "title": "Frans Beeldemaker", "text": "Frans Beeldemaker\n\nFrans Beeldemaker nebo také Francois Beeldemaker (18. ledna 1659 Dordrecht – 27. dubna 1728 Rotterdam) byl nizozemský malíř 18. století.\n\nPodle Arnolda Houbrakena byl Frans Beeldemaker malířem z Haagu, který odcestoval do Říma. V Římě se připojil k uměleckému sdružení Bentvueghels. V tomto sdružení dostal každý člen přiléhavou přezdívku a Beeldemakerova přezdívka byla \"Aap\" (\"Opice\").\nPodle Jana van Goola, který pokračoval v Houbrakenově práci i po jeho smrti, byl Frans Beeldemaker synem Johannese Beeldemakera, malíře, který se specializoval na zobrazování scén lovu jelenů a kanců. Jeho mladší bratr Cornelis Beeldemaker se stal žákem Willema Doudijnse. Svou poněkud hanlivou přezdívku v Bentvueghels získal pro své nezdvořilé chování. Byl tak nepřátelský, že při volbě přezdívky kdosi zvolal: \"Proč se dohadujeme o takovém lidoopovi?\"\n\nPo návratu do Haagu se stal vyhledávaným malířem interiérů a vytvořil několik pozoruhodných maleb. Připojil se ke sdružení Confrerie Pictura, ale ani tam nebyl příliš populární a nikdo se jeho přezdívce Aap nedivil. Po návratu Augustina Terwestena z Říma v roce 1677 své zákazníky ztratil, neboť Terwesten pracoval podobným stylem, ale mnohem kvalitněji. Podle RKD se učil malovat u svého otce, kterým byl Adriaen Cornelisz Beeldemaker (také známý jako Johannes). Jeho dalšími učiteli byli Willem Doudijns a Augustinus Terwesten. Byl dědečkem malíře Françoa Beeldemakera II. K cechu se připojil v roce 1687.\n"}
{"id": "1514719", "url": "https://cs.wikipedia.org/wiki?curid=1514719", "title": "Admiralty Arch", "text": "Admiralty Arch\n\nAdmiralty Arch (\"Oblouk admirality\") je budova v londýnském obvodu Westminster. Jejím středem vede vítězný oblouk spojující The Mall a Trafalgarské náměstí, kterým tradičně procházejí slavnostní průvody do Buckinghamského paláce. Byla vybudována na objednávku krále Eduarda VII. stavební firmou Mowlem. Použit byl portlandský kámen, autorem projektu v klasicistním stylu byl sir Aston Webb. Slavnostně otevřena byla v roce 1912. \n\nV průčelí se nachází nápis : ANNO : DECIMO : EDWARDI : SEPTIMI : REGIS : VICTORIÆ : REGINÆ : CIVES : GRATISSIMI : MDCCCCX : („V desátém roce vlády krále Eduarda Sedmého královně Viktorii nejvděčnější občané.“) Po stranách se nacházejí sochy Navigace a Dělostřelectva od Thomase Brocka. Středem vede pětice oblouků; prostřední je vyhrazen pro královskou rodinu a otevírá se pouze při slavnostních příležitostech, sousední dva slouží automobilovému provozu a dva menší po krajích jsou určeny pro chodce. Stavba se nachází na seznamu Listed building (stupeň I).\n\nBudova sloužila jako kanceláře Britské admirality a rezidence prvního námořního lorda do roku 2011, kdy se ji vláda v rámci úsporného programu rozhodla pronajmout soukromému investorovi. Firma Armani oznámila, že budovu hodlá adaptovat na luxusní hotel. Zařízení bude součástí řetězce Waldorf Astoria a jeho otevření se plánuje na rok 2022.\n\nOblouk je jedním z míst v centru Londýna, na kterých výtvarník Rick Buckley v roce 1997 umístil umělý nos. Později vznikla legenda, že jde o nos vévody z Wellingtonu připomínající vítězství nad Napoleonem.\n\n"}
{"id": "1514722", "url": "https://cs.wikipedia.org/wiki?curid=1514722", "title": "Christian Cueva", "text": "Christian Cueva\n\nChristian Alberto Cueva Bravo (* 23. listopadu 1991 Trujillo) je peruánský fotbalista působící na postu ofenzivního záložníka. Je technicky dobře vybaveným hráčem, který nahrává na branky a umí také zakončovat z druhé vlny.\n\nS profesionálním fotbalem začínal v roce 2008 v CD Universidad de San Martín, později hrál za CD Universidad César Vallejo, v Chile za Unión Española, kde v roce 2013 získal mistrovský titul, a ve Španělsku za Rayo Vallecano. Roku 2014 se vrátil do Peru a podepsal smlouvu s Alianzou Lima, pak odešel do mexické Tolucy a do brazilského São Paulo FC. Od roku 2018 je hráčem ruského klubu FK Krasnodar, který ho v roce 2019 uvolnil na hostování do Santos FC.\n\nV peruánské fotbalové reprezentaci debutoval v roce 2011, odehrál za ni 64 utkání a vstřelil v nich 10 branek. Startoval na kontinentálním mistrovství Copa América 2015, kde jeho tým obsadil třetí místo a kde byl vybrán do ideální jedenáctky turnaje. Reprezentoval také na Copa América 2016 (vyřazení ve čtvrtfinále) a na mistrovství světa ve fotbale 2018, kde neproměnil pokutový kop v úvodním utkání proti Dánsku, které Peruánci prohráli 0:1 a na šampionátu byli vyřazení v základní skupině. Cueva hrál také na Copa América 2019, kde jeho tým překvapivě získal stříbrné medaile.\n\n"}
{"id": "1514723", "url": "https://cs.wikipedia.org/wiki?curid=1514723", "title": "Jan Grois", "text": "Jan Grois\n\nJan Grois (ČSSD) je znojemský politik, od února 2018 starosta Znojma.\n\nV komunálních volbách 2014 kandidoval za ČSSD do zastupitelstva Znojma a byl zvolen zastupitelem města. Strana ve městě volby vyhrála, když získala více než 31 % hlasů a 11 mandátů z 31. \nČSSD pak uzavřela koalici s hnutím ANO 2011 za podpory jednoho zastupitele zvoleného za KSČM a Grois byl 10. listopadu zvolen místostarostou. Poté, co dosavadní starosta Vlastimil Gabrhel na funkci starosty rezignoval (29. ledna 2018) , byl na následném zasedání městského zastupitelstva zvolen starostou.Do této funkce byl opětovně zvolen i po komunálních volbách na podzim 2018.\n\n"}
{"id": "1514727", "url": "https://cs.wikipedia.org/wiki?curid=1514727", "title": "SpaceX CRS-18", "text": "SpaceX CRS-18\n\nSpaceX CRS-18 (alternativně SpX-18, nebo jednoduše CRS-18) je osmnáctá a zároveň třetí z pěti misí, které byly objednány jako druhé prodloužení původního kontraktu Commercial Resupply Services uzavřeného mezi společností SpaceX a NASA na zásobovací mise kosmické lodi Dragon k Mezinárodní vesmírné stanici (ISS). Celkově šlo o dvacátý let Dragonu do vesmíru (pokud počítáme i demo lety C1 a C2+). Bylo to poprvé, kdy byla použita již dvakrát letěná kosmická loď Dragon, konkrétně byla použita loď C108, která letěla už při misích CRS-6 a CRS-13. Statický zážeh před startem proběhl 19. července 2019 21:59 UTC.\n\nMalá část tepelného štítu lodi byla nahrazena materiálem, který by jako tepelný štít mohla používat vyvíjená loď Starship.\n\nV nehermetizované části byl dokovací adaptér IDA-3, který bude připojen na adaptér PMA-3. Společně s adaptérem IDA-2 bude umožňovat dokování lodí Dragon 2 a Starliner. IDA-3 byl vyroben jako náhrada za adaptér IDA-1, který byl zničen při startu mise CRS-7. Společně s IDA-3 byl v nehermetizovaném prostoru umístěn jestě 3U cubesat RFTSat-1.\nLoď vynesla raketa Falcon 9, konkrétně první stupeň B1056, pro který to byl druhý start. Poprvé letěl na misi CRS-17 a plánuje se jeho použití i na misi CRS-19. Stupeň při této misi přistál na pevninské ploše LZ-1.\n\nDruhý stupeň rakety měl šedý pruh. Jednalo se o test tepelné izolace, která by při delších misích druhého stupně měla zabránit nežádoucímu podchlazení paliva mezi jednotlivými zážehy.\n"}
{"id": "1514734", "url": "https://cs.wikipedia.org/wiki?curid=1514734", "title": "Stanislav Václav Klíma", "text": "Stanislav Václav Klíma\n\nStanislav Václav Klíma, též Stanislav V. Klíma (22. říjen 1895 Sobědraž - 11. červenec 1965 Praha) byl český novinář, diplomat a překladatel z angličtiny.\n\nNarodil se v rodině kameníka Jana Klímy a jeho manželky Anny, rozené Smolové.\nVystudoval soukromou obchodní školu v Praze. V roce 1913 odjel do Spojených států amerických, kde pracoval v Chicagu jako novinář v redakci českých novin \"Svornost\". V roce 1917 pak přešel do vojenské kanceláře Českého národního sdružení. V závěru první světové války bojoval na frontě v jednotkách československých legií ve Francii. Po skončení války pracoval nějakou dobu v Československé národní radě v Paříži a v Kanceláři Čechoslováků amerických v Praze. V roce 1919 odjel jako pracovník Československé tiskové kanceláře do Washingtonu. V letech 1920-1922 studoval na School of Diplomacy and Jurisprudence of the American University v New Yorku. Od roku 1922 pracoval jako zaměstnanec československého ministerstva zahraničních věcí. S výjimkou let druhé světové války působil ve službách ministerstva a to v New Yorku a Washingtonu (USA), v Ottawě (Kanada) a v Praze. V roce 1951 odešel do invalidního důchodu. Poté pracoval v letech 1953-1954 externě pro Památník národního písemnictví a v letech 1957-1960 pro Ústav pro českou literaturu Československé akademie věd.\n\nSyn Stanislav Václav Klíma (*1927) je hudební historik a spisovatel, překladatel z angličtiny.\n\nPřekládal především americké společenské romány U. Sinclaira a na dobrodružnou a detektivní literaturu (James Fenimore Cooper, O. Henry, Jack London, F. Van Wyck Mason, Herman Melville, Irving Stone).\n\n\n"}
{"id": "1514737", "url": "https://cs.wikipedia.org/wiki?curid=1514737", "title": "Altán Na Výšině", "text": "Altán Na Výšině\n\nAltán Na Výšině – starší název altán Nad Březovou – je postaven na malém návrší nad \"Okružní cestou\" v lázeňských lesích města Karlovy Vary.\n\nInformace o založení altánu ani další údaje se nezachovaly. Existují záznamy z roku 1990, kdy došlo k jeho opravě. Rekonstrukci částečně sponzorovala skupina řemeslníků, jejichž jména jsou napsána na středovém trámu konstrukce krovu.\n\nJedná se o osmibokou kruhovou dřevěnou stavbu s osmi sloupy. Mezi sloupy je umístěno dřevěné zábradlí po obvodu osazené lavičkami.\n\nAltán stojí nad \"Okružní cestou\" v lázeňských lesích. Původně byl postaven jako vyhlídkový, postupem času však ztratil svoji funkci. Obklopily jej vzrostlé stromy, které znemožňují výhled na protilehlý svah, údolí řeky Teplé a Březovou. Přesto nabízí odpočinek při procházkách v této části Karlových Varů. Je celoročně volně přístupný.\n\nZ druhé strany \"Okružní cesty\" se nachází Waltrova chata, bývalá lesní kavárna a podnikové rekreační zařízení.\n\n"}
{"id": "1514739", "url": "https://cs.wikipedia.org/wiki?curid=1514739", "title": "Kostel Nanebevzetí Panny Marie na ostrově na Bledském jezeře", "text": "Kostel Nanebevzetí Panny Marie na ostrově na Bledském jezeře\n\nKostel Nanebevzetí Panny Marie na ostrově Bled (slovinsky \"Cerkev Marijinega vnebovzetja na Blejskem otoku\") je barokní kostel, který se nachází na ostrově na Bledském jezeře ve Slovinsku.\n\nV místo dnešního kostela stával v raném středověku předkřesťanská dřevěná svatyně, pravděpodobně staroslovanské kultovní místo. Na ostrově bylo nalezeno 124 hrobů s kostrami z 9. až 11. století. \n\nPrvní pásemná zmínka o kostele na bledském ostrově je z roku 1185, ale již v roce 1004 bledský kraj získali brixenští biskupové jako dar císaře Jindřicha II. Podle písemných pramenů byl zdejší kostel trojlodní románská bazilika vysvěcená v roce 1142 akvilejským patriarchou Pellegrinem. V 15. století byl kostel přestavěn v gotickém stylu a vysvěcen v roce 1465 prvním lublaňským biskupem hrabětem Žigou Lambergem. \n\nV roce 1509 byl kostel poškozen zemětřesením a vyžadoval důkladnou renovaci. Za působení tehdejšího duchovního správce Maxe Petschachera bylo roce 1655 na ostrově vybudováno mohutné schodiště a kaple Boží rodičky. Největší přestavba byla provedena v barokním stylu roku 1698. Z původního gotického kostela se zachovaly pouze fresky v presbytáři a dřevěná socha Panny Marie, která pravděpodobně zdobila hlavní oltář. \n\nVedle kostela stojí od 15. století 54 metrů vysoká zvonice, která byla dvakrát renovována: jednou kvůli zemětřesení a podruhé po zásahu bleskem. Věž má tři zvony, které vyrobili Samassa a Franchi, výrobci zvonů z Lublaně. \n\nOd roku 1534 je zde umístěn zvon, o němž se traduje, že je kouzelný a po zazvonění vám splní přání. Tento kostelní zvon, vyrobený na počátku 16. století, je dar od samotného papeže. Příběh vypráví, že jej dal kostelu jako náhradu za původní zvon, který na ostrov poslala stále truchlící vdova na památku svého zesnulého manžela. Zvon se však za bouře potopil na dno jezera společně s posádkou. Takže Bled má pár legendárních zvonů: jeden v kostele a druhý na dně jezera.\n\nNa Bledský ostrov jezdí linková výletní loď, která vyjíždí každou celou hodinu z přístaviště pod hotelem Park, nebo na tradiční loďce „pletna”. Ty vyjíždějí z několika míst kolem celého jezera (mimo jiné také od hotelu Park). Individuálně se na ostrov lze dostat veslicí, které jsou v půjčovně lodí pod hradní skálou. \n\nOd jezera vede ke kostelu 99 schodů.\n"}
{"id": "1514743", "url": "https://cs.wikipedia.org/wiki?curid=1514743", "title": "Bigglesův malajský případ", "text": "Bigglesův malajský případ\n\nBigglesův malajský případ: (v originále: \"Biggles Delivers the Goods)\" je dobrodružná kniha od autora W. E. Johnse z roku 1946. V Česku byla vydána nakladatelstvím Toužimský & Moravec v Praze v roce 1995.\n\nVelitel 666. letky James Bigglesworth byl generálem Raymondem pověřen, aby zorganizoval akci, během níž měl odvézt 5 tisíc tun kaučuku z ostrova Mergui Archipelago (Sloní ostrov) poblíž Malajsie. Toto množství kaučuku potají skladovali a chránili Číňané spolu s domorodci, kterým velel jistý pirát jménem Li Chi (s nímž se Biggles mimochodem už jednou setkal, viz Biggles letí kolem světa). Oblast totiž z velké části obklopovala japonská vojska vedená admirálem Tamashou, proti kterému Li Chi společně se svými lidmi tvrdě bojoval.\n\nPo přistání na ostrově se Biggles rozhodl, že daný kaučuk odsud převeze letecky, a nechal proto vybudovat na jezeře dřevěnou přistávací plochu, kterou schovali díky modrému nátěru. Ze začátku jim akci zkomplikoval jeden domorodec jménem Pamboo, který tajně pracoval pro Japonce a po zahlédnutí Bigglesova přítele Gingera z ostrova utekl, aby podal informace Tamashovi. Biggles se proto s Gingrem, Li Chim a Ayertem (Li Chiho nejzkušenější válečník) rozhodl co nejrychleji navštívit jistého majora Marlinga, který bydlel se svými muži v Shansii poblíže ostrova, mezitím co Algy s Bertiem se starali o leteckou spojku s Indií, kde čekali piloti nákladních letadel na rozkaz ke vzletu. Z pouhé návštěvy se rázem stala bitva s Japonci, ve které zvítězili a zachránili Marlinga od jisté smrti. Ukořistili japonský člun jménem Lotos a vydali se zpět na ostrov. Později dokázali ukořistit i japonské zásobovací plavidlo jménem Sumatran, který Biggles chtěl použít na převezení části kaučuku. \n\nMezitím se ale dozvěděl smutnou zprávu, že byl Algy zajat Japonci a hned byl převezen do města Viktoria Point k výslechu. Tam se potkal ve vězení s Marlingem, kterého po Bigglesově odjezdu zajali. Na Sloním ostrově mezitím začaly přistávat liberátory (Consolidated Liberator) a začaly odvážet kaučuk, zatímco Sumatran, jemuž velel Li Chi, byl se svým nákladem kaučuku už na cestě do Indie. \n\nBiggles společně s Gingrem provedli poté bombový nálet do Shansie, kde zneškodnili japonská letadla a Ginger poté s hydroplánem zachránil z moře zraněné bojovníky Melonga a Lallu, kterých si všimli při zpátečním letu. Melong později zraněním podlehl. Ještě té noci provedli přepadení Viktoria Pointu a zachránili Algyho a Marlinga. Při návratu na Sloní ostrov potkali Li Chiho, o kterém si mysleli, že byl také zajat Japonci, on však jim pověděl, že se setkal s parníkem Lochavon Castle, který převážel kaučuk do Anglie. Major Marling se vrátil zpět do Shansie a Bigglesovu partu na Sloním ostrově poctil svou návštěvou generál Raymond. Poté už jen z vrcholu kopce sledovali, jak americké bombardéry likvidují zbylé křižníky Tamashovy flotily, a Bigglesova skupina poté s klidem mohla odvézt zbytek kaučuku z ostrova.\n\nPiloti\n\n\nBojovníci\n\n\nProtivníci\n\n\n\n"}
{"id": "1514747", "url": "https://cs.wikipedia.org/wiki?curid=1514747", "title": "Seznam klášterů trapistek", "text": "Seznam klášterů trapistek\n\nToto je seznam klášterů trapistek, tedy ženského řádu cisaterciaček přísné observance. V seznamu jsou uvedeny existující i zaniklé kláštery.\n\n\n\n\n\n"}
{"id": "1514750", "url": "https://cs.wikipedia.org/wiki?curid=1514750", "title": "Anchva", "text": "Anchva\n\nAnchva nebo Anuchva ( Анхәа, ანუხვა - Anuchva) je vesnice v Abcházii, v okrese Gudauta. Leží přibližně 20 km východně od okresního města Gudauty v kopcích kolem Nového Athosu. Obec sousedí na západě s Aacy a Mcarou, na jihovýchodě s Psyrdzchou a na jihu s městem Nový Athos. Poblíž Anchvy pramení a vlévá se do moře potok Mysra.\n\nOficiálním názvem obce je Vesnický okrsek Anchva \"(rusky Анухвинская сельская администрация, abchazsky Анхәа ақыҭа ахадара)\". Za časů Sovětského svazu se okrsek jmenoval Anuchvinský selsovět \"(Анухвинский сельсовет)\".\n\nSoučástí obce Anchva jsou tyto okolní vesničky: Abaachuda \"(Абаахәда / Қәчықә Стампул)\", Agca \"(Агҵа)\", Adzchapš / Arménská Anchva \"(Аӡхаҧш / Анхәа-ерманқәа)\", Akalamra / Galamut \"(Акаламра / Галамуҭ)\", Akvača \"(Ақәача)\", Akvi \"(Ақәи / Ақәҩы)\", Audzcha \"(Ауӡха)\", Adžmatvara \"(Аџьматәара)\", Bžylja / Veselovka \"(Бжьылҩа / Веселовка)\", Lašpsard \"(Лашҧсард)\".\n\nDle nejnovějšího sčítání lidu z roku 2011 je počet obyvatel této obce 393 a jejich složení následovné:\n\n\nPřed válkou v Abcházii žilo v obci 86 obyvatel. V celém Anuchvinském selsovětu žilo 1699 obyvatel.\n\n"}
{"id": "1514752", "url": "https://cs.wikipedia.org/wiki?curid=1514752", "title": "Nieboczowy", "text": "Nieboczowy\n\nNieboczowy ( též Nebočov, \"Niebotschau\") jsou vesnice v jižním Polsku ve Slezském vojvodství v okrese Wodzisław v gmině Lubomia. Leží na území historického Horního Slezska mezi Ratiboří (12 km) a Vladislaví (8 km).\n\nVesnice byla založena v první polovině 13. století (první zmínka pochází z roku 1240) a původně se nacházela na pravém břehu Odry zhruba 6 km jižně od Ratiboře. Vzhledem k tomu, že byla Ratiboř a další města na dolním toku Odry (Opolí, Vratislav) několikrát postižena velkými povodněmi, nejsilněji v roce 1997, bylo rozhodnuto o výstavbě poldru \"Racibórz Dolny\" rozkládajícího se mj. na místě obcí Nieboczowy a Ligota Tworkowska. Výstavba poldru začala v roce 2012 a obě vesnice byly postupně likvidovány. K 1. lednu 2017 původní Nieboczowy oficiálně zanikly.\n\nSoučasně s likvidací začala výstavba „nových Nieboczowů“ na ploše 37 ha na území Dąbrówky, části obce Syrynia, zhruba 7 km jihozápadně od původní vesnice. Nová vesnice vznikla podle jednotného architektonického plánu včetně kostela (vysvěcen v srpnu 2018), hřbitova, parku s rekreačním vybavením, sportovního a kulturního střediska (ukončeno na jaře 2019). Byly rekonstruovány všechny boží muka a kříže, které stály ve vsi, a ulice získaly stejná jména jako v původní obci. Domy mohly být postaveny podle jednoho ze tří návrhů. K financování celého projektu, který stál celkově 58 mil. zlotých (362,5 mil. Kč), přispěla půjčkou Světová banka. Do nových Nieboczowů se přestěhovalo okolo 200 z 550 původních obyvatel.\n"}
{"id": "1514757", "url": "https://cs.wikipedia.org/wiki?curid=1514757", "title": "Barmyš", "text": "Barmyš\n\nBarmyš ( Бармышь, ბარმიში - Barmiši) je vesnice v Abcházii, v okrese Gudauta. Leží přibližně 11 km severozápadně od okresního města Gudauty na úpatí pohoří Bzybský hřbet. Obec sousedí na západě s Blabyrchvou, na východě podél řeky Mčišta s Otharou a na jihu s Mgudzyrchvou. Na severu od Barmyše se nachází těžko přístupný horský terén. Obcí je vedena hlavní silnice spojující Rusko se Suchumi.\n\nOficiálním názvem obce je Vesnický okrsek Barmyš \"(rusky Бармышская сельская администрация, abchazsky Бармышь ақыҭа ахадара)\". Za časů Sovětského svazu se okrsek jmenoval Barmyšský selsovět \"(Бармышский сельсовет)\".\n\nSoučástí obce Barmyš jsou tyto okolní vesničky: Ažchahara \"(Ажьхаҳара / Аџьхаҳара)\" a Mazichva \"(Мазихәа)\".\n\nDle nejnovějšího sčítání lidu z roku 2011 je počet obyvatel této obce 390 a jejich složení následovné:\n\n\nPřed válkou v Abcházii žilo v obci 297 obyvatel. V celém Barmyšském selsovětu žilo 748 obyvatel.\n\n"}
{"id": "1514758", "url": "https://cs.wikipedia.org/wiki?curid=1514758", "title": "Lovecké spolky v Předlitavsku", "text": "Lovecké spolky v Předlitavsku\n\nLovecké spolky v Předlitavsku, sdružené do zemských ústředních organizací, si kladly za cíl hájení a ochranu zvěře, provozování honby podle mysliveckých pravidel a zákonů a jejich neustálé zdokonalování. Účelem spolků byla vzájemná podpora jednotlivých majitelů honby a jejich jednotná spolupráce s povolanými úřady, společné působení proti krádeži zvěře a pytláctví. Skrze vzájemné sdělování nabytých zkušeností během společenských schůzí, přednášek, vydáváním a šířením odborné literatury, časopisů a spolkových tiskových orgánů, společně pořádané výstavy a soutěže, docházelo k šíření vzdělávání v oboru myslivosti nejen u členů spolku, ale i u ostatních a zájemců o myslivost.\n\nKe změně feudálního loveckého práva došlo v Rakouském císařství až s revolucí v roce 1848. V říjnu 1848 přijalo Národní shromáždění ve Frankfurtu nad Mohanem, jehož předsedajícím byl rakouský arcivévoda Jan Habsbursko-Lotrinský, novou ústavu, která v paragrafu 169 lovecké právo nově upravovala: právo lovit na vlastní půdě vedlo ale ke značnému úbytku volně žijící zvěře, jelikož rolníci nyní začali doslova bezhlavě lovit zvěř, která jim ničila jejich úrodu na polích.\n\nZa účelem ochrany lovné zvěře byla v Rakousku stanovena minimální velikost loveckého revíru, který nesměl být menší než 200 jiter (115 ha), kromě toho nový lovecký zákon (rámcový zákon), vydaný císařem Franzem Josefem I. v březnu 1849 (ponechávající přesné znění na jednotlivých korunních zemích) upravoval dobu hájení, zakazoval lovení pomocí ok nebo ničení hnízd. Po vydání říšského spolčovacího zákona v roce 1867 začala po celém území monarchie vznikat celá řada lokálních spolků na ochranu honby, které se od začátku 70. let 19. století začaly organizovat pod ústředními a zemskými spolky.\n\nDne 15. ledna 1858 vyšlo ve Vídni (rodinná tiskárna Wallishausser) první číslo rakouského loveckého časopisu „Jagd-Zeitung”, jehož redaktorem a vydavatelem byl Albert Hugo (1810–1873) (od roku 1873 pod názvem „Hugo's Jagd-Zeitung”). Úvodní článek časopisu pojednával o pardubické parforsní honební společnosti (Parforce-Jagd-Gesellschaft in Pardubitz), založené v roce 1840. Vyzdvižena byla účast tzv. veteránů společnosti: knížete z Trautmannsdorfu, knížete z Auerspergu, knížete z Taxisu, knížete z Windischgrätzu, hraběte z Clam-Gallasu, hraběte ze Šternberka, hraběte z Harrachu, hraběte Kinského, hraběte z Mensdorffu-Pouilly či tzv. mladé lovecké gardy: knížete Fürstenberga, knížete Kinského, knížete Rohana, hraběte ze Salmu, hraběte z Harrachu, hraběte Kounice a hraběte z Thun-Hohensteinu. Na začátku 70. let přinášel mnohé zprávy o prvních dvou ústředních organizacích na ochranu honby, založených ve Francii a Německu.\n\nPrvní ústřední lovecký spolek na ochranu lovné zvěře založil v roce 1866 markýz \"de Nicolay\" v Paříži, spolek nesl název «Société centrale des chasseurs pour aider à la répression du braconnage» (Ústřední lovecká společnost proti pytláctví) a jeho účinnost se vztahovala na francouzské departmenty „de la Seine” a „de Seine-et-Oise“. Jak dalece hodlal spolek potírat pytláctví a lovecké přestupky, vycházelo z jeho stanov, které zakazovaly: pytláctví (Wilderei) za pomoci zakázaného loveckého vybavení (ok, pasti, sítí, atd.), podomní prodej zvěřiny v době hájení, pytláctví v noci, uchovávání zakázaného loveckého vybavení v domě i mimo dům, pytláctví za pomoci návnady nebo jiného lákadla, ničení vajec a hnízd a samozřejmě lovení bez povolení. Za dopadení a oznámení přestupků byli členové spolku odměňováni zlatou, stříbrnou či bronzovou medailí a finančním obnosem, seznam pytláků a udělených trestů pak zveřejňoval ve svém buletinu „Société” (např. 7. února 1872, Allot, pytlák, Rue de vifrue, byl zadržen, když nesl 11 koroptví, trest: 2 měsíce vězení a pokuta 200 franků).\nNa podkladě francouzských zkušeností se v Německu v roce 1871 konstituoval \"Allgemeine deutsche Jagdschutzverein\" (Všeobecný německý spolek na ochranu honby). Jeho oficiálním tiskovým orgánem se staly lovecké časopisy „Der Waidmann” a „Deutsche Jagdzeitung”. V roce 1874 se oba orgány, „Deutsche Jagdzeitung” a „Der Waidmann”, dohodly, že se «Allgemeine Deutsche Jagdschutz-Verein» stane ústředním spolkem pro celé Německo. Ke konstituci došlo na 2. valné hromadě 15. března 1875 v Drážďanech, kdy spolek čítal kolem 700 členů. Za dopadené přestupky hodlal příslušníky lesní policie a úřednictva při honitbách odměňovat loveckými puškami, loveckými kordy (Hirschfänger) a jiným loveckým vybavením, které by neslo na viditelném místě pochvalné věnování.\n\nV roce 1876 konal ADJV v Drážďanech svou I. generální valnou hromadu (v témže roce se v Berlíně konala také první lovecká výstava), II. generální valnou hromadu roku 1877 v Berlíně a III. generální valnou hromadu roku 1878 ve Frankfurt n. M. Dne 24. ledna 1879 byl ADJV, společnost s ručením omezeným, zapsána jako právnická osoba do družstevního registru (fol. 128). V roce 1886 byl rozdělen do 25 oblastí po celém Německu, které se dělily dál na okresy s lokálními spolky. Svaz působil až do roku 1934, kdy byl NSDAP zglajchšaltován do NS-říšského svazu «Reichsbund Deutsche Jägerschaft». Do roku 1934 stáli v jeho čele: hrabě Karl von Krockow (do dubna 1877), kníže Hermann zu Hohenlohe-Langenburg, princ Alfons von Isenburg.\n\nVedle družstevní lovecké společnosti ADJV vznikl v Porýní ústřední spolek „Jagdschutzverein der Rheinprovinz” (Spolek pro ochranu honby pro Porýní), jehož předsedou byl v roce 1886 fotograf, lovec a ochranář Karl Georg Schillings z Gürzenichu, dále bavorsko-falcký „Bairischpfälzischer Jagdschutzverein” (Spolek na ochranu honby pro Bavorsko a Falc) s tiskovým orgánem „\"Der deutsche Jäger\"” v Mnichově. Celá řada větších spolků příslušela k jednomu z výše jmenovaných ústředí (např. Jagdclub „Hansa” (Hamburg); Jagdverein v Ilmenau; Jagdverein v Kielu; Jagdverein v Glogau; Deutscher Jagdclub v Berlíně; Norddeutscher Hetzclub v Berlíně; Jagdverein „Nimrod-Schlesien” (Breslau); Jagdverein „Nimrod-Oppeln” (Oppeln); Jagdgesellschaft „Diana” (Glogau); Jagdverein v Itzehoe (Westholstein/Západní Holštýnsko); Officiersjagdverein v Mannheimu).\n\nZcela jedinečným se stalo na konci 17. století na panství knížete Ferdinanda ze Schwarzenbergu společenství «St.-Eustachius-Jäger-Bruderschaft in Frauenberg an der Moldau» / Myslivecké bratrstvo svatého Eustacha v Hluboké nad Vltavou. Kníže Ferdinand povolil dne 5. června 1692 zřízení bratrstva a taktéž povolil novému mysliveckému bratrstvu půjčku 50 zlatých na pořízení zeleného praporu. Velké zásluhy na založení nesl hlubocký polesný Gregor Řežábek. Myslivecké bratrstvo sv. Eustacha obdrželo později statut a členy se mohli stát myslivci všech schwarzenberských panství v Čechách, Rakousku a Německu. Myslivecké bratrstvo v Hluboké se vyvinulo v instituci, která vedle myslivost a lesnictví, odborného vzdělání myslivců a lesního hospodaření zajišťovala i sociální záležitosti. Myslivecké bratrstvo existovalo až do roku 1942.\n\nNa území celého Rakouska-Uherska se v roce 1896 nacházelo dvanáct zemských loveckých sdružení, propagujících ochranu honby a myslivosti, přičemž některá do své zájmové oblasti zahrnula podporu rybolovu a ochranu ptactva. V Českém království se do roku 1890 etablovaly tři ústřední organizace: Spolek honební a na ochranu zvěře v království Českém se sídlem v Praze, německý Jagd- und Vogelschutzverein / Spolek honební a na ochranu ptactva se sídlem v Ústí nad Labem a německý „Hubertus”, Jagd- und Vogelschutzverein für das nordwestliche Böhmen / „Hubertus”, spolek honební a na ochranu ptactva pro severozápadní Čechy se sídlem v Karlových Varech; v Moravském markrabství a na území Slezského vévodství další: česko-německý Mährischer Jagdschutzverein / Moravský spolek pro ochranu honby se sídlem v Brně, Jagd- und Fischerei-Verein für Ostschlesien / Lovecký a rybářský spolek pro Východní Slezsko se sídlem v Těšíně a Jagdschutzverein für Westschlesien / Spolek na ochranu honby pro Západní Slezsko se sídlem v Opavě.\n\nJako první na území Rakouska-Uherska vznikl v Innsbrucku ústřední spolek «Tirolischer Jagd- und Vogelschutz-Verein» / Tyrolský spolek na ochranu honby a ptactva (od roku 1923 pod názvem «Tiroler Jagdschutzverein»). Spolek začínal v roce 1865 jako stolní společnost několika málo nadšenců pod názvem „Hirschtafelrunde” (Jelení stolní společnost), o devět let později, dne 9. července 1874, oznámil přípravný výbor pod vedením Univ. Prof. Dr. Ludwiga von Barth c. k. státnímu zastupitelství založení spolku a 21. července 1874 došlo ke zveřejnění schválených stanov spolku «Tirolischer Jagd- und Vogelschutz-Verein» se sídlem v Innsbrucku, založeného za účelem zvelebování honby a ochrany užitečného ptactva. Dne 14. prosince 1874 se konala ustavující valná hromada spolkové sekce Innsbruck a 23. ledna 1875 generální valná hromada, při které došlo ke schválení stanov a volbě hlavního spolkového výboru. V únoru 1875 vyzval spolkový výbor k zakládání spolkových sekcí, které z počátku zahrnovaly oblasti: Ampezzo, Bozen, Brixen, Rattenberg, Bruneck, Fieberbrunn, Gossensaß, Imst, Innsbruck, Kirchdorf, Kitzbühl, Kufstein, Landeck, Mals, Matrei, Nauders, Pfunds, Reutte, Ried, Schwaz, Sterzing, Telfs, Vorarlberg, Wattens, Windischmatrei, Zillertal. Po necelém roce sdružoval 750 členů. Oficiálním tiskovým orgánem se stal informační bulletin „Der Tiroler Jagdaufseher”. Po rozpadu Rakouska-Uherska připadla část spolkových sekcí k Itálii (Jižní Tyrolsko). V roce 1988 byl založen „Südtiroler Jagdverband”.\n\nDne 30. listopadu 1876 se sešel z iniciativy hraběte Josefa Hoyos-Sprinzensteina, hraběte Johanna Nepomuka Wilczeka, hraběte Maximiliana von Wallise (z Moravských Budějovic) a dalších významných pánů (Dr. M. Bertholda, Dr. Adolfa Complojera, majitele banky Morize Schnappera, atd.) přípravný výbor dolnorakouského spolku «Niederösterreichischer Jagdschutzverein». Původně výbor zamýšlel založit spolek podle francouzského a německého vzoru pro celé Rakousko, nakonec bylo rozhodnuto o působení v menší oblasti. Hlavním účele spolku mělo být provádění stávajících zákonů na ochranu honby a zasazování se o jejich další rozvoj, volba dvanáctičlenného výboru a zastupování jednotlivých okresů skrze delegáty na valné hromadě. Protektorem spolku byl jmenován arcivévoda korunní princ Rudolf Habsbursko-Lotrinský.\n\nZakládající valná hromada se konala 8. března 1877 ve Vídni v sále hostince „Zur goledenen Ente” (U zlaté kachny). Do výboru byli zvoleni: předsedou hrabě Franz von Colloredo-Mannsfeld, místopředsedou advokát Dr. Moritz Berthold, pokladníkem Dr. Anton Philip Willner (manžel Marie Seraphiny z dynastie Mautner von Markhof), zapisovatelem Dr. Josef Schwach, členové hrabě Maximilian von Wallis, hrabě Josef Hoyos-Sprinzenstein, Peter Complojer, Franz Leibenfrost (Café Leibenfrost Wien), Dr. Franz Biel, princ Eugen von Miller zu Aichholz, spisovatel a novinář Emmerich Ranzoni, Franz Dengler. Tiskovým orgánem se stal zpravodaj „Mitteilungen des niederösterreichischen Jagdschutzvereines”, který vycházel až do vypuknutí první světové války.\n\nOslava k 25. výročí založení se konala 15. května 1902 v Rytířském sále Zemského domu (Landhaus) ve Vídni za účasti: nejvyššího dvorského komorníka, hraběte Hugo Abensperg-Trauna, nejvyššího lovčího svobodného pána von Gudenuse, místodržícího hraběte Kielmansegga, zemského maršálka barona Lea Gudenuse, za ministerstvo orby se dostavil ministerský rada Ludwig Dimitz, dále v sále zasedli předseda spolku hrabě Franz Colloredo-Mannsfeld, oba zástupci předsedy dvorní rada Schön a hrabě Erwin Schönborn, dostavili se též princ Solms, hrabě Carl Schönborn, svobodný pán von Doblhoff, hrabě Ferdinand Trauttmansdorff, baron Waechter, baron Aehrenthal, baron Sternegg, montánní průmyslník rytíř Paul von Schoeller, delegáti členských loveckých spolků a mnozí další. ­Členská základna dosáhla v tomto roce počtu 2 426 členů a jmění činilo 96 850 korun. Post protektora převzala Jeho Výsost c. k. arcivévoda František Ferdinand d'Este.\n\nV roce 1908 proběhla fúze se spolkem «Wiener Jagdklub», který byl založen v roce 1879 (Wien, I. Bezirk, Schaufleigasse Nr. 6), kdy se oba spolky dohodly na názvu «Niederösterreichischer Jagdschutzverein (Wiener Jagdklub)». Předsedou byl zvolen hrabě Franz Colloredo-Mannsfeld, zástupci předsedy svobodný pán Dr. Heinrich von Haerdtl a hrabě Ferdinand Trauttmansdorff. Dosavadní předseda spolku «Wiener Jagdklub» císařský rada Huber, který byl pověřen loveckou mezinárodní výstavou, zaujal místo v hlavním výboru.\nJagdschutzverein für Galizien / Galicijskie Towarzystwo łowieckie / Spolek na ochranu honby pro Halič se konstituoval v roce 1876. V roce 1882 se stal haličský lovecký spolek se sídlem ve Lvově členem moravského spolku Mährischer Jagd- und Vogelschutzverein. Předsedu spolku zastával v roce 1886 hrabě Wladimir Dzieduszycki, funkci sekretáře Wladislaw Zontag a redaktorem spolkového časopisu „Lowiec“ byl Johann Loszmski; počet členů čítal kolem 600. Sdružoval spolky: Jagdgesellschaft v Lisowice; Jagdverein „St. Hubertus\" ve Lvově (Lemberg); městský Jagdverein ve Lvově; Jagdverein v Krakově (Krakau); Jagdverein v Rohatyni; Jagdgesellschaft v Sołotvini; Jagdverein v Řešově (Rceszow); Jagdverein v Stanislavově; Jagdgesellschaft „St. Hubertus” v Žovkvě (Żółkiew); Jagdverein v Kolomea; Jagdverein „Diana” v Lancutu.\n\nV roce 1878 byl založen Jagd- und Vogelschutzverein in Aussig / Spolek honební a na ochranu ptactva se sídlem v Ústí n. L. Od roku 1881 do roku 1896 vydával dvakrát ročně nepravidelný zpravodaj „Mitteilungen des Jagd- und Vogelschutzvereines in Aussig” jako přílohu k lokálnímu deníku „Elbezeitung”. Na valné hromadě v roce 1882 do spolku přistoupil hrabě Edmund Clary-Aldringen z Teplic a hrabě Franz von Ledebour-Wicheln na Telnici. V roce 1884 směřovala spolková činnost do okresů Ústí nad Labem (Aussig), Chabařovice (Karbitz), Děčín (Tetschen), Lípa (Leipa), Kamenice (Kamnitz), Benešov (Bensen), Teplice (Teplitz), Most (Dux), Bílina (Bilin), kde bylo v 161 případech zasaženo proti porušování loveckého zákona. Na valné hromadě byli v tomto roce do čela výboru opět na tři roky zvoleni: ředitel velkostatku Otto Decker z Kulmu / Chlumce u Chabařovic (panství rodu Westphalen-Fürstenberg), advokátní koncipient Matzinger z Ústí / Aussig a lékárník Wolfgang Rambausek z Chabařovic (Apotheke Karbitz Nr. 11). Po rozpadu monarchie se spolek v novém Československu soustředil na ochranu přírody a ptactva a nesl název «Deutscher Natur- und Vogelschutzbund in Aussig».\n\nJako první na území Horního Rakouska se konstituoval «Schutzverein für Jagd und Fischerei für den Innkreis» (Spolek na ochranu honby a rybolovu pro Innský kraj) se sídlem ve městě Ried. Velké zásluhy na vzniku spolku nesl württemberský rytmistr ve výslužbě Ludwig von Livingstone (Rittmeister Ludwig v. Livingstone in Braunau), který v Braunau na Innu založil spolek na ochranu honby (Jagd-Schutzverein). V roce 1878 rozšířil spolek svoji činnost nejen o rybolov, ale také teritoriálně po okresních hejtmanstvích Ried, Schärding a Braunau, přičemž došlo ke změně stanov a názvu na „Schutzverein für Jagd und Fischerei für den Innkreis”, jehož předsedou byl zvolen hrabě Zdenko von Strachwitz (majitel zámku Sunzing v obci Mining), místopředsedou hrabě von Arco-Valley (rod původem z Tridentsko-Horní Adiže), zapisovatelem Dr. Pöschl z Riedu, pokladníkem nadlesní Will ze St. Martina a členy výboru: Ludwig von Livingstone z Braunau († 1881 ve Stuttgartu), p. Vogl z Mattighofenu, myslivec Feichtinger z Reichersbergu, lesmistr Reinisch z Mattighofenu, lesmistr Rauch ze dvora „Ach” u Munderfingu a lesmistr Dosch ze Schärdingu. Patronát nad spolkem převzalo od roku 1880 Jeho Veličenstvo velkovévoda Ferdinand IV. Toskánský. V roce 1889 fúzoval se spolkem „Oberösterreichischer Schutzverein für Jagd und Fischerei”.\n\nV korunní zemi Salcburské vévodství zabíraly lovecké revíry kolem 715 000 ha, z toho státní revíry 191 800 ha (z části v pachtu), 422 000 ha obecní revíry (z valné části v pachtu) a 100 600 ha privátní revíry. Přibližně 300 000 ha bylo obhospodařováno domácí a zahraniční šlechtou: přes 60 000 ha v okrese Salzburg Jeho císařským a královským Veličenstvem velkovévodou Ferdinandem IV. Toskánským, kolem 46 779 ha v Pinzgau knížetem Johannem von Liechtenstein, 27 692 ha v Lungau hrabětem Károlyi de Nagy Karoly, další pak vévodou z Cumberlandu, knížetem Johannem von Schwarzenberg, knížetem von Plessen, hrabaty Kinsky, Czernin, Stollberg, Lamberg, šlechtickou loveckou společností v Blümbachu, svobodnými pány von Brandt-Löwenstern-Gustedt, Riese-Stallburg, Bethman, Watzdorf, Schwarz a dalšími.\n\nDne 27. října 1880 uspořádal přípravný výbor, sestávající z pánů: Alois Wiebl, hrabě Alfred von Gatterburg, Dr. Ludwig Hofmann, E. Hinterhuber, baron Max von Imhoff, hrabě Hugo Lamberg, Lindlbauer, Angelo Saullich, F. Spekmayr, hrabě zu Solms, hrabě Heinrich von Thun und Hohenstein, baron August Schwarz, kníže Wrede von Wolfstein, v Solnohradě v hotelu „U zlaté koruny” (Zur goldenen Krone) ustavující schůzi spolku „Schutzverein für Jagd und Fischerei”. Protektorem spolku se stal velkovévoda Ferdinand IV. Toskánský. Od listopadu 1896 se spolek scházel v hotelu „U zlaté koruny” (Getreidegasse, I. patro) každý pátek (i mimo valných hromad).\nPo konstituci loveckého spolku „Schutzverein für Jagd und Fischerei für den Innkreis” inicioval hrabě Camillo Heinrich zu Starhemherg založení hornorakouského spolku na ochranu honby a rybolovu. Spolek pod názvem «Oberösterreichischer Schutzverein für Jagd und Fischerei» se sídlem v Linci konal svoji konstituční schůzi 24. července 1881 v budově lineckých slavnostních sálů (Redoutensäle). Spolek si vytkl za cíl, jak už samotný jeho název prozrazoval, povýšení a zlepšování všech odvětví myslivosti a rybolovu v Horním Rakousku. Členský roční příspěvek činil 2 guldeny, pro myslivce, lesní a rybolovný personál jeden gulden. Od 20. listopadu 1881 převzal patronát nad spolkem korunní princ Rudolf Habsbursko-Lotrinský. Předsedou spolku byl zvolen hrabě Camillo Heinrich Starhemberg (1835–1900). Ve stejném roce se stal hornorakouský honební spolek členem moravského spolku „Mährischer Jagd- und Vogelschutzverein”. Od roku 1885 vydával svůj vlastní zpravodaj.\n\nOd samého začátku svého působení se spolek zaměřil na finanční odměňování a pochvaly za zásluhy mysliveckého a rybolovného personálu a dalších osob. Během prvních 25 let vyplatil na prémiích a podporách celkem 16 359,30 korun. U příležitosti 40. výročí panování Jeho císařského Veličenstva Františka Josefa I. (2. prosince 1888) založil spolek sociální Jubilejní fond císaře Františka Josefa (Kaiser-Franz-Josef-Jubiläumsfond) na podporu pozůstalých po mysliveckém personálu, který skonal během výkonu služby. V roce 1883 spolek pořádal výstavu trofejí, v letech 1885 a 1886 se účastnil celorakouského loveckého kongresu ve Vídni, v roce 1885 vydal loveckou brožuru o stavu myslivosti v Horním Rakousku, která byla následně rozeslána všem poslancům zemského sněmu.\n\nU příležitosti Lineckých národních slavností pořádal ve dnech 11. a 12. září 1889 uspořádal svou první výstavu plemenných psů. V roce 1890 spolek zřídil odbornou loveckou a kynologickou sekci. V letech 1890 a 1894 pořádal zkoušky plemenných slídičů (Hühnerhundprüfungssuchen). V roce 1895 vydal hornorakouský sněm nový lovecký zákon, na jehož přípravách se aktivně podílel zejména předseda hrabě Camillo Heinrich Starhemberg. V květnu 1898 pořádal spolek v Linci u příležitosti 50. výročí panování císaře Františka Josefa I. výstavu loveckých trofejí a 25. června 1898 se účastnil ve Vídni v počtu 400 myslivců císařského holdovacího průvodu (Weidmannshuldigung) v zámeckém parku Schönbrunn.\n\nV roce 1890 proběhla fúze se spolkem „Schutzvereine für Jagd und Fischerei für den Innkreis”. Po smrti korunního prince Rudolfa v roce 1889 převzalo patronát nad spolkem Jeho Veličenstvo arcivévoda Ferdinand IV. Toskánský. Hrabě Camillo Heinrich Starhemberg vedl spolek více jak dvacet let a po jeho smrti 3. února 1900 byl do čela spolku zvolen hrabě Konrad Ungnad von Weissenwolff. Na valnou hromadu, konanou u příležitosti 25. výročí založení ve dnech 13. a 14. června 1903, se dostavili hosté: hornorakouský místodržící hrabě Artur Bylandt-Rheidt, zemský hejtman Dr. Alfred Ebenhoch, za ministerstvo orby ministerský rada Anton Rossipal, přísedící zemského výboru opat Theobald Grasböck, starosta zemského hlavního města Gustav Eder, člen ústředního výboru Hospodářské společnosti pro Horní Rakousko Karl Schmidt a za Zemský střelecký svaz Dr. Gustav Maix, dále pak delegáti ze spřátelených spolků v Předlitavsku: za „Niederösterreichischer Jagdschutzverein” princ Solms-Braunfels a hrabě Ferdinand Trauttmansdorff; za „Kärtner Jagdschutzverein” svobodný pán Leopold von Aichelburg-Labia, rytíř Max von Burger, Felix von Gutmannsthal, Günther Holenia, Artur Noackh; za „Schutzverein für Jagd und Fischerei des Kronlandes Salzburg” předseda spolku svobodný pán August Schwarz a pánové c.k. major Gustav rytíř von Pelikan, zemský soudní rada Mayer, Franz Wallner a Ernst Grein, za „Steiermärkischer Jagdschutzverein” dvorní rada hrabě Markus von Wickenburg, dále pak kolem 100 vlastních spolkových členů.\n\nOpětovně na tříleté volební období byli do předsednictva zvoleni: hrabě Konrad Ungnad-Weissenwolff, svobodný pán von Kast, průmyslník Fritz rytíř v. Fischer-Ankern (Friedrich Fischer Ritter von Ankern, Kirchberg am Walde), Hermann Hofmann, Oberforstkommissär Riedler, Dr. Julius Seidl, kníže Starhemberg, Hr. Hofrat und Hofjagdleiter Titz, dále nově členové výboru: hrabě August zu Eltz, Großgrundbesitzer in Tyllisburg a Friedrich Vogel, Fabriksbesitzer in Mattighofen. V roce svého 25. výročí založení čítal 962 platících členů.\n\nMährischer Jagdschutzverein (Moravský spolek pro ochranu honby) byl založen v červenci 1881 malým kruhem brněnských přátel lovu pod názvem „Brünner Jagd- und Vogelschutzverein“ (Brněnský spolek na ochranu honby a ptactva), jehož ustanovující valná hromada proběhla 27. srpna 1881. Zakládající výbor se skládal z pánů: Peter Oswald, c. k. vedoucí kontrolor telegrafu, Franz Jahn, majitel domu a Ferdinand Krbeczek, státní úředník, všichni pánové pocházeli z Brna. Na valné hromadě 26. února 1882 se členové spolku rozhodli rozšířit činnost na celou Moravu a spolek byl přejmenován na „Mährischer Jagd- und Vogelschutzverein“ (Moravský spolek na ochranu honby a ptactva) a po změně stanov 1. dubna 1882 působil již spolek jako zemská organizace. Tiskovým orgánem byl zvolen deník „Mährisch-schlesischer Correspondent”, v jehož ilustrované příloze vycházel zpravodaj „Mittheilungen für den mährischen Jagd- und Vogelschutzverein”. V prvním roce čítal brněnský spolek na 155 členů, mezi něž patřily i spolky „Tiroler Jagd- und Vogelschutzverein” z Innsbrucku a „Jagd- und Vogelschutzverein” z Ústí n. L., dále zakládající čl. jako hrabě Vincenz von Bubna a Littitz, Anton Mann a Bernhard Geiger.\nV listopadu 1884 se hlavní výbor moravského zemského spolku «Jagd- und Vogelschutzverein» rozhodl z důvodu reprezentativního korporativního vystupování pro jednotné uniformy: ušité z nepromokavé vlněné látky v barvě srnčí hnědi od firmy „Johann Bochner, Schüttgasse č. 5” (šíře 1,40 m, v ceně 4 zl. 20 kr. za metr). Kabát, vestičku a kalhoty (Rock, Gilet und Hose) se nabídl vyrábět mistr krejčovský Alois Feiler, majitel továrny na pánské oděvy v Brně (v ceně kolem 10-12 zl. podle velikosti). Podle vzoru loveckého spolku štýrského a haličského se výbor rozhodl zavést taktéž spolkový odznak. Sestával z medaile o velikosti dvou guldenů a podle volby ve stříbrném nebo bronzovém provedení. Na přední straně medaile byla vyobrazena krajina s bohyní lovu Dianou, držící v levé ruce erbovní znamení Moravy a pravou nataženou rukou chránící jelena. K pravé ochranitelské ruce Diany se z oblohy snášel pták. Nápis zněl: „Unter Gottes und unserem Schutze gedeihe” (Pod Boží a naší ochranou vzkvétej). Druhá strana medaile zobrazovala ve svém středu reliéf moravské orlice s nápisem: „Der mähr. Jagd- und Vogelschutzverein”. Medaile byla zavěšena na trojcípé hedvábné zelené rýhované stuze, připnuté ke stříbrném špendlíku ve tvaru dvou kančích per (Saufedern) spojených žaludy a dubovými listy. Ve stříbrném provedení stál znak 3 zl. 80 kr., v bronzovém 1 zl. 60 kr.; stříbrný špendlík se stužkou 40 kr. V roce 1886 čítal spolek 141 zakládajících, 274 činných, 250 přispívajících, 4 dopisující, celkem 669 členů po celé zemi.\n\nDalší podstatná změna proběhla na valné hromadě v neděli 27. února 1887, na které se projednávaly nové stanovy a změna názvu na «Mährischer Jagdschutzverein», přičemž bylo konstatováno, že hlavním cílem a účelem spolku bude nadále ochrana lovné zvěře, ochrana ptactva a chov plemenných psů (Jagd-, Vogelschutz- und Hundezucht) na Moravě. Hlavní výbor spolku byl proto rozdělen do čtyř sekcí: lovecké, kynologické, na ochranu ptactva a právní (Jagd-Section kynologische Section, Vogelschut-Section und Rechts-Section), přičemž proběhla doplňující volba do spolkového výboru: do předsednictva byl zvolen předseda Edmund Bochner šl. von Stražisko, 1. místopředseda Dr. Victor rytíř von Bauer (celé jméno Victor Moritz Peter Maria Ritter von Bauer), 2. místopředseda Dr. Karl svobodný pán von Offermann.\n\nZa členy výboru: Karl Adler (Forstmeister / polesný); Eduard Böhm senior (Kaufmann / obchodník); Wladimir Budiner (Verwalter / správce); Johann Homma (k. k. Forstinspections-Commissär / c. k. lesní inspekční komisař u místodržitelství v Brně); Franz Jahn (Hausbesitzer / majitel domu); Joseph Klär (Geschäftsleiter / jednatel společnosti); Alfred svobodný pán von Klein; Libor Klein (Privatier / soukromník); Peter Oswald (k. k. Ober-Postcontrolor / c. k. vedoucí poštovní kontrolor); Heinrich Pelikan (Fabriksbeamter / tovární úředník); Dr. Hermann svobodný pán von Pillersdorf (k. k. Bezirkshauptmann und Gutsbesitzer auf Neplachowitz und Johannesfeld / c. k. okresní hejtman a majitel velkostatku Neplachovice a Zadky); Johann Rentel (Oberlehrer / nadučitel v Brně); Gustav Starha (k. k. Finanz-Directions-Beamter / c. k. úředník na ředitelství finanční správy); bankéř Alexander Suchanek šlechtic von Hassenau (junior) z Brna; Max Wagner (Director / ředitel); náhradníci: Georg Gürtler (Waffenhändler / obchodník se zbraněmi); Hermann Heller (Chefredacteur / hlavní redaktor novin „Mährisch-schlesischer Correspondent”); Franz Kusy (Fabrikant / továrník); Hugo Möse šlechtic von Nollendorf und Jenstein (Oeconom / ekonom); Joseph Stwrtniczek (Lehrer / učitel) a Joseph Widin (k. k. Finanzbeamter / c. k. finanční úředník). Revizory: Leopold Hussak (Uhrmacher und Juwelier / hodinář a zlatník), Carl Wolf (Privatbeamter / privátní úředník).\n\nPrvním protektorem se stalo Jeho Veličenstvo baron Karl Korb von Weidenheim (c. k. místodržící Moravy), který již v prvním spolkovém roce zemřel, druhým protektorem bylo jmenováno Jeho Veličenstvo hrabě Vladimír I. hrabě Mitrovský z Mitrovic a Nemyšle, jež zemřel 6. dubna 1899, třetím protektorem kníže Johann II. von und zu Liechtenstein. Prvním spolkovým předsedou byl zvolen Joseph Kloth (majitel domu v Brně), který v roce 1883 ze zdravotních důvodů odstoupil, až do roku 1894 působil na předsednickém postu brněnský textilní fabrikant a cukrovarník Edmund Bochner von Stražisko senior; po něm se funkce předsedy postupně ujali hrabě August Fries von Friesenberg, Franz Klein von Wiesenberg, Alexander Suchanek šlechtic von Hassenau junior a Viktor Suchanek von Hassenau, oba z renomovaného bankovního domu „Suchanek” v Brně. Ve funkci místopředsedy se vystřídali: Peter Oswald, po úpravě stanov Victor rytíř v. Bauer (I. místopředseda) a brněnský textilní podnikatel a továrník Dr. Karl svobodný pán von Offermann (II. místopředseda) a po něm brněnský bankéř Alexander Suchanek šlechtic von Hassenau junior (II. místopředseda). V roce 30. výročí založení spolku (r. 1921), stál v čele spolku JUDr. Richard Baratta-Dragono z Budišova a jeho zástupce Alfred Leonhardt, majitel brněnské firmy obchodující s barvami v Brně (zástupce firmy Anilinfarben- und Chemikalien-Handelsgesellschaft m.b.H.)\n\nKe konstituci zemského štýrského spolku «Steiermärkischer Jagdschutzverein» se sídlem ve Štýrském Hradci (Graz)) došlo 25. března 1882. Spolek si jako hlavní úkoly stanovil potírání pytláctví a sociální péči o pozůstalé rodiny ve službě zahynulého mysliveckého personálu. Předsedou spolku byl jednohlasně zvolen hrabě Franz von Meran (* 11. březen 1839 Wien; † 27. březen 1891 Opatija), místopředsedou hrabě Adalbert Kottulinsky von Kottulin (* 5. června 1847 Graz; † 20. listopadu 1904 Neudau, Štýrsko). Patronát nad spolkem převzalo Jeho Veličenstvo korunní princ Rudolf. Členskou základna čítala 440 členů. V roce 1885 uspořádal spolek pod vedením Carla Peintingera z Brucku n. M. první výstavu psů a v roce 1888 založil vlastní sekci pro chov loveckých psů. Valných hromad se účastnilo 40 delegátů z 65 štýrských soudních okresů. Na 10. výroční valné hromadě 25. března 1892 byl předsedou zvolen hrabě Johann Stephan von Meran (1867–1947), syn zesnulého hraběte Franze v. Meran, I. místopředseda Josef rytíř von Franck, II. místopředseda Otto Pölzl, dále baron Georg Washington, Ernst Steirer a Josef Piesinger. Hrabě Johann von Meran zastával předsednictví celých 45 let.\n\nV roce 1885 se v Těšíně (Teschen) konstituoval Jagd- und Fischerei-Schutzverein für Oberschlesien (Spolek na ochranu honby a rybolovu pro Horní Slezsko), jehož těžiště spočívalo v umělém pěstování ryb a opětovném osídlování řek a potoků, v poskytování šlechtitelských zařízení pro chov rybích násad. Spolkovou historii započal psát „Klub der Land- und Forstwirte in Teschen” (Klub zemědělců a lesníků v Těšíně), který inicioval založení spolku na ochranu honby a rybolovu a který také nově založenému ústředí předal veškeré své jmění. Dne 7. března 1885 se konala zakládající valná hromada za účasti 82 přátel honby a rybolovu. Předsedou spolku byl zvolen Karl Strzemcha, lesmistr v revíru arcivévody Bedřicha Rakousko-Těšínského, jeho zástupcem Rudolf Russ, zapisovatelem lesní inženýr Kajetan Ladenbauer (1855–1924), lesmistr v revíru arcivévody Bedřicha, pokladníkem adjunkt Oskar šlechtic von Mattanovich a dalších 13 členů výboru. Ústřední spolek byl rozdělen do 4 sekcí: právní sekce, sekce pro lov zvěře, sekce pro rybolov a sekce korespondenční.\n\nV prvním roce se spolek věnoval rozšiřování členské základny, navazoval kontakty s okolními městy, sousedními spolky a zvětšoval svůj spolkový fond. Na konci roku se mohl pochlubit 336 členy v okresech Těšína (Teschen), Fryštátu (Freistadt), Bílska (Bielitz), Skočova (Skotschau), Frýdku (Friedek), Jablunkova (Jablunkau) a Ostravy (Ostrau). Východo-slezské řeky byly osazeny 155.000 rybími násadami. V dalších letech se věnoval osvětové práci, kdy oslovoval majitele a nájemce honiteb v otázce ochrany lovné zvěře a hubení dravců. Pro každý okres byli jmenováni stálí zpravodajové, kteří informovali o všech významných událostech v oblasti lovu a rybolovu. Obzvláště záslužné činy v oblasti myslivosti a ochrany rybolovu byly odměňovány nemalou finanční částkou. Na horním toku řeky Olše a postranních přítocích vybudoval umělé rybí sádky, které zajišťovaly mladé ryby pro vodstvo východního Slezska.\n\nDne 26. května 1889 spolek uspořádal v Těšíně svou první výstavu psů, která ukázala, že se v zemi používají téměř podřadná psí plemena. Již druhá výstava psů, která se konala v Těšíně 12. července 1891, znamenala v oblasti chovu ušlechtilých loveckých psů docela příjemný pokrok. K významným počinům v oblasti rybolovu bylo zřizování domácích sádek a v roce 1894 zavedení vzdělávacích rybářských kurzů při rolnické škole v Chotěbuzi, které vedl Eduard August Schroeder. V roce 1895 se členové spolku podíleli na výstavě loveckých trofejí v Opavě (Troppau), kde spolek obdržel čestný diplom. I když v roce 1898 musel kvůli obtížnému získávání dotací zastavit finanční podporu pro zakládání domácích rybníků, přesto se mu podařilo mnohá neúrodná místa, které před tím ležela ladem, přeměnit ve výnosné rybníky. V roce 1900 odešel vrchní lesní rada Karl Strzemcha do penze a novým předsedou byl zvolen vrchní lesní rada Ing. Wilhelm Nikodem, který spolek vedl až do roku 1926.\n\nPřelom století přinesl řadu těžkostí. Úroveň členstva klesala, množily se stížnosti, honitby přecházely do nepovolaných rukou a zvěř byla nemilosrdně vybíjena. Pouze v oblasti chovu plemenných psů mohl spolek zaznamenat úspěchy, na čemž nesl zásluhu nadlesní Anton Praunshofer z Třince (Tyra). Rybářské kurzy musely být pro nedostatek financí zrušeny. Potoky zasažené račím morem se podařilo osadit raky ze Švédska. Vzhledem k tomu, že do náplně spolkové činnosti patřila i osvěta pro ochranu zvěře, zakoupil spolek v roce 1901 od německého Učitelského spolku na ochranu zvěře (Lehrertierschutzverein) z Berlína 900 ochranářských příruček a 110 kalendářů pro ochranu zvěře, kterými k vánocům obdaroval žáky národních a občanských škol. Z dotace zemského sněmu zakoupil 120 kapřích násad, které poskytl zdarma drobným zemědělcům. V roce 1901 si nechal spolek v Německu, Rakousku a Uhersku patentovat zařízení k odchytu škodné a dravé zvěře, které však bylo zcela neškodné pro lidi a domácí zvířata. V Německu byl vynález patentován 7. dubna 1901 (č. 128.898), v Rakousku 31. prosince 1901 (č. 5444-01).\n\nV roce 1907 se lovecká sekce účastnila lovecké a trofejové výstavy v Opavě. V roce 1908 se obnovil hospodářský a rybniční správce Franz Bubenik (Larisch-Mönnichschen Ökonomie- und Teichverwalter) rybářské vzdělávací kurzy a to v rolnické škole v Chotěbuzi (Kotzobendz), které se zde konaly až do roku 1920. V následujícím roce byly v Dschingelau (Děhylov, Dzięgielów) a Hrádku (Grudek) postaveny pstruhové sádky a ve Visle (Weichsel) rekonstruovány. Spolková žádost k zemskému sněmu o prodloužení hájení tetřevů a tetřívků byla rozhodnuta kladně. V předválečných letech se vysazovaly do potoků lososovité ryby, bohužel v létě roku 1911 všechny potoky vyschly a co vydrželo, se stalo snadnou kořistí pytláků. Ve válečných letech spolková práce téměř ustala a skrze poválečné rozdělení východoslezského území v roce 1921 byla oblast působnosti velmi omezená. Velká lovecké oblasti bývalé Těšínské komory a panství Frýdek byly zestátněny a rybářské oblasti Visla (na řece Visla) a Brenná (na přítoku Visly Brennitza/Brennice) ležely v Polsku.\n\nRoku 1887 byl založen Spolek pro ochranu honby a zvěře v království Českém / Jagd- und Wildschutzverein im Königreiche Böhmen se sídlem v Praze. Spolek vydával pro své členy zdarma dva odborné časopisy: v českém jazyce „Lověnu“ a v německém jazyce „Waidwerk“, vycházející v deseti číslech ročně, redakce a administrace se nacházela ve Žďáru u Polné. V roce 1895 konal v místnostech Ústřední hospodářské společnosti mimořádnou valnou schůzi, kterou zahájil předseda princ dr. Bedřich Schwarzenberg. Na návrh výboru byla schválena změna stanov za účelem sloučení se Spolkem pro chov a cvičení psů v království Českém / Verein für Hundezucht und Dressur im Königreiche Böhmen, založeným v roce 1888 taktéž se sídlem v Praze. Valná schůze se usnesla na novém názvu: «Spolek pro ochranu honby a chov psů v království Českém» a předseda spolku hrabě Karel Buquoy-Longueval byl zvolen jeho čestným členem.\n\nDo nového výboru byli zvoleni: předseda kníže dr. Bedřich Schwarzenberg, místopředsedové Karel Hrubý, ústřední pokladník zemědělské rady a MUDr. Josef Šnejdárek, jednatelé dr. Antonín Holubovský, advokát v Praze a Josef Midloch, nadlesní v Praze, pokladník Vil. Bečvář, soukromník v Praze a členové výboru byli C. Adler, nadlesní, Jindřich Zífka, majitel hotelu, Em. Hartmann, statkář v Zdibsku, Ant. Hamann, nadlesní v Týništi, princ Arnošt F. Hohenlohe-Schillingsfürst v Poděbradech, Karel Holfeld, nadlesní v Eichvaldu, Viktor Křen v Praze, Rud. Klöckner, lesní v Oseku, K. Mayer, nadlesní na Zbraslavi, V. Mastek, obchodník s dřívím v Praze, Frt. Mikulejský, technolog v Praze, hrabě Karel Ervin Nostic, baron Bruch, c. k. poručík, Dom. Riedl v Praze, hrabě Jan Schönborn v Příchovicích, Karel Stäger, lesní v Poděbradech, dr. Jan Veltrubský z Veltrub v Praze (od r. 1903 starosta Loun), Karel Stüdl, vrchní úředník české spořitelny, Ant. Sündermann, nadlesní v Dolních Břežanech, Jiří Wachtel, poručík, Karel Weinert, majitel usedlosti v Praze a Josef Pulchart, poštmistr v Peruci.\n\nV Českém království vznikl vedle již existujícího spolku v Ústí nad Labem v roce 1878 v Karlových Varech spolek na ochranu ptactva «„Hubertus”, Vogelschutzverein», který v roce 1888 zapojil do své činnosti též ochranu honby, rozšířil své působení po severozápadu Čech a přejmenoval se na „Hubertus”, Jagd- und Vogelschutzverein für das nordwestliche Böhmen / „Hubertus”, spolek honební a na ochranu ptactva pro severozápadní Čechy se sídlem v Karlových Varech. Patronát nad spolkem převzal MUDr. Gallus rytíř von Hochberger (* 1803; † 1901) z Karlových Varů. Dne 26. října 1907 se konala v Žluticích (Luditz) u Karlových Varů (r. 1901 Klub der Jäger und Jagdfreunde für den politischen Bezirk Luditz) valná hromada, z které po fúzi vzešel «Deutsche Jagdschutzverein für Böhmen / Německý spolek na ochranu honby» se sídlem v Teplicích, sdružující ve 27. okresech kolem 1 320 členů, v roce 1915 pak na 3 000 členů, čímž se stal největším německým spolkem v Rakousku. Celospolkovým předsedou byl zvolen c.k. okresní hejtman rytíř Friedrich von Müller, jeho zástupcem přírodovědec a ornitolog Dr. Hanns Kadich von Pferd († 1909 v Hamburku po návratu z lovecké expedice na Aljašku). V roce 1908 se v Trnovanech (Turn) konstituovala jeho první sekce „Erster deutscher Jagdklub von Turn” s předsedou stavitelem A. Fücklem. V letech 1902–1918 vydával ilustrovaný časopis „Deutsche Jagdzeitung für Böhmen” (s podtitulem Illustrierte Zeitschrift für Jagd, Fischerei, jagdliches Schiessen, Zucht und Führung von Jagdhunden), od prosince 1919 vycházel jako měsíčník pod názvem „Deutsche Jagdzeitung für den tschechoslowakischen Staat”. Dále vydával „Mitteilungen des Deutschen Jagdschutzvereines für Böhmen”.\n\n\nPo schválení stanov spolku «Jagdschutzverein für Westschlesien » (Spolek na ochranu honby pro Západní Slezsko) se sídlem v Opavě v roce 1891, uspořádal spolek v opavském hostinci Franze Adama 12. července 1892 zakládající valnou hromadu. Předsedou spolku byl zvolen hrabě Camillo Rasumovsky von Wigstein (1852–1917), patronát nad spolkem převzal protektor arcivévoda Arnošt Habsbursko-Lotrinský (1824–1899), tiskovým orgánem se stal list „Mährisch.-schlesisches Jagdblatt”, který redigoval Viktor Emanuel Heeger v Bruntále (od r. 1893 také tiskovým orgánem moravského spolku Mähr. Jagdschutzverein v Brně, od r. 1894 vycházel list pod názvem „Illustriertes österreichisches Jagdblatt”). V prvním roce tvořilo členskou základnu kolem 231 členů. V roce 1892 ohlásil členství v rakouském kynologickém spolku „Österreichischer Hundezuchtverein”.\n\nRok 1897 se stal pro spolek doslova kritickým, 28. srpna 1897 nečekaně zemřel předseda spolku doktor práv Emil Scherz, ze stavu 312 členů na začátku roku 1897/98 8 zemřelo a 26 vystoupilo, takže evidovaný počet členů na valné hromadě v červnu 1898 činil 302 členů. Novým protektorem byl zvolen slezský zemský hejtman Jindřich Larisch-Mönnich, novým předsedou továrník šl. Heinrich Keil von Eichenthurn (Kabelfabriks- und Drahtindustrie-Aktiengesellschaft, Gewerke Tlach & Keil, in Troppau), místopředsedou lesní mistr Karl Böhm († 1918). Spolek potvrdil členství i v několika dalších spolcích (Naturwissenschaftlicher Verein Troppau, Jagd- und Fischereischutzvereine für Ostschlesien, Verein für Güterbeamte, Kurzhaarclub Wien, Erdhundclub Graz). „Jagdschutzverein für Westschlesien” působil i v novém Československu. V roce 1933 se připojil k německému svazu „Verband deutscher Jagdschutz- und Hundezuchtvereine im Tschechoslowakischen Staate” se sídlem v Brně.\n\nPrvní impuls k ustanovení korutanského spolku na ochranu honby padl na lesnické konferenci pod patronátem lesnického spolku „Kärntnerischer Forstverein” ve Villachu ve dnech 8.-10. září 1876. Jako III. bod programu se projednával návrh zavedení zákona na ochranu honby (Wildschongesetz) a konstituce korutanského loveckého spolku. Hlasovalo se pro dva návrhy: 1. zda by měl být korutanský spolek na ochranu honby založen jako sekce tyrolského spolku „Tirolischer Jagd- und Vogelschutz-Verein” nebo 2. zda by měl „Kärntnerischer Forstverein” založit vlastní spolek (Jagdschutzverein), přičemž delegáti volili jednohlasně bod č. 2. Následně bylo přikročeno k tvorbě zakládajícího výboru, který by připravil spolkové stanovy. Vybráni byli: lesní inspektor Pögl, lesmistr Josef Strammer, lesní správce Julius Kanitsch, lesní správce Georg Storf a lesmistr Alois Zimek.\n\nKe vzniku samostatného zemského spolku došlo až z iniciativy aktivního korutanského politika barona Leopolda von Aichelburg-Labia (od r. 1909 korutanským hejtmanem) a to 26. ledna 1896 u příležitosti projednávání korutanského loveckého zákona v zemském sněmu v Klagenfurtu. V rámci jednání byl uspořádán také myslivecký sjezd (Jägertag), na kterém bylo jednohlasně rozhodnuto o jeho založení. Stanovy spolku „Jagdschutzverein für Kärnten” schválilo místodržitelství 18. března 1896. Patronát nad spolkem převzal arcivévoda František Ferdinand d'Este.\n\nSpolek si předsevzal: 1. podporovat stávající právní předpisy týkající se lovu a ochrany ptáků a usilovat o jejich zlepšení; 2. vzájemně podporovat majitele honiteb při provádění loveckého zákona skrze zavedení lovecké policie a hájení zvěře; 3. usilovat zákonným způsobem o potlačení a potrestání pytláctví a obdobných přestupků zákona na ochranu honby a volně žijícího ptactva; 4. zvyšování stavu honitby skrze odměňování osob, které se výrazně zasloužily o ochranu honby a ptactva, které výrazně podporovaly dodržování spolkových cílů, či odměňování takových osob, které označily pytláka, zloděje nebo prodejce ukradené a zabité zvěře v době hájení tak, že to vedlo k jeho potrestání; 5. podporovat myslivecký personál, jež byl během výkonu služby zraněn pytláky, jakož i podporovat vdovy a sirotky po mysliveckém personálu, který byl během své služby zabit, připravit návrh na zavedení úrazového a starobního pojištění pro profesionální myslivce; 6. zavádět takové pomůcky a zařízení na podporu honitby, které by zlepšovaly její provádění, myslivecké podmínky a ochranu zvěře a ptactva, dále pak i chov čistokrevných loveckých psů, vydávat a distribuovat spolkové publikace a brožury, vydávat spolkové vyhlášky a pořádat výstavy, přednášky, společná setkání a schůze. Samotná zakládací schůze proběhla 12. dubna 1896 v Klagenfurtu v hostinci „Grömmer”.\n\nZakládající valná hromada spolku «Jagdschutzverein für das Herzogtum Bukowina» pod patronátem c. k. zemského prezidenta barona Felixe Pina z Friedenthalu se konala 25. září 1887 v radničním sále v Černovicích. Valnou hromadu zahájil předseda zakládacího výboru lesní rada Johann Pitschak. Do spolku vstoupilo 61 členů. Do výboru byli zvoleni: předsedou nejvyšší lesní rada Julius Krutter, místopředsedou okresní komisař Ludwig Stokera, členové baron Nikolaus Mustatza ze Sadagóra (* 1839 – † 1904), major Leopold Mastny, advokát Dr. Johann Dornbaum, velkostatkář Stephan von Mikuli, majitel továrny na výrobu strojů Müller, Robert Prokopowicz a vrchní inženýři Heinrich a Mayer.\n\nVzhledem k tomu, že staré spolkové stanovy nevyhovovaly současným spolkovým účelům, rozhodl se reaktivovaný spolek «Jagdschutzverein für das Herzogtum Bukowina» (Spolek na ochranu honby pro Vévodství Bukovina) se sídlem v Černovicích provést změnu stanov, jejichž schválení obdržel 21. září 1909. Na základě spolkového zákona svolal předseda spolku rytíř Heinrich von Mikuli na 7. prosince 1909 do hotelu „Central” novou zakládající valnou hromadu. Předsedou spolku byl opět zvolen c. a k. zemský vládní rada Heinrich von Mikuli, místopředsedou dvorní rada a lesní ředitel velkostatku Arthur Krahl, patronát nad spolkem převzal c. a k. zemský prezident Dr. Rudolf hrabě von Meran. Na žádost členů se spolkový výbor v létě roku 1911 rozhodl pořádat za účelem lepšího pěstování pospolitosti každé první pondělí v měsíci v zahradě rumunského Národního domu od devíti večer společná setkání. Na valné hromadě 9. prosince 1912 došlo k nové doplňující volbě, jelikož čestný předseda dvorní rada Josef rytíř von Ullmann a místopředseda dvorní rada a lesní ředitel velkostatku Arthur Krahl se vzdali mandátu. Aklamací byli zvoleni: čestným předsedou dvorní rada a ředitel velkostatku Eugen Guzman a čestným členem dvorní rada Arthur Krahl, do spolkového předsednictva nadlesní Johann Heger a sekretářem Guido Lindes.\n\nNa valné hromadě 14. dubna 1913 proběhla nová volba, do výboru byli zvoleni: 1. Heinrich Ritter von Mikuli, c. k. zemský vládní rada mimo službu z Černovic, 2. Johann Heger, c. k. vrchní lesní rada z Černovic, 3. Rudolf Strohal, c. k. vrchní lesní rada z Černovic, 4. Guido Lindes, c. k. sekretář z Černovic, 5. Josef Mayer, vrchní správce z Černovic, 6. Dr. Nikolaus Turcan, c. k. zemský soudní rada z Černovic, 7. Christof Kosinski, c. k. stavební rada z Černovic, 8. Anton Gerzhofer, c. k. kejtman z Černovic, 9. Johann Ditz, c. k. finanční rada z Černovic, 10. Anton von Lukasiewicz, velkostatkář ve vsi Horoschoutz (ukr. Horoschiwzi). 11. Dr. Radu rytíř von Grigorcea, velkostatkář ve vsi Presekareny, 12. Michael Romaszkan, c. k. okresní hejtman ve Waszkoutz, 13. Franz Bittner, c. k. lesmistr v Požoritta, 14. Hilarion Kozak, c. k. lesní rada z Černovic. Náhradníci: 15. Stanislaus Szydlowski, úředník ze Zuczky, 16. c. k. rytmistr von Birti z Černovic, 17. Apostolo Luczeskul, c. k. lesní rada ze Zuczky, 18. Ladislaus von Draczynski, lesní správce z Berhometh (Berehomet, panství rodu Wassilko von Serecki), 19. Wladimir Danczul, c. k. právník ze Stanestie, 20. Josef Hary, c. k. lesní a hospodářský správce v Černovicích.\n\nSoučástí Jubilejní zemské výstavy v Praze roku 1891 byl též lovecký pavilon, jehož expozice byla rozčleněna do sedmi oblastí: I. tvořily historické zbraně a náčiní, II. bohatá sbírka parohů a parůžků, III. oblast tvořila vycpaná zvěř (bohatší sbírky se pak nalézaly v pavilonech velkostatkářů, zejména v pavilonu knížete Jos. Ad. ze Schwarzenbergu), oblast IV. zahrnovala lovecké modely a obrazy (modely obor, záskoků, zásypů, klecí na psy, lovecké stany a chýše, vysoká sezení a záštity pro lovce, síťová nosidla na vysokou zvěř, sklopce na škodnou, dopravné koše na zastřelenou zvěř, obrazy krojů poděbradských lesních zřízenců před sto lety, obrazy štvanic na jeleny v pavilonu hraběte Frant. Thuna, starých loveckých rytin v pavilonu hraběte Karla Buquoye), skupina V. zahrnovala loveckou literaturu a naučné myslivecké listy z 17. a 18. století, ve skupině VI. se nacházela sbírka zbraní a náčiní a v poslední VII. skupině moderní lovecké zbraně a náčiní.\n\nZatímco v Anglii, Francii a v Německu získávala kynologie stále větší oblast zájemců, sdružujících se v odborných spolcích, zůstával chov plemenných psů v Rakousku (resp. v Čechách a na Moravě) až do 80. let 19. století zcela bez zájmu. Chovem německých krátkosrstých ohařů se v Německu zabývalo mnoho odborných klubů a spolků, sdružených do ústředních svazů. První kynologický spolek v Rakousku «Der österreichische Hundezuchtverein» (Rakouský spolek pro chov psů) byl založen v roce 1883. V roce 1884 zavedl „Rakouskou knihu plemennou” (Österr. Hundestammbuch) s 55 plemeny, z nichž bylo 35 loveckých. V roce 1892 přibyl «Österreichischer Kurzhaarklub» (Rakouský klub pro německé krátkosrsté ohaře), v jehož čele stál Alfred svobodný pán Vražda z Kunvaldu na Polici (1855–1948), a roku 1894 «Österreich-Ungarische Erdhund Klub» (Rakousko-uherský klub pro norníky) v čele s rytířem Josefem von Franck ze Štýrského Hradce, který se specializoval na prastaré korutanské plemeno Brendlův brakýř (též Rakouský hladkosrstý brakýř, německy Brandlbracke).\n\nKynologii se začaly věnovat také spolky pro ochranu honby, např. r. 1887 Mährischer Jagd- und Vogelschutzverein / Moravský spolek na ochranu honby a ptactva se po zavedení kynologie přejmenoval na Mährischer Jagdschutzverein / Moravský spolek pro ochranu honby v Brně, dále pak «Spolek pro chov a cvik psů v království Českém v Praze» (r. 1884), «„Skt. Hubertus” Deutsch Kurzhaar-Verein» / „Sv. Hubert” německý spolek pro německé krátkosrsté ohaře se sídlem v Žatci (později se sídlem Chomutově, od r. 1923 přejmenovaný na «„St. Hubertus” Allgemeiner Jagdschutz- und Hundezucht-Verband» se sídlem v Litoměřicích; od r. 1931 «Verband Sudetendeutscher Jäger „St. Hubertus“» se sídlem v Liberci). Ten se řídil zásadami německých spolků (plemennou knihou »Deutsch Kurzhaar«), mnoho v ní zanesených psů se k chovu užívalo i v Čechách a na Moravě. V roce 1899 se konala ustavující schůze českého «Zemského spolku pěstitelů ušlechtilých psů» v Praze.\n\nUstavující valná hromada Zemského spolku pěstitelů ušlechtilých psů v Praze se konala v neděli dne 15. října 1899 o 10. hod. dop. ve dvoraně restauraci „U Choděry” ve Ferdinandově třídě v Praze. Dopoledne o 9. hod. se konala v téže místnosti předběžná schůze členů zakládajícího výboru. Program ustavující valné hromady obsahoval body: 1. Sdělení o přípravě k založení Zemského spolku pěstitelů ušlechtilých psů v Praze a ke zřízení knihy rodokmenů psů Zemského spolku. 2. Návrh na pořádání velké mezinárodní výstavy psů v květnu 1900 na výstavišti v Král. Oboře v Praze za součinnosti domácích i zahraničních kynologických korporací. 3. Vydání kynologické knihy o plemenných známkách všech ušlechtilých druhů psů se vzorným českým kynologickým názvoslovím. 4. Volba 16 členů předsednictva spolku.\n\nHlavní činností Zemského spolku pěstitelů ušlechtilých psů v Praze měl být podnět „k povznesení české kynologie ku hmotnému i mravnímu prospěchu všech milovníků a pěstitelů psů v král. českém, abychom ani v tomto směru dále nezůstávali pozadu za pokročilými kruhy kynologů jiných zemí i národů”. Přihlášky o členství se zasílaly na adresu: Zemský spolek pěstitelů ušlechtilých psů v Praze, villa «Svět zvířat» Praha, nad Klamovkou. Ku přihlášce možno současně již přiložiti obnos 2 zl. 50 kr. (pro lesnický personál 1 zl.), jakožto Členský příspěvek pro první správní období činil 2 zl. 50 kr. (pro lesnický personál 1 zl.) Protektorem spolku byl jmenován JUDr. Bedřich von Schwarzenberg.\nV roce 1910 zahájil svoji činnost «Český kynologický klub „Hubert“ pro pěstění ušlechtilých loveckých psů všech odrůd» se sídlem v Praze (od r. 1918 pod názvem «Československý klub pro myslivost a kynologii») a roku 1912 moravský «Spolek pro ochranu honby a chov psů v markrabství moravském» se sídlem v Brně.\n\nSpolek pro ochranu honby a chov psů v markrabství moravském, jehož stanovy byly schváleny 23. července 1911, konal svou ustavující valnou hromadu 2. června 1912 v hotelu Slavia v Brně. Do spolku se přihlásilo šest zakládajících členů, 80 členů činných a celá řada členů přispívajících. Valnou hromadu zahájil jménem přípravného výboru dr. Peregrin Fiša, advokát v Brně. Po vykonání volby byl zvolen: předsedou dvorní rada dr. Rudolf Kubíček šl. z Miranova v Brně, I. náměstkem Jindřich Brabec, polesný z Nové Vsi u Pohořelic, II. náměstkem Jenko J. Havliš, starosta města Královo Pole. Do spolkového výboru byli zvoleni dr. Josef Baar, řídící úředník Pensijního ústavu v Brně, Alois Čech, pokladník Cyrillo-Methodějské záložny v Brně, Karel Čupr, revident Hypoteční banky v Brně, dr. Peregrin Fiša, advokát v Brně, Ph. Mg. Vladimír Grégr, lékárník v Husovicích, Eduard Kačírek, ředitel Moravsko-slezské banky v Brně, Karel Morávek, nadlesní v Král. Poli, František Odehnal, berní správce v Brně, Vilém Patzel, lesmistr ve výslužbě v Král. Poli, J. Primke, lesní inspektor ve výslužbě v Král. Poli, náhradníky: Jan Burget, soukr. jednatel z Brna, Jos. Freiberger, úředník Živnobanky v Brně, Mg. Ph. Karel Janovský, lékárník v Židenicích, Dominik Pavlíček, redaktor a spisovatel v Brně, revizory Jan Kachlík, starosta města Husovic, Josef Zeman, kontrolor Cyrillo-Methodějské záložny v Brně. Klubovní místností byla stanovena prozatím restaurace pana Brousila v Sokolském domě na Nové ulici v Brně. Zvolený výbor vykonal hned ustavující schůzi, při které byl zvolen jednatelem dr. Peregrin Fiša, pokladníkem Karel Čupr. V novém Československu nesl spolek název «Lovecký a kynologický spolek moravský v Brně» a stal se členem Československé myslivecké jednoty.\n\nPrvní mezinárodní lovecká výstava ve Vídni (Erste internationale Jagdausstellung Wien 1910) poskytla během šesti měsíců od 7. května do 16. října 1910 prostor dvanácti státům, které na půdě vídeňského Prátru vystavovaly své exponáty. Protektorem lovecké výstavy bylo Jeho císařské a královské Veličenstvo císař František Josef I. Výstavní exponáty představila výstaviště ve čtyřech základních skupinách:\nNa programu výstavy se mimo lovu a jeho provozování objevila celá řada doprovodných podniků jako výstavy koní, výstava králíků a drůbeže, výstava znamenitostí, výstava psů, závody loveckých trubačů-fanfaristů, závodní lety poštovních holubů do dálky atd. Každá ze zemí Rakouska-Uherska byla zastoupena Zemským výborem (předseda ZV pro Čechy Ernst hrabě Silva-Tarouca).\n\nFrancie se představila ve svém pavilonu od hlavního architekta pařížské vlády Guillauma Troncheta, který navrhl repliku loveckého zámečku La Muette z druhé poloviny 18. století z lesa St. Germain (Saint-Germain-en-Laye). Itálie se výstavy zúčastnila prostřednictvím odboru myslivosti a rybolovu ministerstva zemědělství, průmyslu a obchodu. Pavilon, navržený architektem Manfredem Manfredim za pomoci Antonia de Tomy, vycházel z renesančního paláce Casa della Bella Galiana ve Viterbu (Lazio). Norsko se zúčastnilo dvěma budovami, pavilonem ve stylu „selského baroka“ a loveckou chatou, které navrhl architekt Finn Knudsen. Švédsko nechalo svůj pavilon vystavět vlastními odborníky, dřevěný pavilon, zčásti krytý šindelem a na boku s věží, od architekta Cronstedt. V budově se nacházela také restaurace, v níž obsluhovaly ženy ve švédském kroji.\n\nPro Anglii okopíroval architekt Wright svůj vlastní dům v Cheshire v tudorovském stylu. Na výstavišti se nacházel také anglický lovecký zámeček, který postavil c. k. výrobce zahradního nábytku Sigmund Járay a neměl s oficiálním příspěvkem Anglie nic společného. Pro Německo vybral hlavní architekt německého oddělení lovecký zámeček ve stylu pozdního baroka, ve vedlejší budově se nacházela německá restaurace. Bavorsko se prezentovalo alpským selským statkem podle návrhu architekta a královského bavorského vládního rady Groeschela, v přístavbě provozovalo výčep mnichovského piva „Löwenbräu”.\n\nKanada, jako jediný americký zástupce, se výstavy zúčastnila prostřednictvím provinčních vlád Britské Kolumbie a Nového Brunšviku, jakož i prostřednictvím kanadské oceánské železnice. Jelikož rozhodnutí o účasti Kanady padlo příliš pozdě, převzal plánování kanadského pavilonu rakouský architekt Franz Tominschek. Perský pavilon připomínal palác v Isfahánu, jeho autory byli ale stavitel Josef Neubauer a Miklós Györgyfalvy. Pavilon Bosny a Hercegoviny byl postaven podle plánů architekta Knopfmachera ze stavebního oddělení bosenské vlády v Sarajevu a měl připomínat prestižní sídlo bosenských muslimů (připomínající dům „Biscevica Kuca” v Mostaru).\n\nMaďarsko přikládalo své prezentaci obzvláštní význam. Pavilon ve stylu kamenného středověkého hradu měl poukázat na historické období, kdy Maďarsko hrálo ve světě významnou úlohu a stavba od budapešťského architekta Josefa Fischera měla podtrhnout úsilí o uherskou suverenitu. Rakouský pavilon «Reichshaus», který navrhl hlavní architekt výstavy Alexander Décsey, se naopak uchyloval k neutrálnímu stylu, jelikož byl místem pro expozici všech národů Předlitavska. Pět loveckých zámečků a chat (např. knížete Schwarzenberga, arcivévody Leopolda Salvátora, arcivévody Bedřicha a knížete Hohenlohe), sloužilo spíše osobní prezentaci. Replika císařského loveckého zámku Mürzsteg ((Kaiserliches Jagdschloß Mürzsteg), která obsahovala i originál interiéru, byla považována za vrchol lovecké výstavy.\n\nČeský dobový tisk o první mezinárodní lovecké výstavě až na několik drobných zmínek v podstatě mlčel, například časopis „Lovecký obzor” za celý rok 1910 výstavu nezmínil. Agrární deník Venkov sice uvedl, že oficiální zastoupení českého „loveckého světa” chybělo a že se výstavy účastnil skromný počet jednotlivců, přesný důvod ale neuvedl a blíže neosvětlil. Další mezinárodní lovecká výstava se konala v roce 1930 v Lipsku (Die Erste Internationale Pelz- und Jagdausstellung in Leipzig 1930) a v roce 1937 v Berlíně (die Internationale Jagdausstellung Berlin 1937).\n\nPrvní snahy o zřízení celoříšské organizace se objevily už v roce 1883, kdy Dolnorakouský spolek na ochranu honby a Hornorakouský spolek na ochranu honby a rybolovu započaly s přípravou prvního rakouského mysliveckého kongresu (Österreichischer Jagdschutz-Kongress). Ten se podařilo uspořádat a zahájit 19. května 1885. Své delegáty ke kongresu vyslaly: c. a k. ministerstvo orby (ministerského radu Dr. Leo Herze), Öberösterreichischer Jagd- und Fischereiverein (7 delegátů), Steiermärkischer Jagdschutzverein (4 delegáty), Jagd- und Fischerei-Schutzverein für den Innkreis (2 delegáty), Mährischer Jagd- und Vogelschutzverein (4 delegáty), Böhmischer Forstverein / Česká lesnická jednota (2 delegáty), Krain-Küstenländischer Forstverein (1 člena), Jagd- und Fischerei-Schutzverein v Solnohradě (8 delegátů), Tiroler Jagd- und Vogelschutzverein (2 delegáty), Allgemeiner ungarischer Landesjagdschutzverein (1 člena), Oberschlesischer Jagdschutzverein (1 člena) a Niederösterreichischer Jagdschutzverein (9 členů). Kongres zahajoval předseda Dolnorakouského spolku na ochranu honby hrabě Franz Colloredo-Mannsfeld. Hlavními body kongresu byly reforma loveckého zákonodárství a zřízení celoříšského odborného orgánu.\n\nDne 7. března 1909 došlo za předsednictví prezidenta dolnorakouského spolku pro ochranu lovu Dr. Heinricha svobodného pána von Haerdtl k ustanovení «Říšského loveckého svazu» (Reichsjagdverband), přičemž osm loveckých spolků z monarchie se stalo jeho zakládajícími členy. Předsedou říšského svazu byl zvolen říšský poslanec Dr. med. Karl svobodný pán von Chiari ze Šumperka, místopředsedou Dr. Heinrich svobodný pán von Haerdtl, dvorní advokát z Vídně. Říšský lovecký svaz sdružoval v roce 1910 kolem 40 spolků:\n\n\nŘíšský lovecký svaz si předsevzal rázně působit proti nesčetným a nemilosrdným nepřátelům lovu, šířit osvětu mezi skupinami obyvatelstva, které se zajímá o lov, zejména mezi venkovským obyvatelstvem, a to skrze smlouvy, letáky a novinové články o významu lovu, dále pak zajistit, aby loveckou agendu při ministerstvu spravovali lovu znalí referenti. Četné spory mezi členskými spolky, nedostatek financí a malá členská účast nakonec vedly v roce 1912 k jeho rozpuštění s tím, že bude zřízena jiná ústřední organizace, která by více odpovídala širším loveckým zájmům. S vypuknutím první světové války byly snahy o celoříšskou mysliveckou organizaci upozaděny. Po rozpadu monarchie došlo v Praze roku 1919 k ustanovení «Československého loveckého a kynologického říšského svazu».\n\nV roce 1919 založený «Československý lovecký a kynologický říšský svaz» se sídlem v Praze (Dolních Počernicích), v jehož sekretariátě se také nalézala \"Československá kniha rodokmenová\", redakce a administrace odborného svazového časopisu „\"Lov a kynologie\"” (od r. 1930 přejmenovaný na „Věstník Československého loveckého a kynologického říšského svazu” se sídlem v Praze), se v prosinci 1935 sloučil pod nově ustavený Československý kynologický svaz v Praze, který se stal ústřední organizací pro Československý lovecký a kynologický říšský svaz, Československý svaz kynologický a také Československou mysliveckou jednotu a další chovatelské spolky pěstitelů loveckých psů.\nDne 23. května 1922 zřídilo ministerstvo polního, lesního a vodního hospodářství pro správu Slovenska „Lovecký ochranný spolok pre Slovensko” se sídlem v Bratislavě a pobočkou v Žilině. V Maďarském království došlo k fúzi dvou zemských loveckých spolků; «Maďarský zemský spolek na ochranu honby / Ungarische Landes-Jagdschutzverein» a «„Hubertus”, zemský spolek maďarských myslivců / „Hubertus”, Landesverein der ungarischen Jäger» se na ustavující valné hromadě dohodly na spolkovém názvu «„Hubertus”, maďarský zemský spolek na ochranu honby» („Hubertus”, Ungarischer Landes-Jagdschutzverein) se sídlem v Budapešti. Předsedou byl zvolen Dr. gróf széki Teleki Pál (Graf Paul Teleki von Szék).\n\nV roce 1923 byla založena Československá myslivecká jednota (ČSMJ), která se stala ústřední organizací českých mysliveckých a loveckých spolků. V roce 1932 došlo k ustanovení Myslivecké komory Československé republiky, která sdružovala celorepublikové svazy českou ČSMJ a v roce 1923 konstituovaný německý svaz «„St. Hubertus”, Allgemeiner Jagdschutz- und Hundezucht-Verband / „St. Hubertus”, Všeobecný svaz na ochranu honby a výchovu psů» se sídlem v Litoměřicích, od roku 1935 nesoucí název «Verband Sudetendeutscher Jäger „St. Hubertus” / Svaz sudetoněmeckých myslivců „St. Hubertus”» se sídlem v Liberci, jehož tiskovým orgánem byl dvakrát měsíčně vycházející odborný časopis „\"Deutsche Jägerzeitung\"”.\n\nNa Moravě vznikl německý svaz «Verband deutscher Jagdschutz- und Hundezuchtvereine im Tschechoslowakischen Staate / Svaz německých spolků na ochranu honby a spolků pro výchovu psů v Československém státě» se sídlem v Brně, který od roku 1933 sdružoval německé lovecké spolky: «Deutsch-mährischer Jagdschutz- und Hundezuchtverein» se sídlem v Brně, «„St. Hubertus” Deutsch Kurzhaar-Verein» se sídlem v Chomutově, «Jagd- und Fischereischutzverein für Ostschlesien» se sídlem v Těšíně, «Verein deutscher Jäger des Saazer Landes» se sídlem v Žatci, «Klub deutscher Jäger für Bilin und Umgebung» v Bílině, «Klub deutscher Jäger» se sídlem v Teplicích a «Jagdschutzverein für Westschlesien» se sídlem v Opavě. Svazovým časopisem byl měsíčník „\"Jagdliche und kynologische Rundschau\"”, vydávaný v letech 1928–1935.\n\nV roce 1933 se ve Mšenu nad Nisou konstituoval další německý myslivecký svaz «Deutscher Jägerbund / Německý svaz myslivců», jehož cílem bylo obsáhnout německé myslivecké spolky ze 35 revírů v oblasti kolem řeky Nisy. Celosvazovým předsedou byl zvolen Ludwig Lammel. Územně byl svaz rozdělen do několika mysliveckých kruhů (Hegerring): Hegerring 1. na levém břehu řeky Nisy (předseda Heinrich Pilz z Maršovic), Hegerring 2. na pravém břehu řeky Nisy, Hegerring 3. pro oblast Langenbruck-Hermannstal, Hegerring 4. pro Reichenberg. Svaz čítal kolem 300 členů a působil až do odstoupení pohraničí v roce 1938.\n\nV Rakouské republice se v roce 1925 konstituoval „Verband der Landes-Jagdschutzvereine Österreichs” se sídlem v Linci, v roce 1928 dva největší myslivecké spolky: «Jagdschutzverein für Niederösterreich und Wien» a «Landes-Jagdschutzvereine Österreichs» utvořily pracovní společenstvo (Arbeitsgemeinschaft). Ve stejném roce založili rakouští sociální demokraté «Verband der Arbeiter-Jagd- und Schützenverein Österreichs» (Svaz dělnických mysliveckých a střeleckých spolků Rakouska), který byl po vzniku Rakouského státu se všemi sociálně-demokratickými spolky zakázán. Po anšlusu byly rakouské myslivecké spolky zglajchšaltovány do NS-říšského svazu «NS-Reichsbund Deutsche Jägerschaft» a teprve po ukončení druhé světové války mohlo dojít v roce 1948 ke konstituci celostátní organizace «Bund Österreichischer Jagdvereinigungen» (Svaz rakouských mysliveckých organizací).\n\n\n"}
{"id": "1514761", "url": "https://cs.wikipedia.org/wiki?curid=1514761", "title": "Ligota Tworkowska", "text": "Ligota Tworkowska\n\nLigota Tworkowska ( též Lhota, \"Ellguth Tworkau\") je zaniklá vesnice v jižním Polsku ve Slezském vojvodství v okrese Wodzisław v gmině Lubomia. Ležela na území historického Horního Slezska na pravém břehu Odry 6 km jižně od Ratiboře.\n\nPrvní zmínka o Ligotě pochází z roku 1428. Jednalo se o statek patřící sousednímu Tvorkovu a odtud také pochází název obce. V roce 2008 čítala 86 obyvatel a stálo zde něco přes 20 domů. Od roku 2012 byla spolu s Nieboczowy postupně likvidována kvůli výstavbě poldru \"Racibórz Dolny\", který má sehrát zásadní roli při protipovodňové ochraně povodí Odry. Oficiálně zanikla k 1. lednu 2017. Obyvatelé se přestěhovali většinou do jiných obcí na území gminy Lubomia.\n\n"}
{"id": "1514768", "url": "https://cs.wikipedia.org/wiki?curid=1514768", "title": "Ragbista roku České republiky", "text": "Ragbista roku České republiky\n\nRagbista roku České republiky je anketa, kterou od roku 1972 každoročně vyhlašuje Česká rugbyová unie.\n\n\nKromě ocenění Ragbista roku se udělují ceny v těchto kategoriích: \n\n\n\n"}
{"id": "1514771", "url": "https://cs.wikipedia.org/wiki?curid=1514771", "title": "Česká rugbyová unie", "text": "Česká rugbyová unie\n\nČeská rugbyová unie (ČSRU) je řídícím orgánem ragby v České republice. Byl založena v roce 1993. Jejím předchůdcem byla Československá rugbyová unie, založená roku 1926 a v roce 1988 přidružená k International Rugby Board. ČSRU, po právní stránce zapsaný spolek, sídlí v Praze. \n\nMistrovské soutěže v celostátním rámci se rozdělují do následujících tříd:\n\n\nPohárové soutěže se člení na: \n\n\nTurnajové soutěže organizují zpravidla ragbyové kluby. K význačným příležitostem může uspořádat turnaje též výkonný výbor ČSRU. \n\n"}
{"id": "1514773", "url": "https://cs.wikipedia.org/wiki?curid=1514773", "title": "Justina Lumcer", "text": "Justina Lumcer\n\nJustina Lumcer, též Lumcerová (25. května 1942 Vsetín – 8. srpna 2018 Dahlem), byla lékařka a trapistická mniška českého původu, abatyše opatství Maria Frieden (1987–1993) a (2004–2008) v Dahlemu v Německu.\n\nVyrůstala v Československu jako jedináček, vystudovala lékařství v Praze a poté pracovala jako odborná lékařka na plicním oddělení. Provdala se za inženýra a horolezce Edmunda Lumcera, s nímž po srpnové invazi uprchla na západ. Žili spolu v Německu, Severní Americe a následně opět v Německu, kde působila na rozličných postech v oboru plicního lékařství. \n\nPo manželově předčasné smrti se vzdala pozice vrchní lékařky a 26. února 1978 vstoupila do kláštera Maria Frieden v Dahlemu. V roce 1984 tam byla jmenována představenou \"ad nutum\" a v roce 1987 byla poprvé zvolena abatyší. Benedikci obdržela od generálního opata Ambrose Southeyho. V roce 1993 odmítla po vypršení svého funkčního období znovu kandidovat. 15. ledna 2004 byla znovu zvolena abatyší, úřad zastávala ale jen do února roku 2008, kdy odstoupila ze zdravotních důvodů, neboť se u ní začaly projevovat příznaky Alzheimerovy choroby. \n\n"}
{"id": "1514774", "url": "https://cs.wikipedia.org/wiki?curid=1514774", "title": "Memoriál Pavla Romana", "text": "Memoriál Pavla Romana\n\nMemoriál Pavla Romana je mezinárodní soutěž v tancích na ledě pořádaná Českou krasobruslařskou asociací. Soutěž se koná každoročně v Olomouci. \n\n"}
{"id": "1514777", "url": "https://cs.wikipedia.org/wiki?curid=1514777", "title": "Obal (sídlo)", "text": "Obal (sídlo)\n\nObal (, – \"Obol\") je sídlo městského typu ve Vitebské oblasti v Bělorusku. K roku 2018 v něm žilo přes 2,3 tisíce obyvatel.\n\nObal leží na stejnojmenné řece, přítoku Dzviny. Patří do Šumilinského rajónu Vitebské oblasti. Od Šumiliny, správního střediska rajónu, je vzdálen přibližně třiadvacet kilometrů severozápadně.\n\nPřes Obal prochází silniční i železniční spojení z Vitebsku do Polocku.\n\nPrvní zmínka je z 16. století, kdy byla oblast ovládána Litevským velkoknížectvím. Po prvním dělení Polska připadl Obal v roce 1772 ruskému impériu.\n\nPo první světové válce připadl Obal do Běloruska, pak byl krátce přidělen do Ruské sovětské socialistické republiky, než bylo toto přiřazení v roce 1924 zrušeno.\n\nZa druhé světové války byl Obal v letech 1941–1944 okupován německou armádou.\n"}
{"id": "1514778", "url": "https://cs.wikipedia.org/wiki?curid=1514778", "title": "Susan Meiselas", "text": "Susan Meiselas\n\nSusan Meiselas (* 21. června 1948, Baltimore, USA) je americká dokumentární fotografka. S uměleckou skupinou Magnum Photos je spojena od roku 1976 a od roku 1980 je řádnou členkou. Nejznámější jsou její fotografie ze sedmdesátých let zobrazující válkou zničenou Nikaragui a americké karnevalové striptérky. \n\nSusan Meiselas vydala několik knih se svými fotografiemi a editovala a přispívala do knih jiných autorů. Její práce byly publikovány v novinách a časopisech včetně \"The New York Times\", \"The Times\", \"Time\", \"GEO\" nebo \"Paris Match\". V roce 1979 získala Zlatou medaili Roberta Capy a v roce 1992 získala Macarthur Fellow. V roce 2006 jí ocenila Královská fotografická společnost medailí a čestným členstvím a v roce 2019 získala Cenu Deutsche Börse Photography Foundation. \n\nPo vztahu, který trval více než třicet let, si vzala filmaře Richarda P. Rogerse krátce před jeho smrtí v roce 2001. \n\nMeiselas se narodila v Baltimoru v Marylandu. Navštěvovala střední školu v Woodmere v New Yorku. V roce 1970 získala titul BA na Sarah Lawrence College a magisterský titul v oblasti vizuálního umění na Harvardské univerzitě, kde studovala u Barbary Norfleet. Získala čestné doktoráty v oblasti výtvarného umění na Parsons School v roce 1986 a The Art Institute of Boston v roce 1996.\n\nPoté, co získala titul na Harvardu, byla Meiselas asistentkou střihu dokumentárního filmu Fredericka Wisemana \"Basic Training\". Od roku 1972 do roku 1974 pracovala pro veřejné školy v New Yorku, vedla workshopy pro učitele a děti v Bronxu a navrhovala fotografické kurikulum pro 4.-6. ročník V polovině sedmdesátých let začala Meiselas pracovat na projektu \"Prince Street Girls\", který dokumentuje mladé a dospívající dívky z Malé Itálie v New Yorku. Také pracovala ve Státních uměleckých komisích v Jižní Karolíně a Mississippi, kde zřídila fotografické programy na venkovských školách, a působila jako konzultantka pro Polaroid a Centrum pro porozumění médiím v New Yorku. \n\nJejí první velký fotografický projekt dokumentoval striptérky na veletrzích a karnevalech v Nové Anglii, na kterém pracovala během léta při výuce na veřejných školách v New Yorku. Výsledkem projektu byla výstava ve Whitney Muzeu a kniha \"Carnival Strippers,\" která obsahovala zvukové nahrávky rozhovorů s fotografovanými osobami na CD zabaleném v knize. \n\nNa konci sedmdesátých let Meiselas dokumentovala povstání v Nikaragui a otázky lidských práv v Latinské Americe. Její nejpozoruhodnější snímek z tohoto projektu byl \"Molotov Man ,\" který zobrazuje muže (později identifikovaného jako Pablo 'Bareta' Aruaz), házící pravou rukou Molotovův koktejl vyrobený z láhve Pepsi Coly, zatímco v levé ruce držel pušku. Stal se symbolem Sandinistické revoluce a byl v Nikaragui široce reprodukován a využíván. Později, mimo tento kontext, byl reprodukován prostřednictvím internetového memu založeného na malbě Joye Garnetta \"Molotov\" z roku 2003 \",\" čímž se stal prominentní případovou studií přivlastňování, transformace a citace v umění. Její fotografie z Nikaragujské revoluce byly začleněny do místních učebnic v Nikaragui. Její dokumentární film \"z roku\" 1991 \"Obrázky z revoluce\" zachycuje její návrat na místa, která fotografovala a rozhovory s fotografovanými lidmi, které odrážejí obrázky deset let po válce. V roce 2004 se Meiselas vrátila do Nikaraguy a na místech, kde byly snímky pořízeny, nainstalovala devatenáct velkoplošných fotografií. Projekt se jmenoval „Reframing History“. \n\nV roce 1981 navštívila vesnici zničenou vládními silami v Salvadoru a fotografovala masakr El Mozote ve spolupráci s novináři Raymondem Bonnerem a Almou Guillermoprietovou. \n\nPočínaje rokem 1992 Meiselas využila finanční prostředky nadace MacArthur Foundation na kurátorství fotografické dokumentace historie Kurdistánu, což vyústilo v knihu \"Kurdistán: Ve stínu historie\" a související internetovou stránku akaKurdistan. \n\nBěhem několika měsíců v letech 2015 a 2016 Meiselas pracovala na projektu o ženách v azylových domech v oblasti Black Country v oblasti West Midlands v Anglii. Projekt byl vytvořen ve spolupráci s Multistory, místní komunitní uměleckou charitou, která vydala fotografickou knihu \"A Room of Their Own\" (2017).\n\n\n\n\n\nDíla Meiselasové se nachází v následujících stálých sbírkách: \n\n\n\n\n"}
{"id": "1514780", "url": "https://cs.wikipedia.org/wiki?curid=1514780", "title": "Radomír Daněk", "text": "Radomír Daněk\n\nRadomír Daněk (* 10. srpna 1948) je bývalý český hokejový brankář. Po skončení aktivní kariéry působil jako trenér. \n\nV československé lize chytal za Duklu Jihlava, TJ Ingstav Brno a TJ Zetor Brno. Odchytal 4 ligové sezóny a nastoupil ve 34 ligových utkáních. S Duklou Jihlava získal v letech 1968 a 1969 dva mistrovské tituly. V nižších soutěžích chytal i za TJ Prostějov a TJ ŽĎAS Žďár nad Sázavou.\n\n"}
{"id": "1514784", "url": "https://cs.wikipedia.org/wiki?curid=1514784", "title": "Kočkopes", "text": "Kočkopes\n\nSlovo Kočkopes může mít více významů, obecně jde o výraz užívaný pro cokoliv protichůdného, něco co nejde dát dohromady, jeho synonymem je \"splácanina\".\n\n"}
{"id": "1514798", "url": "https://cs.wikipedia.org/wiki?curid=1514798", "title": "František Vorlíček", "text": "František Vorlíček\n\nFrantišek Vorlíček (* 3. března 1947) je bývalý český hokejový útočník. Po skončení aktivní kariéry působí jako trenér. \n\nV československé lize hrál za Duklu Jihlava, TJ Sparta Praha a TJ Zetor Brno. Odehrál 11 ligových sezón, nastoupil ve 347 ligových utkáních, dal 90 ligových gólů a měl 86 asistencí. S Duklou Jihlava mezi léty 1967 a 1972 získal 6 mistrovských titulů v řadě. V nižších soutěžích hrál i za TJ Kolín a I. ČLTK Praha. Za československou reprezentaci nastoupil 12. března 1969 v Pardubicích proti týmu USA.\n\nJako hlavní trenér vedl v nejvyšší soutěži HC Kometa Brno.\n\n"}
{"id": "1514799", "url": "https://cs.wikipedia.org/wiki?curid=1514799", "title": "Kiki Dee", "text": "Kiki Dee\n\nKiki Dee, vlastním jménem Pauline Matthews (* 6. března 1947 Bradford) je anglická zpěvačka pop music.\n\nProfesionálně vystupuje od šestnácti let, kdy podepsala smlouvu s vydavatelstvím Fontana Records. V roce 1965 se zúčastnila spolu s Fredem Bongustem Festivalu Sanremo. Stala se přední představitelkou bílého soulu a jako první Britka byla v roce 1970 přijata společností Motown Records. Účinkovala v televizní show Bennyho Hilla, sestavila vlastní skupinu The Kiki Dee Band. Spolupracovala s Eltonem Johnem, jejich duet „Don't Go Breaking My Heart“ byl v roce 1976 v čele hitparád ve Spojeném království, Spojených státech amerických, Francii, Itálii, Austrálii a Kanadě. V roce 1985 byla členkou superskupiny The Crowd, která nahrála píseň „You'll Never Walk Alone“ ve prospěch obětí požáru stadionu v Bradfordu. Vystupovala také v muzikálech, za hlavní ženskou roli v \"Pokrevních bratrech\" byla v roce 1989 nominována na Laurence Olivier Award. V roce 1993 nazpívala s Eltonem Johnem úspěšnou coververzi skladby Cole Portera „True Love“.\n\n\n"}
{"id": "1514800", "url": "https://cs.wikipedia.org/wiki?curid=1514800", "title": "Franz Pieper", "text": "Franz Pieper\n\nFranz (též Francis) August Otto Pieper (27. června 1852, Karwice (okres Sławno) – 3. června 1931, St. Louis) byl německo-americký luterský teolog a církevní hodnostář.\n\nOd roku 1878 vyučoval dogmatiku na Concordia Seminary, v čele semináře stál od roku 1887 do své smrti. V letech 1899–1911 byl prezidentem Německé evangelicko-luterské synody Missouri, Ohia a dalších států.\n\nJeho nejvýznamnějším dílem je \"Christliche Dogmatik\" (1917-1924). Toto dílo bylo přeloženo do vícero jazyků (včetně angličtiny, čínštiny a švédštiny). \n\n"}
{"id": "1514805", "url": "https://cs.wikipedia.org/wiki?curid=1514805", "title": "Gardnerova teorie mnohočetné inteligence", "text": "Gardnerova teorie mnohočetné inteligence\n\nGardnerova teorie mnohočetné inteligence je teorii mnohočetné inteligence jako psychologický koncept, který představil roku 1983 Howard Gardner. Navrhuje rozlišovat u lidí více samostatných „inteligencí” (počátečně jich bylo uvedeno 8 a další byly doplňovány). Tento přístup si získal zájem mezi laiky a ve školství, avšak odborníky z oblasti psychologie byla teorie odmítnuta a silně kritizována. Gardner při jejím formulování nepoužíval vědecké metody, nebyla nikdy empiricky ověřena, naopak, psychologické a neuropsychologické předpoklady, z kterých vychází, byly vědou vyvráceny, metoda je také často dezinterpretována a neodpovídá současnému stavu poznatků, což vedlo k částečnému distancování i samotného Gardnera. Někdy bývá tato teorie uváděna jako příklad pseudovědy.\n"}
{"id": "1514809", "url": "https://cs.wikipedia.org/wiki?curid=1514809", "title": "Ngwevu", "text": "Ngwevu\n\nNgwevu (\"z xhoštiny - šedá lebka\") byl rod bazálního sauropodomorfního dinosaura z čeledi Massospondylidae. Fosilie tohoto menšího plazopánvého dinosaura, žijícího v období nejranější spodní jury (stupně hettang až sinemur, asi před 201 až 191 miliony let), byly objeveny na území Jihoafrické republiky. Zkameněliny (holotyp s označením \"BP/1/4779\", kompletní lebka a částečně zachovaná postkraniální kostra) byly objeveny již v roce 1978 v sedimentech souvrství Elliot, teprve v roce 2019 však byla rozeznána jejich odlišná taxonomická identita (do té doby byly považovány za fosilie příbuzného rodu \"Massospondylus\"). Formálně byl tento nový rod popsán v srpnu roku 2019.\n\n\n"}
{"id": "1514812", "url": "https://cs.wikipedia.org/wiki?curid=1514812", "title": "Seznam kapitol mangy Útok titánů", "text": "Seznam kapitol mangy Útok titánů\n\nToto je seznam kapitol japonské mangy Útok titánů, kterou kreslí a píše Hadžime Isajama. Od září 2009 vychází v časopise Bessacu šónen Magazine a dosud bylo ve formátu tankóbon vydáno třicet svazků.\nV Česku vydává mangu nakladatelství CREW. Dosud vydalo dvacet dva svazků. Dvacátý třetí svazek má vyjít v dubnu 2020.\n\nUvedené názvy dosud nevydaných svazků a jednotlivých kapitol jsou neoficiálními překlady původních názvů, jelikož vydavatel ještě neuvedl jejich oficiální české překlady.\n\n\n\n"}
{"id": "1514813", "url": "https://cs.wikipedia.org/wiki?curid=1514813", "title": "CYMA", "text": "CYMA\n\nCYMA SA je švýcarský výrobce luxusních náramkových hodinek, který založili bratři Joseph a Theodore Schwobové v roce 1862. Do roku 1908 Cyma propagovala odolnost svých automatických hodinek, když byly vystaveny elektřině, magnetismu a měnícím se teplotám. Společnost je v současné době ve vlastnictví Stelux International, Ltd., holdingové společnosti se sídlem v Hongkongu, která investuje primárně do kvalitních šperků a hodinek, a je pod dohledem Fédération de L'industrie Horlogère Suisse, Universal Genève.\n\nBratři Schwobovi pojmenovali společnost CYMA, latinské slovo cyma znamená „klíčit“ a původ francouzského „cime“ nebo summitu. V raných letech měla společnost 40 zaměstnanců a 55 strojů, kteří společně produkovaly asi 40 náramkových hodinek denně. Avšak až v roce 1892 se bratři spojili s Frédéricem Henriem Sandozem, majitelem hodinářské velkoobchodní společnosti Henri Sandoz et Cie, aby obchod rozšířili. Pod vedením Sandoze se společnost stala společností Cyma Watch Company a postavila továrnu Cyma v La Chaux-de-Fonds ve Švýcarsku v pohoří Jura nedaleko Le Locle. Denní produkce se zvýšila na 150 kusů. Během 19. století byla obě města centrem švýcarského hodinářského průmyslu. Společnost se v současné době nachází v Le Locle a provinciálně ji spravují Claude a Françoise Guilgot. Dne 9. září 2010 uspořádaly Cyma SA a E-Watch v Yverdonu akci, jejímž cílem bylo uvedení jejich nové kolekce značky Myriad.\n\nHodinky Cyma z padesátých let se prodávaly mezi přibližně za 400 až 25 000 USD (údaje upravené na inflaci v roce 2010)\n"}
{"id": "1514817", "url": "https://cs.wikipedia.org/wiki?curid=1514817", "title": "Plamínek", "text": "Plamínek\n\nPlamínek může být malý plamen, nebo také:\n\n\n\nplamének\n"}
{"id": "1514823", "url": "https://cs.wikipedia.org/wiki?curid=1514823", "title": "Planá u Mariánských Lázní (nádraží)", "text": "Planá u Mariánských Lázní (nádraží)\n\nPlaná u Mariánských Lázní (německy \"Plan\") je železniční stanice v jihozápadní části města Planá v okrese Tachov v Plzeňském kraji nedaleko Hamerského potoka. Leží na jednokolejných tratích 178 a 184. Stanice je elektrifikovaná (25 kV, 50 Hz AC, trať 178).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Cheb, podle typizovaného stavebního návrhu. 28. ledna 1872 byl s místním nádražím uveden do provozu celý nový úsek trasy z Plzně do Chebu, kudy bylo možno pokračovat po železnici do Německa.\n\n16. ledna 1895 otevřela společnost \"Místní dráha Planá-Tachov\" železniční spojení své trati s Tachovem, které bylo roku 1910 zprovozněno až do Domažlic. Společnost přistavěla při jižní straně existující staniční budovy vlastní výpravní budovu. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 8. listopadu 1967.\n\nStanicí prochází Třetí železniční koridor, vede tudy jednokolejná trať. Nachází se zde jedno hranové a dvě ostrovní nekrytá nástupiště, k příchodu na ostrovní nástupiště slouží přechody přes kolejiště.\n\n"}
{"id": "1514826", "url": "https://cs.wikipedia.org/wiki?curid=1514826", "title": "Virantanaz", "text": "Virantanaz\n\nVirantanaz je umělý moderní epos ve vepštině, který napsala Nina Zajceva, všeobecně považována za matku spisovné vepštiny. Vyšel ve vydavatelství Juminkeko v roce 2013. Důvodem pro napsání eposu byla snaha autorky napomoct revitalizaci vepštiny a rozšířit literární tradici v tomto jazyce. Děj a postavy jsou inspirovány mytologií a každodenním životem Vepsů, ale motivy jsou volně propojeny autorčinou fantazií. \n\nHnací silou děje a vypravěčem eposu je implicitní autor, který je současně i postavou. Zároveň vystupuje také jako medvěd, mytologický praotec Vepsů. \n\nVir – lovec a otec rodiny. Jeho příběh je inspirován postavou Vira z vepských pověstí. Vir ve Virantanazu je zdatný lovec, o jehož šikovnosti se roznesly zvěsti až po Moskvu. Jako mladík sloužil v armádě, kde potkal krutého knížete, který bičoval vojáky. Jako dospělého ho kníže navštívil poté, co se doslechl o jeho činech a umění lovit. Vir se s knížetem vydal do lesa na lov medvěda. Medvěd však lovce napadl a Vir knížete zachránil pouhým nožem. \n\nAnni – Virova teta, bylinkářka. Jako mladá se zamilovala do mládence Timoie, ale ztratila se v lese a duch lesa ji chtěl za ženu. Aby našla cestu zpátky, musela ho políbit. Stala se tak jeho ženou a již nikdy nemohla být se svým milým. Proto se nikdy neprovdala a zná les lépe než kdokoliv jiný. Léčí nemocné, zná obyčeje a rituály a pomáhá při porodu Aiře, Virově ženě. Je vždy ochotna každému pomoci. \n\nTaľoi – Virova dcera. Ráda zpívá a věří, že jednou přijde ten pravý. I když se její bratrové již oženili a ona zůstala svobodná, otec ji do sňatku nenutil. Nakonec si vzala ruského knížete, kterého zachránil její otec Vir.  \n\nVaňoi – pastýř. Jako mladý hoch na přání otce opustil rodnou vísku, aby se vyučil pastýřem. Později se vrátil do Virantanazu a sbíral staré vědomosti od Anni, která mu před smrtí odevzdala svoji moudrost, aby pokračoval v jejím odkazu. \n\nAira – Virova žena. Je to Sámka a ve vsi mluví sámsky. Její rodiče zemřeli a starala se o ni celá vesnice. Vychoval ji místní šaman, který uměl léčit. Virův otec, jenž měl nemocnou ženu, se o něm doslechl. Šaman s Airou se vydali do země Vepsů pomoct nemocné a zůstali bydlet na ostrově. Vir slyšel o její kráse a jel na ostrov. Tak se poznali a Vir si ji vzal. Své první dítě potratila i přesto, že jí pomáhala Anni. Později měla s Virem dva syny a Taľoi. \n\nkníže – pochází z Moskvy, po smrti své ženy začal pít a věnoval se jen lovu a zábavě. Doslechl se o loveckém umění Vira a chtěl ho poznat, proto vycestoval do země Vepsů. Nejdřív měl o nich mylnou představu, ale jejich obydlí, zvyky a příroda jej okouzlily. Po lovu na medvěda se Virovi omluvil za svoje dřívější chování a požádal ho o ruku jeho dcery. \n\nJméno \"Virantanaz\" je toponymum, jméno komunity anebo kmene. Obec Virantanaz se nachází ve Vologdské oblasti, na území západních Vepsů. Pravděpodobně je název odvozen ze zřídka používaného mužského jména Vir. Tak se jmenuje i jedna z hlavních postav. V blízkosti obce se nachází i vesnice Markutanaz a Aksintanaz, jejichž názvy jsou očividně odvozeny od osobních jmen Mark a Aksen, takže se předpokládá, že název Virantanaz vznikl stejným způsobem. Tato oblast je známá tím, že z ní pocházejí příběhy o duších domu, vody a lesa. Je to také rodný kraj autorky. \n\nAutorka se při tvorbě eposu inspirovala hlavně ústní lidovou slovesností, mytologií a každodenním životem Vepsů především v dnešní době, nikoliv jen staršími texty, jak je tomu například v případě finské \"Kalevaly\". Dílo je navíc založeno na historickém a etnografickém materiálu a nejnovějších vědeckých poznatcích. Zajceva rozličné motivy volně (i anachronicky) propojila na základě vlastní fantazie.\n\nVepské kulturní dědictví je ve srovnání s karelským, finským nebo estonským relativně malé. Mezi ústní lidovou slovesnost se řadí zejména pohádky, častušky (krátké humorné písně), říkanky a několik historických pověstí. Folklorní náměty a častušky autorka čerpala zejména z díla Rürika Ronina, pohádky se sbírky Niny Oneginy a Marie Zajcevy, informace o mytologii ze souborného díla Iriny Vinekurové, historické pověsti z díla Vladimira Pimenova a ukázky autentické vepštiny z vědecké publikace Marie Zajcevy a Marie Mullonen. \n\nZákladní koncept eposu a jeho děje představují rituální nářky (vepsky \"voikud\"), další součást ústní lidové slovesnosti, které se považují za pravděpodobný hlavní zdroj pro poznání současné vepské duchovní tradice. Obsahují zejména představy o onom světě a přechodu do něj. Podle nářků čeká na mrtvé na druhé straně rodina s „lehkou lodí na zářivé vodě“. \n\nVepské nářky se vyznačují: \n\n\nNeopomenutelným zdrojem jsou také historické pověsti, zejména pověsti o lovci Marťanovi. Nejsou o něm doloženy přesné informace, ale předpokládá se, že žil v 17. století. Pověsti o jeho odvaze a znalosti lesa a zvířat se ústně tradovaly po generace a rozšířily se až po Moskvu. Podle legendy uměl skolit medvěda pouhým nožem. Marťan je prototyp hlavního hrdiny, kterého v eposu představuje lovec Vir. \n\nMytologie je pro mnohé Vepsy dodnes součástí každodenního života. Inspirovala se jí v mnohém i autorka eposu. \n\nMedvěd je podle vepské mytologie praotcem Vepsů a také strážcem všech jejich tajemství. Strážkyně domova a kultury jsou podle tradice ženy, které v eposu představuje sestra hlavního hrdiny Anni a její dcera Taľoi. \n\nDůležitým prvkem eposu je také bříza, které jsou v mytologii připisovány magické schopnosti. Údajně je její míza dobrá pro zdraví, metličky vyrobené z jejích větviček mohou člověka „napravit“, její dřevo vydává nejteplejší plameny, a navíc si z březové kůry předkové Vepsů vyráběli boty a nádobí. V eposu se bříza objevuje také jako postava. \n\nCentrální postavení má v mytologii pastýř, strážce života a jídla. Jelikož v oblastech obývaných Vepsy neroste moc obilovin, lidé dříve spoléhali na dobytek, a tím pádem na práci pastýře. V obci byl vždy ceněn, a pokud přespával u někoho v domě, dostal vždy nejlepší jídlo. Pomocí mytologie též léčil nemocné a ovládal rituály a zaklínadla, která vždy musel provést před tím, než se pustil do práce. Výměnou za dobré postavení musel být pastýř vždy tichý, nesměl vyrušovat divou zvěř, šlapat po lesních plodech nebo ulamovat větve. V eposu je pastýřem postava hocha jménem Vaňoi, který je symbolem vepské identity a mentality. \n\nChovat se k přírodě jako k živé bytosti, která má duši a city, je pro vepskou duchovní tradici velmi důležité. Tyto motivy se objevují i v literatuře mimo epos, například v dílech rusky píšících vepských autorů Vasilija Pulkina či Anatolija Petuchova. Zejména ženy se považují za osoby citlivé k přírodě, a i tento motiv se opakuje v eposu jako jeho hlavní poselství. \n\nPříběhy o duších lesa a domova inspirovaly autorku vytvořit postavu Anni, bylinkářky, která zná obyčeje, rituály a zaklínadla a léčí nemocné. \n\nVepsové byli pravděpodobně v 16. a 17. století v kontaktu se Sámy. Předpokládá se, že některá vepská slova (\"torok\"‚ bouře na moři‘, \"čapta\"‚ sekat, stříhat‘ a \"ližm ‚nános, naplavenina‘\") jsou sámského původu. Autorka chtěla zachytit i tento aspekt, a proto je Virova manželka Aira Sámka. Mluví sámsky a podle eposu některá slova, která použila, zdomácnila ve Virově rodině. \n\nVepská kultura na rozdíl od jiných nemá psanou ústní slovesnost a neexistují ani záznamy metrických písní, jako je tomu v případě finské \"Kalevaly\". V době vzniku díla nicméně již existovala jistá literární tradice a umělecký styl v jazyce byl rozvinutý. \n\nAutorka se inspirovala krátkými rýmovanými verši v říkankách a rozhodla se pro dvanáctiveršové sloky. Později se rozhodla rozdělit epos do čtyř častí o čtyřech různých metrech a poetických stylech pro každou ze čtyř hlavních postav (Vir, jeho teta Anni, jeho dcera Taľoi a Vaňoi). Změna metra je v příběhu vždy uvedena vysvětlením (například pro udržení tajemství, když Anni potká ducha lesa a musí ho políbit). Metra jsou inspirována svatebními a pohřebními pláči, písněmi, říkankami a zaklínadly. Pro Virův příběh bylo použito stejné metrum jako v původní pověsti o Virovi. Jazyk postav je navíc odstíněn různými dialekty, ale v eposu se vyskytují i neologismy jako například \"meletada\" (myslet), \"olii\" (bytost) nebo \"tozioiged\" (počestný). \n\nAutorčinou invencí bylo i hojné užívání slovesných konstrukcí a participií místo adjektiv. Vepština neoplývá bohatou zásobou přídavných jmen, ale má velmi široký a zachovalý systém nominálních i finitních tvarů sloves. Právě toho se autorka rozhodla využít, a docílila tak v eposu větší dynamičnosti. \n\nPodobně jako \"Kalevala\" je i \"Virantanaz\" autorský epos. Elias Lönnrot sesbíral existující písně a spojil je do jednoho celku. Zajceva se také inspirovala již existujícími písněmi, ale autorsky je zpracovala ve větší míře, a tak její invence a imaginace ovlivnily epos výrazněji než v případě \"Kalevaly.\" Jména pro postavy a místa hledala hlavně ve své rodné oblasti Vologdy. Zatímco Lönnrot písně vybíral i na základě témat a obsahu a jejich jednotlivé dějové linie zařadil za sebe, Zajceva celkový děj vymyslela a pouze se inspirovala lidovými písněmi a pověstmi. \n\nObě díla čerpají z ustní slovesnosti a mytologie a oba autoři do děl zahrnují zaříkadla, zaklínadla a jiné menší žánry. Tak jako ve \"Virantanazu\" i v \"Kalevale\" najdeme například zaříkadlo proti uštknutí zmijí či svatební pláč – nářek nad odchodem nevěsty z rodného domu. I ve finské mytologii a kultuře má bříza velmi důležité postavení a také byl uctíván medvěd. \n\nNa rozdíl od \"Kalevaly\" nemá \"Virantanaz\" jednotné metrum. Kalevalské metrum je typické pro finskou a karelskou ústní lidovou slovesnost. Vepská slovesnost žádné typické metrum nemá, takže se autorka inspirovala různými básněmi. V případě Virova příběhu ponechala metrum, které bylo použito v pověsti. \n\n\"Kalevala\" je také mnohem rozsáhlejší než \"Virantanaz\" (50 run oproti 17 básním). Rozdíl najdeme i v zobrazování života lidí – zatímco \"Kalevala\" čerpá z textů různého stáří a je výpovědí o zaniklém zlatém věku Finů, Zajceva popsala především každodenní život Vepsů v současnosti. \n\nIdentickým motivem vzniku obou eposů je snaha o kultivaci jazyka a vytvoření díla se základním intertextovým potenciálem pro rozvoj národní literatury. \n\n\"Virantanaz\" byl zatím přeložen do tří jazyků: \n\n\n"}
{"id": "1514836", "url": "https://cs.wikipedia.org/wiki?curid=1514836", "title": "Lucia Medzihradská", "text": "Lucia Medzihradská\n\nLucia Medzihradská (* 14. listopadu 1968 Brezno) je bývalá slovenská lyžařka, sjezdařka. Žije v Austrálii.\n\nNa XV. ZOH v Calgary 1988 reprezentovala Československo v alpském lyžování. Ve sjezdu skončila na 10. místě, v obřím slalomu na 20. místě ve slalomu na 13. místě a kombinaci na 6. místě. Na XVI. ZOH v Albertville 1992 skončila ve sjezdu na 16. místě, v super-G na 27. místě, v obřím slalomu na 20. místě, ve slalomu na 16. místě a v kombinaci na 8. místě. Na XVII. ZOH v Lillehammeru 1994 reprezentovala samostatné Slovensko, skončila ve sjezdu na 32. místě, v super-G na 33. místě, ve slalomu na 20. místě a v kombinaci na 13. místě. V celkovém hodnocení světového poháru skončila nejlépe na 43. místě v roce 1988. Je dvojnásobnou juniorskou mistrní světa.\n\n"}
{"id": "1514837", "url": "https://cs.wikipedia.org/wiki?curid=1514837", "title": "Čtvrtý druh", "text": "Čtvrtý druh\n\nČtvrtý druh (orig. \"The Fourth Kind\") je americký sci-fi triler, stylizovaný jako paradokument, z roku 2009 od režiséra a scenáristy Olatundeho Osunsanmiho. Název filmu je odkazem na slavnou klasifikaci \"blízkých setkání s mimozemšťany\" od amerického učence Josefa Allena Hynka.\n\nFilm zobrazuje události, které se odehrávají v malém městečku na Aljašce s názvem Nome, ve kterém v uplynulých čtyřiceti letech došlo k záhadnému zmizení několika obyvatel. Navzdory mnohým ujištěním a návrhem obsaženým v obsahu filmu není možné s jistotou určit, zda je založen na faktech.\n\nPřes otvírací víkend představoval prodej vstupenek v USA 12 231 160 dolarů.\n\nDr. Abigail Tylerová se snaží vyrovnat se smrtí svého manžela a cestuje za prací se svou rodinou - včetně nevidomé dcery Ashley, která je od smrti manžela slepá, do města Nome na Aljašce. Při setkáních se svými pacienty se postupně odkryje několik detailů spojujích jejich příběhy. Brzy se začnou pacienti divně chovat, jeden z pacientů spáchá sebevraždu, dalšímu se ve stavu hypnózy zlomí vaz a její dcera zmizí za tajemných okolností. Zjišťuje, že má mnoho společného s příběhy svých pacientů.\n\nDr. Abigail Tylerová nikdy v Nome nežila a existují pochybnosti o tom, zda vůbec někdo takový existuje. Co se tajemných zmizení lidí v Nome týče, aljšská oficiální databáze pohřešovaných udává do dnešního dne (19. 1. 2020) 39 pohřešovaných osob v Nome. Ovšem celkem udává tato databáze 1.200 pohřešovaných v celé Aljašce. Z toho vychází, že v Nome je vyšší koncentrace zmizení, než v jiných místech. Existuje zde ovšem faktor, který umožňuje tuto anomálii vysvětlit. Totiž, v Aljašce existují tzv. \"suchá\" a \"vlhká\" města. Většina měst je suchých a znamená to, že je v nich zakázán prodej alkoholu v barech, restauracích i obchodech. Ale několik měst, včetně Nome jsou vlhká, a tak jsou hojně navštěvovaná lidmi z okolních vesnic, kteří se přijeli opít, nebo nakoupit zásoby. Tudíž zvýšená koncentrace výskytu zmizení lidí se dá dost dobře vysvětlit zvýšenou koncentrací lidí, kteří ve městě nemají trvalé bydliště.\n\nOficiální databáze pohřešovaných v Aljašce: https://dps.alaska.gov/AST/SAR/MissingPerson\n"}
{"id": "1514838", "url": "https://cs.wikipedia.org/wiki?curid=1514838", "title": "Česko Slovenská SuperStar (6. řada)", "text": "Česko Slovenská SuperStar (6. řada)\n\nŠestá řada soutěže Česko Slovenská SuperStar, známé obecně jako SuperStar, měla premiéru na televizních stanicích TV Nova a TV Markíza v neděli 16. února 2020.\n\nPoprvé soutěžící hodnotí pětice porotců. Oproti předchozí řadě není soutěž nasazena do sobotního vysílacího času, ale vrátila se na tradičnější nedělní. Novinkou je umístění kytary a klavíru do prostor castingové místnosti. V předchozích řadách se mohli soutěžící doprovázet na libovolný nástroj, od tohoto ročníku mohli využít klavírní schopnosti Mariána Čekovského. V rámci castingů bylo umožněno všem soutěžícím využít hudební podklad. Další změnou je zrušení semifinálových kol, místo kterých bude \"Divadlo\", ze kterého vzejde finálová sestava. S tím také souvisí navýšení počtu castingových kol.\n\n28. listopadu 2019 byla oznámena sestava poroty, která má poprvé 5 členů. Jediným příslušníkem poroty, který se zúčastnil všech řad, zůstal zpěvák Pavol Habera. K němu se připojili moderátor a zpěvák Leoš Mareš, komik a muzikant Marián Čekovský, účastnice Superstar z roku 2009 Monika Bagárová a herečka Patricie Pagáčová.\n"}
{"id": "1514839", "url": "https://cs.wikipedia.org/wiki?curid=1514839", "title": "Digitální dvojče", "text": "Digitální dvojče\n\nDigitální dvojče je digitální (počítačový) model reálného, například výrobního, měřicího apod. automatizovaného zařízení, na němž lze simulovat jeho fungování, komunikaci mezi jeho složkami atd. Může se také učit z různých zdrojů a adaptovat na měnící se podmínky. Taková virtuální replika reálných zařízení pomáhá odhalit různé chyby a nesrovnalosti ještě předtím než se dané zařízení uvede do provozu. Pojem se vyskytuje například v souvislosti s momentálním nástupem \"internetu věcí\", programu Průmysl 4.0. Využívá se hlavně ve výrobních závodech, kde dokáže zkrátit dobu zprovoznění nových linek či závodů a umožňuje zvyšovat jejich efektivitu.\n\nV běžné praxi nová část výrobní linky či celá hala projde návrhem, konstrukcí a následně realizací. Pak přichází na řadu nejsložitější fáze, a tedy testování, opravy nejrůznějších chyb, ladění sekvencí a časů. Tato fáze může dle náročnosti procesů trvat dny až týdny během kterých se všechny procesy synchronizují tak, aby výsledek odpovídal zadání zákazníka.\n\nDigitální dvojče dokáže tuto dobu výrazně zkrátit. Jedná se o digitální funkční model reálných strojů i hal. Lze do něj nahrát veškerá data a už od počáteční fáze sledovat chyby v kódech či sekvencích. Výsledný program digitální továrny pak nasimuluje vztahy mezi jednotlivými entitami, čímž odhalí a pomůže opravit mnoho chyb už před výstavbou linky.\n\nDigitální dvojče se ale dá využít i v dalších fázích životního cyklu strojů. Slouží k analýze výroby, počítá s poruchovostí, energetickými výdaji i prostoji kdykoliv v průběhu výrobního procesu. Do budoucna bude schopné simulovat nejen činnost strojů a materiálové toky, ale také lidi. Jeho využití se o dost rozšíří.\n\nDigitální dvojče je nástroj, který dokáže ušetřit čas i peníze. Na druhou stranu se jedná o nemalou investici a ne vždy má jeho využití smysl. Největší smysl má u velkých výrobních společností, kde je tlak na tempo výroby obrovský a veškerá vylepšení, přestavby či výstavby nových výrobních linek musí proběhnout v nejkratším možném čase.\n"}
{"id": "1514842", "url": "https://cs.wikipedia.org/wiki?curid=1514842", "title": "Domažlice (nádraží)", "text": "Domažlice (nádraží)\n\nDomažlice je železniční stanice v jihovýchodní části okresního města Domažlice v Plzeňském kraji nedaleko říčky Zubřiny. Leží na neelektrizovaných tratích 180, 184 a 185. Ve stanici se dále nachází železniční zastávka Domažlice město, obvod Pasečnice (někdejší odbočka Pasečnice, kde odbočuje trať do Plané u Mar. Lázní) a zastávka a nákladiště Havlovice.\n\nStanice byla vybudována jakožto součást České západní dráhy (\"BWB\") spojující Bavorsko, Plzeň a nádraží na Smíchově, podle typizovaného stavebního návrhu. 14. října 1861 byl s místním nádražím uveden do provozu celý nový úsek trasy z České Kubice na provizorní nádraží ve Skvrňanech u Plzně (železniční most přes Radbuzu byl dokončen se zbytkem trati až následujícího roku), odkud po dokončení mohla dále pokračovat směrem do Prahy.\n\nV roce 1888 dokončila společnost Českomoravská transverzální dráha (\"BMTB\") budování trati z Horažďovic přes Klatovy a Janovice nad Úhlavou do Domažlic, pravidelný provoz byl zahájen 1. října. Dráha byla součástí snahy o výstavbu traťového koridoru propojujícího již existující železnice v ose od západních Čech po Trenčianskou Teplou. 1. srpna 1910 otevřela společnost \"Místní dráha Domažlice-Tachov\" železniční napojení své trati na již existující železnici do Tachova v obci Pasečnice.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde čtyři jednostranná vnitřní nekrytá nástupiště, k příchodu na tato nástupiště slouží přechody přes koleje. Dále je pak zde jedno poloostrovní nástupiště. V roce 2018 začaly rekonstrukční a modernizační práce, trať má být v úseku Plzeň - Domažlice zdvoukolejněna a elektrifikována. Dlouhodobě se počítá s rekonstrukcí celé trati až k hraničnímu přechodu s Německem Česká Kubice - Furth im Wald.\n\n"}
{"id": "1514845", "url": "https://cs.wikipedia.org/wiki?curid=1514845", "title": "II. třída okresu Hradec Králové 1981/82", "text": "II. třída okresu Hradec Králové 1981/82\n\nV soubojích fotbalové II. třídy okresu Hradec Králové 1981/82, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1982.\n\nPoznámky:\n\n"}
{"id": "1514847", "url": "https://cs.wikipedia.org/wiki?curid=1514847", "title": "3. tanková divize SS „Totenkopf“", "text": "3. tanková divize SS „Totenkopf“\n\n3. SS-Panzerdivision \"Totenkopf\" (česky \"3. tanková divize SS „Smrtihlav“\") byla jedna z divizí Waffen-SS za druhé světové války. Svůj původ má v jednotkách \"SS-Totenkopfverbände\", které sloužily jako ostraha německých koncentračních táborů. Příslušníci jednotek \"Totenkopf\" jsou známí pro velké množství spáchaných válečných zločinů, zejména v Polsku.\n\nV říjnu roku 1939 schválil Adolf Hitler vznik bojové divize \"Totenkopf\", která se přesunula do Dachau, kde byla zorganizována a vybavena. Z původně strážní jednotky koncentračních táborů vznikla jedna z nejlépe vycvičených bojových divizí \"Waffen SS\".\n\nZ jednotek \"Totenkopfverbände\" bylo vyčleněno 6500 mužů, kteří se stali členy nové divize. Důstojníci byli převeleni z jednotek \"SS-Verfügungstruppe\" a \"SS Heimwehr Danzig\", z nichž mnozí již měli zkušenost z masakrů polské inteligence. Velitelem divize se stal Obergruppenführer Theodor Eicke. V době bitvy o Francii, byla divize vybavena bývalými československými zbraněmi.\n\n"}
{"id": "1514848", "url": "https://cs.wikipedia.org/wiki?curid=1514848", "title": "Grock", "text": "Grock\n\nGrock, vlastním jménem Charles Adrien Wettach (10. ledna 1880 Loveresse – 14. července 1959 Imperia) byl švýcarský klaun.\n\nByl synem hodináře a amatérského kabaretiéra. Jako artista původně vystupoval spolu se svou sestrou, jako třináctiletý se přidal k Wetzelově cirkusu, od roku 1903 vystupoval spolu s klaunem Brickem (Marius Galante) a později s Antonetem (Umberto Guillaume), původně v cirkusech a později se zaměřil na varieté včetně Folies Bergère a Olympie. V letech 1919–1920 podnikl úspěšné turné po USA. V době mezi světovými válkami byl nejlépe placeným bavičem v Evropě. \n\nVynikal v akrobacii a hudební klauniádě, ovládal patnáct nástrojů a některé si podle vlastních návrhů nechal vyrábět u firmy Hohner, složil 2500 písní. Ovládal plynně šest jazyků. Hrál titulní roli ve filmu \"Na shledanou, pane Grocku\" (1950, režie Pierre Billon). Poslední vystoupení absolvoval v říjnu 1954. Vydal autobiografickou knihu \"Nit mö-ö-ö-glich. Die Memoiren des Königs der Clowns\".\n\nZemřel ve své vile na italské Riviéře, kterou pro něj v duchu art deco navrhl Armando Brignole. Na jeho památku se od roku 2003 uděluje cirkusovým umělcům cena \"Grock d'or\".\n\n"}
{"id": "1514850", "url": "https://cs.wikipedia.org/wiki?curid=1514850", "title": "Dobronín (nádraží)", "text": "Dobronín (nádraží)\n\nDobronín ( ) je železniční stanice v západní části obce Dobronín v Kraji Vysočina v okrese Jihlava nedaleko Zlatého potoka. Leží na jednokolejných tratích 225 a 242 (osobní přeprava ukončena roku 1982). Stanice je elektrifikovaná (25 kV, 50 Hz AC, trať 225).\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 25. ledna 1871 byl s místním nádražím uveden do provozu celý nový úsek trasy z Jihlavy do Havlíčkova Brodu, odkud mohly vlaky po již dokončené trati pokračovat do Kolína. 17. listopadu 1904 \"ÖNWB\" z Dobronína otevřela a provozovala šestikilometrovou železniční trať do Polné, kde trať končila. 22. května 1982 zde byla přerušena pravidelná přeprava cestujících. Od roku 2011 se na trati příležitostně pořádají jízdy turistických vlaků.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNádražím prochází jednokolejná trať, jednotlivá nástupiště jsou nekrytá a nástup do vlaku probíhá přes přechod přes kolejiště. Elektrická trakční soustava sem byla dovedena 30. prosince 1965.\n\n"}
{"id": "1514855", "url": "https://cs.wikipedia.org/wiki?curid=1514855", "title": "Sanna (přítok Innu)", "text": "Sanna (přítok Innu)\n\nSanna je horská řeka ledovcového původu v Alpách, v Tyrolsku na území okresu Landeck. Je přítokem levobřežním řeky Inn do kterého ústí u města Landeck. Její délka je 7 km, vzniká soutokem řek Rosanna (42 km) a Trisanna (31 km) v blízkosti zámku Wiesberg (obec Tobadill). Její povodí má rozlohu 727 km². Protéká obcemi Pians, Grins a Landeck.\n\nRosanna přitéká od Verwallem přes Stanzertal, Trisana od Silvretty přes Paznaun.\n\nPřítoky řeky Sanna jsou zleva: Lattenbach (v Pians) a Mülbach (v Grins), zprava Flatbach (v Pians)\n\nPrůtok je silně ovlivněn v době tání sněhu v květnu a červnu a v období silných dešťů.\n\nV roce 1996 konaly na řece Sanna mistrovství světa v horské kanoistice.\n"}
{"id": "1514857", "url": "https://cs.wikipedia.org/wiki?curid=1514857", "title": "Edward Marjoribanks, 2. baron Tweedmouth", "text": "Edward Marjoribanks, 2. baron Tweedmouth\n\nEdward Marjoribanks, 2. baron Tweedmouth (\"Edward Marjoribanks, 2nd Baron Tweedmouth, 2nd Baronet Marjoribanks of Guisachan\") (8. července 1849, Londýn, Anglie – 15. září 1909, Dublin, Irsko) byl britský státník. Pocházel ze skotské podnikatelské rodiny, v politice patřil k Liberální straně, byl dlouholetým členem Dolní sněmovny, po otci pak zdědil titul barona a přešel do Sněmovny lordů. Na přelomu 19. a 20. století zastával několik funkcí v britské vládě, v letech 1905-1908 byl ministrem námořnictva. Přiženil se do rodiny vévodů z Marlborough, jeho synovcem byl Winston Churchill, jemuž pomohl při vstupu do politiky. \n\nPocházel ze skotské rodiny, která v 17. století zbohatla na obchodu s rybami, později se Marjoribanksové uplatnili také v obchodu s vínem, bankovnictví a pivovarnictví. Edward se narodil jako nejstarší ze sedmi dětí Dudleye Marjoribankse, 1. barona Tweedmoutha, matka Isabel Hogg pocházela z rodiny významého právníka Sira Jamese Hogga. Studoval v Oxfordu, odkud byl vyloučen kvůli chování, začal se ale uplatňovat jako právník. V letech 1880-1894 byl členem Dolní sněmovny za liberály. Nevynikl jako řečník, ale z pozice bohatého skotského podnikatele měl značný vliv v zákulisních jednáních, jeho rodina navíc udržovala přátelské vztahy s premiérem Gladstonem, který byl několikrát hostem na jejích statcích ve Skotsku. Edward Marjoribanks měl velmi dobrou pověst jako zaměstnavatel, v parlamentu se zabýval sociální problematikou a podpoře dělníků. Později prosazoval spojení liberálů se stranou labouristů, v nichž viděl potenciál do budoucna. První veřejnou funkci zastával jako místopředseda státní komise pro úpravu podmínek rybolovu (1883-1885). \n\nČlenem vlády se poprvé stal v roce 1886 jako finanční inspektor královského dvora, zároveň byl jmenován členem Tajné rady. V další Gladstonově vládě byl parlamentním tajemníkem na ministerstvu financí (1892-1894), v kabinetu hraběte z Rosebery zastával funkce lorda kancléře vévodství lancasterského a lorda strážce tajné pečeti (1894-1895). Mezitím po otci zdědil titul barona a stal se členem Sněmovny lordů (1894). V letech 1895-1905 byl v opozici, v této době se ale politice aktivně nevěnoval, žil na svých statcích ve Skotsku a cestoval po Evropě. Po vítězství liberálů ve volbách se vrátil do vlády jako první lord admirality (1905-1908). V lednu 1908 byl obviněn z ohrožení britských námořních zájmů svou korespondencí s německým císařem Vilémem II. I když našel zastání u ministra financí H. H. Asquitha s argumentem, že korespondence měla čistě soukromý charakter. Po rezignaci premiéra Campbell-Banermanna se v dubnu 1908 novým předsedou vlády stal Asquith a provedl personální změny ve vládě. Baron Tweedmouth byl přeložen do méně významné funkce lorda prezidenta Tajné rady, podle oficiálního prohlášení z důvodu, že ministr námořnictva by měl být poslancem Dolní sněmovny, svou roli zde sehrál ale také Tweedmouthův zdravotní stav a nedávná aféra s Německem. Krátce poté se nervově zhroutil a v říjnu 1908 na funkci rezignoval. V souvislosti s odchodem z vlády obdržel Bodlákový řád (1908). Zemřel krátce poté v Dublinu při pobytu u své sestry Isabel, jejíž manžel markýz Aberdeen byl tehdy irským místokrálem. \n\nV roce 1873 se oženil s Fanny Spencer-Churchillovou (1853-1904), dcerou 7. vévody z Marlborough. Díky tomuto spojení se stal strýcem Winstona Churchilla, jemuž počátkem 20. století pomáhal při vstupu do politiky. Z jejich manželství pocházel jediný syn Dudley Churchill Marjoribanks, 3. baron Tweedmouth (1874-1935), jímž rod vymřel. Dudley měl za manželku Muriel Brodrick (1881-1966), dceru konzervativního státníka 1. hraběte Midletona. \n\nZ Edwardových sester se Mary (1850-1909) provdala za konzervativního politika a ministra vnitra 1. vikomta Ridleye, další sestra Isabel (1857-1939) byla manželkou 1. markýze z Aberdeenu, který byl generálním guvernérem v Kanadě a místokrálem v Irsku. \n\nMajetkem Marjoribanksů bylo panství Guisachan v severním Skotsku s proslulým loveckým revírem (od tohoto názvu byl odvozen titul baroneta udělený rodu v roce 1866). Pozemky v Guisachanu prodal baron Tweedmouth krátce před smrtí. Od roku 1876 byl sídlem rodu zámek \"Hutton Castle\" poblíž Edinburghu.\n\n\n"}
{"id": "1514861", "url": "https://cs.wikipedia.org/wiki?curid=1514861", "title": "Dějiny Thajska", "text": "Dějiny Thajska\n\nDějiny Thajska (až do roku 1939 Siam) zahrnují události na současném území Thajska a sousedních regionech jako jsou Myanmar, Laos, Kambodža a poloostrov Malacca v průběhu několika tisíc let před křesťanskou érou až po současnost.\n\nPrvním státem na dnešním thajském území byl Dváravatí, existující v 6. až 11. století. Obývalo ho etnikum Monů. Později sem zasahovala mocná Khmérská říše. Posléze se do oblasti začali stěhovat Tajové, kteří původně žili v jihozápadní Číně. Ti založili několik království, z nichž nejvýznamnější bylo Suchothajské království, které za vlády krále Ram Khamhenga získalo mocenskou převahu na většině území dnešního Thajska, a proto je v thajské historiografii považováno za první thajský stát. \n\nV roce 1350 byl na ústřední rovině založen nový stát Ajutthajské království. Během několika desetiletí se ajutthajským panovníkům podařilo vojenskou silou i sňatkovou politikou suchothajský stát ovládnout. Všechny státy Tajů bojovaly často proti sobě a byly vystaveny neustálému ohrožení ze strany Khmerů, Barmy a Vietnamu. Roku 1569 dobyla Ajutthajské království barmská vojska a vnutila mu vazalské postavení. Za vlády krále Naresuana Velikého svou nezávislost obnovila a v 17. století byla dokonce dominantní mocností v oblasti. V roce 1767 však podlehla nové barmské invazi, která tentokrát již království zcela zničila. \n\nOd 19. století suverenitu thajských států ohrožovaly evropské koloniální mocnosti, Thajsko se však jako jediný jihovýchodoasijský stát koloniální nadvládě ubránilo. Zčásti díky sjednocení území králem Čulalongkornem, zčásti proto, že se Francouzi a Britové rozhodli, že Thajsko bude neutrální zónou. Po pádu absolutní monarchie v roce 1932 zažilo Thajsko šedesát let vesměs vojenských režimů. V roce 1992 nastoupilo cestu k demokracii, v roce 2014 však došlo k dalšímu vojenskému převratu.\n\nKultura Dváravatí se rozvinula kolem několika městských států a malých knížectví, z nich nejvýznamnějším byl U Thong, k dalším důležitým centrům patřil Nakhon Pathom. Mnoho archeologických stop bylo nalezeno též v Khu Bua. Legendy vyryté na královských urnách zaznamenaly jména tří králů: Surjavikrama (vláda 673–688), Harivikrama (688–695) a Sihavikrama (695–718). V 10. století se Dváravatí začalo dostávat pod vliv Khmerské říše a nakonec bylo napadeno a uchváceno khmerským králem Súrjavarmanem II. v první polovině 12. století. Na severu se udrželo jen knížectví Hariphunchai, které se později začlenilo do říše Lan Na. Je jisté, že lidé kultury Dváravatí hovořili a psali monským jazykem. O tom, zda to byli skutečně Monové (jež dnes žijí na území Barmy), nebo byl jazyk přijat různými etnickými skupinami v oblasti jako kulturní svorník či jazyk místní elity, vedou odborníci spory. Vyvrácena byla ovšem teorie o příchodu Tajů do Dváravatí, jejich příchod do oblasti byl pozdnější. Diskutuje se též o míře centralizace kultury. Je evidentní, že Dváravatí bylo pod silným indickým kulturním vlivem, samo slovo Dváravatí pochází ze sanskrtu a v překladu značí zhruba \"to, co má brány\". Bylo nalezeno na některých mincích z této éry. Kultura je často označována za buddhistickou, silný vliv však měl i hinduismus. Tradičně byla kultura umisťována do 7.-11. století, ale novější vykopávky posouvají její vznik až k roku 200.\n\nKmerská říše v oblasti dnešního Thajska vytvořila významné kulturní centrum v Lopburi. Khmerové byli hinduisté a postavili řadu hinduistických chrámů. Většina z nich byla později předělána na buddhistické.\n\nTajové žili v éře Dváravatí na jihu Číny (v dnešních provinciích Jün-nan a S’-čchuan). Vytvořili zde stát zvaný Nan-čao (čínská historiografie ovšem tajskou povahu tohoto království popírá a tvrdí, že říši vytvářeli Baiové). Jeho existence je doložena mezi 7. až 13. stoletím, tedy zhruba v době vrcholu dváravatské kultury. V roce 1253 však bylo Nan-čao vyvráceno Kublajchánem a Tajové zahájili masivní migraci na jih, především do oblasti dnešního Thajska. První tajské migrační vlny jsou však ještě starší, již ve 12. století tvořili Tajové většinu populace v oblasti centrálních planin, které ovládala Khmerská říše. Tajové se usazovali hlavně kolem Lopburi. Oblasti se pak začalo říkat „Sijam“ (což v překladu značí zhruba \"lidé tmavé pleti\"). Název Siam se pak udržel dlouho, byť sami Tajové ho užívali jen zřídka. Roku 1281 Tajové oblast kolem Lobpuri plně ovládli a vytvořili stát zvaný Lan Na.\n\nKrálovství Lan Na vzniklo roku 1281 sjednocením Tajů žijících na severu jihovýchodní Asie a posledního pozůstatku monské říše Hariphunchaie (s centrem v dnešním Lamphunu). Lan Nan znamená v překladu „země milionů rýžových polí“. Otcem zakladatelem říše byl král Mangrai. Nechal postavit i nové hlavní město Čiang Mai (založeno 1296). Od Monů Tajové převzali théravádský buddhismus, monští kněží a učitelé byli však postupně nahrazeni učiteli ze Srí Lanky a ze Suchothajského království, zejména díky panovníkovi Kue Naovi. Velmi vážně buddhistickou víru bral zejména král Tilok, zvaný též Tilokaraj nebo Tilokarat (vládl 1441–1487), který nechal postavit mnoho chrámů a vyrobit velké množství bronzových soch sedícího Buddhy. Za něho se království ocitlo na vrcholu moci politické i kulturní, když Tilok nejprve odrazil Ajjuthajský útok vedený Borommarachathiratem II. (1442) a poté dobyl sousední království Payao (1456). V roce 1480 poslal Tilok pomoc králi Lan Xangu (stát Laů), aby se osvobodil od vietnamské okupace. Tilok pak rozšířil říši na západ do Barmy, Lan Na však zde ztratil vliv krátce po Tilokově smrti. Posledním mocným vládcem říše byl jeho vnuk Paja Kaew, který se roku 1507 pokusil dobýt Ajjuthajského království, ovšem neúspěšně. Odpovědí byla roku 1513 invaze Ahhuthajců, jež vedla ke ztrátě Lampangu. Po nešťastném pokusu se zapojit do dynastických bojů v jednom z barmských států v roce 1523, během nějž utrpěl Lan Na zdrcující porážku, jeho moc definitivně poklesla. V roce 1545 se stal vazalem Ajjuthajského království. Později se zde realizovali i laoští vládci, od roku 1558 barmští, roku 1602 se Lan Na stalo vazalem Siamu, v roce 1614 kontrolu znovu získala Barma, roku 1775 vypuklo protibarmské povstání vedené Kawilou z Lampangu a podporované Siamem. Kawila se stal králem a vazalem Siamu. Jakousi autonomii si stát udržel, dokonce až do začátku 20. století, ale byla spíše formální. Do Thajska ho plně včlenil král Čulalongkorn. Důkazem regionální specifiky je jazyk mírně se odlišující od thajštiny, zejména v gramatice, tzv. \"Kham Mueang\" (zvaný též severothajština nebo jazyk lanna).\n\nVe 13. století oslabila Khmerská říše. Tajové na khmerském území toho využili a roku 1238 založili nezávislý stát, Suchothajské království. Hlavním městem byl Sukhotaj. Zpočátku šlo o jeden z mnoha menších států v oblasti, ale za krále Ramy Khamhaenga (vládl 1279-1298) zahájil mohutnou územní expanzi, která vedla k ovládnutí takřka celého území současného Thajska (pouze východní provincie zůstaly pod kontrolou Khmerů). Proto je Suchothajská říše velmi důležitá pro thajskou identitu a thajský nacionalismus. Nacionální historiografie 19. století hovořila o „zlatém věku thajských dějin“ nebo o „prvním thajském státě“. Na vrcholu své moci Suchothajci ovládali i část Barmy a Laosu. Lan Na na severu byl tradiční a dlouhodobý spojenec. Za Ramy Khamhaenga se rozšířil v Suchothajském království théravádový buddhismus (díky mnichům pozvaným ze Srí Lanky) a stal se státním náboženstvím. Říše se stala jakýmsi jeho centrem, z něhož se šířil i do jiných oblastí (misie do Lan Na). Král Rama Khamhaeng je též považován za tvůrce thajského písma (měl ho vytvořit roku 1283, přičemž důkazem má být stéla objevená roku 1833, o jejímž stáří a původu se nicméně odborníci přou). Pozval do země rovněž čínské hrnčíře a Suchothajské království se stalo načas centrem výroby keramiky v čínském stylu (tradice se ovšem neudržela). Ram Khamhaeng nechal též stavět stúpy, typicky s kopulí ve tvaru poupěte lotosu. Přestože Rama Khamhaeng vytvořil všechny předpoklady pro to, aby se Suchothaj stal hegemonem v oblasti, jeho nástupci nedokázali toto očekávání naplnit. V roce 1349 začaly války s Ajutthajským královstvím, roku 1378 se Suchothajské království stalo jeho vazalem a v roce 1438 s ním zcela splynulo.\n\nAjutthajské království, existující 400 let, patřilo k nejvlivnějším státům v oblasti. Za datum jeho vzniku bývá uváděn rok 1351, kdy bylo založeno hlavní město Ayutthaya (poté co centrum Lopburi zdevastovala epidemie neštovic). Zakladatelem města i prvním králem byl U Thong. Již roku 1378 ovládl Suchothajské království, a tak i celý region. V roce 1431 si Ajutthajský stát podrobil kdysi mocný Angkor. Král Naresuan roku 1516 navázal kontakt s Portugalci a učinil z hlavního města epicentrum obchodu, mnohé evropské národy (a ovšem i Číňané, Peršané či Indové) měly v Ayutthayae svou celou čtvrť, z níž zprostředkovávaly obchod s jihovýchodní Asií. Tito cizinci království nazývali obvykle Siam, ačkoli jeho obyvatelé užívali pojmu \"Krung Tai\". Moc království byla trnem v oku zejména Barmě a její ambiciózní taunnguské dynastii a následné dynastii Konbaung. Velké barmské nájezdy proběhly v letech 1547–1549 (první barmsko-siamská válka) a 1759–1760 (druhá barmsko-siamská válka). Osudovým se stal rok 1767, kdy Barmánci centrum říše, tehdy již milionovou metropoli, dobyli a zcela vyvrátili. Asi 30 000 lidí bylo odvlečeno do zajetí, včetně královské rodiny. Za půl roku sice generál Taksin zorganizoval proti Barmáncům úspěšnou vzpouru a nechal se korunovat králem, ovšem hlavní město bylo natolik zdevastované, že své sídlo přesunul do Thonburi (dnes součást Bangkoku). Proto je rok 1767 považován za datum konce Ajutthajského království.\n\nTaksin byl roku 1782 svými dvořany prohlášen za nepříčetného a zabit. Vlády se ujal vojenský velitel Phra Phutthayotfa Chulalok a nastoupil na trůn jakožto Ráma I. Nová dynastie Čakrí (jež sedí na thajském trůnu dodnes) přesunula hlavní město na opačný břeh řeky Čaophraja, do Bangkoku. Pokračovala v mocenské expanzi, zahájené už Taksinem, a vynutila si hegemonii na celém území mezi Barmou a Vietnamem. Koloniální pronikání Británie a Francie do regionu však představovalo vážnou hrozbu také pro Siam. Králové Mongkut (Ráma IV., 1851–1868) a Čulalongkorn (Ráma V., 1868–1910) reagovali vstřícnou diplomacií, územními ústupky a reformami, které měly jednak zvýšit prestiž Siamu v očích mocností, jednak upevnit centralizovanou státní moc na územích, která byla dosud vůči Bangkoku ve volném vazalském poměru. Tak vznikl moderní thajský stát v nynějších hranicích.\n\nZa vlády krále Rámy VI., 24. června 1932, byla státním převratem zavedena konstituční monarchie. V době 2. světové války podpořila vláda Plaeka Phibunsongkhrama Japonsko. V říjnu 1940 thajský režim napadl francouzskou Indočínu. Válka bez jasného vítěze skončila v květnu 1941 uzavřením míru zprostředkovaného Japonskem. Na nátlak Japonska vichistická Francie Thajcům postoupila sporná území. Během druhé světové války se Thajsko stalo součástí tzv. Velké východoasijské sféry vzájemné prosperity, ovládané Japonci. Někteří thajští politici udržovali styky se Spojenci a vytvořili odbojovou organizaci Seri Thaj. Po válce se tato frakce, v jejímž čele stál Pridi Phanomjong, chopila státní moci a následovalo období demokratičtější politiky. Dvojice státních převratů v letech 1947 a 1948 přivedla k moci opět Plaeka Phibunsongkhrama a Thajsko se zapojilo do studené války na straně USA. Sarit Thanarat, který se postavil do čela vlády po dalších dvou převratech na konci 50. let, začal znovu zdůrazňovat úlohu monarchie v thajské společnosti.\n\nV říjnu 1973, za rozsáhlých demonstrací v hlavním městě, tehdejší předseda vlády Thanom Kittikačorn uprchl ze země a král jmenoval úřednickou vládu. Po třech letech reforem a volených vlád však byl obnoven vojenský režim. Od konce 70. let se další vojenské vlády snažily o soužití s voleným parlamentem a po volbách v roce 1988 vznikla civilní vláda. Ta byla svržena vojenským převratem roku 1991, ale v roce 1992, během nové vlny demonstrací, byl vojenský režim donucen odstoupit. Po těchto událostech byla za účasti široké veřejnosti sepsána nová ústava a parlament ji v roce 1997 přijal.\nRoku 2001 byl ministerským předsedou zvolen telekomunikační magnát Tchaksin Šinavatra. Díky většině, kterou jeho strana \"Thaj rak Thaj\" (TRT) získala v parlamentu, mohl zahájit program reforem ekonomické i sociální politiky. Po volbách roku 2005 se parlamentní převaha TRT ještě zvýšila, vyvstala jí však silná opozice v hlavním městě. 19. září 2006 došlo k vojenskému převratu. Vojenskou juntu vedl generál Sonthi Boonyaratkalin, ústava z roku 1997 byla zrušena. Juntou jmenovaná vláda prosadila 10. srpna 2007 ve veřejném referendu novou ústavu a 23. prosince 2007 se konaly nové volby, ve kterých zvítězila strana \"Pchak pchalang pračcháčchon\" (PPP), kterou vedl Samak Sundaravej. V této straně působila řada bývalých členů TRT, která byla za vojenského režimu soudně zakázána. PPP zformovala koalici s dalšími pěti stranami. \"Lidové sdružení pro demokracii\", které organizovalo protivládní aktivity před převratem, ihned obnovilo svou činnost. Demonstrace v hlavním městě vyvrcholily v listopadu 2008 obsazením vládních budov a obou mezinárodních letišť. Za této situace vydal ústavní soud rozhodnutí, kterým rozpustil vládnoucí stranu a zakázal některým členům na pět let politickou činnost. Tím se změnilo složení parlamentu a opoziční \"Demokratická strana\" byla schopna sestavit novou vládu premiéra Apchisita Vedžadžívy v koalici s několika menšími stranami a s jednou z frakcí bývalé PPP. Stoupenci opozice opakovaně demonstrovali za uspořádání nových voleb. Rozsáhlé protesty na jaře 2010 vedené hnutím Jednotná fronta za demokracii proti diktatuře armáda potlačila, přičemž bylo 90 demonstrantů zastřeleno a přes 1900 zraněno.\n\nPo mnohaměsíčních protivládních protestech provedla thajská armáda 22. května 2014 státní převrat a vládu v zemi převzala vojenská junta.\n\n"}
{"id": "1514862", "url": "https://cs.wikipedia.org/wiki?curid=1514862", "title": "Křišťanova čp. 36", "text": "Křišťanova čp. 36\n\nPůvodně měšťanský dům někdy nazývaný též U sv. Kryštofa se nachází na parc. č. 37 [361-365] na adrese Křišťanova čp. 36 v Prachaticích. Dům je zapsán v Ústředním seznamu kulturních památek České republiky pod rejstříkovým číslem ÚSKP. V letech 1995 - 1997 byl po restituci rekonstruován a byla restaurována dochovaná část sgrafitové výzdoby arkýře. Výsledky průzkumu a restaurování shrnul Petr Pavelec.\n\nDům ve své historii prošel složitým stavebním vývojem, který postupně degradoval původní podobu. V pozdní renesanci byla překryta původní sgrafita novými omítkami s výmalbou. V baroku opět přibyla na fasádě nová omítka s výmalbou. Zároveň zřejmě bylo sneseno atikové patro nad korunní římsou. V 19. století došlo k radikální přestavbě, která tvarosloví fasády domu zásadně zjednodušila do podoby doložené před poslední rekonstrukcí v roce 1997. Rozdíl mezi vystupujícím parterem prvního podlaží osazeném jako arkýř na krakorcích a přízemím bylo necitlivě zrušeno zazdívkou. Na jednolitou nečleněnou fasádu byla nanesena břízolitová omítka. Podle soupisu obyvatel města z roku 1585 patřil dům v tomto roce prachatické měšťance a solní obchodnici paní Ludmile Šartlové. Mohla být i vdovou po solním obchodníkovi. Předchozí majitele domu již zřejmě nelze archivně doložit. Zjednodušující úprava v 19. století byla dílem majitele domu Linharta Diocenta, který byl konšelem a patřil mezi přední prachatické měšťany.\n\nDvoupatrový podsklepený dům je situován v severním vrcholu východního domovního bloku zástavby Velkého náměstí. Zaujímá celou plochu úzké gotické parcely spojující severovýchodní nároží náměstí, ulici ústící z Velkého náměstí na Kostelní náměstí a Křišťanovu ulici, kde dům čp. 36 vyplňuje též p. č. 38/3. Na severu k němu přiléhá dům Velké náměstí čp. 35, směrem na jih sousedí s domem Velké náměstí čp. 37. S domem čp. 36 v Křišťanově ulici sousedí směrem na sever dům Křišťanova čp. 34 a směrem na jih s domem Křišťanova čp. 171. Střecha nad západní částí domu je sedlová s dvojicí sedlových vikýřů opláštěných palubkami se čtvercovými čtyřtabulkovými okny. Ve střední části je mezi střechy vložena novodobá střešní terasa se vstupem od západu. Střecha nad východní částí domu je rovněž sedlová. Západní průčelí domu je dvouosé. V přízemí v severní ose je dvoukřídlý segmentově zaklenutý vstup, uzavřený jednokřídlými dřevěnými, z 2/3 prosklenými dveřmi s bočními světlíky a nadsvětlíkem, v jižní ose segmentově zaklenutý výkladec. První patro je povysazeno na jednoduchých kamenných konzolách, do nichž sklenuty segmentové pasy. Plocha fasády do náměstí je zdobena sgrafitem s freskou mezi okny. Druhé patro bylo dodatečně nastavěno a je zakončeno dochovanou původní korunní římsou. V nadezdívce nad římsou jsou osazena dvě čtvercová čtyřtabulková okna, nad nimi podstřešní profilovaná římsa. Střecha sedlová s dvojicí sedlových vikýřů. Průčelí do Křišťanovy ulice je dvoupatrové z 1/2 20. stol. V přízemí jižně vstup do domu s novými dřevěnými dvoukřídlými plnými dveřmi. Zde je umístěna novodobá prodejna s obdélným horizontálním výkladcem, vstup a další výkladec, vše v kovových rámech s průběžným novodobým vývěsním štítem. Patra po třech dvojicích sdružených šestitabulkových dvoukřídlých oken, vložených jako náhrada původních pásových oken, jak naznačují společné parapetní římsy. Střecha s námětky. Střešní krytina je tvořena bobrovkami na řídkém laťování (korunové krytí).\n\nSoučasný vzhled fasády domu do Velkého náměstí je výsledkem restaurování v roce 1996 - 7. V partiích s rozvilinami a sekundárními motivy analogicky odvoditelných z dochovaných ploch bylo rozhodnuto o rekonstrukci a v ústředním obraze sv. Kryštofa, kde chyběla část obrazu s Ježíškem, kterého světec nese na pravém rameni, bylo rozhodnuto o konzervačním přístupu bez rekonstrukcí. \nSgrafito se dochovalo pouze na ploše fasády arkýřového nadzemního podlaží. Dům se v patře otvírá do náměstí dvojicí na výšku postavených obdélných oken, mezi které je vložen ústřední obraz sv. Kryštofa. Výzdoba arkýře na třech mělkých krakorcích, mezi kterými vybíhá dvojice stlačených segmentových oblouků, je uzavřena v iluzivním architektonickém rámci. Nad dvojicí krajních krakorců se původně vypínaly sgrafitové sloupy, na kterých ležel vlys zakončený profilovanou římsou oddělující atikové patro, dnes nahrazené druhým podlažím. Dochoval se pouze sloup nalevo. Z vysokého kanelovaného soklu, na kterém leží plintus a patka sloupu, vyrůstá jednoduchý neprofilovaný oválný dřík, ukončený prstencem, figurální hlavicí a krycí deskou. Dvojice oken pod kladím je rámová na šambránou, bohatě zdobenou rozvilinami, delfíny, volutami, andílky atd. Páska s analogickými motivy rámuje i segmentové spodní ukončení arkýře. V horní liště okenních šambrán jsou v ose umístěny medailony s profilem vousatého vojáka s přilbicí na hlavě. Prostor mezi okny byl vyhrazen ústředním motivům fasádní výzdoby. Vrchní dvě třetiny prostoru nad středním krakorcem vyplňuje obraz se sv. Kryštofem, který se s výjimkou nejvrchnější partie dochoval zcela neporušen. Plomba pohltila celou horní partii, včetně postavy Ježíška na světcově pravém rameni.\n\nSpodní třetina sgrafita byla vyhrazena pro rožmberský erb se štítem s růžicí, helmicí, překryvadly a klenotem v podobě malé růžice, který používal vladař domu rožmberského a majitel panství Vilém z Rožmberka (1535–1592) pouze do roku 1556.\n\nSvětec je zobrazen v duchu tradiční ikonografie a středověké legendistiky589. Zobrazení znázorňuje všechny atributy: statný muž kráčí vodou, opírá se o masivní hůl v podobě kmene stromu a na ramenou přenáší na suchý břeh Ježíška}}. Postava je zobrazena tříčtvrtečním profilem doleva. Za levým ramenem sv. Kryštofa se na obzoru za vodou vypíná skalisko a na něm stojí domek se sedlovou střechou a drobnou víškou (patrně sanktusníkem), který lze v duchu legend interpretovat jako kapli, před kterou vyrůstá košatý strom. Bohatá zalamovaná drapérie světce vychází z pozdně gotických předloh. Petr Pavelec upozornil na možné souvislosti s významnými archivně doloženými předlohami. Prototypem celé této skupiny grafických listů, které se nápadně prachatickému sgrafitu podobají, byl nepochybně mědiryt Albrechta Dürera z roku 1521, který jeho následníci a kopisté zpracovávali až na drobné obměny a kvalitativní různost ve shodném provedení. \n\nV letech 1995–1997 byl po restituci rekonstruován a byla restaurována dochovaná část sgrafitové výzdoby arkýře. Opravě předcházel restaurátorský průzkum v roce 1994, při kterém byly nalezeny renesanční omítkové vrstvy a fasáda doporučena k restaurování - odkrytí na mladší renesanční vrstvu s malbou. V místech, kde se mladší vrstva nedochovala bylo doporučeno odkrýt starší vrstvu se sgrafitem. Restaurováním včetně restaurátorských sond na fasádě byli pověřeni restaurátoři již tvořící v Prachaticích Tomáš Skořepa a Jiří Mašek. Rozsah, popis práce a uměleckohistorická a historická zjištění dokládá jejich restaurátorská zpráva \"Renesanční sgrafito na fasádě domu čp. 36 v Prachaticích\", včetně podrobné dokumentace na barevných fotografiích, popisující etapy obnovy a restaurování a identifikaci použitých pigmentů.\nDům čp. 36 je často citován v odborné literatuře. Po roce 2000 je též citován též v kvalifikačních pracích studentů vysokých škol. Významným zdrojem informací o novodobém vývoji domu, obnově a restaurování dochované části sgrafitové výzdoby arkýře jsou restaurátorské zprávy, záměry a jejich syntézy. Nejnovější poznatky jsou obsaženy ve zprávách o posledním restaurátorském zásahu v letech 1995 - 1997, jeho přípravě a vyhodnocení včetně rozsáhlé fotografické dokumentace a analýzy dochovaných materiálů.\nPoloha domu je významným dokladem urbanistického vývoje středu Prachatice, kdy právě blok domů počínající domem čp. 36 plošně zmenšil původní rozměr Velkého náměstí a vytvořil Křišťanovu ulici.\nDoložený vývoj domu, jeho malířské výzdoby sgrafito sv. Kryštofa a rožmberské růže na fasádě odráží postupný majetkový vzestup prachatických měšťanů v 16. stoletím, kdy město vlastnili Rožmberkové, zejména v éře vladařství Viléma z Rožmberka v 2. polovině 16. století. Tuto souvislost zřejmě reflektuje právě rožmberská růže pod sgrafitem sv. Kryštofa. Období, kdy vznikala renesance v Prachaticích, bývá nazýváno zlatým věkem Prachatic. Dům je významným prvkem Městské památkové rezervace Prachatice. Dům č.p. 36 odpovídá pojetí kulturní památky a památkové ochrany požívá celý objekt. Sgrafitové západní průčelí domu č.p. 36 je významným rysem vytvářejícím charakter MPR Prachatice. V domě jsou dochovány historické konstrukce z období renesance – západní část sklepů, obvodové zdivo a klenby západního dílu přízemí, obvodové zdivo západního dílu patra. Cenný je i dochovaný fragment figurální fresky. Východní část domu s vchodem z Křišťanovy ulice pochází zřejmě až z 20. století a tato část je chráněna pouze jako hmota domu s ohledem na charakter MPR.\n\n\n\n"}
{"id": "1514868", "url": "https://cs.wikipedia.org/wiki?curid=1514868", "title": "Výbor Evropského parlamentu pro občanské svobody, spravedlnost a vnitřní věci", "text": "Výbor Evropského parlamentu pro občanské svobody, spravedlnost a vnitřní věci\n\nVýbor Evropského parlamentu pro občanské svobody, spravedlnost a vnitřní věci (zkr. LIBE z angl. European Parliament Committee on Civil Liberties, Justice and Home Affairs) je jedním z dvaceti stálých výborů Evropského parlamentu. Úkolem tohoto výboru je dohlížet na všechny právní předpisy EU a politiku spravedlnosti a vnitřních věcí. V praxi to znamená, že do jeho působnosti spadá např. boj s terorismem, problematika migrace, ochrana základních práv či ochrana osobních údajů.\n\nKonkrétně je výbor zodpovědný za ochranu občanských a lidských práv, včetně základních práv či ochrany menšin tak, jak je uvedeno v příslušných smlouvách a Chartě základních práv EU. Zabývá se také opatřeními zaměřenými na boj s různými formami diskriminace. \n\nVýbor LIBE se též věnuje záležitostem týkajícím se zároveň svobody, bezpečnosti a spravedlnosti. Konkrétně to jsou opatření týkající se vstupu a pohybu osob po území EU, azylu a migrace a ochrany hranic EU. Řeší také záležitosti z oblasti policejní a soudní spolupráce. V neposlední řadě má tento výbor na starosti i Evropské monitorovací centrum pro drogy a drogovou závislost (EMCDDA), Agenturu Evropské unie pro základní práva (FRA), Europol, Eurojust, Cepol a další orgány a agentury věnující se především potírání kriminality. \n\nPrávě výbor LIBE zaujímá stanovisko v případech, kdy hrozí, že členský stát poruší principy společné členským zemím EU.\n"}
{"id": "1514872", "url": "https://cs.wikipedia.org/wiki?curid=1514872", "title": "Pelagonie", "text": "Pelagonie\n\nPelagonie ( Πελαγονία, Пелагонија) nebo také Prilepsko-Bitoljsko-Lerinsko pole je historický a geografický region na Balkánském poloostrově, rozdělený mezi Severní Makedonii a Řecko. Má rozlohu okolo 4 000 km² a žije v něm více než 200 000 obyvatel, převážně makedonské národnosti a pravoslavného vyznání. Nejvýznamnějšími městy jsou Bitola, Prilep, Kruševo a Florina. \n\nPodle archeologických nálezů byla oblast osídlena již v mykénské době. Ve starověku byla Pelagonie samostatným královstvím, jehož legendárním zakladatelem byl Pelagón, syn říčního boha Axia. Hekataios označil Pelagonce za větev Molossů, Strabón se zde zmiňuje o třech velkých městech (\"Tripolitis\"). Okolo roku 360 př. n. l. byl poslední panovník Menelaos Pelagonský poražen Perdikkem III. a jeho země se stala provincií Makedonského království. V 7. století založil v Prilepu vlastní stát bulharský náčelník Kuber. Z doby byzantské nadvlády nad regionem pochází mariánská ikona Pelagonitissa. V roce 1259 zde proběhla proslulá bitva u Pelagonie.\n\nÚzemí Pelagonie tvoří úrodná nížina v povodí řeky Crna (\"Erigon\"), obklopená horskými hřebeny Baba, Nidže a Verno. Podnebí je mírné a kontinentální, průměrná nadmořská výška se pohybuje okolo 600 m a roční srážky od 600 do 800 mm. Pěstuje se zde kukuřice, pšenice, slunečnice, cukrová řepa, paprika, tabák a vinná réva, rozvinut je i chov prasat a hovězího dobytka. V okolí Gneotina se těží černé uhlí, které zpracovává tepelná elektrárna v Bitole. Rovný kraj je tradičně využíván jako dopravní tepna, prochází jím mezinárodní silnice E-75.\n"}
{"id": "1514875", "url": "https://cs.wikipedia.org/wiki?curid=1514875", "title": "James Hamilton, 1. vévoda z Abercornu", "text": "James Hamilton, 1. vévoda z Abercornu\n\nJames Hamilton, 1. vévoda z Abercornu (\"James Hamilton, 1st Duke of Abercorn, 2nd Marquess of Abercorn, 1st Marquess Hamilton and Strabane, 10th Earl of Abercorn, 3rd Viscount Hamilton of Hamilton, 5th Viscount Strabane, 10th Baron Paisley and Hamilton, 10th Baron of Abercorn, 5th Baron Mountcastle\") (21. ledna 1811, Londýn, Anglie – 31. října 1885, Baronscourt, Irsko) byl britský státník a dvořan ze starobylého šlechtického rodu Hamiltonů. Od mládí byl členem Sněmovny lordů a zastával funkce u královského dvora. V politice patřil ke konzervativcům a dvakrát byl místokrálem v Irsku. Uplatnil se také v diplomacii, získal Podvazkový řád a v roce 1868 byl povýšen na vévodu. \n\nPocházel z rodové linie Hamiltonů, která od roku 1606 užívala titul hrabat z Abercornu, narodil se jako starší syn předčasně zemřelého poslance lorda Jamese Hamiltona (1786-1814), byl vnukem 1. markýze z Abercornu, mimo jiné byl též synovcem premiéra 4. hraběte z Aberdeenu. V roce 1818 zdědil rodové tituly (titulů bylo celkem sedm s právem peerství v Anglii, Skotsku a Irsku). Studoval v Harrow a Oxfordu, po dosažení plnoletosti se stal členem Sněmovny lordů (v Horní sněmovně zasedal s britským titulem markýze z Abercornu). Od mládí se pohyboval u dvora a v letech 1846-1859 byl prvním komorníkem (\"Groom of Stole\") prince Alberta, manžela královny Viktorie. Od roku 1846 byl zároveň členem Tajné rady, mezitím již v roce 1844 obdržel Podvazkový řád a v letech 1844-1885 byl lordem-místodržitelem v irském hrabství Donegal, kde vlastnil statky. \n\nVe třetí Derbyho vládě zastával funkci irského místokrále (1866-1868), po pádu vlády rezignoval a při té příležitosti byl povýšen na \"vévodu z Abercornu\" (1868; titul platil pouze pro Irsko, takže členem britské Sněmovny lordů byl nadále jen jako markýz). Podruhé zastával úřad irského místokrále v Disraeliho vládě v letech 1874-1876. Rezignoval v prosinci 1876 s ohledem na zdravotní stav své manželky, která nezvládala reprezentační povinnost spojené s postavením manželky místokrále (ve funkci jej nahradil jeho příbuzný 7. vévoda z Marlborough). V roce 1878 byl pověřen mimořádnou diplomatickou misí do Říma, kam novému králi Umbertovi I. doručil Podvazkový řád. Kromě řady čestných hodností v Irsku získal čestné doktoráty na univerzitách v Oxfordu, Cambridge a Dublinu. Zemřel na rodovém sídle Baronscourt v Irsku. \n\nV roce 1832 se na skotském zámku \"Gordon Castle\" oženil s Jane Russell (1812-1905), dcerou 6. vévody z Bedfordu a nevlastní sestrou premiéra 1. hraběte Russella. Z jejich manželství pocházelo čtrnáct dětí. Ze sedmi synů nejstarší James zdědil titul vévody, další čtyři synové zasedali v Dolní sněmovně za Konzervativní stranu. Nejvýznamnějším z nich byl lord George Francis Hamilton, který byl ministrem námořnictva a státním sekretářem pro Indii.\n\n\n\n\n\n\n\n\n\n\n\n\n\n\n\n"}
{"id": "1514879", "url": "https://cs.wikipedia.org/wiki?curid=1514879", "title": "Transflamace", "text": "Transflamace\n\nTermín transflamace (z angl. transflammation) popisuje proces, kterým mechanismy vrozené imunitní odpovědi ovlivňují epigenetickou plasticitu buňky během jaderného přeprogramování. Tento jev je zásadní při dediferenciaci buňky somatické na buňku pluripotentní (vznik indukované pluripotentní kmenové buňky, iPSC) a také při transdiferenciaci terminálně diferencované buňky na jinou terminálně diferencovanou buňku.\n\nProces transflamace byl poprvé diskutován Lee a kol. v roce 2012 v souvislosti s účinností přeprogramování somatických buněk na buňky pluripotentní pomocí virových a nevirových přístupů. \n\nDle Takahashi, Yamanaka lze iPSC připravit z lidského fibroblastu pomocí retrovirového konstruktu s transkripčními faktory Oct3/4, Sox2, c-Myc a Klf4 . Tyto vektory však nejsou zcela bezpečné a mohou náhodně integrovat do DNA buňky a narušit stabilitu genomu. V současné době, je proto snaha o vývoj nových způsobů přenosu (neintegrační metody) a studium alternativních přeprogramovacích faktorů. Jednou z dostupných možností je přenos malých proteinů nebo penetrujících peptidů přes membránu, což je bezpečnější, ale oproti virovým přístupům je výtěžnost zhruba 10-100x nižší. Tyto závěry naznačují, že přenos transkripčních faktorů virovým vektorem zvyšuje účinnost přeprogramování a procesy, které se na tomto fenoménu podílí a ovlivňují epigenetické modifikátory, byly souhrnně označeny jako transflamace. \n\nVirový vektor stimuluje PRR (pattern recognotion receptors) TLR (toll like receptor) nebo RLR (RIG-I-like receptors), které spouští protizánětlivou signalizaci přirozené imunity, a následně aktivují transkripční faktory NF-κβ a IRF3, které se v jádře podílejí na remodelaci chromatinu. Výsledkem je rozvolnění chromatinu a usnadnění transkripčním faktorům navázat se na příslušné geny.\n\nNa úspěšném přeprogramování buňky se podílí také signalizace přes kyslíkové a dusíkové radikály (ROS, NOS), které zesilují zánětlivou odpověď generováním dalších danger assosiated molecular pattern (DAMP). V buňce je za tvorbu dusíkových radikálů odpovědná indukovatelná NO syntáza (iNOS), která se aktivuje po navázání NF-κβ na její promotor. \n\niPSC tvoří kyslíkové radikály pouze v počáteční fázi přeprogramování, později oxidační aktivita zeslabuje a dochází k upregulaci antioxidačních enzymů. Správné načasování a množství ROS/NOS je zásadní pro výslednou účinnost celého procesu. Stimulací buňky poly I:C (syntetický agonista TLR3 receptoru) byla pozorována tzv. “Goldilocks zone” - nízké dávky poly I:C zvyšují tvorbu IPSC, vyšší ji naopak snižují, tzn., že pokud je vrozená imunitní reakce inhibována nebo je odpověď nepřiměřeně velká, k přeprogramování buňky nedojde.\n"}
{"id": "1514882", "url": "https://cs.wikipedia.org/wiki?curid=1514882", "title": "Zamoskvorečí", "text": "Zamoskvorečí\n\nZamoskvorečí nebo také Zámoskvořečí (rusky Замоскворе́чье, Zamoskvorečje) je rajón v Centrálním administrativním okruhu ruského hlavního města Moskvy. Nachází se na pravém břehu řeky Moskvy, hlavním spojením s centrem města je Velký Moskvorecký most. Má rozlohu 4,32 km² a žije v něm 58 637 obyvatel. \n\nNázev čtvrti pochází z její polohy přes řeku naproti Moskevskému Kremlu. První písemná zmínka o zdejším osídlení pochází z roku 1365. Ve středověku se zde nacházela tatarská čtvrť, podle Zlaté Hordy se také jmenuje ulice Velká Ordynka. Carové zde usazovali příslušníky elitních střeleckých jednotek nebo raziče mincí. Po reformách Petra Velikého zde žili převážně kupci, což připomíná caduceus ve znaku rajónu. Rozvoj oblasti umožnilo vybudování Vodoodvodného kanálu v letech 1783 až 1786, které ukončilo pravidelné záplavy. Ve čtvrti se narodil Alexandr Nikolajevič Ostrovskij, který ve svých komediích popisoval život místních obyvatel. V roce 1972 se objevil plán na radikální přestavbu Zamoskvorečí, který byl po protestech vědecké obce odvolán.\n\nV oblasti stále převládá starší zástavba, tvořená nízkými domky a továrnami. V Zamoskvorečí se nachází Bachrušinovo divadelní muzeum a Mezinárodní dům hudby. Sídlí zde společnosti Rosněfť a Alrosa, v roce 2005 byl otevřen 34patrový Swisshotel Krasnyje Cholmy. Dopravní obslužnost zajišťuje Pavelecké nádraží a stanice metra Novokuzněckaja, Treťjakovskaja a \nDobryninskaja. Mezi řekou a Vodoodvodným kanálem se nachází umělý ostrov Balčug s chrámem svaté Sofie. Škola 518 je významnou památkou postkonstruktivismu.\n\n"}
{"id": "1514885", "url": "https://cs.wikipedia.org/wiki?curid=1514885", "title": "Železniční nehoda u Bioče", "text": "Železniční nehoda u Bioče\n\nŽelezniční nehoda u Bioče se stala 23. ledna 2006 nedaleko černohorské metropole Podgorice v tehdejším Srbsku a Černé Hoře. Při neštěstí zemřelo 45 lidí, z toho 5 dětí, a zraněných bylo 184 lidí. Jedná se o nejhorší železniční nehodu v dějinách Černé Hory.\n\nNehoda se stala u železniční stanice Bioče na železniční trati Bělehrad - Bar asi 10 km severně od Podgorice, kdy kolem 16:00 hodin osobní vlak s 250 cestujícími, který mířil z Bijelo Polje do Baru, vjel rychlostí okolo 150 km/h do asi 100metrové propasti řeky Morača.\n\nPodle ministra vnitra Jusufa Kalamperoviće byla nehoda způsobena selháním brzd. Ministr dopravy Andrija Lompar a ředitel černohorských železnic Ranko Medenica po nehodě rezignovali. Strojvedoucí vlaku Slobodan Drobnjak byl po nehodě zatčen z důvodu ohrožení z nedbalosti.\n\n"}
{"id": "1514892", "url": "https://cs.wikipedia.org/wiki?curid=1514892", "title": "Sanna", "text": "Sanna\n\nSanna může znamenat:\n\n\n\n\n\n\n"}
{"id": "1514912", "url": "https://cs.wikipedia.org/wiki?curid=1514912", "title": "Jan Jakub Stevens ze Steinfelsu", "text": "Jan Jakub Stevens ze Steinfelsu\n\nJan Jakub Stevens ze Steinfelsu (německy \" Johann Jakob Stevens von Steinfels\", též \"Steevens\", před 17. lednem 1651, Praha - 4. listopadu 1730 tamtéž) byl český barokní malíř vlámského původu. Dlabač jej uvádí také pod jménem \"Peter Stephan\".\n\nJan Jakub pocházel z nizozemského malířského rodu Stevensů. Jeho děd Pieter Stevens byl roku 1594 jmenován dvorním malířem císaře Rudolfa II. v Praze. Jeho otec Antonín Stevens byl roku 1643 povýšen do šlechtického stavu s predikátem \"ze Steinfelsu/von Steinfels\".\n\nJan Jakub je znám jako malíř fresek od roku 1688. Zpočátku se zřejmě zdržoval Itálii, kde se měl inspirovat pracemi Pietra z Cortony a Giovanniho Lanfranca. \n\nVětšinu svých prací vytvořil v 90. letech 17. století. Jeho pozdější malby již nebyly tak hodnotné. \nKe konci života již nemaloval. Od roku 1725 žil jako majetný radní ve svém pražském domě až do své smrti 4. listopadu roku 1730.\n\n"}
{"id": "1514914", "url": "https://cs.wikipedia.org/wiki?curid=1514914", "title": "Osmanův meč", "text": "Osmanův meč\n\nOsmanův meč (osmanskou turečtinou: \"Taklid-i Seyf\", turecky \"Osman'ın Kılıcı\") byl důležitý symbolický a státnický předmět, využívaný v Osmanské říši během jmenování nového sultána. Meč byl pojmenován po sultánovi Osmanovi I., zakladateli dynastie a říše. \n\nPasování mečem Osmana proběhlo vždy za velkých oslav, které se konaly nejpozději 2 týdny po nastoupení nového sultána na trůn. Tato tradice začala už u zakladatele dynastie, Osmana I., kterého pasoval islámským mečem jeho vychovatel Šejk Edebali. Pasování probíhalo v hrobce v Eyüpu, u vodní cesty na Zlatém rohu v tehdejším hlavním městě říše, Istanbulu. I když cesta z paláce Topkapi (sídla osmanských sultánů) ke Zlatému rohu byla krátká, sultán se přepravoval na lodi za velké okázalosti. Hrobka Eyüp byla vybudována sultánem Mehmedem II. na počest Abu Ayyub al-Ansariho, společníka proroka Mohameda, který zemřel při prvním muslimském obléhání Konstantinopole (dnes Istanbul) v 7. století. Meč byl údajně vyroben na posvátném území a Osmané si jej zvolili jako korunovační předmět, jako kdysi údajně prorok Mohamed.\n\nSamotný meč při korunovaci neměl ani tak funkci naznačit, že je dotyčný vládcem, ale především válečníkem. Osmanův meč byl nejdříve použit při korunovaci nového guvernéra provincie Konya, předtím, než byla Konstantinopol dobyta. Samotný Osman I. byl korunován v provincii Konya v roce 1299, poté bylo hlavní sídlo přesunuto do Bursy a nakonec teprve do Konstantinopole, kde se udrželo dodržování této tradice až do rozpadu říše v roce 1922. \n\nAž do konce 19. století byli nemuslimové trestáni za vstup do mešity Eyüp a narušení ceremoniálu. První, kdo tuto tradici porušil, byl sultán Mehmed V., jehož ceremoniál mohl sledovat kdokoliv bez ohledu na náboženské vyznání. V květnu 1909 zde poté mohli zasedat zastupitelé všech vyznání, která se v říši vyskytovala - Šejch-ul-Islam, řeckokatolický patriarcha, rabín a hlavní zastupitel Arménské apoštolské církve. Protože se události mohli účastnit i nemuslimové, napsal o tom i deník The New York Times rozsáhlý článek, kde se nacházelo vše i s nejmenšími detaily. Bratr Mehmeda V. a jeho nástupce, Mehmed VI. povolil v roce 1918 jeho korunovaci i zfilmovat. Tím, že byl zároveň i posledním sultánem této říše, se stal jediným osmanským sultánem, jehož korunovace byla zaznamenána i na film.\n"}
{"id": "1514916", "url": "https://cs.wikipedia.org/wiki?curid=1514916", "title": "Gergely Czuczor", "text": "Gergely Czuczor\n\nGergely Czuczor (17. prosince 1800, Andód, dnes slovenské Andovce – 9. září 1866, Pešť, dnes Budapešť) byl maďarský romantický básník, učitel, jazykovědec a benediktinský mnich.\n\nJeho rodné jméno bylo Ištván, jméno Gergely přijal po vstupu do řehole. Pocházel z rodiny zámožnějšího gazdy. Studoval na střední škole v Nitře, Ostřihomu a své středoškolské vzdělání dokončil v Prešpurku (nyní Bratislava). Ačkoliv z něj chtěl jeho otec mít vojáka, vstoupil roku 1817 svým bratrancem Ištvánem Jedlikem (pozdějším významným fyzikem) do Řádu svatého Benedikta v Pannonhalmě. Následně studoval filosofii v Rábu a teologii v Pešti. Roku 1824 byl vysvěcen a začal působit jako učitel v Rábu a od roku 1830 v Komárně. Vyučoval rétoriku, lingvistiku a literaturu. \n\nRoku 1831 se stal členem korespondentem Uherské akademie věd a roku 1835 se stal jejím archivářem a sekretářem. Přesídlil do Pešti a stal se zde členem \"Kisfaludyho společnosti\" (\"Kisfaludy Társaság\"), což byla literární společnost v Pešti pojmenovaná po Károlym Kisfaludym, která patřila k nejvýznamnějším literárním institucím v Uhrách. \n\nKdyž roku 1836 vydal Ferenc Toldy jeho básnické spisy, byl pro jejich erotický obsah a volnomyšlenkářství řádem donucen místo v Akademii opustit a vrátit se do kláštera, kde mohl v literární činnosti pokračovat až roku 1842. Roku 1844 jej pak Akademie pověřila vypracováním velikého slovníku maďarského jazyka.\n\nAktivně podporoval maďarskou revoluci v letech 1848–1849 a po její porážce byl za svou revoluční báseň \"Riadó\" (\"Poplach\"), která vyšla v politických novinách \"Kossuth Hirlapja\" Lajose Kossutha, odsouzen na šest let do vězení. Na přímluvu předsedy Akademie, hraběte Józsefa Telekiho, mu bylo již roku 1849 umožněno pokračovat v práci na slovníku, na kterém do své smrti na choleru roku 1866 spolupracoval s filologem Jánosem Fogarasim, který po jeho smrti slovník dokončil.\n\nJako básník spolupracoval s almanachem \"Aurora\" Károla Kisfaludyho. Svými baladami a hrdinskými eposy s vlasteneckou tematikou napsanými v hexametrech přispěl k rozvoji národní maďarské epiky. Mnoho jeho lyrických básní psaných ve formě lidových písní zlidovělo. Do maďarštiny přeložil díla Cornelia Nepota, Tacita a Jareda Sparkse. Jeho výkladový slovník maďarského jazyka jej řadí k předním představitelům maďarské lingvistiky.\n\n\n"}
{"id": "1514919", "url": "https://cs.wikipedia.org/wiki?curid=1514919", "title": "Sanna (přítok Visly)", "text": "Sanna (přítok Visly)\n\nSanna je řeka v Polsku, pravostranný přítok Visly s délkou 51,3 km a povodím o rozloze 606,8 km². Protéká Lublinským a Podkarpatským vojvodstvím.\n\nŘeka vychází ze dvou zdrojnic v nadmořské výšce 225 m v obci Wierchowiska Drugie, které od sebe dělí pouhých 200 m. Tato oblast se nachází v meziregionu Urzendowských kopců v jihozápadní části Lublinské vrchoviny. Sanna protéká údolím širokým 150 až 500 m a dlouhým asi 17 km. Povodí této oblasti je tvořeno slíny a vápenci pokrytými spraší. Horní tok Sanny patří mezi nejkrásnější krajinářská území v Lublinské vrchovině. Podél horního a středního toku je mnoho chovných rybníků. V Zaklikóvě, v nadmořské výšce 175 m (20 km od Sanny), vzniklo jezero pro rekreační účely a také tam byla (v roce 1929) postavena vodní elektrárna, znovuuvedená do provozu v roce 2011. \n\nVe středním toku se údolí rozšiřuje a řeka teče podél severního konce Biłgorajské nížiny, která je součástí široké Sandomierzské pánve. V této části protéká oblastí pokrytou písky a jíly postglaciálního původu. Sanna ústí do Visly v jejím 296. km v nadmořské výšce 135 m.\n\nVýznamnějšími přítoky jsou:\n\n\nMimo to se do Sanny vlévají další bezejmenné přítoky. Na území gminy Modliborzyce jsou v podstatě tři. Na území obce Wolica Druga, v nadmořské výšce 218 m pramení bystřina, která v délce 1,4 km protéká rovnoběžně s pravým svahem údolí něž ústí do Sanny. Ve Wolicy Pierwszé, v nadmořské výšce 217 m pod levýnm svahem údolí, pramení potok, jehož délka je asi 2 km než ústí do Sanny. Posledním je potok v délce 0,6 km vytékající z bažinatého údolí mezi Modliborzycemi a Kolonią Zamek. Ústí do Sanny poblíž severního okraje Modliborzyc.\n\nVýznamné obce kolem Sanny:\n\n"}
{"id": "1514920", "url": "https://cs.wikipedia.org/wiki?curid=1514920", "title": "Sanna (Skotsko)", "text": "Sanna (Skotsko)\n\nSanna (skotská gaelština: \"Sanna\") je vesnička na dalekém západním cípu skotského poloostrova Ardnamurchan v Lochaberu na Vysočině. Je to jedno z nejzápadnějších obydlených míst na území Velké Británie. Skládá se z několika domů a políček podél řady nedotčených písečných pláží.\n"}
{"id": "1514921", "url": "https://cs.wikipedia.org/wiki?curid=1514921", "title": "Univerzitní liga ledního hokeje", "text": "Univerzitní liga ledního hokeje\n\nUniverzitní liga ledního hokeje je vysokoškolská univerzitní soutěž v ledním hokeji, která vznikla v sezóně 2019/2020. Ligu založila Česká asociace univerzitního hokeje společně s organizací UNI Sport CZ a její vznik byl oznámen na tiskové konferenci, která se konala 1. srpna 2019 v Síni slávy českého hokeje. Svou podporu lize na ni vyjádřil předseda Českého svazu ledního hokeje Tomáš Král i předseda České konference rektorů Petr Sklenička. Univerzitní ligu ledního hokeje bude v první sezóně hrát celkem 8 týmů zastupujících 13 českých univerzit. Všechny týmy společně tvoří český Univerzitní hokej.\n\n"}
{"id": "1514922", "url": "https://cs.wikipedia.org/wiki?curid=1514922", "title": "Interim management", "text": "Interim management\n\nInterim management (přechodné, dočasné vedení) je dočasné nasazení manažera do organizace, která chystá zásadní změnu nebo potřebuje externí pomoc na zvládnutí výjimečné situace.\n\nInterim management byl původně využíván hlavně v krizovém řízení organizací, posléze se rozšířil do oblasti transformačních projektů. Používá se dnes při zavedení nových postupů a metod řízení, při integraci podniků po fúzi nebo při náhlém výpadku klíčového vedoucího pracovníka.\n\nPro interim management se používají také termíny “transformation management” v případě řízené změny organizace nebo “transition management” pro dočasné překlenutí výpadku manažerského zdroje.\n\nInterim manažer je zpravidla zkušený manažer a zároveň odborník v konkrétní profesi: změnový manažer, odborník na firemní finance, lidské zdroje, nákup, řízení kvality, právní agendu atd.\n\nInterim manažer má obvykle manažerské zkušenosti z několika organizací včetně řízení změnových projektů. V různých fázích svého působení (viz typický průběh mandátu) spojuje práci externího poradce a projektového manažera s operativní činností manažera a kouče. Plná zodpovědnost za analýzu problému, poskytování a implementaci funkčního řešení odlišuje činnost interim manažera od konzultanta nebo vedoucího pracovníka v pracovním poměru.\n\nInterim management vznikl v 70 letech 20. století v Nizozemí, jako pružné řešení v reakci na dlouhé výpovědní lhůty manažerů a vysoké odstupné. Postupně se rozšířil do ostatních zemí Evropy, Austrálie a Ameriky.\n\nV sousedním Německu se významně rozvinul po spojení východní a západní části země v roce 1989 jako odpověď na potřebu dočasného řízení privatizovaných státních podniků v držení privatizačního fondu Treuhand. V 90. letech poptávka po krizových manažerech dále rostla a nyní je interim management běžný nástroj na řízení změn.\n\nVe Francii se interim management prosadil navzdory restriktivnímu zákonodárství v oblasti pracovních vztahů a v posledních letech tento způsob najímání manažerů vykazuje dvouciferný růst.\n\nPro Velkou Británii je typické uplatnění interim manažerů nejen v soukromém, ale i ve veřejném sektoru, ve státní a komunální správě.\n\nRozvoj interim managementu v Evropě, v USA, v Austrálii a Jižní Africe nelze vysvětlit pouze uvolněním pracovně-právních vztahů (větší flexibilitou), ale také potřebou organizací reagovat rychle a cíleně na změny ekonomického a technologického prostředí.\n\nV České republice se objevil prvně při privatizaci státních podniků v podobě krizových manažerů, ale systematické uplatnění našel teprve od roku 2009, v době mezinárodní hospodářské krize. Ve výrobních podnicích automobilového průmyslu a jiných odvětví zde působili často zkušení interim manažeři ze zahraničí se zadáním překonat nastalé problémy a nutné transformace. V posledních letech (cca od 2012) tyto mandáty přebírají častěji čeští interim manažeři působící jak v pozicích CEO, CFO či CHRO, tak v pozici projektových manažerů, například v oblastech řízení kvality a zvyšování produktivity. Zároveň se čeští interim manažeři nadále zabývají krizovým managementem v českých firmách.\n\nČeští interim manažeři a zprostředkovatelé založili v roce 2009 Českou asociaci interim managementu s cílem reprezentace, podpory a rozvoje interim managementu v České republice.\n\nMandáty Interim manažerů se liší svým rozsahem a nároky, zahrnují velké změnové projekty, “náhradu” nepřítomných klíčových manažerů, řízení odborných projektů a transformaci celých organizací. Sledují však obvykle schéma zahrnující analýzu, návrh řešení, jeho realizaci po zakončení projektu spolu s předáváním zodpovědnosti zpět do organizace. Ve fázi analýzy a počátečního auditu je práce Interim manažera podobná činnosti poradce, následně v implementační fázi přechází v projektový management a při předávání Interim manažer často působí jako kouč či školitel.\n\nZadavatel formuluje sám nebo s pomocí konzultanta projektový plán, který zohlední aktuální situaci a cíle projektu a sdělí jej přímo nebo zprostředkovaně zainteresovaným interim manažerům. Vybírá si přímo nebo přes zprostředkovatele ze dvou nebo vice Interim manažerů se zkušenosti v požadované odbornosti na základě osobního pohovoru a předložených referencí.\n\nDo Smlouvy s interim manažerem vstupuje buď přímo nebo přes zprostředkovatele. Smlouva obsahuje zadání a hlavní cíle, předpokládanou délku mandátu a obchodní podmínky jakož i vymezení zodpovědností za rizika (dohoda o mlčenlivosti, zákaz konkurence, vymezení hmotné zodpovědnosti, podmínky a lhůty ukončení smlouvy). Výběr a nasmlouvání interim manažera pomocí zprostředkovatele zvyšuje náklady, ale obvykle zkvalitní a zrychluje proces a poskytuje větší jistotu jak organizaci, tak interim manažerovi.\n\nV rámci prvních (zpravidla 10) dnů Interim manažer vypracuje situační analýzu. Vytvoří také projektový a časový plán s vytyčením cílů, priorit a stanovením očekávaného přínosu.\nPři mandátech pojatých jako “zástup” musí Interim manažer tuto analýzu uskutečnit paralelně s operativní činností.\n\nPo úvodní analýze představuje Interim manažer sám nebo s podporou zprostředkovatele vlastní návrh změn a cílů pro svůj mandát. Pokud se vnímání výchozí situace a žádoucích změn zásadně liší od původního zadání, zákazník může tuto změnu akceptovat anebo spolupráce mezi ním a interim manažerem v tento okamžik skončí. Většina neúspěšných mandátů vzniká tím, že zadavatel této fázi nevěnuje dostatečnou pozornost či není ochoten přijmout jiný názor a/nebo interim manažer po úvodní analýze neprosadí svoje názory a postupy.\n\nV případě „zástupu“ původní analýza a návrh řešení poukazuje na míru identifikace a vhodnosti Interim manažera se svěřenou rolí.\n\nInterim řídí implementaci svého projektu společně s pracovníky organizace a zároveň informuje o postupu projektu a poskytuje zadavateli pravidelnou zpětnou vazbu, buď sám, nebo ve spolupráci se zprostředkovatelem. Oboustranná zpětná vazba je důležitá pro zachování nutné míry objektivity v hodnocení činnosti interim manažera a ostatních pracovníků a pro sledování možného vývoje původních cílů. Míra vlastních odborných vstupů interim manažera, řízení týmů nebo strategického dohledu nad projektem se liší dle zadání a druhu mandátu.\n\nKe konci projektu musí interim manažer ověřit dosažení definovaného zadání a spokojenost zadavatele. Tato fáze často zahrnuje předávání know-how a trénink stálých pracovníků organizace, identifikaci a případný nábor následovníků a zhodnocení procesu včetně omylů a získaných zkušeností. Úspěšný interim manažer se soustřeďuje na trvalost dosažených výsledků vice než na délku vlastního mandátu, a bude trvat na hodnocení projektu ze strany zadavatele. V některých případech poskytuje další ad-hoc podporu nebo nastoupí na nový projekt u téhož klienta.\n\nDoprovázející zprostředkovatel (\"provider\") interim manažera obvykle doprovází tuto fázi projektu ke spokojenosti obou stran a zajištuje vyvážené hodnocení a pokud možno písemné reference pro interim manažera.\n\nInterim manažeři obvykle působí jako OSVČ nebo právní osoby, motivované měnit prostředí, přijmout nové výzvy a příležitosti stejně jako s nimi spojená rizika.\n\nNa rozdíl od přiděleného zaměstnance v režimu “dočasného přidělení” podle zákona o zaměstnanosti jejich právní status vůči zadavateli musí být definován smlouvou, pokud není spojen se statutární funkcí v dané organizaci.\n\nS klientem navazují buď přímý vztah anebo zprostředkovaný vztah přes takzvaného “interim providera”, který dohlíží jak na plnění smluvních závazků, tak na průběh mandátu a často přebírá administrativní agendu spojenou s výkonem mandátu interim manažera.\n\nNěkteří interim manažeři, v převážné míře působící v krizovém managementu, pracují ve skupině, přičemž každý z nich zajišťuje „svoji odbornost“ v rámci projektu (CEO, CFO, Nákup, Výroba, HR).\n\nVe výjimečných případech se Interim manažer po dokončení projektu rozhodne setrvat u klienta a vstoupit s ním do zaměstnaneckého vztahu.\n\n\nKoncept interim managementu se vyvíjí v České republice zevnitř i zvenku: na trhu původně českých podniků se uplatňují interim manažeři hlavně v oblasti krizového řízení, pokusů o záchranu podniků nebo v insolvenčním řízení.\n\nV podnicích se zahraniční majetkovou účastí, především v automobilovém průmyslu, se používá hlavně v oblasti projektového nebo změnového řízení či dočasného zastoupení nebo posílení týmů. Tito interim manažeři bývají často najímáni přes zprostředkovatele ze zemí původu zahraničních investorů.\n\nVznikly tak dvě skupiny Interim manažerů s odlišným zaměřením a zkušenostmi, které dnes částečně propojuje několik zprostředkovatelů.\n"}
{"id": "1514925", "url": "https://cs.wikipedia.org/wiki?curid=1514925", "title": "Engineers Prague", "text": "Engineers Prague\n\nEngineers Prague je univerzitní hokejový klub reprezentující ČVUT, ČZU a VŠE v Praze, který od sezony 2019/2020 hraje Univerzitní ligu ledního hokeje. Byl založen v roce 2015 pod názvem Technika Praha studenty ČVUT a VŠE. Současný název nese od roku 2017, kdy se k nim připojili i studenti ČZU. Od roku 2015 hrál tým evropskou univerzitní soutěž, kterou v létě roku 2019 vyměnil za první českou Univerzitní ligu ledního hokeje, která se pyšní oficiální podporou Českého svazu ledního hokeje. \n\nPrezidentem klubu je v současnosti Aleš Příhoda, trenérské duo tvoří Daniel Fuks a Daniel Kolář. Domácí utkání hrají Engineers na Zimním stadionu Hvězdy Praha v pražských Vokovicích. Klubové barvy jsou tmavě modrá, bílá a oranžová.\n\nTým Engineers se v dubnu 2019 zúčastnil mezinárodního turnaje univerzitních hokejových týmů v Pekingu, kde v konkurenci 8 týmů z celého světa obsadil druhé místo.\n"}
{"id": "1514928", "url": "https://cs.wikipedia.org/wiki?curid=1514928", "title": "Akademici Plzeň", "text": "Akademici Plzeň\n\nAkademici Plzeň jsou plzeňský univerzitní hokejový tým Západočeské univerzity a Lékařské fakulty v Plzni UK v Praze, který od sezony 2019/2020 hraje Univerzitní ligu ledního hokeje. Akademici Plzeň vznikli v roce 2014 na Lékařské fakultě v Plzni UK v Praze a zakládajícími členy byli Filip Malota a Vilém Franěk. Od roku 2014 také hráli Akademici evropskou univerzitní soutěž, kterou v létě roku 2019 vyměnili za první českou Univerzitní ligu ledního hokeje, která se pyšní oficiální podporou Českého svazu ledního hokeje. Hlavním trenérem je v současnosti Tomáš Ceperko a generálním manažerem Václav Polívka.\n\nJeště před samotným vznikem Akademiků Plzeň se v roce 2013 odehrál první ročník Bitvy o Plzeň, který ukázal velký zájem o univerzitní hokej v Plzni. Hned poté začala jednání o vzniku univerzitního týmu, který nakonec v roce 2014 vznikl za podpory tehdejšího děkana Lékařské fakulty Borise Kreuzberga a tehdejší rektorky Západočeské univerzity Ilony Mauritzové. V první sezóně usedl na trenérské křeslo bývalý plzeňský útočník Pavel Vostřák, který dovedl tým k 7. místu. Od druhé sezóny převzal tým Tomáš Ceperko, který je hlavním trenérem až dodnes. Historicky nejproduktivnějším hráčem Akademiků je Jakub Faschingbauer, který za 5 sezón nasbíral 139 bodů.\n\nAkademici dali ve své pětileté historii vzniknout několika významným akcím. Kultovní zálěžitostí se stala Bitva o Plzeň, každoroční hokejové utkání týmů Západočeské univerzity proti týmu Lékařské fakulty v Plzni. Pět ročníků má za sebou také Plyšáková bouře, na které Akademici vybírají plyšáky pro děti ve FN Plzeň a čtyři ročníky má za sebou utkání s názvem Z lavic až na zimák, na které Akademici rok co rok zvou studenty středních a základních škol v Plzni, aby jim ukázali, že i na vysoké škole mohou sportovat na vysoké úrovni.\n\nNejvětším úspěchem Akademiků je 3. místo z evropské univerzitní soutěže ze sezóny 2016/2017. V té samé sezóně převzali Akademici také ocenění z rukou primátora města Plzně Martina Zrzaveckého za úspěšnou reprezentaci města Plzně.\n"}
{"id": "1514929", "url": "https://cs.wikipedia.org/wiki?curid=1514929", "title": "Kálek (Točná)", "text": "Kálek (Točná)\n\nKálek je údolí nacházející se na jižním okraji Prahy, které od sebe odděluje vrchy Šance a Čihadlo. Táhne se od severozápadního konce obce Točná k severní straně osady Závist. Protéká jím Závistský potok, který je pravostranným přítokem Vltavy a své vody sbírá ze strání obou přilehlých Brdských vrchů. Údolí Kálek začíná u čističky odpadních vod dřívějšího vojenského prostoru 11. protiletadlového raketového oddílu Točná, respektive u původně vojenských bytovek, a končí při ústí Závistského potoka do Vltavy pod Závistí. Kálek má asi 2 km na délku s převýšením 192 m a šířku od zhruba 60 metrů v zúžení pod Závistí až po přibližně 600 m s převýšením 60 m ve svém nejširším místě.\n\nÚdolí Kálek se nachází ve třech pražských katastrech, jeho největší, východní část patří do katastru Točné, v severozápadní části u Závisti pak tvoří hranici katastrů Komořan a Zbraslavi, k němuž patří i Závist. V úzkém zákrutu severovýchodně od Závisti na samém úpatí Čihadla pak Závistský potok a Kálek překlenuje mostek ze 17.-18. století, po němž vedla až do roku 1939 hlavní cesta spojující Zbraslav, Závist, Komořany a Modřany.\n\nZ jihovýchodu ke Kálku přiléhá prostor bývalého keltského oppida Závist, respektive jeho část nacházející se na vrchu Šance. Jde o nejméně prozkoumanou lokalitu tohoto významného archeologického naleziště, chráněného jako národní kulturní památka. Kálek a Závistský potok mohly mít důležitý význam již v době laténské.\n\nKálkem vede podél levého břehu Závistského potoka původní lesní cesta pro povozy, bývalá hlavní spojnice mezi Točnou, Komořany a Závistí. Od dob první republiky prochází Kálkem také podél pravého břehu Závistského potoka ulice Branišovská, která nahradila dřívější lesní cestu a vytvořila tím novou hlavní komunikaci vedoucí na Točnou.\n\nPřestože název údolí Kálek není příliš dobře znám, samotné údolí má svojí polohou značný strategický význam, což lze demonstrovat na jeho vojenském využití od starověku po dobu nedávno minulou.\n\nJak již bylo zmíněno výše, údolí Kálek tvoří severní hranici vrchu Šance, na němž se rozkládá severní část starověkého hradiště Lhota-Točná (nejčastěji nesprávně nazývaného oppidum Závist). Strmý svah do Kálku vytvořil výborné předpoklady pro výstavbu opevnění, které se nachází na jižní straně údolí. Pevnostní valy hradiště v těchto místech vznikaly v době laténské, pravděpodobně v 1. století př. n. l. a představují vrchol fortifikační architektury laténského období. Jižní kraj údolí tedy představuje severní val hradiště, pod nímž se směrem do údolí nachází široký pevnostní příkop. Za pozornost stojí fakt, že tímto až 15 metrů širokým příkopem je obehnána právě jen část hradiště rozkládající se na Šancích. Zhruba u nejsevernějšího výběžku valů ústí do údolí Kálek jedna ze dvou bývalých bran severní části hradiště, místo které je nazváno „Ve vratech“. Význam Kálku jako komunikace s hradištěm na Šancích, později s obcí Točná je tedy doložen od přelomu našeho letopočtu.\n\nNa severnějším vrchu hradiště Lhota-Točná nebyl nikdy proveden soustavný archeologický výzkum, ale pouze zde v 70. letech došlo k omezené sondáži. Proto průzkum valů na hranici Kálku vychází z terénního zaměření, nicméně skýtá řadu otázek. Právě valy na hraně Kálku, a pouze ty, v celém systému hradiště vykazují netypické prvky, které jsou předmětem různých interpretací předních archeologů. Prof. Šimek představil hypotézu, že po severní straně valů byla vybudována schodiště vedoucí do Kálku kvůli zajištění vody ze Závistského potoka (představoval jeden z hlavních zdrojů vody vedle potoka Břežanského a Lhoteckého a částečně Točenského). Další možností je ovšem hypotéza uvádějící, že tato část opevnění nebyla dokončena a atypické prvky souvisí s jeho výstavbou.\n\nKaždopádně se díky tomu stala jižní hranice Kálku součástí národní kulturní památky – Oppida Závist a většina východní části údolí pak spadá do ochranného pásma NKP.\n\nMohutné valy hradiště byly, jako v mnoha podobných případech, znovu využity při pozdějších válečných taženích. Proto jsou atypické prvky valů v údolí Kálku také spojovány s pozdějším využitím opevnění. Název vrchu Šance, který se odvozuje právě od fortifikací, je uváděn již v Hájkově Kronice české, a proto je jisté, že fortifikace byla znovu využitá již v průběhu středověku. Nakonec s ohledem na fakt, že vrch leží na břehu Vltavy u zbraslavského brodu, jej činí velmi významnou strategickou pozicí, která měla svůj význam při jakémkoliv obléhání Prahy od středověku, až po 18. století. Údolí Kálek pak získalo na významu ať jako komunikace vedoucí do prostoru obce Točná, tak jako překážka na hlavní spojnici mezi Zbraslaví a Modřany (Břežanské údolí zůstávalo jako silnice problematické až do doby regulace Břežanského potoka pro rozsáhlé mokřady). Valy na Šancích jsou proto spojovány s polním ležením vojska krále Zikmunda roku 1420. Totéž lze konstatovat o fortifikaci v údolí Kálku, neboť cesta jím vedoucí byla přístupem do bývalého hradiště a zde umístěná část valů byla pravděpodobně modifikována pro potřeby modernějšího vojska. Z pozice dolní brány „Ve vratech“ bylo také možno kontrolovat silnici na Modřany a tudy dále ke Kunraticím, kde se nacházely další opevněné body královského vojska.\n\nPrakticky totéž lze konstatovat o mladším období třicetileté války, kdy byly zdejší valy využívány a pravděpodobně upraveny pro osazení polními děly (k tomu ale mohlo dojít v omezené míře již o 200 dříve). Za pozornost ovšem stojí fakt, že tyto „dělostřelecké pozice“ v původně laténských valech se nacházejí právě jen směrem do údolí Kálek, což dokládá význam této lokality a tamní komunikace.\n\nPravděpodobně z stejného důvodu byl Kálek důležitým terénním prvkem i v průběhu 18. století, kdy byla Praha opakovaně obléhána v letech 1741, 1742, 1744 a 1757. Obléhající armáda v rámci cirkumvalace musela přemostit Vltavu nad i pod metropolí a při geografií omezených možnostech výběru místa hrál Kálek a téměř protilehlé ústí Berounky důležitou úlohu.\n\nPřestože od raného novověku doznala dopravní infrastruktura jižního okolí Prahy značná vylepšení (často související se zajištěním cirkumvalační linie kolem metropole, která zpravidla procházela Zbraslaví a protějšími vrchy, respektive údolími), zůstávaly hlavní směry komunikací stále velmi podobné, s ohledem na v podstatě neměnnou geografickou dispozici. Proto není příliš překvapivé, že strmý zářez údolí Kálek, který od starověku přetínal spojnici mezi Zbraslaví a Modřany, respektive Vyšehradem a vnitřní Prahou představoval důležitou linii obrany i v květnu 1945. Část \"Kampffgruppe Wallenstein\", která postupovala od výcvikového prostoru SS na Benešovsku podél Vltavy na Zbraslav zde překročila řeku a mířila dále na Komořany a Modřany. Západní část údolí Kálek tak hrála důležitou úlohu v obraně pražských povstalců, neboť Kálek se dal s tanky a samohybnými děly překročit pouze po silnici, na níž vyrostla barikáda. Tvrdé boje v „Komořanských lesích“ (souhrnný název pro tuto lokalitu), které probíhaly 6. a 7. května 1945 si vyžádaly značné množství obětí. Centrální pietní místo na tuto část pražského povstání, na něž byly roku 1975 přeneseny pomníčky dosud rozptýlené v prostoru, je umístěno u severní hranice Kálku. Přímo na historickém mostku přes Kálek je pak jeden z pomníčků, které relokovány nebyly. Připomíná mladého Jiřího Caltu, který na tomto místě položil život při obraně metropole.\n\nSvahy rokle jsou převážně pokryty smíšenými lesy. Na rozdíl od jižních svahů vrchu Šance, který pokrývá kyselá doubrava (Luzulo albidae-Quercetum) a zakrslá břeková doubrava (Sorbo torminalis-Quercetum), severně orientované srázy do údolí Kálku tvoří daleko vlhčí dubohabřiny (Melampyro nemorosi-Carpiometum).\n\nVětšina území Kálku je od roku 2013, kdy byla rezervace rozšířena severním směrem, chráněno jako součást přírodní rezervace Šance a tvoří významnou část celé rezervace (do té doby byla součástí PR jen jeho jižní část, zmiňovaná v propagačním letáku k přírodnímu parku Modřanská rokle-Cholupice). Přestože je od Břežanského údolí odděleno vrchem Šance a jedná se tak o samostatné severnější údolí, je Kálek zahrnut do evropsky významné lokality Břežanské údolí v rámci sítě Natura 2000, jejímž hlavním chráněným druhem je motýl přástevník kostivalový (\"Callimorpha quadripunctaria\").\n\nVedle něho se zde vyskytují další chráněné druhy jak brouků a motýlů, tak i ptactva a větších či menších savců. Největším z nich je srnec obecný (\"Capreolus capreolus\"), často se zde objevují také skupiny prasete divokého (\"Sus scrofa\"), které v si zde s oblibou tvoří kaliště, která nejspíš dala údolí jméno.\n\nV úzké západní části Kálku severně od Závisti se také nachází dvě zděné studánky s prameny, které napájejí Závistský potok. Na severní straně údolíčka v Komořanském katastru, východně od náspu Komořanské ulice, je to studánka zvaná Pod Šancemi (přestože technicky vzato je pod Čihadlem). Na jižní straně Kálku ve Zbraslavském katastru, západně od náspu Komořanské ulice, je Závistská studánka.\n\nPřestože se jedná o přírodní chráněné území (přírodní rezervace a evropsky významná lokalita), je Kálek u Závisti a Komořan, zvláště v místech které přiléhají ke osídlené ploše a ke komunikacím Komořanská a Branišovská, ve velmi špatném stavu a na několika místech je postižen černými skládkami, které jinak půvabné údolí s historickým, byť poškozeným, mostkem značně hyzdí.\n\n\n\n"}
{"id": "1514936", "url": "https://cs.wikipedia.org/wiki?curid=1514936", "title": "Vladimír Jokl", "text": "Vladimír Jokl\n\nVladimír Jokl (* 24. června 1961, Brno) je bývalý český hokejový obránce. \n\nV československé lize hrál za TJ Zetor Brno a během povinné vojenské služby za Duklu Jihlava. Odehrál 5 ligových sezón, nastoupil v 56 ligových utkáních, dal 4 ligové góly a měl 6 asistencí. V nižších soutěžích hrál i za Duklu Jihlava „B“, TJ Lokomotiva Ingstav Brno a TJ Meochema Přerov.\n\n"}
{"id": "1514937", "url": "https://cs.wikipedia.org/wiki?curid=1514937", "title": "Židovský hřbitov v Bečově nad Teplou", "text": "Židovský hřbitov v Bečově nad Teplou\n\nŽidovský hřbitov v Bečově nad Teplou vznikl v 17. století, prvně doložen v písemných pramenech je roku 1662. Během nacistické éry byl zničen a náhrobky byl vydlážděn dvůr Horního Gängerova mlýna v nedaleké Vodné. Po druhé světové válce mlýn zanikl. V roce 2010 byl zahájen archeologický průzkum a ze dvora vyzvednuto 156 náhrobků a jejich zlomků. Po restauraci byly postupně osazeny v místě původního hřbitova u bečovského nádraží při silnici do Nové Vsi. \n"}
{"id": "1514943", "url": "https://cs.wikipedia.org/wiki?curid=1514943", "title": "Klinická studie", "text": "Klinická studie\n\nKlinické studie jsou studie na lidech nebo na zvířatech, jejichž úkolem je ověření bezpečnosti a účinnosti nového léčiva, vakcíny, léčebného postupu, vyšetření, doplňků stravy či přístrojů. V závislosti na typu produktu a fázi vývoje jsou nejprve prováděny malé pilotní studie na dobrovolnících nebo pacientech, v případě pozitivních výsledků počet pacientů či dobrovolníků postupně stoupá. Klinické testy mohou mít různý rozsah, od jednoho výzkumného zařízení v jedné zemi až po mnoho zařízení v několika zemích. Kompletní řada klinických testů může stát desetitisíce až miliardy Kč.\n\nAby byla vypovídací hodnota klinických studií co nejvyšší, byla v postupu času vyvinuta sada složitých pravidel. Za zlatý standard se považuje RCT – randomizovaná dvojitě zaslepená studie (Randomized Control Trial), někdy také nazývaná jen dvojitě zaslepená studie (Double Blind). Nejčastěji zjišťuje účinnost léčiva. Podstatou je, aby lékař ani pacient netušil, jaký lék dostávají. Randomizace znamená náhodný výběr. Zpravidla se provádí tak, že počítač přidělí každému pacientovi náhodně generované číslo, tím se stává pro lékaře anonymní. Stejně tak přidělí náhodné číslo každému léčivu, které lékař použije. Tím se pro něj stává i lék anonymním. Dvojí anonymita (Double Blind) dává jistotu, že bude bias výběru (selection bias) zcela eliminován či přinejmenším zmenšen na minimum (viz Bias (epidemiologie)).\n\nKlinické testy jsou upraveny zákonem o léčivech č. 378/1997 Sb., který je označuje jako klinická hodnocení., které organizuje a financuje zadavatel a provádí zkoušející lékař, který odpovídá za průběh klinického hodnocení. .\n\nPodmínkou zahájení studie je zjištění že, předvídatelná rizika a obtíže pro subjekty hodnocení jsou vyváženy předpokládanými přínosy pro subjekty hodnocení i pro další potenciální pacienty; klinické hodnocení lze zahájit pouze tehdy, pokud podle etické komise a ústavu předpokládaný léčebný přínos a prospěch pro zdraví odůvodňují rizika. Klinické hodnocení může pokračovat pouze tehdy, pokud je dodržení tohoto požadavku trvale sledováno. Etická komise na žádost zadavatele vydá před zahájením klinického hodnocení k danému klinickému hodnocení stanovisko.\n\nEtická komise je nezávislý orgán tvořený odborníky z oblasti zdravotnictví a osobami bez vzdělání z oblasti lékařství, jejichž povinností je chránit práva, bezpečnost a zdraví subjektů hodnocení a zajistit tuto ochranu i vyjádřením svého stanoviska k protokolu klinického hodnocení, vhodnosti zkoušejících a zařízení, k metodám a dokumentům používaným pro informaci subjektů hodnocení a získání jejich informovaného souhlasu.\n\nPřípadné kompenzace zkoušeným za účast v klinickém hodnocení určuje zadavatel. Před zahájením studie etická komise posoudí výše kompenzací testovaným.\nPřípadná úhrada nákladů pacientů za léčbu závisí na tom, zda jde o léčivý přípravek dle zákona a dále na tom, zda je registrován a dále na osobě zadavatele. Zadavatel obecně poskytuje zdarma jen hodnocené léčivé přípravky. Ovšem je-li zadavatelem zkoušející, poskytovatel zdravotních služeb, vysoká škola nebo stát a hodnocené léčivé přípravky jsou registrované v ČR, není poskytnutí hodnocených léčivých přípravků zdarma povinné. Léčivým přípravkem také nejsou například zásadně nezměněné kmenové buňky. nebo v případě genové terapie vakcíny proti infekčním onemocněním.\n\nV případě léčivých přípravků klinickým testům předchází preklinické testování zejm. na zvířatech, kterým neprojde cca 50% testovaných látek. Samotnými klinickými testy pak úspěšně projde asi jen 15-25% testovaných látek. Cena klinických testů jednoho nového léčiva od začátku první fáze testů až po jeho uvedení do běžné klinické péče se odhaduje na půl miliardy USD (1 USD v hodnotě z roku 2000), klinické testy obvykle trvají asi pět let.\n\nKlinické testy nových léčiv se klasicky rozdělují do tří fází.\n\nV první fázi (20–100 pacientů) se ověřuje bezpečnost používané látky, její farmakokinetika a farmakodynamika a vhodné dávkování pro další testy.\n\nV roce 2010 bylo v této fázi ukončeno testování 46% látek.\n\nVe druhé fázi klinických testů (20–300 pacientů), do níž nové léčivo zpravidla postupuje až po zjištění, že je dostatečně bezpečné, se ověřuje zejména jeho schopnost dosáhnout žádoucího účinku proti dané nemoci. Samozřejmě se stále monitorují všechny nežádoucí vedlejší účinky. Je-li nové léčivo dostatečně efektivní, postupuje do třetí fáze.\n\nV letech 2008 až 2010 bylo v této fázi ukončeno testování 66% látek.\n\nTřetí fáze klinických testů (300–3000 i více pacientů), která je nejdražší, nejdelší a nejnáročnější. Jde o randomizované, multicentrické studie, jejichž cílem je zjistit, zda nové léčivo (či jeho kombinace s jinými léčivy) je účinnější proti dané nemoci než současný zlatý standard léčby. Teprve na základě výsledků třetí fáze klinických testů dochází k povolení nového léčiva pro léčbu dané nemoci v běžné klinické praxi. Třetí fáze může ovšem probíhat pro různé kombinace daného léčiva s jinými léčivy i po jeho povolení pro běžnou klinickou léčbu.\n\nV letech 2007 až 2010 bylo v této fázi ukončeno testování 30% látek.\n\nDíky výrazné variabilitě v lidské populaci se však musí sledovat bezpečnost a účinnost daného léku i při jeho běžném používaní, což bývá označováno za čtvrtou fázi klinických testů. Nedávno bylo navrženo, aby se během této fáze sledovaly i případné nečekané pozitivní účinky daného léku na jiné nemoci, jimiž pacient trpí zároveň.\n\nV roce 2012 proběhla diskuse o tom, zda zveřejňovat veškerá data z klinických testů. Pro zveřejnění hovořilo nejvíc odstranění monopolu regulátora a zkoušejícího hodnotit výsledky studie a také většina dobrovolníků to dělá pro dobro ostatních. Proti hovořila ochrana osobních dat testovaných, žádná záruka, že nezávislí odborníci budou skutečně nezávislí a zneužitelnost dat proti konkurentům. Zachovalo se status quo s omezenou publicitou.\n\n\n"}
{"id": "1514944", "url": "https://cs.wikipedia.org/wiki?curid=1514944", "title": "Blow Up Your Video World Tour", "text": "Blow Up Your Video World Tour\n\nBlow Up Your Video World Tour bylo koncertní turné australské hardrockové skupiny AC/DC, které sloužilo jako propagace studiového alba \"Blow Up Your Video.\" Jednalo se o poslední turné skupiny s bubeníkem Simonem Wrightem. Severoamerických částí turné se neúčastnil kytarista Malcolm Young, který se léčil ze závislosti na alkoholu a nahrazen byl svým synovcem Steviem Youngem. Young se strýci natolik podobal, že si náhrady fanoušci téměř nevšimli.\n\n\nPřídavekː\n\n\nAC/DC\n\n"}
{"id": "1514945", "url": "https://cs.wikipedia.org/wiki?curid=1514945", "title": "Dívčice (nádraží)", "text": "Dívčice (nádraží)\n\nDívčice je železniční stanice v jihozápadní části obce Dívčice v okrese České Budějovice v Jihočeském kraji oddělená od obce soustavou rybníků v oblasti Zbudovská Blata. Leží na tratích 190 a 193 (pravidelná osobní přeprava ukončena roku 2011). Stanice je elektrifikovaná (25 kV, 50 Hz AC, trať 190).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\n28. října 1895 otevřela společnost \"Netolická místní dráha\" železniční spojení své trati s Netolicemi, pro její obsluhu zde byla postavena nová výpravní budova na severní straně staršího nádraží a lokomotivní točnu pro obsluhu své trati. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 29. listopadu 1968.\n\nStanicí prochází dvoukolejná trať (190). Nachází se zde jedno hranové a dvě ostrovní nekrytá nástupiště, k příchodu na ostrovní nástupiště slouží přechody přes kolejiště. Na rok 2019 je plánována rekonstrukce stanice.\n\n"}
{"id": "1514948", "url": "https://cs.wikipedia.org/wiki?curid=1514948", "title": "Philippe Thys", "text": "Philippe Thys\n\nPhilippe Thys (8. října 1889 Anderlecht – 16. ledna 1971 tamtéž) byl belgický cyklista. Zúčastnil se deseti ročníků Tour de France (o další starty ho připravila první světová válka, která ho zastihla na vrcholu kariéry), jako první jezdec v historii se stal třikrát vítězem celkové klasifikace (1913, 1914 a 1920) a získal třináct etapových vítězství. \n\nV roce 1910 se stal mistrem Belgie v cyklokrosu, v roce 1911 vyhrál juniorský závod Circuit Français Peugeot. V roce 1912 podepsal profesionální smlouvu s týmem Peugeot-Wolber a startoval na své první Tour de France, kde skončil šestý. O rok později závod vyhrál, navzdory desetiminutové penalizaci za přijetí cizí pomoci při opravě zlomené vidlice, a stal se ve třiadvaceti letech jedním z nejmladších vítězů Tour v historii. V roce 1914 prvenství obhájil, když vedl závod od první do poslední etapy a o vítězství ho nepřipravila ani třicetiminutová penalizace za výměnu kola. Za první světové války sloužil u francouzského letectva. V roce 1917 vyhrál Giro di Lombardia i Paříž-Tours, v roce 1919 byl spolu s Marcelem Dupuyem první v dráhovém závodě Bruselská šestidenní. V roce 1920 vyhrál svoji třetí Tour de France a v cíli měl na druhého Hectora Heusghema náskok přes 57 minut. V roce 1921 zvítězil v prvním ročníku závodu Critérium des As.\n\nThys byl proslulý svým taktickým pojetím jízdy, kdy si uměl v dlouhém závodě ideálně rozložit síly a hlídat největší rivaly. Pro své krátké nohy a nízký posed byl přirovnáván k basetovi. Cyklistickou kariéru ukončil v roce 1927, později se věnoval závodně lukostřelbě a byl majitelem obchodu s bicykly a cestovní agentury. Jeho bilanci na Tour překonal až v roce 1963 svým čtvrtým vítězstvím Jacques Anquetil. V roce 2002 byl Philippe Thys posmrtně uveden do Síně slávy Mezinárodní cyklistické unie.\n"}
{"id": "1514949", "url": "https://cs.wikipedia.org/wiki?curid=1514949", "title": "Epidemiologická studie", "text": "Epidemiologická studie\n\nEpidemiologické studie dokazují spojitost mezi příčinou a následkem, počítají hodnoty rizikových faktorů. \n\nVšechny studie můžeme rozdělit na prospektivní a retrospektivní.<br>\nU prospektivních studií máme nejprve riziko a následně hledáme nemocné (například kohortová studie).<br>\nU retrospektivních studií máme nejprve nemocné a následně hledáme rizika, která mají s nemocí asociaci (například studie případů).<br>\nNěkteré studie jsou kombinací obou typů.<br>\n\nJiné dělení epidemiologických studií je na deskriptivní, analytické a experimentální. <br>\n\nU deskriptivních studií hledáme rozložení nemoci v populaci. Počítáme, jak velké procento jedinců je nemocných. To určuje incidence nebo prevalence. Výskyt nemoci vztahujeme k regionu, sezóně, pohlaví či sociální skupině (viz. demografie), obecně k demografickým datům (například prevalenční studie).<br>\n\nU analytických studií hledáme rizika onemocnění, počítáme je (například kohortové studie i studie případů). Výstupem bývá hodnota rizikového faktoru.<br>\n\nU experimentálních studií ověřujeme konkrétní hypotézu. Základem jsou intervenční studie (intervention studies), kdy se ověřuje intervence jako je podávání léků či účinnost vakcinace.<br>\nObservační studie (observational studies) jsou studie deskriptivní i analytické, u kterých výzkumník jen zaznamenává data, ale nemění situaci. Následně data analyzuje a interpretuje. Patří sem prevalenční studie, studie případů i kohortová studie. Výstupem bývá hodnota prevalence či incidence konkrétní nemoci. <br>\n\nEkologické studie (ecological studies) neboli korelační studie (correlation studies) porovnává frekvenci rizika a frekvenci onemocnění u různých populací. Další možností je porovnávat rizika a nemoc u stejné populace, ale v různém období (sezónnost nemoci). Výstupem může například být, že riziko onemocnění rakovinou konečníku je u české komunity žijící v USA větší než u průměrné populace v USA. Obdobou jsou migrační studie (migrant studies).<br>\n\nOtevřené studie (open studies) jsou studie neustále probíhající. Mohou to být jakékoli studie, do kterých jsou zařazovány nové skupiny (například nově narození, nově nemocní).<br>\n\nZaslepená studie (blinded, masked study) je každá studie, kdy jsou subjekty či intervence zaslepeny (randomizovány). Jinými slovy výzkumník neví, která skupina je v riziku, která intervence je kontrolní a která pokusná (například RCT).<br>\n\nExistují kombinace různých studií například studie případů kohort (case-cohort study) neboli retrospektivní kohortová studie, další je zahnízděna studie případů (nasted case-control study). Cílem je použít již dříve proběhlé studie k dalšímu výzkumu, zlevnit výzkum, zrychlit výzkum, eliminovat chyby.\n\nExistují dva ukazatele statistické průkaznosti dat: statistická přesnost (precision) a síla (power) získaných dat. Oba ukazatele se dají vypočítat jako statistická chyba I. a II typu (Chyby typu I a II,) jinými slovy statistická alfa chyba a beta chyba.<br>\n\nPřesnost (precision) vzorku (1-α) udává, s jakou pravděpodobností námi vypočtené výsledky platí. Statistická přesnost je dána metodikou odběru vzorku a zpracováním dat. Přesnost zvyšujeme opakováním stejného testu.<br>\n\nSíla (power) vzorku (1-β) udává, jak moc naše data zastupují celou populaci. Síla je dána velikostí vzorku. Pokud budeme testovat jen několik málo jedinců, může být přesnost výběru vzorků i zpracování dat vynikající, ale mnoho se toho o skutečné populaci nedovíme (síla bude mizivá). Sílu zvětšíme jen zvětšením velikosti odebraného vzorku. <br>\n\nPředstavit si to můžeme jako na obrázku. Terč je celá populace. Střed je průměr, odchylka od průměru je SD (standard deviation).<br>\nPřesnost je dána variabilitou výsledku testu. Čím větší rozptyl od středu, tím je hůř, tím je studie méně průkazná.<br>\nSíla je dána procentem populace, pro kterou výsledek platí. Čím větší část terče (populace) reprezentuje, tím lépe, tím je studie silnější.\n\nEpidemiologické studie mají svou hierarchii. Hyerarchie prací se týká pouze vědeckých studií a vědecky podložených důkazů, nevědecky získaná data nemají do systému přístup.<br>\n\nNa samotném vrcholu je Systematický přehled. Zahrnuje komplexní obraz nemoci, tabulky minimalizace epidemiologických rizik, metody průkazu původce a metodiky, jak v konkrétních případech nemoc diagnostikovat u jedince i u populace. Součástí systematického přehledu jsou i metody léčení s přesně stanovenými léky a dávkováním.<br>\nNa vytváření standardů se podílí meta analýza, která výsledky tisíce vědeckých prací shrne do jediného lehce pochopitelného závěru. Přehled je dynamický, mění se každoročně s novými získanými daty, s vývojem nemoci, se změnou prevalence v populaci. <br>\n\nSystematický přehled společně s meta analýzou bývá součástí počítačových programů, které používá státní správa při tvoření národních kontrolních programů.<br>\nKlinické studie konkrétně Randomizovaná dvojitě zaslepená studie (RCT – Randomized Control Trials) patří k nejhodnotnějším epidemiologickým studiím. <br>\nKohortová studie anglicky \"cohort study\", \"longitudinal study\" umí nejpřesněji vypočítat rizikový faktor. Hlavním ukazatelem je relativní riziko (RR), což je nejpřesnější ukazatel asociace mezi rizikem a nemocí. V rámci epidemiologických studií patří mezi vysoce ceněné.<br>\nStudie případů anglicky case control study patří v rámci epidemiologických studií mezi ty nejlevnější. Hlavním ukazatelem je šance onemocnění neboli odds racio (OR), které ukává, kolik krát má pacient s rizikem větší šanci onemocnět než bez něj. Pomocí tohoto ukazatele lze hodnotit výši rizikového faktoru. Je to hlavní ukazatel pro sledování dynamiky onemocnění. Pokud je OR větší než 1, nemoc v populaci narůstá. Pokud je OR menší než 1, dochází k poklesu epidemie. <br>\nPrevalenční studie neboli průřezová studie (Cross-sectional study) je epidemiology ceněná jako každoroční ukazatel o výskytu nemoci v populaci. K jejímu provedení je třeba mít pravdivá data o populaci a to z více zdrojů. Hlavním ukazatelem je Prevalenční poměr (PR= Prevalence Racio). Lze z něj vyčíst, zda nemoc v populaci s rizikem za uplynulé období vzrostla či klesla.<br>\n\nSérie případů (case series, clinical series) je soubor hlášení případů se stejnou diagnózou nebo více případů onemocnění obvykle vztažené na konkrétní místo, čas a populaci. Hlášení má deskriptivní formu (clinical study design), neprovádí analýzu, pouze popisuje příznaky, testy a léčebné metody. Cílem není odhadnout epidemiologická rizika, ale \"popsat nový výskyt nemoci\".<br>\n\nZaznamenání série případů se stává počátkem epidemie, endemie i pandemie. Série případů popisuje i nové metody diagnostiky, dokazuje novou etiologii nemoci či účinnost terapie. Největší slabinou popisu série případů je systematická chyba nazývaná Bias (epidemiologie).<br>\nO sérii případů se píší vědecké práce. Často jsou odměňovány prestižními oceněními včetně Nobelovy ceny za lékařství.<br>\nHlášení případů (case report) je výkaz jedné nebo více událostí, které jsou ojedinělé a důležité. První nález nové nemoci na daném území nebo nález nemoci u nového typu pacientů je základ pro další výzkum. V hlášení uvede lékař (pracovní tým) příznaky a symptomy, metodu diagnostiky, terapie a další kontroly, v případě potřeby i demografický profil pacienta či pacientů. Hlášení má formu vědeckého článku, má tedy úvod, metodiku, diskusi, závěr a krátký seznam odborné literatury, ve které jsou podobné nemoci popsány. Kromě popisu nemoci se popisují i první příznaky nemoci, neočekávaná efektivita léčení, neznámé vedlejší účinky a cena. Hlášení se posílá na ministerstvo zdravotnictví.<br>\nExistuje mezinárodní zpravodajský server pro zveřejňování vědeckých hlášení a výzkumu. EQUATOR (Enhancing the QUAlity and Transparency Of health Research)http://www.equator-network.org/ je databází přístupnou vědecké veřejnosti, ve které jsou evidovány hlášení případů, epidemiologické studie, systematický přehled (systematic review), genetické souvislosti, ekonomická vyhodnocení, statistické metody a analýzy, plus další vědecké práce.<br>\n\nU hlášení případů existují tato hlavní témata: neočekávané souvislosti mezi příznaky a nemocí, neočekávané okolnosti související s léčením či diagnostickými testy, nálezy související s novou patogenezí či komplikacemi nemoci, vzácné či unikátní projevy nemoci, unikátní způsoby léčení, abnormální anatomická poloha či velikost orgánů a struktur.<br>\n\nLaboratorní studie mají z hlediska epidemiologů nejmenší vypovídající hodnotu. Patří sem mikrobiologické nálezy na živných půdách, ale i biologické pokusy na laboratorních zvířatech. Jsou zatíženy největší chybou. \n\n- Prognostická hodnota\n\n"}
{"id": "1514955", "url": "https://cs.wikipedia.org/wiki?curid=1514955", "title": "Terminus (mytologie)", "text": "Terminus (mytologie)\n\nTerminus, „hraniční kámen“, je římský bůh hraničních kamenů. V Římě byly považovány za posvátné a ten, kdo je svévolně odstranil či přemístil, byl \"homo sacer\" – svatokrádežník –, a proto ho mohl kdokoli zabít. Při zasazování nových mezníků byl vykonáván zvláštní obřad: na zvoleném místě byla vykopána jáma, v níž byl rozdělán oheň, poté bylo nad ní obětováno zvíře, jehož krev do ní stekla. Potom bylo do ohně vhazováno ovoce, kadidlo, med a víno. Až pak mohl být zasazen hraniční kámen, který byl při této příležitosti ozdoben věnci a květinami. \n\nNa Terminovu počest se 23. února slavil svátek Terminalia, během kterého se majitelé sousedních pozemků scházeli u hraničních kamenů, zdobili je a obětovali koláče, žito, med, víno nebo krev beránka či selete, kterou kámen skropili. Celý svátek byl ukončen společnou hostinou. Veřejné Terminalie byly slaveny u šestého milníku na Via Laurentina, na staré hranici Říma a Laurenta.\n\nJeho svatyně, fanum Termini, se nacházela na Kapitolu v prostřední \"celle\" chrámu Jupitera Optima Maxima, zasvěcené samotnému Jupiterovi. Podle tradice Tarquinius Superbus nechal při stavbě tohoto chrámu odstranit svatyně jiných bohů, ale Terminus a Juventas toto odstranění odmítli, s jejich oltáři nešlo hnout, a proto musely být začleněny do nové stavby. Tím tato dvě božstva zajistila Římu pevné hranice a věčné mládí. Terminovou svatyní možná byl jen neopracovaný kámen, který toto božstvo reprezentoval a nad nímž zel otvor ve střeše chrámu – podobně jako v chrámu Dia Fidia.\n\nGeorges Dumézil vysvětluje podání o zachování svatyň Termina a Juventas v chrámu Jupitera Optima Maxima tím, že se jedná o Jupiterova pomocná božstva, která odpovídají pomocným božstvům védského Mitry. Terminus je podle jeho názoru bohem ručícím za správné rozdělování statků, především půdy, odpovídající védskému Bhagovi, „přídělu“, zatímco Juventas je bohyní chránící základní a zárodečnou část společnosti – \"iuvenes\", analogickou védskému Arjamanovi, perskému Airjamanovi a zarathuštrickému Sraošovi.\n"}
{"id": "1514956", "url": "https://cs.wikipedia.org/wiki?curid=1514956", "title": "Blackout v Severní Americe (2003)", "text": "Blackout v Severní Americe (2003)\n\nBlackout v Severní Americe v srpnu 2003 byl největší výpadek dodávky elektřiny v historii Spojených států amerických, který rozsahem překonal i proslulý blackout v listopadu 1965. V postižené oblasti žije okolo 55 milionů lidí a zahrnuje americké státy Connecticut, Massachusetts, Michigan, New Jersey, New York, Ohio, Pensylvánie, Vermont a kanadskou provincii Ontario.\n\nProud vypadl 14. srpna 2003 v 16:10 místního času. Mnoho lidí uvízlo ve výtazích a soupravách metra, kvůli nefunkčním semaforům se zastavila pouliční doprava, nejezdily elektrifikované vlaky Amtrak a byla uzavřena většina letišť, v horkém počasí nefungovala klimatizace, mobilní telefony byly bez signálu, musela být zrušena řada kulturních a sportovních akcí, věznice a nemocnice jely na nouzové generátory, z bezpečnostních důvodů bylo nařízeno odstavení jaderných elektráren. Docházelo k požárům od svíček, byly zaznamenány i případy rabování, ale nebylo jich tolik jako při předcházejících blackoutech. V New Yorku a dalších velkoměstech byla v té době pouhým okem viditelná Mléčná dráha. Dodávka proudu začala být postupně obnovována od večera 15. srpna, ale omezení provozu elektráren a průmyslových podniků trvala až do 28. srpna.\n\nPodle zprávy vyšetřovací komise byla příčinou výpadku programátorská chyba systému EMS v elektrárně firmy FirstEnergy v Eastlake (stát Ohio). Závada nebyla včas oznámena a kvůli špatné komunikaci nastal dominový efekt. Celková škoda způsobená blackoutem se odhaduje na šest miliard dolarů.\n\n"}
{"id": "1514957", "url": "https://cs.wikipedia.org/wiki?curid=1514957", "title": "Sanna Stén", "text": "Sanna Stén\n\nSanna Tutteli Stén (* 20. května 1977 Lohja) je finská veslařka. Je olympijskou medailistkou a dvojnásobnou mistryní světa.\n\nZačala veslovat v roce 1999 za klub Helsingin SP. V roce 2003 na mistrovství světa v Mediolanu obsadila desáté místo.\n\nOd roku 2005 s Minnou Nieminnen tvořila skif dvojku v lehké váze a vyhrály na mistrovství světa v Mnichově, v japonském Gifu obsadily třetí místo.\n\nPo šestém místě na mistrovství světa v roce 2006 v Etonu obsadily druhé místo na mistrovství světa v roce 2007 Mnichově a na mistrovství Evropy v Poznani třetí místo.\n\nNa olympijských hrách v roce 2008 v Pekingu obsadily druhé místo.\n\nSvoji kariéru ukončila v roce 2010.\n"}
{"id": "1514958", "url": "https://cs.wikipedia.org/wiki?curid=1514958", "title": "Jimmy McGrory", "text": "Jimmy McGrory\n\nJames Edward McGrory (26. dubna 1904 – 20. října 1982) byl skotský fotbalista a trenér, v obou rolích spjatý především se Celticem. Je nejlepším střelcem v historii klubu i celé skotské ligy. V lize dal 408 gólů v 408 zápasech, čili přesně gól na zápas.\n\n * – McGrory byl na hostování v Clydebank FC v sezoně 1923–24, ale vrátil se do Celticu na konci sezony, aby hrál v Glasgow Charity Cupu.\n\n\n\n"}
{"id": "1514959", "url": "https://cs.wikipedia.org/wiki?curid=1514959", "title": "Čelákovice (nádraží)", "text": "Čelákovice (nádraží)\n\nČelákovice je železniční stanice v jižní části města Čelákovice v okrese Praha-východ ve Středočeském kraji na řece Labi. Leží na tratích 072, 074, 233. Stanice je elektrifikovaná (3 kV ss, trať 072). Ve městě se dále nacházejí železniční zastávky \"Čelákovice-Jiřina\" a \"Čelákovice zastávka\".\n\nStanice byla vybudována jakožto součást odobočného úseku trati z Lysé nad Labem na nádraží Praha-Těšnov (ještě dříve na provizorní nádraží Praha-Rohanský ostrov) v majetku Rakouské severozápadní dráhy (\"ÖNWB\") primárně spojující Vídeň a Berlín. Autorem univerzalizované podoby stanic pro celou dráhu byl architekt Carl Schlimp. 4. října 1873 zde byl zahájen pravidelný provoz. Staniční budova prošla přestavbou v období mezi světovými válkami, kdy byla rozšířena a obdržela novou fasádu.\nPočátkem 80. let 19. století obdržela společnost Rakouská společnost místních drah (\"ÖLEG\") koncesi pro stavbu a provozování trati z Brandýsa nad Labem do vsi Mochov asi 4 kilometry jižně od Čelákovic. Základ budované tratě tvořila již existující vlečka do cukrovaru v Kostelci nad Labem. \"ÖLEG\" k obsluze své trati vybudovala novou výpravní budovu u brandýského zhlaví. Úplné železniční spojení s dalšími tratěmi v Neratovicích bylo dokončeno v roce 1899. Trať do Mochova zpočátku sloužila jen nákladní dopravě, letech 1939-2006 zde fungovala pravidelná osobní přeprava, ke znovuobnovení provozu došlo v roce 2018.\n\nElektrická trakční soustava sem byla dovedena 1976.\n\nV letech 2017 až 2018 prošla stanice rozsáhlou rekonstrukcí s úpravou parametrů koridorové stanice: vznikla zde dvě nová nástupiště, jedno hranové a jedno ostrovní krytá přístřeškem s podchody vybavenými výtahy a elektronickým informačním systémem. Podchody je možno podejít kolejiště na opačnou stranu od staniční budovy. Projekt souvisí s přestavbou celého úseku ve směru na Nymburk, má dojít ke zvýšení bezpečnosti cestujících a úpravy úseku pro traťovou rychlost 140-160 km/h.\n\nOd 13. června 2019 zde funguje cyklověž, úschovna na jízdní kola pro lidi, kteří na nich dojíždějí. Součástí je převlékárna, úschovna zavazadel či zásuvky s elektřinou.\n\nŽelezniční stanice Čelákovice se ve 13. ročníku soutěže o Nejkrásnější nádraží roku 2019 umístila na druhém místě za nádražím \"Rozsochy\" u stejnojmenné obce v Kraji Vysočina.\n\nStanicí prochází trojkolejná trať, má tři nástupiště a nádražní budovu. Kolejiště je možno podejít podchody.\n\n"}
{"id": "1514962", "url": "https://cs.wikipedia.org/wiki?curid=1514962", "title": "Jair Chajim Bacharach", "text": "Jair Chajim Bacharach\n\nJair Chajim ben Samsón Bacharach (* 1639, zřejmě v moravském Lipníku nad Bečvou – 1. ledna 1702, Worms) byl rabín a židovský učenec a rabín židovské obce ve Wormsu. \n\nJair Chajim Bacharach byl zpočátku rabínem v Koblenzi, v roce 1670 odešel do Wormsu, kde zpočátku vyučoval žáky jako rabín bez obecního rabinátu. V roce 1689 během válek o falcké následnictví bylo město zničeno vojskem francouzského krále Ludvíka XIV. Bacharach uprchl postupně do Met, Heidelbergu a nakonec do Frankfurtu nad Mohanem.\n\nŽidé se do města mohli vrátit až v roce 1699. Do čela nově vytvořené obec byl povolán Jair Chajim Bacharach ve funkci obecního rabína. Tuto funkci však vykonával jen krátce, neboť zemřeli jži v roce 1702. Byl pochován na Svatém písku, židovském hřbitově ve Wormsu. Jeho náhrobek má dle staré inventarizace číslo 1068. V nové inventarizaci \"Institutu Salomona Ludwiga Steinheima\" dosud není zaevidován.\n\nJair Chajim Bacharach po sobě zanechal rozsáhlé literární dílo čítající na 50 sborníků s vědeckým obsahem. Byl kabalistou a svého času také stoupenec pseudomesiáše Šabtaje Cviho. Vydal mj. responsy pod titulem \"Chavot Jair\" (\"Chavin Jair\"), pojmenované na památku své babičky Evy (Chavy) Bacharachové.\n\nJeho babičkou byla velmi vzdělaná Eva Bacharachová z Prahy. Jair Chajim byl ženatý se Sarlan († 1703 ve Wormsu), dcerou fuldského rabína Eliezera Brilina. Po smrti byla pochována po boku svého manžela a její náhrobek na Svatém písku se rovněž zachoval. Její náhrobek má dle staré inventarizace číslo 1064. V nové inventarizaci \"Institutu Salomona Ludwiga Steinheima\" dosud není zaevidován (2019).\n\n\n"}
{"id": "1514967", "url": "https://cs.wikipedia.org/wiki?curid=1514967", "title": "Petr Ševela", "text": "Petr Ševela\n\nPetr Ševela (11. července 1955 Brno – 10. července 2019 Slovensko) byl československý hokejový brankář. Jeho synem je slovenský a maďarský hokejový brankář Peter Ševela. \n\nV československé lize chytal za TJ ZKL/Zetor Brno, Duklu Trenčín a Slovan Bratislava. Odchytal 7 ligových sezón a nastoupil ve 127 ligových utkáních. V nižších soutěžích chytal i za TJ LB Zvolen, TJ Hutník ZŤS Martin, TJ Gumárne Púchov a TJ Partizán Liptovský Mikuláš. Reprezentoval Československo na mistrovství Evropy juniorů do 19 let v roce 1974, kde tým skončil na 4. místě a na Mistrovství světa juniorů v ledním hokeji 1975, kde tým skončil na 4. místě.\n\n"}
{"id": "1514968", "url": "https://cs.wikipedia.org/wiki?curid=1514968", "title": "Bacharach (příjmení)", "text": "Bacharach (příjmení)\n\nBacharach(ová), či Bachrach(ová), je německé příjmení, nejčastěj židovské. \n\nNěkteré významné osobnosti s tímto příjmením jsou uvedené v následujícím seznamu:\n\n"}
{"id": "1514973", "url": "https://cs.wikipedia.org/wiki?curid=1514973", "title": "Kulturní dům Slávie", "text": "Kulturní dům Slávie\n\nKulturní dům Slávie na jižním okraji historického centra Českých Budějovic byl postaven v letech 1871–1872. Objekt je chráněnou kulturní památkou. \n\nPopudem k projektu německého Spolkového domu, známého také jako Německý dům, byla výstavba domu místního českého spolku Beseda českobudějovická v roce 1869. V letech 1870–1871 proběhla sbírka, z jejíhož výtěžku spolek koupil pozemky na pravém břehu řeky Malše. Jako architekt byl osloven Ignác Vojtěch Ullmann, jenž byl autorem několika novorenesančních budov v Praze, nicméně plán pak podle některých zdrojů stavitel Slávie Karl Schmidt přepracoval. \n\nZákladní kámen byl položen v červenci 1871, budova byla slavnostně otevřena 31. prosince 1972 a stala se sídlem několika lokálních německých sdružení a spolků a během Protektorátu i politických stran včetně NSDAP. Kromě schůzí a společenských akcí byl Německý dům využíván také jako tělocvična, kino a knihovna. \n\nPo porážce nacistického Německa v roce 1945 zde sídlila například Komunistická strana a deník Jihočeská pravda, V roce 1950 pak byla budova po konfiskaci předána městu a domu se říkalo „Slovanský“ a „Stalinský“. Z období 1956–62, kdy jej vlastnilo Ministerstvo národní obrany, pochází lidový název budovy „Armáďák“ (oficiálně Dům armády, Armádní dům či Posádkový dům armády). Roku 1960, kdy se začal používat název „Dům osvěty“, patřila pod \"Park kultury a oddechu,\" od roku 1963 je kulturní památkou. Během 60. let 20. století byl kulturní dům hojně využíván také místními divadelními spolky. \n\nV 90. letech dům získaly Městské kulturní domy a dlouhodobě se zde pod hlavičkou různých organizací pořádají koncerty, taneční kurzy i plesy. Od roku 1993 se objekt nazývá KD Slavie. \n\nOd roku 2011 probíhá revitalizace objektu; město dokonce uvažovalo o jeho prodeji, ale v říjnu 2014 se jej rozhodla kompletně rekonstruovat. Sešlo i z plánu financování pomocí soukromých investic a rekonstrukce byla několikrát odložena. Od června 2019 se jí zabývá komise pro soutěžní dialog jmenovaná Radou města.\n\nDvoupatrová neorenesanční budova na Zátkově nábřeží je ve městě patrně nejvýznamnějším objektem 19. století. Přední stěna je dekorovaná bosáží a zakončena tympanonem s kruhovým oknem v jeho středu. Okna druhého patra jsou od sebe oddělena pilastry s hlavicemi spojujícími římsy. Za vchodovými dveřmi jsou vstupy do bočních částí, využívaných jako restaurace a kluby. Foyeru dominuje mohutné schodiště vedoucí k hlavnímu sálu, který může pojmout až 600 osob. \n\nV minulosti k domu patřila rozlehlá zahrada vedoucí podél řeky dnešní Dukelskou ulicí až k Alešově, kde byla například k dispozici půjčovna loděk a lehátek, veranda, sportoviště a v letech 1877–1888 se zde provozovalala i říční plovárna. Výstavbou Krumlovského mostu však objekt o zahradu přišel a od té doby se nachází pod úrovní silnice spojující Senovážné náměstí s Lidickou třídou. \n\nHlavní sál i klubovna se pronajímají pro kulturní a společenské akce. Music Club Slavia pořádá během července a srpna koncerty i na venkovní letní scéně.\n\n"}
{"id": "1514979", "url": "https://cs.wikipedia.org/wiki?curid=1514979", "title": "Mathod", "text": "Mathod\n\nMathod je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2018 žilo v obci 612 obyvatel.\n\nObec je poprvé zmiňována v roce 1141 jako Mastod. Do 31. srpna 2006 byla obec součástí distriktu Yverdon, od 1. září 2006 se stala součástí nového distriktu Jura-Nord Vaudois. Obec se nachází v údolí řeky Mujon, která je přítokem řeky Zihl.\n\nPočet obyvatel obce má rostoucí tendenci. V roce 2000 hovořilo 90,6 % obyvatel obce francouzsky. Ke švýcarské reformované církvi se hlásí 62,3 % obyvatel, k církvi římskokatolické 20 % obyvatel.\n\n\n"}
{"id": "1514981", "url": "https://cs.wikipedia.org/wiki?curid=1514981", "title": "Elisabetta Sanna", "text": "Elisabetta Sanna\n\nElisabetta Sanna, vlastním jménem \"Elisabetta Sanna Porca\" (23. dubna 1788 Codrongianos – 17. února 1825 Řím), byla italská františkánská terciářka a členka Unie katolického apoštolátu, založeného svatým Vincencem Pallottim. Byla svatořečena 17. září 2016.\n\nNarodila se v městečku Cordrongianos v provincii Saari na Sardinii v rolnické rodině Salvatora Sanny a Marie Dominiky Lai. Jako dítě ve třech měsících onemocněla neštovicemi, což mělo za následek znehybnění ramenou. V roce 1807 se vdala za Antonia Maria Porcu, se kterým měla sedm dětí. Dvě děti záhy po narození zemřely. V roce 1825 ovdověla a složila slib čistoty. V roce 1831 se rozhodla vykonat pouť do Svaté země, kterou však musela ukončit v Římě. Na cestě ji doprovázel její zpovědník kněz Jozef Valle. Pro vážné zdravotní problémy nebyla schopna návratu zpět na Sardinii. Zemřela v Římě 17. února 1857. Je pohřbena v Římě v kostele svatého Spasitele (\"Santissimo salvatore in Onda\") vedle hrobu svatého Vincence Pallottiho.\n\nProces svatořečení byl zahájen krátce po její smrti 11. března 1858, ale protáhl se až do roku 2014, kdy byla prohlášena za ctihodnou služebnici Boží. Dne 17. září 2014 byla blahořečena v bazilice Svaté Trojice v Saccargii (Sardinie).\n"}
{"id": "1514982", "url": "https://cs.wikipedia.org/wiki?curid=1514982", "title": "Panožka (hmyz)", "text": "Panožka (hmyz)\n\nPanožky jsou u hmyzu párové orgány na spodní straně těla larev (housenek a housenic) hmyzu připomínající pravé končetiny a mající stejný účel – slouží také k uchycení a pohybu. Na rozdíl od pravých nohou (na hrudních článcích) se panožky nacházejí na zadečkových článcích larev a nejsou článkované. Pár panožek na posledním zadečkovém článku má speciální název pošinky.\n\nPanožky se vyskytují u několika řádů hmyzu:\n"}
{"id": "1514986", "url": "https://cs.wikipedia.org/wiki?curid=1514986", "title": "Bitva u Liège", "text": "Bitva u Liège\n\nBitva u Liège či dobytí Liège (německy \"Eroberung von Lüttich\") představuje úvodní střetnutí první světové války. Tato bitva, která proběhla od 5. do 16. srpna 1914, zahájila první fázi války na západní frontě, během níž německé vojsko vpadlo do Belgie. Před útokem dala německá vláda Belgii ultimátum požadující volný průchod svých jednotek přes belgické území. Francie s Velkou Británií potvrdily, že v případě německé agrese poskytnou neutrální Belgii vojenskou pomoc. Když belgická vláda odmítla přistoupit na ultimátum, vyhlásilo císařství 4. srpna Belgii válku a německá první a druhá armáda vedené generály Alexandrem von Kluckem a Karlem von Bülowem vpadly na belgické území. Německé velení postupovalo dle poupraveného Schlieffenova plánu, který počítal s bleskovým útokem na Francii právě obchvatem přes území neutrální Belgie. V cestě německým silám zde ale stála pevnost Liège. Tento významný železniční uzel bráněný prstencem dvanácti pevností představoval důležité místo belgické obrany hájící přechod přes řeku Mázu. Proti městu vyrazila útočná skupina pod vedením generála Otty von Emmicha.\n\nNěmci zaútočili na Liège v noci 5. srpna, avšak pevnosti v okolí města prvnímu útoku odolaly. Prorazit obranu se jednotkám vedeným Erichem Ludendorffem podařilo druhého dne, avšak tyto německé síly, jimž se navíc 7. srpna podařilo zmocnit centra města, zde byly odříznuty až do 10. srpna. Belgičané se nakonec německému náporu neubránili. Po několikadenním bombardování okolních pevností supertěžkými moždíři s ráží 42 cm byly jednotlivé posádky přinuceny kapitulovat. Poslední dvě pevnosti, Hollogne a Flémalle, se vzdaly 16. srpna. Dobytí města a následké obsazení Namuru umožnilo německým vojskům pokračovat v postupu na západ za stahující se belgickou armádou.\n\n\n"}
{"id": "1514997", "url": "https://cs.wikipedia.org/wiki?curid=1514997", "title": "Malý hladkosrstý pinč", "text": "Malý hladkosrstý pinč\n\nMalý hladkosrstý pinč je plemeno psa. Vyšel ze stájových pinčů, podobně jako ostatní pinčové a také knírači. Byli to středně velcí psi, užívaní především k chytání krys a hlídání. Dříve se jim říkalo \"ratlík\" nebo \"srnčí ratlík\".\n\nMalý pes, který ovšem svým vzhledem odpovídá střednímu pinčovi. Svalnatý, co nejvíce čtvercového formátu a elegantního držení těla. Hlava je ve tvaru tupého klínu a také je relativně silná. Uši jsou vztyčené, klopené, vysoko nasazené, obvykle tvaru písmene V, s vnitřními koutky ležícími blízko lící, natočené vpřed směrem ke spánkům.Krk klenutý.Ocas ponechaný přirozeně, dříve se ale kupíroval.Srst krátká, lesklá a hustá. Zbarvení je buď jednobarevné (jelení červená, červenohnědá až tmavě červenohnědá), nebo černé s pálením - lesklá černá s červenými nebo hnědými znaky.\n\nS naším národním plemenem, pražským krysaříkem, který je nápadně menší, křehčí a nepůsobí atletickým dojmem.\n\nJsou to velmi temperamentní, bystří a odvážní psi. Jsou stále ve střehu, na cokoliv podezřelého okamžitě upozorní a k cizím jsou nedůvěřiví. Reagují rychle až překotně. Jejich povaha je přátelská, často si v rodině zvolí pouze jednoho člověka jako jejich pána, většinou je to člověk, který s nimi tráví nejvíce času a věnuje se jim.\n\nPotřebují spíše tlumit než povzbuzovat, zvláště co se hlasových projevů týče. Na péči o srst, na potravu a běžnou péči jsou nenároční, ovšem vyžadují důslednou výchovu.\n\nTyto ve své váhové kategorii univerzální psi jsou schopni plnit množství nejrozmanitějších úloh: společníka, hlídače, turisty i sportovce. Velmi se hodí pro soutěže agility, ale při správném tréninku jsou vhodní i pro sporty jako je např. Dog Puller, nebo Dog Dancing.\n\nDříve byli mnohem běžnější než dnes, dnes jsou chováni méně často, přesto je však nelze označit za vzácné.\n"}
{"id": "1515001", "url": "https://cs.wikipedia.org/wiki?curid=1515001", "title": "Ošun", "text": "Ošun\n\nOšun či Ochún, Oxúm nebo Ọṣun je oriš, v náboženství Jorubů bohyně řek a sladkých vod, luxusu, potěšení, sexuality, plodnosti, krásy a lásky. Je spojená s osudem a věštěním.\n\nBěhem smrtelného života byla Ošun královnou manželkou krále Šanga z Oyo.\n\nPo jejím posmrtném zbožštění byla přijata do jorubského panteonu jako aspekt pravěkého božství stejného jména. \n\nJe hlavní patronkou řeky Ošun nacházející se v Nigérii. \n\nJe synkretizována s Pannou Marií z El Cobre, Pannou Marií z Aparecidy a svatou Filoménou.\n\nV Santeríe je spojena s číslem 5, s řekou, se žlutou, zlatou, jantarovou a korálovou barvou, s veslem, mosaznými náramky, zrcadly. \n\n"}
{"id": "1515003", "url": "https://cs.wikipedia.org/wiki?curid=1515003", "title": "Podelhotský mlýn", "text": "Podelhotský mlýn\n\nPodelhotský mlýn od nepaměti stával na Konopišťském potoce v části později pojmenované Měsíční údolí. Známa jsou jména majitelů počínaje rokem 1792. V roce 1912 jej v dražbě zakoupil František Ferdinand d'Este, který mlýn zrušil, a od těch dob sídlo pustne a okolí zarůstá lesem.\n"}
{"id": "1515004", "url": "https://cs.wikipedia.org/wiki?curid=1515004", "title": "Apoštolská nunciatura v Angole", "text": "Apoštolská nunciatura v Angole\n\nApoštolská nunciatura v Angole je současná papežská reprezentace v Angole.\n\nDne 25. února 1975 byla brevem \"Quoniam Romano\" papeže Pavla VI. založena apoštolská delegace a dne 8. července 1997 byla brevem \"Ad plenius confirmandas\" papeže Jana Pavla II. povýšena na apoštolskou nunciaturu.\n\nApoštolští delegáti\n\nApoštolští nunciové\n\n\n"}
{"id": "1515009", "url": "https://cs.wikipedia.org/wiki?curid=1515009", "title": "Harfový most (Tábor)", "text": "Harfový most (Tábor)\n\nHarfový most je vžitý neoficiální název železobetonového zavěšeného mostu ve směru východ–západ přes rybník Jordán v Táboře v prostoru mezi Pražským předměstím a Čekanicemi, jihovýchodně od místní části Náchod. Je označován též například most přes Jordán. Je součástí severního silničního obchvatu Tábora. Převádí silnici I/19 směrem od Plzně k napojení na dálnici D3, které se nachází asi 2,5 km východně od mostu, přičemž dálnice D3 tvoří východní obchvat města, po němž tříkilometrovým úsekem peážuje i silnice I/19, která pak pokračuje k Pelhřimovu. \n\nProjekce a stavba trvaly dle Encyklopedie mostů asi 5 let, byl stavěn v letech 1984 až 1991, dle Táborského deníku byl most otevřen 4. července 1991, dle Encyklopedie mostů byl dokončen v roce 1990. Původním termínem dokončení byl říjen 1990, stavba nabrala pětiměsiční skluz, k jehož dorovnání firma zavedla dvousměnný provoz, pro který však firma neměla dost pracovníků. Náklady na postavení byly dle Encyklopedie mostů 45 milionů Kč, dle Táborského deníku 80 milionů Kč.\n\nInvestorem byl Silniční a investorský útvar České Budějovice, dodavatelem Stavby mostů Praha. \n\nO výstavbě mostu natočil Jan Svoboda 29minutový dokumentární film.\n\nPostavením obchvatu s mostem bylo zklidněno centrum města, kterým dříve na komunikaci Praha – České Budějovice projíždělo denně až 25 tisíc motorových vozidel, a zároveň se zkrátila cesta (Encyklopedie mostů uvádí zkrácení „o celou půlhodinu“). Již měsíc po otevření mostu poklesl počet automobilů projíždějících centrem města z 21–24 tisíc denně zhruba na polovinu a z centra téměř zcela vymizela nákladní auta, čímž se zvýšila průjezdnost centrální křižovatky na Křižíkově náměstí.\n\nNěkteří obyvatelé se postavení mostu obávali kvůli ohrožení pitné vody. Protože rybník Jordán je zároveň nádrží pro čerpání pitné vody pro Tábor, vztahují se na most velmi přísná hygienická opatření.\n\nDvě dvouproudové komunikace na železobetonových nosnících jsou zavěšeny na 26 ocelových lanech, která vybíhají z 60 metrů vysokého pylonu. Lanová konstrukce připomíná dvojici harf. Most je dle Encyklopedie mostů 220 metrů dlouhý a 22 metrů široký, dle distributora dokumentárního filmu o výstavbě mostu je 212 metrů dlouhý a 23 metrů široký, stavební firma uvádí v referencích také délku mostu 208,5 metru. Pylon, který měl být původně založen do dna rybníka, byl přenesen na jeho břeh, resp. na výběžek terénu do prostoru nádrže. Výška pylonu je 77 m od základů, z toho 53,5 m výška nad mostovkou. 111 metrů dlouhé hlavní mostní pole je ve výšce 10,5 metrů nad hladinou Jordánu. Jednotlivé lamely mají délku 6,2 m a hmotnost 160 tun.\n\nDle referencí stavební firmy SMP CZ patří mezi první realizované mosty s harfovým systémem závěsů v České republice (podobnou konstrukci a vzhled má například Lanový most na Jižní spojce v Praze, budovaný o 6–7 let později). \n\nV síni tradic města Tábora se nachází model mostu.\n\n"}
{"id": "1515019", "url": "https://cs.wikipedia.org/wiki?curid=1515019", "title": "Daniel (patriarcha rumunský)", "text": "Daniel (patriarcha rumunský)\n\nDaniel (vlastním jménem: Dan Ilie Ciobotea; * 22. července 1951, Dobrești) je patriarcha Rumunské pravoslavné církve.\n\nNarodil se ve vesnici Dobrești patřící pod město Bara, jako třetí syn Alexie a Stely Ciobotea.\n\nZákladní vzdělání získal ve své rodné vesnici, poté navštěvoval gymnasium v Lăpușnic. Roku 1966 podstoupil kurzy na střední škole v Buziașu a Lugoji. Roku 1970 byl přijat na Teologický institut v Sibiu, kde získal titul z teologie se specializací na Nový zákon. Dále studoval na protestantské teologické fakultě Univerzity lidských studií ve Štrasburku a na katolické teologické fakultě freiburské univerzity.\n\nV letech 1980–1986 byl lektorem Ekumenického institut v Bossey ve Švýcarsku a později byl hlavním adjunktem této instituce.\n\nRoku 1987 vstoupil do pravoslavného monastýru Sihăstria a získal mnišské jméno Daniel. Jeho spirituálem byl otec Cleopa Ilie. Dne 15. srpna 1987 byl vysvěcen na kněze.\n\nRoku 1988 získal titul archimandrity\n\nV letech 1988–1990 byl konzultorem a ředitelem sekce teologického a ekumenického dialogu rumunského patriarchátu.\n\nRoku 1992 začal učit teologii na pravoslavné teologické fakultě Dumitru Staniloae Univerzity Alexandru Ioan Cuza v Jasy.\n\nV březnu roku 1990 byl jmenován pomocným biskupem archieparchie Temešvár a titulárním biskupem z Lugoj a biskupské svěcení získal 4. března z rukou arcibiskupa Nicolae Corneanu. O tři měsíce později byl ustanoven arcibiskupem metropolitou moldavským a bukovinským.\n\nDne 12. září 2007 byl zvolen patriarchou Rumunské pravoslavné církve.\n"}
{"id": "1515020", "url": "https://cs.wikipedia.org/wiki?curid=1515020", "title": "Jaroslav Šajtar", "text": "Jaroslav Šajtar\n\nJaroslav Šajtar (3. prosince 1921 – 4. února 2003) byl český šachový mistr a čestný velmistr narozený v Ostravě. \n\nZvítězil v soutěži v Krakově v roce 1938, třikrát se umístil na sdíleném 4. místě v Chocni (1942), Praze (1943, zvítězil Alexander Aljechin) a ve Zlíně (1943) a na samostatném 4. místě v Teplicích (1947). Vrcholnou formu měl na přelomu čtyřicátých a padesátých let; jeho nejlepším výsledkem bylo sdílené 2. místo s Izákem Boleslavským, Luďkem Pachmanem a Vasilem Smyslovem ve Varšavě roku 1947 a 3. místo v Bukurešti v roce 1949. Hrál v československém týmu proti Velké Británii v roce 1947 a na olympiádách v Helsinkách (1952) a Amsterdamu 1954. V československém mistrovství v roce 1952 skončil na 2. místě. \n\nV roce 1956 byl Šajtar zvolen viceprezidentem FIDE (jako prezident zóny 3 – východní Evropa). Do roku 1974 sloužil jako funkcionář FIDE a věnoval se organizaci šachových soutěží. Často sloužil jako rozhodčí na studentských olympiádách. \n\nŠajtar získal titul mezinárodního mistra v roce 1950, v roce 1955 se stal mezinárodním rozhodčím. FIDE mu jako doposud jedinému Čechovi v roce 1985 udělila titul čestného velmistra. \n\n\n"}
{"id": "1515022", "url": "https://cs.wikipedia.org/wiki?curid=1515022", "title": "L'origine di Jaromeritz in Moravia", "text": "L'origine di Jaromeritz in Moravia\n\nL'origine di Jaromeritz in Moravia aneb v českém překladu \"O původu Jaroměřic na Moravě\" je opera (\"dramma per musica\"), kterou složil František Antonín Václav Míča v roce 1730. Opera zřejmě záhy zazněla i v českém překladu. Toto dílo je tedy považováno za historicky první dochovanou operu provozovanou v českém jazyce.\n\nJedná se o jednu (z nejméně dvou) oper českého hudebního skladatele Františka Antonína Václava Míči, avšak jedinou dochovanou. Premiéra v italštině proběhla na questenberském zámku v Jaroměřicích nad Rokytnou.\n\nOpera má tři jednání a tři komická intermezza, z nichž se v původní partituře zachovala pouze část – dvě jednání a dvě intermezza. Jako celek se dochovala v německém překladu libreta. \n\nAutorem původního italského textu byl G. D. Bonlini, často uváděný pod pseudonymem \"Blinoni\". Opera zřejmě záhy zazněla i v překladu do češtiny. Dle poznámky v partituře byla opera reprízována ještě v roce 1738, tedy za autorova života. Skladatel v opeře použil sopránové chalumeau, plátkový dechový nástroj, předchůdce klarinetu. \n\nPrvní novodobé provedení 27. 9. 1980 v Sále předků jaroměřického zámku nastudovala Komorní opera Miloše Wasserbauera při brněnské JAMU Brno, d: J. Pinkas, r: F. Preisler).\n\nV roce 1994 vyšla opera na hudebním CD vydavatesltví Supraphon-\"Monde classique\". \n\n"}
{"id": "1515026", "url": "https://cs.wikipedia.org/wiki?curid=1515026", "title": "Seznam dílů seriálu Dáma a Král", "text": "Seznam dílů seriálu Dáma a Král\n\nToto je seznam dílů seriálu \"Dáma a Král\". Český kriminální seriál \"Dáma a Král\" je vysílán od 22. října 2017 na TV Nova.\n\n<onlyinclude></onlyinclude>\n\nPrvních 8 dílů první série bylo odvysíláno na podzim 2017, zbývajících 8 dílů na jaře 2018.\nNa tiskové konferenci v srpnu 2018 Nova oznámila vysílání prvních osm dílů druhé řady seriálu na podzim 2018. O rok později bylo oznámeno pokračování seriálu, v programu byly nové díly uvedeny jako pokračování druhé série. Na podzim 2019 bylo odvysíláno pět dílů. Premiéra zbývajících dílů proběhne v roce 2020.\n"}
{"id": "1515032", "url": "https://cs.wikipedia.org/wiki?curid=1515032", "title": "Blabyrchva", "text": "Blabyrchva\n\nBlabyrchva ( Блабырхәа, ბლაბურხვა - Blaburchva) je vesnice v Abcházii, v okrese Gudauta. Leží přibližně 16 km severozápadně od okresního města Gudauty na úpatí pohoří Bzybský hřbet. Obec sousedí na západě s Kaldachvarou, na východě s Barmyší a na jihu s Amžikuchvou a Mysrou. Na severu od Blabyrchvy se nachází těžko přístupný horský terén. Obcí je vedena hlavní silnice spojující Rusko se Suchumi.\n\nOficiálním názvem obce je Vesnický okrsek Blabyrchva \"(rusky Блабырхвинская сельская администрация, abchazsky Блабырхәа ақыҭа ахадара)\". Za časů Sovětského svazu se okrsek jmenoval Blaburchvinský selsovět \"(Блабурхвинский сельсовет)\".\n\nSoučástí obce Blabyrchva jsou tyto okolní vesničky: Anhaštyk \"(Анҳашҭыкә)\", Blabyrchva Agu \"(Блабырхәа Агәы)\", Cvdzacha \"(Цәӡаха)\", Čerkezichu \"(Черқьезихәы)\" a Šlara \"(Шлара)\".\n\nObec nesla před rokem 1992 oficiální název Blaburchva ( Блабырхәа), došlo tedy jen ke drobné úpravě názvu. Název samotný je odvozen od jména zdejšího starého šlechtického rodu Blabba (Блабба), který vlastnil zdejší pozemky.\n\nDle nejnovějšího sčítání lidu z roku 2011 je počet obyvatel této obce 633 a jejich složení následovné:\n\n\nPřed válkou v Abcházii žilo v obci 151 obyvatel. V celém Blabyrchvinském selsovětu žilo 837 obyvatel.\n\n"}
{"id": "1515033", "url": "https://cs.wikipedia.org/wiki?curid=1515033", "title": "Ordinariát pro věřící východního ritu v Brazílii", "text": "Ordinariát pro věřící východního ritu v Brazílii\n\nOrdinariát pro věřící východního ritu v Brazílii je ordinariát pro katolíky východního ritu. \n\nOrdinariát zahrnuje celé území Brazílie a všechny katolíky východního ritu.\n\nSídlem ordinariátu je Rio de Janeiro.\n\nRozděluje se do 4 farností. K roku 2016 měl 10 160 věřících, 2 ordinariátní kněze, 3 řeholní kněze a 3 řeholníky.\n\nOrdinariát byl zřízen 14. listopadu 1951 dekretem \"Cum fidelium\" Kongregace pro východní církve.\n\n\n"}
{"id": "1515036", "url": "https://cs.wikipedia.org/wiki?curid=1515036", "title": "Josef Přibyl (zápasník)", "text": "Josef Přibyl (zápasník)\n\nJosef Přibyl (1. března 1904 – 20. června 1968) byl československý zápasník, účastník Letních olympijských her v Berlíně 1936. \n\nSe zápasem začínal v KA Soukup-Vršovice, prvních významných úspěchů dosáhl až v dresu AFK Stráže bezpečnosti. V roce 1924 nastoupil ve velkém sále Lucerny k utkání proti KA Dan z Kodaně, v němž Stráž podlehla dánským soupeřům 8:4. V roce 1927 pak poprvé dobyl titul Mistra republiky mezi 15 závodníky ve váze do 75 kg a byl vyhlášen nejlepším sportovcem Československého svazu těžké atletiky. Nastoupil rovněž za národní družstvo proti silným Estoncům, kteří zvítězili v Praze 15:9.\n\nO rok později obhájil úspěšně titul Mistra republiky, nominace na Letní olympijské hry v Amsterdamu mu unikla a Československo odjel reprezentovat zkušenější Hála. V roce 1929 odjel na Mistrovství Evropy do Dortmundu, ale po dvou prohrách skončil bez úspěchu. V roce 1930 skončil na Mistrovství Československa druhý za Hálou. V roce 1931 vybojoval nominaci na domácí Mistrovství Evropy a obsadil 4. místo ve váze do 79 kg. V roce 1932 nemohl vzhledem k obtížné finanční situaci svazu odcestovat na Letní olympijské hry do Los Angeles. Na domácím šampionátu pak skončil třetí za Vávrou a Novákem.\n\nV roce 1933 přestoupil do Bohemians Praha a i v jejich dresu navázal na předchozí úspěchy. V roce 1934 nechyběl v nominaci na Mistrovství Evropy v Římě. Po jedné výhře a dvou prohrách zůstal bez medaile. V roce 1935 opět zvítězil na Mistrovství Československa a v dresu Bohemians zaznamenal vítězství i v utkání proti družstvu německého mistra z Norimberka, v němž Bohemians vyhrály 4:3. V olympijském roce 1936 skončil na Mezinárodním Mistrovství Českoslovenka druhý za Maďarem Palotasem a startoval i na Letních olympijských hrách v Berlíně. Celkem 5× se stal Mistrem ČSR a ještě v roce 1939 obsadil na domácím Mistrovství druhé místo. Již během aktivní kariéry působil jako funkcionář a později i jako trenér. Ve 30. letech byl místopředsedou Československého svazu těžké atletiky a v 50. letech i předsedou ústřední trenérské rady. Jeho jméno se objevilo i v organizačním výboru k Mistrovství Evropy v zápase řecko-římském v Praze v roce 1947.\n\n\n"}
{"id": "1515037", "url": "https://cs.wikipedia.org/wiki?curid=1515037", "title": "Patxi Xabier Lezama Perier", "text": "Patxi Xabier Lezama Perier\n\nPatxi Xabier Lezama Perier (* 20. června 1967, Bilbao, Vizcaya je španělský sochař a spisovatel baskického původu.\n\nRoku 1987 se však rozhodl pro umění. Uměleckou kariéru se rozhodl začít v Bilbau, sochal především z dubového dřeva. Po návratu do Baskicka se obrátil ke kovu a kameni. Věnoval se též knižním psát knihy baskické mytologie.\n\n\n"}
{"id": "1515038", "url": "https://cs.wikipedia.org/wiki?curid=1515038", "title": "Markéta Janoušková", "text": "Markéta Janoušková\n\nMarkéta Janoušková (* 2. července 1989 Praha) je česká houslistka. Působí jako sólistka, komorní hráčka, umělecká vedoucí a pedagožka. Propaguje český folklór v zahraničí. Žije v Berlíně.\n\nVystudovala na Pražské konzervatoři ve třídách prof. Dany Vlachové a prof. Jaroslava Foltýna, na Chicago College of Performing Arts, poté na Akademii Múzických Umění v Praze. Studia završila v Berlíně na Hochschule für Musik Hanns Eisler u profesora Ulfa Wallina.\n\nMarkéta je dvojnásobnou vítězkou Akademie Václava Hudečka.\n\nOceňovaná je především pro svou všestrannost. Díky své rodině se inspiruje i v lidové hudbě. Na kontě má několik CD nosičů. Z poslední doby především CD Goldbergových variací pro Maltskou filharmonii a spolupráci na CD komorních děl Jiřího Temla pro Český rozhlas.\n\nJako sólistka se představila v rámci Tallin Winter Festival, v komorním cyklu Teplické filharmonie, na hudebním festivalu Ludwiga van Beethovena, vystoupila na recitálu v řadě Jour de Fix v Berlíně, na belgickém festivalu Hulacourt Art, Malta Biennale, na zahajovacím koncertě ISA (Rakousko), Piestany Music Fest, Beyond Music Festival, Castello Music Festival (Španělsko), Sevenoaks Music Festival (Spojené království), Vesna v Rossii (Moskva), na Aurora Chamber Music (Švédsko, závěrečný koncert), Classic um Eins (Německo), Mezinárodním festivale Český Krumlov, na festivalech České doteky hudby a Dvořákův festival. Pravidelně vystupuje na d´Accord Kammermusik.\n\nAktivně spolupracuje také jako sólistka/primáška Cimbálové Muziky Jiřího Janouška. Jejich společný projektem je FolkloreClassic, který se pohybuje na pomezí klasické a lidové hudby.\n\nByl jí věnován jeden z dílů dokumentárního seriálu České televize \"Nehasit, hořím!\" a byla jedním z protagonistů dokumentu \"Učedníci hudby.\" Pro svůj poslední film \"Vlk z Královských Vinohrad\" si ji vybral režisér Jan Němec.\n\n"}
{"id": "1515042", "url": "https://cs.wikipedia.org/wiki?curid=1515042", "title": "Cornay", "text": "Cornay\n\nCornay je francouzská obec v departementu Ardensko v regionu Grand Est. Žije zde obyvatel.\n\nObec leží na jihovýchodě departementu Ardensko. \n\n\"Počet obyvatel\"\n"}
{"id": "1515045", "url": "https://cs.wikipedia.org/wiki?curid=1515045", "title": "Vila Bernarda Marka", "text": "Vila Bernarda Marka\n\nVila Bernarda Marka je rodinný dům, který stojí v Praze 5-Hlubočepích ve vilové čtvrti Barrandov ve svahu mezi ulicemi Barrandovská a Skalní.\n\nVilu pro manžele Markovy postavenou v letech 1940–1941 navrhli architekti Antonín a Jaroslav Gabrielovi.\n\nVila je postavena na půdorysu latinského kříže s krátkými rameny. Stavba ve stylu anglického cottage má vysokou střechu s keramickou krytinou vzhledově podobnou prejzům. Její vysoké štíty jsou hladké nebo svisle členěné. Svislé členění vytváří dojem hrázděného zdiva. Nad rameny kříže jsou střechy vyšší, na severozápadní straně je místo štítu valba. Dům v klesajícím terénu umožňuje vznik terasy s dřevěnou balustrádou.\n\n\n\n"}
{"id": "1515048", "url": "https://cs.wikipedia.org/wiki?curid=1515048", "title": "Service interministériel des archives de France", "text": "Service interministériel des archives de France\n\nService interministériel des archives de France je generální ředitelství francouzských archivů. Meziresortní služba francouzských archivů vznikla v roce 1897 a do roku 2009 se nazývala Direction des Archives de France (ředitelství francouzských archivů). Ředitelství stanovuje pravidla týkající se činnosti archivů, vyplývající z francouzského zákoníku o kulturním dědictví. Vykonává kontrolu jejich plnění u veřejných archivů a některých soukromých archivů. Koordinuje rovněž mezinárodní spolupráci v oblasti archivnictví. Jeho sídlem je Hôtel de Jaucourt v Rue des Francs-Bourgeois v pařížské čtvrti Marais.\n\nV roce 1897 bylo při Ministerstvu kultury a vzdělávání zřízeno ředitelství archivů, aby řídilo Národní archiv, archivy departementů a komunální archivy. V roce 1959 se stalo součástí nově vytvořeného Ministerstva kultury.\n\nFungování ředitelství archivů bylo upraveno vyhláškami ze dne 25. března 2002. Ředitelství zahrnovalo generální inspekci francouzských archivů, zastoupení pro národní oslavy, oddělení pro institucionální a profesní síť, oddělení archivní politiky a meziresortní koordinaci, oddělení technologických inovací a standardizace, oddělení veřejné správy a úřad pro obecné záležitosti a dokumentaci.\n\nNa základě vyhlášky č. 2009-1393 ze dne 11. listopadu 2009 bylo ředitelství francouzských archivů dne 15. listopadu 2009 sloučeno do nového generálního ředitelství kulturního dědictví v rámci ministerstva kultury. V jeho rámci funguje Service interministériel des archives de France odpovědná za dohled nad archivy.\n\nService interministériel des archives de France je členěná na oddělení:\n\nDále provádí kontrolu činnosti u Národního archivu (Archives nationales), Archives nationales du monde du travail (archiv podniků a společností) a Archives nationales d'outre-mer (archiv zámořských území).\n\n"}
{"id": "1515049", "url": "https://cs.wikipedia.org/wiki?curid=1515049", "title": "Barilović", "text": "Barilović\n\nBarilović (dříve Barilovići) je vesnice a sídlo stejnojmenné opčiny v Chorvatsku v Karlovacké župě. Nachází se u břehu řeky Korany, asi 9 km jihozápadně od Karlovace. V roce 2001 žilo v Barilovići 307 obyvatel, v celé opčině pak 3 095 obyvatel.\n\nV opčině se nachází celkem 44 vesnic. Samotné středisko opčiny, \"Barilović\", je po Belajských Poljicích, v nichž žije 580 obyvatel, druhou největší vesnicí v opčině. Většina sídel jsou však většinou malé vesničky, které často nedosahují 50 a někdy ani 10 obyvatel. Vesnice Gornji Poloj, Mrežnica a Novi Dol jsou dokonce i opuštěné.\n\n"}
{"id": "1515053", "url": "https://cs.wikipedia.org/wiki?curid=1515053", "title": "Hâfiz Osman", "text": "Hâfiz Osman\n\nHâfiz Osman (1642–1698) byl osmanský kaligraf známý díky svým rukopisům a vytvoření šablon, které se později staly klasickým designem stránek v knihách. \n\nCelým rodným jménem \"Osman Den Ali\" se narodil v Istanbulu. Byl původem derviš a později pracoval pod jménem \"Hâfiz Osman\". Jeho otec byl muezzinem v mešitě Khasséki a jeho rodina byla díky tomu dobře zabezpečená. \n\nStal se dokonalým kaligrafem a byl také učitelem osmanských sultánů Ahmeda II., Mustafy II. a Ahmeda III. Nejvíce jej pak docenil sultán Mustafa II., který podle legend často pozoroval a oceňoval jeho práci.\n\nVzděláván byl hlavně Suyolcuzade Mustafa Eyyubi a Dervişem Alim. Studoval styly \"nashk\" a \"sulus\" a poté od Mustafy Eyyubiho získal ocenění. Osman se také inspiroval prací Šejka Hamdullaha, který byl významným kaligrafem 15. století a mnoho hodin vytvářel kopie jeho prací. \n\nOsman také oživil šest stylů písma, které se během let přestaly užívat. Tyto style se poté těšily velké oblibě a dostaly název \"Písmo Hâfiz Osmana.\" Mladší generace kaligrafů poté preferovalo jeho styly a kompletně nahradily do té doby nejoblíbenější Hamdullahovy styly. \n\nJeho tvorba, která se zachovala do dnešních dnů, se nachází v paláci Topkapi.\n"}
{"id": "1515054", "url": "https://cs.wikipedia.org/wiki?curid=1515054", "title": "Place Renée-Vivien", "text": "Place Renée-Vivien\n\nPlace Renée-Vivien je náměstí v Paříži ve 3. obvodu.\n\nNáměstí se nachází ve čtvrti Marais na křižovatce ulic \"Rue du Temple\" a \"Rue des Haudriettes\".\n\nNáměstí bylo založeno v roce 1851 a v roce 2007 bylo pojmenováno podle anglické básnířky Renée Vivien (1877–1909). V prostoru dnešního náměstí stával až do období Francouzské revoluce pranýř, zřízený původně řádem templářů.\n\n"}
{"id": "1515057", "url": "https://cs.wikipedia.org/wiki?curid=1515057", "title": "Premiata Forneria Marconi", "text": "Premiata Forneria Marconi\n\nPremiata Forneria Marconi je italská rocková skupina, která patřila k představitelům art rocku sedmdesátých let. \n\nSkupina vznikla v roce 1970 v Miláně (jejími předchůdci byli \"I Quelli\", odkud přišel zpěvák a kytarista Franco Mussida). Název znamená „Marconiho vyznamenaná pekárna“ a byl inspirován vývěsním štítem ve městě Chiari, obvykle se zkracoval na PFM. V roce 1972 vyšlo debutové album \"Storia di un minuto\". PFM byli první italskou rockovou skupinou, která se prosadila v zahraničí – koncertovali v USA a na readingském festivalu, nahrávali pro Asylum Records, bodovali v hitparádě Billboard 200. \n\nProjev kapely spojoval progresivní rock s prvky vážné a lidové hudby nebo jazzu, vedle syntezátoru používali PFM i housle a flétnu. Skupina se inspirovala ranými King Crimson, vedle italských textů zpívala i anglické, které pro ni psal Peter Sinfield. Spolupracoval s ní také Fabrizio De André. Největší hit měl název „Impressioni di settembre“. \n\nV roce 1987 skupina přerušila aktivitu, vrátila se v roce 1997 konceptuálním albem na motivy antických mýtů \"Ulisse\", pro něž napsal texty Vincenzo Incenzo.\n\n"}
{"id": "1515060", "url": "https://cs.wikipedia.org/wiki?curid=1515060", "title": "Pražská brusle", "text": "Pražská brusle\n\nPražská brusle (od roku 1994: Česká brusle) je mezinárodní soutěž v krasobruslení. Od 1960 do roku 1997 probíhala v kategorii Seniorů. Turnaj se konal obvykle v listopadu nebo prosinci v Praze. Medaile byly udělovány v těchto disciplínách: jednotlivci muži, jednotlivci ženy, sportovní páry a tanec na ledě. Od roku 1999 se soutěž nepravidelně pořádá jako součást závodů ISU Junior Grand Prix. \n"}
{"id": "1515065", "url": "https://cs.wikipedia.org/wiki?curid=1515065", "title": "Dluhonická spojka", "text": "Dluhonická spojka\n\nDluhonická spojka je označení pro úsek železniční tratě mezi Dluhonicemi a Prosenicemi, který spojuje stanice v těchto obcích samostatně vedenou dvojicí kolejí bez nutnosti zajíždět úvratí přes železniční stanici v Přerově. Jedna kolej je vedena ze stanice Prosenice napravo podél trati z Bohumína do Přerova a před stanicí v Přerově se odklání severozápadně k městu Olomouc. Druhá kolej je ve směru od Prosenic vyvedena od přerovského zhlaví vlevo mírným stoupáním na nadjezd, kterým překonává další tři koleje a mimoúrovňovým křížením tak přechází na opačnou stranu kolejiště před stanicí Dluhonice. Tento přesmyk umožňoval před zrušením levostranného provozu na trati z Bohumína do Břeclavi plynulý přechod na pravostranný provoz ve zbývající dvoukolejné železniční síti. Po změně na pravostranný provoz i na trati Bohumín – Břeclav (od 9. prosince 2012, v souvislosti se začátkem platnosti nového grafikonu vlakové dopravy) ztratil přesmyk smysl, a naopak způsobuje komplikaci na tomto dopravně velmi vytíženém úseku železniční sítě.\n"}
{"id": "1515069", "url": "https://cs.wikipedia.org/wiki?curid=1515069", "title": "ISU Junior Grand Prix", "text": "ISU Junior Grand Prix\n\nISU Junior Grand Prix (také Česká brusle) je mezinárodní soutěž v krasobruslení pořádaná pod hlavičkou Mezinárodní bruslařské unie. Soutěž se koná nepravidělně jako součást série JGP. Medaile se udělují v těchto disciplínách: muži, ženy, taneční páry a tance na ledě.\n\n"}
{"id": "1515070", "url": "https://cs.wikipedia.org/wiki?curid=1515070", "title": "Hodonín (nádraží)", "text": "Hodonín (nádraží)\n\nHodonín je železniční stanice v centrální části stejnojmenného okresního města v Jihomoravském kraji poblíž řeky Moravy, která zde tvoří hranici se Slovenskem. Leží na tratích 255, 330 a 332. Stanice je elektrizovaná (25 kV, 50 Hz AC, trať 330). Na území města se nachází též zastávka \"Hodonín zastávka\" a železniční hraniční přechod \"Hodonín státní hranice\". Ve vzdálenosti asi 150 metrů od nádraží se nachází též městské autobusové nádraží.\n\nStanice vznikla při budování Severní dráhy císaře Ferdinanda (\"KFNB\") v roce 1841. Dne 27. března byla vykonána první zkušební jízda vlaku o jednom osobním a dvou nákladních vagonech tažených lokomotivou New York. Samotnou stavbu trati prováděla firma bratří Kleinů. Úsek Břeclav-Staré Město byl pak oficiálně dán do provozu 1. května téhož roku, slavnostního otevření se účastnil též moravskoslezský zemský gubernátor hrabě Alois Ugerte. V září 1841 začaly vlaky pravidelně jezdit ve směru na Přerov. Trať plánovali její inženýři Carl von Ghega a Alois Negrelli tak, aby vedla mimo v blízkosti hustší zástavby, především z hlediska bezpečnosti a možného vzniku požáru při nehodě či jisker od lokomotivy.\n\nOd 1. listopadu 1863 začíná ve stanici fungovat dvoukolejný provoz vlaků. Dne 18. června 1891 dobudovala \"KFNB\" železniční spojku pomoravské a považské dráhy ústící v Holíči, ta byla v roce 1930 přeložena a roku 1987 elektrifikována. Dne 16. května 1897 vystavěla a zprovoznila společnost železniční trať spojující Hodonín a trať mezi Břeclaví a Brnem, koleje se na hlavní dráhu napojují v Zaječí. Ve druhé polovině 19. století byla u východní strany starší stanice vystavěna nová honosná výpravní budova. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nDme 29. března 1985 byl ve stanici zahájen pravidelný provoz lokomotiv elektrické trakce.\n\nStanicí prochází Druhý železniční koridor, leží na trase 6. Panevropského železničního koridoru. Proběhla rekonstrukce stanice a úpravy parametrů nádraží na koridorovou stanici: vzniklo zde zastřešené ostrovní nástupiště s podchody. Expresní spoje mohou stanicí projíždět rychlostí až 160 km/h, je zde instalováno staniční zabezpečovací zařízení ESA 11, stanice je dálkově řízena z Centrálního dispečerského pracoviště Přerov.\n\nZe stanice odbočuje vlečka do tepelné elektrárny Hodonín, jedné z nejstarších elektráren v Česku.\n\n"}
{"id": "1515073", "url": "https://cs.wikipedia.org/wiki?curid=1515073", "title": "Thy Art Is Murder", "text": "Thy Art Is Murder\n\nThy Art Is Murder je australská deathcorová hudební skupina ze Sydney založená v roce 2006. Členové skupiny jsou vokalista Chris \"CJ\" McMahon, kytaristé Sean Delander a Andy Marsh, bubeník Jesse Beahler a basista Kevin Butler. Thy Art Is Murder vydali pět studiových alb od svého vzniku.\n\nTřetí album \"Holy War\" (2015) a následující \"Dear Desolation\" (2017) se umístily na americké příčce Billboard 200. Album \"Human Target\" bylo vydáno v roce 2019.\n\n\n\nSoučasní\nBývalí\n\n"}
{"id": "1515074", "url": "https://cs.wikipedia.org/wiki?curid=1515074", "title": "Když mne stará matka zpívat učívala (Dvořák)", "text": "Když mne stará matka zpívat učívala (Dvořák)\n\n„Když mne stará matka zpívat učívala“ je píseň pro hlas a klavír, kterou zkomponoval Antonín Dvořák v roce 1880. Jedná se o čtvrtou ze sedmi písní z cyklu \"Cigánské melodie\" B. 104, op. 55. Písně jsou napsány na texty stejnojmenné básnické sbírky Adolfa Heyduka . Píseň \"Když mne stará matka zpívat učívala\" dosáhla širokého věhlasu. \n\nPíseň byla nazpívána mnoha známými pěvci, byli mezi nimi Gabriela Beňačková, Evan Williams, Gervase Elwes, Nellie Melba, Rosa Ponselle, Jeanette MacDonald, Elisabeth Schwarzkopf, Victoria de los Angeles, Joan Sutherland, Paul Robeson, Frederica von Stade, Edita Gruberová, Angela Gheorghiu, Magdalena Kožená a Renée Fleming . Píseň je také uvedena na albu mladé pěvkyně \"Charlotte Church\". \n\nFritz Kreisler přepsal píseň pro housle a klavír a často ji na koncertech hrával. Jeho přepis byl poprvé publikován v roce 1914. Mezi umělce, kteří nahráli instrumentální verzi písně, patří Glenn Miller, Fritz Kreisler, Julian Lloyd Webber, Yo-Yo Ma, Itzhak Perlman, Joshua Bell a Tine Thing Helseth . \n\nTitul \"Když mne stará matka zpívat učívala\" se často používá v názvech recitálů či koncertních nahrávek, a to i v případech, kdy samotná skladba není na programu. \n"}
{"id": "1515077", "url": "https://cs.wikipedia.org/wiki?curid=1515077", "title": "Vyškov na Moravě (nádraží)", "text": "Vyškov na Moravě (nádraží)\n\nVyškov na Moravě je železniční stanice v západní části okresního města Vyškov v Jihomoravském kraji nedaleko řeky Haná. Leží na jednokolejné elektrizované trati Brno–Přerov (25 kV 50 Hz AC). Ve vzdálenosti asi 100 metrů od nádraží se nachází též městské autobusové nádraží.\n\nStanice byla vybudována jakožto součást Moravsko-slezské severní dráhy (sesterská společnost Severní dráhy císaře Ferdinanda \"KFNB\") spojující Brno a Přerov, kde se trať napojovala na existující železnici do Ostravy a Krakova. Autorem univerzalizované podoby rozsáhlé stanice byl pravděpodobně architekt Theodor Hoffmann. Pravidelný provoz mezi Brnem a Přerovem byl zahájen 30. srpna 1869. Po zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrizace trati procházející stanicí probíhala v letech 1994-1996.\n\nNachází se zde tři hranová nekrytá nástupiště, k příchodu k vlakům slouží přechody přes kolejiště. Z nádraží je vyvedena jedna nákladní vlečka. V dlouhodobém horizontu je počítáno s modernizací trati na rychlost až 200 km/h jakožto součást vysokorychlostního železničního koridoru Praha-Brno-Ostrava, jeho plánované dokončení se předpokládá okolo roku 2040.\n\nPři výstavbě Moravsko-slezské severní dráhy byly použity typové projekty výpravních budov ve všech stanicích. V Vyškově jde o největší variantu pocházející z projekční kanceláře KFNB pod vedením architekta Theodora Hoffmanna. Výpravna byla postavena v romantizujícím slohu na protáhlém pětidílném půdorysu. Střední patrová část měla krajní rizality s navazujícími přízemní trakty s kolmě zakončenými patrovými křídly. Budova byla krytá valbovou střechou ve střední části, podélný trakt a křídla měly sedlovou střechu. Budova byla zdobena gotizujícími prvky, které byly při opravách v šedesátých a sedmdesátých letech 20. století odstraněny. V roce 2017 byla výpravní budova opravena, náklady na opravu činily cca 1,4 milionů korun. Další rekonstrukce by měla proběhnout v roce 2020 za 56 milionů korun.\n\nVe směru na Přerov v blízkosti výpravní budovy stojí vodárna. Jedná se o jednu ze tří dochovaných vodáren na trati Moravsko-slezské severní dráhy. Typový objekt pochází z projekční kanceláře KFNB pod vedením architekta Theodora Hoffmanna.\n\nVodárna je samostatná dvoupatrová věž se sedlovou střechou a s obytným křídlem připojeným k zadní straně věže. V patrech fasády jsou trojice úzkých obdélných oken, u druhéhé patra je střední okno vyšší. Původní členění fasády a zdobné prvky byly odstraněny při opravách.\n\nSoučástí nádraží bylo zděné skladiště s kanceláří umístěné naproti výpravny a vodárny.\n\n"}
{"id": "1515081", "url": "https://cs.wikipedia.org/wiki?curid=1515081", "title": "Alexandrovsk", "text": "Alexandrovsk\n\nAlexandrovsk může být:\n"}
{"id": "1515082", "url": "https://cs.wikipedia.org/wiki?curid=1515082", "title": "Alexandrovsk (Permský kraj)", "text": "Alexandrovsk (Permský kraj)\n\nAlexandrovsk () je město v Permském kraji v Ruské federaci. Při sčítání lidu v roce 2010 měl přes čtrnáct tisíc obyvatel.\n\nAlexandrovsk leží v západních výběžcích Středního Uralu na řece Lytvě, přítoku Vilvy v povodí Jajvy. Od Permu, správního střediska kraje, je vzdálen přibližně 180 kilometrů severovýchodně.\n\nPřes Alexandrovsk prochází železniční trať Čusovoj – Kizel – Solikamsk.\n\nOsídlení zde bylo založeno v roce 1783, kdy zde u řeky byla postavena železárna \"Lytvinskij zavod\". Ta byla později přejmenována podle pozdějšího majitele na \"Alexandrovskij zavod\", z čehož byl odvozen i název osídlení.\n\nV roce 1929 byl Alexandrovsk povýšen na sídlo městského typu a v roce 1951 na město.\n\n"}
{"id": "1515083", "url": "https://cs.wikipedia.org/wiki?curid=1515083", "title": "Vila Eugena Proschka", "text": "Vila Eugena Proschka\n\nVila Eugena Proschka je rodinný dům, který stojí v Praze 5-Hlubočepích ve vilové čtvrti Barrandov v ulici Lumiérů.\n\nVilu pro manžele Proschkovy postavenou v letech 1939-1940 navrhl architekt Rudolf Weiser.\n\nVila postavená na obdélném půdorysu má romantizující průčelí, které ukončuje dřevěná pozednice s prvky lidového dekorativismu. Je kryta prejzovou střechou podobnou pagodě. Dům má hladkou omítku v přírodní barvě.\n\nVzhled domu doplňují nároží s armováním a balkon na gotizujících krakorcích na severovýchodní straně. Okna v arkýřích mají ostění rámovaná keramickými tvarovkami. Na uličním průčelí domu je pod prostředním oknem na úrovni druhého podlaží umístěn dekorativní keramický kruh se třemi vlaštovkami a letopočtem 1940.\n\nGaráž se nachází v jižní části domu a je uzavřena půlkruhem. Na její střeše v úrovni podlahy zvýšeného technického podlaží byla vybudována terasa. Technické podlaží je směrem do zahrady osazeno keramickým obkladem.\n\nVyplétaná pole v oplocení zahrady jsou doplněna motivem vlaštovčího ocasu.\n\n\n"}
{"id": "1515084", "url": "https://cs.wikipedia.org/wiki?curid=1515084", "title": "Nezamyslice (nádraží)", "text": "Nezamyslice (nádraží)\n\nNezamyslice je železniční stanice v Olomouckém kraji v okrese Prostějov. Leží na elektrifikovaných tratích 300 a 301 (3 kV ss), asi 1 km severozápadně od městyse Nezamyslice, oddělena od sídla řekou Hanou.\n\nStanice byla vybudována jakožto součást Moravsko-slezské severní dráhy (sesterská společnost Severní dráhy císaře Ferdinanda \"KFNB\") spojující Brno a Přerov, kde se trať napojovala na existující železnici do Ostravy a Krakova. Autorem univerzalizované podoby rozsáhlé stanice byl pravděpodobně architekt Theodor Hoffmann. Pravidelný provoz mezi Brnem a Přerovem byl zahájen 30. srpna 1869. 1. července 1870 zprovoznila \"KFNB\" propojovací dráhu z Nezamyslic přes Prostějova do Olomouce.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava sem byla dovedena v letech 1994-1996. Jižně od stanice se na kilometru 60,605 nachází přechod stejnosměrné a střídavé napájecí soustavy (od Brna 25 kV 50 Hz AC, od Přerova 3 kV ss).\n\nRoku 1909 byl zahájen provoz na 12 kilometrů dlouhé trati do Morkovic (302), kde fungovalo železniční spojení až do roku 1998, kdy byl provoz zastaven pro nekonkurenceschopnost. Trať byla později snesena a v její dráze byla vybudována cyklostezka.\n\nNachází se zde čtyři hranová nekrytá nástupiště, k příchodu k vlakům slouží přechody přes kolejiště. Pro úplný přechod kolejiště slouží ocelový nadchod. V dlouhodobém horizontu je počítáno s modernizací trati na rychlost až 200 km/h jakožto součást vysokorychlostního železničního koridoru Praha-Brno-Ostrava, jeho plánované dokončení se předpokládá okolo roku 2040. Všechny tratě vedoucí do stanice jsou jednokolejné, kolejiště zde často slouží jako výhybna.\n\n"}
{"id": "1515087", "url": "https://cs.wikipedia.org/wiki?curid=1515087", "title": "Fléville", "text": "Fléville\n\nFléville je francouzská obec v departementu Ardensko v regionu Grand Est. Žije zde obyvatel.\n\nObec leží na jihovýchodě departementu Ardensko. \n\n\"Počet obyvatel\"\n"}
{"id": "1515092", "url": "https://cs.wikipedia.org/wiki?curid=1515092", "title": "Josefína Čermáková", "text": "Josefína Čermáková\n\nJosefína Čermáková, provdaná hraběnka Kaunicová (17. ledna 1849 Praha – 27. května 1895 Smíchov) byla česká divadelní herečka a příbuzná (švagrová) hudebního skladatele Antonína Dvořáka.\n\nNarodila se v Praze v rodině pražského zlatníka Jana Jiřího Čermáka. Vyrůstala s dalšími čtyřmi sestrami a o od raného dětství byla vedena, společně se sestrami, mimo jiné i k hudbě. Josefu a její mladší sestru Annu docházel vyučovat ve hře na klavír, tehdy ještě neznámý Antonín Dvořák. Josefína Dvořáka znala z pozdějšího vystupování v Prozatímním divadle, kde hrál v orchestru na violu. Dvořák ji tajně miloval, ale jeho city nebyly opětovány. V té době měla vyšší cíle a on (Dvořák) byl jen jedním z dlouhé fronty odmítnutých ctitelů. Její mladší sestra Anna však byla k Dvořákovým citům vstřícnější a tak ji roku 1873 pojal za ženu.\n\nJosefína od mládí tíhla k divadlu, byla žačkou divadelní herečky Elišky Peškové a od roku 1862 byla členkou pražského Prozatímního divadla, kde naplno zúročila svůj talent a měla i nemalý úspěch. Vedle O. Sklenářové-Malé a J. Šamberkové náležela k nejlepším českým herečkám, hrála role naivek a sentimentálních žen a zvláště vynikla ve francouzském repertoáru, a po nějaký čas i v úlohách operetních. V roce 1872 se seznámila na plese s hrabětem V. Kounicem a v roce 1873 přijala angažmá ve dvorním divadle v německém Výmaru. Později ještě vystupovala pohostinsky i na \"prknech\" českých divadel.\nKoncem roku 1877 po 5leté známosti se za hraběte Kounice v kostele v Třebsku provdala. Za svědka jim šel Antonín Dvořák. Po svatbě divadlo natrvalo opustila, žila na zámku ve Vysoké u Příbrami a také často s manželem cestovala. Nejvíce do Vídně, to když se stal její manžel poslancem Říšské rady. Jejich manželství zůstalo bezdětné. Ve třiceti letech začala mít problémy se srdcem a ty přetrvaly až do konce jejího života.\nS Antonínem Dvořákem zůstali celoživotní přátelé a po dobu, kdy Dvořákovi dleli v Americe dohlížela na výchovu jejich dětí.\nJosefína hraběnka Kounicová zemřela v květnu roku 1895 krátce po Dvořákově návratu z Ameriky.\n\nS osobností Josefiny Kounicové je spojena i kompozice jednoho z Dvořákových nejslavnějších děl, Violoncellového koncertu h moll. V době, kdy na něm skladatel pracoval, Josefina umírala. Dvořák pietně vložil do koncertu citaci Josefininy oblíbené písně „Kéž duch můj sám“ z cyklu „Čtyři písně, op. 82“.\n\n\n"}
{"id": "1515100", "url": "https://cs.wikipedia.org/wiki?curid=1515100", "title": "Apoštolská episkopální církev katolická", "text": "Apoštolská episkopální církev katolická\n\nApoštolská episkopální církev katolická je název, pod nímž v České republice působí odnož Starokatolické církve na Slovensku.\n\nSvým názvem navazuje na církevní společenství vzniklé odštěpením od Církve československé v roce 1928, které se označovalo též jako „novokatolická církev“ a později zaniklo.\n\nNynější Apoštolská episkopální církev katolická vznikla v letech 2002–2003 odchodem členů Církve československé husitské pod vedením Antonína Jelínka (*1955), jenž přijal svěcení v apoštolské sukcesi. Ten zastával úřad biskupa české diecéze Slovenské starokatolické církve (diecéze nesla název Apoštolská episkopální církev katolická).\n\nV současnosti (2019) je biskupem Generálního vikariátu Starokatolické církve na Slovensku v České republice biskup Vlastimil Šulgan.\n"}
{"id": "1515102", "url": "https://cs.wikipedia.org/wiki?curid=1515102", "title": "Finsterwalde", "text": "Finsterwalde\n\nFinsterwalde (dolnolužicky \"Grabin\") je město v německé spolkové zemi Braniborsko (zemský okres Elbe-Elster). Má obyvatel a nachází se v historickém regionu Dolní Lužice 110 km jižně od Berlína. Má nadmořskou výšku 108 m a protéká jím říčka Schackebach. První písemná zmínka o městě pochází z roku 1282. K městu byly připojeny také vesnice Pechhütte (\"Smólnica\") a Sorno (\"Žarnow\").\n\nOd 19. století je Finsterwalde významným centrem textilního, strojírenského, potravinářského a tabákového průmyslu. Sídlí zde firma Kjellberg Finsterwalde, která vyrábí svářecí elektrody. Nedaleko Finsterwalde se také nachází největší solární park v Německu o rozloze 210 ha.\n\nMěsto je také známé díky popěvku o zpěvácích z Finsterwalde, podle níž má město přezdívku „Sängerstadt“ a koná se zde od roku 1954 v každém sudém roce hudební festival. Památkami města jsou renesanční zámek, radnice, kostel sv. Trojice, secesní Bauerova vila a dům vyzdobený scénami z pohádek bratří Grimmů. Ve Finsterwalde se také nachází hasičské muzeum a železniční muzeum.\n\n"}
{"id": "1515103", "url": "https://cs.wikipedia.org/wiki?curid=1515103", "title": "Laevisuchus", "text": "Laevisuchus\n\nLaevisuchus (\"lehký krokodýl\") byl rod abelisauroidního teropoda z čeledi Noasauridae. Žil v období pozdní svrchní křídy (asi před 70 miliony let) na území současné Indie (fosilie byly objeveny nedaleko města Džabalpur ve státě Madhjapradéš).\n\nZkameněliny tohoto teropoda byly objeveny v sedimentech souvrství Lameta. Formálně je popsali paleontologové Charles Alfred Matley a Friedrich von Huene v roce 1933. Rodové jméno znamená v překladu \"lehký krokodýl\", druhové pak odkazuje k místu objevu. Celkem byly objeveny pouze tři krční a jeden hrudní obratel. Všechny fosilie tohoto dinosaura byly později ztraceny, teprve v roce 2012 byl znovu objeven jeden krční obratel (označení \"GSI K20/613\").\n\n\"Laevisuchus\" byl malým, lehce stavěným teropodem, pohybujícícm se po dvou zadních nohách. Pravděpodobně lovil malou kořist v podobě drobných obratlovců a mláďat jiných dinosaurů. Jeho velikost byla Davidem Lambertem v roce 1998 odhadnuta na 2 metry délky, necelý metr výšky v kyčlích a hmotnost kolem 30 kilogramů. Přesné rozměry však vzhledem k nedostatku fosilního materiálu nelze s jistotou odhadnout.\n\nSystematická pozice tohoto taxonu není s jistotou známá, pravděpodobně se však jednalo o zástupce čeledi Noasauridae a podčeledi (kladu) Noasaurinae. Blízce příbuznými druhy tak byly například \"Noasaurus leali\", \"Masiakasaurus knopfleri\", \"Velocisaurus unicus\" nebo \"Vespersaurus paranaensis\".\n\n\n"}
{"id": "1515105", "url": "https://cs.wikipedia.org/wiki?curid=1515105", "title": "Landres-et-Saint-Georges", "text": "Landres-et-Saint-Georges\n\nLandres-et-Saint-Georges je francouzská obec v departementu Ardensko v regionu Grand Est. Žije zde obyvatel.\n\nObec leží na jihovýchodě departementu Ardensko u hranic s departementem Meuse. \n\n\"Počet obyvatel\"\n"}
{"id": "1515107", "url": "https://cs.wikipedia.org/wiki?curid=1515107", "title": "Burhan Šahidi", "text": "Burhan Šahidi\n\nBurhan Šahidi, ujgursky بۇرھان شەھىدى‎ (3. října 1894 Kazaňská gubernie – 27. srpna 1989 Peking) byl čínský politik ujgurské národnosti. Byl ovlivněn modernistickým islámským hnutím džadídistů, později se stal funkcionářem Komunistické strany Číny.\n\nNarodil se čínským exulantům v Rusku (podle jiné verze životopisu byl původem Tatar), vystudoval kazaňskou metresu Muhammadija a pracoval jako knihkupec a účetní. Po pádu říše Čching odešel do Číny. Studoval politickou ekonomii v Berlíně, působil ve vládě autonomního Sin-ťiangu a v diplomacii. V letech 1938 až 1944 jej Šeng Š'-cchaj věznil jako trockistu. Po válce byl guvernérem města Urumči a od roku 1947 členem kuomintangské vlády v Nankingu. Po roce 1949 se přidal ke komunistům, stal se nejvyšším představitelem sinťiangské autonomie a předsedou Asociace čínských muslimů. Organizoval poutě do Mekky a usiloval o navázání diplomatických styků mezi ČLR a islámskými státy. Po vypuknutí kulturní revoluce byl obviněn z nacionalistické úchylky a uvězněn. V roce 1976 byl propuštěn a rehabilitován, vydal vzpomínkovou knihu \"Padesát let v Sin-ťiangu\" a založil organizaci pro návrat jelena milu do volné přírody.\n\n"}
{"id": "1515108", "url": "https://cs.wikipedia.org/wiki?curid=1515108", "title": "Marek Lambora", "text": "Marek Lambora\n\nMarek Lambora (* 23. května 1995 Ústí nad Labem) je český divadelní, televizní a filmový herec.\n\nVystudoval hudebně dramatický obor na Pražské konzervatoři. Jeho domovskou divadelní scénou je Divadlo na Vinohradech, kde je v angažmá od roku 2015. Hostoval například v Národním divadle, Divadle Minaret nebo Divadle Na Fidlovačce. \n\nV roce 2019 účinkoval v šesté sérii televizního pořadu \"Tvoje tvář má známý hlas\", kterou následně vyhrál. V roce 2020 se objeví ve dvou filmových pohádkách, \"Zakletém pírku\" režiséra Zdeňka Trošky a ve fantasy pohádce \"Princezna zakletá v čase.\"\n\n\n"}
{"id": "1515110", "url": "https://cs.wikipedia.org/wiki?curid=1515110", "title": "Kanton Marck", "text": "Kanton Marck\n\nKanton Marck ( ) je francouzský kanton v departementu Pas-de-Calais v regionu Hauts-de-France. Tvoří ho 16 obcí. Zřízen byl v roce 2015.\n\n"}
{"id": "1515112", "url": "https://cs.wikipedia.org/wiki?curid=1515112", "title": "Městská knihovna Vrbno pod Pradědem", "text": "Městská knihovna Vrbno pod Pradědem\n\nMěstská knihovna Vrbno pod Pradědem je veřejně dostupná knihovna, jejímž zřizovatelem je město Vrbno pod Pradědem. Od 1. ledna 2007 je knihovna součástí nově vzniklé příspěvkové organizace Středisko kultury a vzdělávání Vrbno pod Pradědem. Od roku 1966 sídlí ve vilce na ulici Sadová, mnohými opravami získala knihovna na první pohled vzhled důstojného kulturního stánku.\n\nMístní knihovna ve Vrbně pod Pradědem byla založena v lednu 1946 v budově Místního národního výboru, který sídlil na dnešním náměstí Sv. Michala čp. 123. Fond knihovny tvořily především knižní dary. \n\nPrvní výraznou osobností v historii knihovny byl učitel Jindřich Pleva, který byl pověřen vedením knihovny v roce 1949. V té době půjčovala knihovna jedenkrát týdně jak pro dospělé, tak i pro děti. V roce 1958 získala knihovna \"Štít\" - v té době nejvyšší uznání ministra školství a kultury. \n\nV roce 1960 se stala z místní knihovny městská lidová knihovna. V roce 1961 byla do funkce knihovníka jmenována paní Ludmila Chalabalová. V této době se půjčovalo již denně v odpoledních hodinách. \n\nOd ledna 1964 je knihovna umístěna v nynějších prostorách. Budovu zakoupilo město od soukromé osoby a částečně upravilo pro potřeby knihovny. Bylo zřízeno dětské oddělení, půjčovna pro dospělé čtenáře a čítárna. V témže roce se započalo se systémem střediskových knihoven. Do střediska byly zapojeny knihovny jednotlivých závodů a Místní knihovny v Ludvíkově, Mnichově, Železné, Karlovicích, Pochni a Široké Nivě. V roce 1968 získala knihovna hodnocení mezi nejlepšími střediskovými knihovnami v celostátním měřítku. \n\nV roce 1976 se započalo s přeznačením knihovního fondu podle mezinárodního desetinného třídění a s balením knih do průhledných fóliových obalů. Zřizovatelem byl stále městský výbor, který zajišťoval celý ekonomický provoz. Knihovna patřila k těm nejvybavenějším v okrese a v témže roce obhájila titul \"Vzorná knihovna\". \n\nPo odchodu paní Chalabalové byla v roce 1977 do funkce ředitelky jmenovaná Hana Janků (roz. Achilesová). V roce 1978 byla provedena reorganizace řízení knihoven. Knihovny se staly součástí Okresní knihovny v Bruntále, jejímž zřizovatel byl okresní národní výbor, který tímto převzal veškeré jejich financování. Budova knihovny zůstává i nadále majetkem obce. V listopadu 1985 ministerstvo kultury ČSR knihovně podruhé propůjčilo titul \"Vzorná lidová knihovna\" za dosažené výsledky v oblasti knihovnictví. \n\nV roce 1994 získala knihovna první počítač a kopírku, aby mohla rozšířit své dosavadní služby pro veřejnost. Od 1. 7. 1996 se knihovna po 18 letech vrací pod město, nemá právní subjektivitu a organizačně je začleněna pod odbor vnitřních a sociální věcí, později pod odbor vnějších vztahů. Po této transformaci ztratila knihovna svou střediskovou funkci. Její součástí zůstala pouze místní knihovna v Železné a v Mnichově. Po dvou letech byla zrušena i pobočka v Mnichově. \n\nOd roku 1996 knihovna retrospektivně ukládá knihovní fond do automatizovaného knihovnického programu. V červnu 1998 byl zahájen zkušení automatizovaný provoz na dětském oddělení a dva roky později také na oddělení pro dospělé čtenáře. Od února 1999 je v knihovně k dispozici veřejný internet.\n\nOd 1. ledna 2007 je knihovna součástí nově vzniklé příspěvkové organizace Střediska kultury a vzdělávání Vrbno pod Pradědem. Nákup, evidenci a zpracování knihovního fondu nadále zajišťuje Regionální knihovnické centrum v Bruntále.\n\nMěstská knihovna Vrbno pod Pradědem poskytuje prezenční půjčování knih, periodik a audioknih. Knihovna zajišťuje meziknihovní výpůjční službu (MVS), reprografické služby, skenování, prodej vyřazených knih a periodik a v neposlední řadě také nabízí tématické besedy a knihovnické lekce pro žáky základní školy, kulturní a vzdělávací akce (např. Noc s Andersenem, večer deskových her, pasování na čtenáře aj.) Registrovaní uživatelé i široká veřejnost může využívat služeb internetu. \n\n"}
{"id": "1515117", "url": "https://cs.wikipedia.org/wiki?curid=1515117", "title": "Stanići", "text": "Stanići\n\nStanići (do roku 1910 Ptice, poté do roku 1948 Tice) je vesnice, přímořské letovisko a turisty často vyhledávaná lokalita v Chorvatsku v Splitsko-dalmatské župě, spadající pod opčinu města Omiš. Nachází se asi 3 km jihovýchodně od Omiše. V roce 2001 zde žilo 534 obyvatel.\n\nStanići se nachází pod pohořím Omiška Dinara. Sousedí s letovisky Nemira (součást Omiše) a Čelina. Také jím prochází silnice D8.\n"}
{"id": "1515118", "url": "https://cs.wikipedia.org/wiki?curid=1515118", "title": "Netřesk Wulfenův", "text": "Netřesk Wulfenův\n\nNetřesk Wulfenův (\"Sempervivum wulfenii\") je druh sukulentních rostlin z rodu netřesk v čeledi tlusticovitých. Byl pojmenován po Franzi Xaverovi z Wulfenu. Autory prvního popisu tohoto druhu byli v roce 1831 Franz Karl Mertens a Wilhelm Daniel Joseph Koch.\n\nJedná se převážně o horské rostliny. Netřesk Wulfenův roste ve východních Alpách ve Švýcarsku, Itálii, Rakousku a Slovinsku ve výškách 450–2700 metrů. Tento druh se vyhýbá vápenatým půdám. Atypická populace roste na extrémním východě areálu.\n\nRozlišují se následující poddruhy:\n\nVytváří přízemní růžice krátkých dužnatých listů. Jsou to rostliny víceleté, avšak po vykvetení rostlina odumře (patří tedy mezi tzv. monokarpické rostliny).\n\n\"Sempervivum wulfenii\" roste s otevřenými rozetami o průměru 4 až 5 (zřídka až 10) centimetrů. Podlouhlé listy jsou šedavě zelené až modrozelené a na bázi často tmavě fialové. Jejich glaukomatózní list je dlouhý 20 až 40 milimetrů a široký 10 až 15 milimetrů. Okraje listů jsou ohnuty dovnitř směrem ke špičce. Okraj listu je porostlý chloupky, v horní části však bývá často holý. Pro ochranu jsou vnitřní listy rozety často sevřené dovnitř.\n"}
{"id": "1515120", "url": "https://cs.wikipedia.org/wiki?curid=1515120", "title": "Hans-Gunnar Liljenwall", "text": "Hans-Gunnar Liljenwall\n\nHans-Gunnar Liljenwall (* 9. července 1941 Jönköping) je bývalý švédský moderní pětibojař. Byl členem klubu A6 IF.\n\nStartoval na olympijských hrách 1964 v Tokiu, kde obsadil 11. místo v soutěži jednotlivců a 4. místo v soutěži družstev. Na mistrovství světa v moderním pětiboji 1967 získal s domácím týmem Švédska stříbrnou medaili. Na olympijských hrách 1968 v Ciudad de México byl původně klasifikován jako osmý mezi jednotlivci a třetí v soutěži družstev. Dopingová kontrola, která měla v roce 1968 na olympiádě premiéru, však odhalila v jeho krvi 0,81 promile alkoholu. Závodník poté uvedl, že před střeleckou částí soutěže vypil dvě piva (ovšem alkoholem se tehdy uklidňovali i další pětibojaři a u nikoho z nich koncentrace nepřekročila povolené hodnoty). Za použití zakázané látky byl Liljenwall jako první olympionik v historii diskvalifikován a o medaili kvůli němu přišlo i švédské družstvo. \n\nLiljenwall se zúčastnil také mnichovské olympiády 1972, kde skončil na 25. místě v individuální soutěži a s týmem se umístil jako pátý. \n\n"}
{"id": "1515127", "url": "https://cs.wikipedia.org/wiki?curid=1515127", "title": "Nouvelle-Église", "text": "Nouvelle-Église\n\nNouvelle-Église je francouzská obec v departementu Pas-de-Calais v regionu Hauts-de-France. Žije zde obyvatel.\n\nObec leží na severozápadě departementu Pas-de-Calais. \n\n\"Počet obyvatel\"\n"}
{"id": "1515132", "url": "https://cs.wikipedia.org/wiki?curid=1515132", "title": "František Ruth", "text": "František Ruth\n\nFrantišek Ruth (12. února 1854 Zbraslavice – 16. března 1926 Praha) byl český spisovatel, překladatel, učitel a filolog, známý především jako autor třídílné \"Kroniky královské Prahy\".\n\nNarodil v obci Zbraslavice poblíž Kutné Hory, v rodině krejčovského mistra Václav Rutha a jeho manželky Josefy, rozené Krupičkové. V Kutné Hoře absolvoval gymnázium a pokračoval studiem klasické filologie a dějepisu na Filozofické fakultě Univerzity Karlovy v Praze. V letech 1875-78 učil jako suplent na gymnáziu v Klatovech, v letech 1878-80 v Písku, tam se oženil a po státních zkouškách byl v září 1880 jmenován řádným profesorem na nižšém gymnáziu v Čáslavi. V květnu 1896 byl jmenován profesorem reálného gymnázia v Praze v Žitné ulici, kde učil do roku 1903, a zároveň na soukromém ústavu pro vzdělání učitelek u sv. Anny při kongregaci chudých školských sester. . V letech 1903-1905 byl ředitelem gymnázia v Roudnici nad Labem. Roku 1906 byl s titulem c. k. vládního školního rady jmenován ředitelem vyššího gymnázia v Hradci Králové. V říjnu 1910 (po sebevraždě syna) obdržel zdravotní dovolenou a roku 1911 odešel do penze, kterou trávil v Praze. Zemřel na mozkovou mrtvici. Je pohřben na Vinohradském hřbitově v Praze (odd. 121, č. 26).\n\nV době svého čáslavského působení se dne 30. října 1880 v Písku oženil s Hermínou Merglovou (*1858), se kterou měl tři děti: syna Františka (* 1882), který v letech 1902–1907 absolvoval studium na právnické fakultě UK a byl promován doktorem práv a dcery Hermínu (* 1883) a Hedviku (* 1887).\n\nJako spisovatel osvětové literatury od počátku učitelské dráhy příspíval do různých časopisů (Krok, Malý čtenář, Otavan, Osvěta, Věstník českých profesorů) posvětovými, kulturně historickými a naučnými články pro děti a mládež. Vydal kolem 150 titulů divadelních her pro dětská divadla, nejvíce v nakladatelstvích Rudolfa Štorcha a u Jana Otty. Také jako pragensista a popularizátor antické literatury byl ve své době velmi populární. Po celou dobu pedagogické činnosti psal převážně časopisecké stati, bajky a mytologické příběhy pro děti a mládež. Překládal z latiny a němčiny. Přeložil Juvenálovy Satiry, přispíval do \"Ottova slovníku\" a vydal třísvazkové \"Bájesloví řecké a římské\". Některé publikace byly vydány posmrtně, jiné se dočkaly reedic. Patnáct z nich je digitalizováno.\n\n\nAdaptoval cizojazyčnou dobrodružnou literaturu pro českou mládež, například romány Julese Verna nebo Daniela Defoa, adaptoval i starší povídky Václava Matěje Krameria.\n\nNapsal metodickou příručku pro dětská divadla, ve které rozlišuje divadlo loutkové, stínové/javajky, bramborové, kašpárkové, zvěřinec, kukátko, Mikuláše, kouzelnictví a jarmareční písně. Dále napsal tři desítky loutkových her v edici Štorchovo loutkové divadlo, vydávané Štorchovým nakladatelstvím dlouho po autorově smrti v reedicích.\n\n\nPublikoval také pod pseudonymy František Borovský, Fr. Borovský-Ruth a Fr. Hurt (přesmyčka jména).\n\nLiterární pozůstalost je uložena v osobním fondu František Ruth v Památníku národního písemnictví v Praze.\n\n\n"}
{"id": "1515135", "url": "https://cs.wikipedia.org/wiki?curid=1515135", "title": "Letiště East Midlands", "text": "Letiště East Midlands\n\nLetiště East Midlands (: , IATA: EMA, ICAO: EGNX) je mezinárodní letiště v East Midlands v Anglii v blízkosti Castle Donington v Leicestershire, mezi Loughborough (16 km), Derby (20 km) a Nottinghamem (23 km); Leicester leží (32 km) na jih. Letiště vzniklo v roce 1943 původně jako základna Royal Air Force známá jako RAF Castle Donington. V roce 1965 se letiště stalo civilním.\n\nZ letiště East Midlands Airport se postupně stal uzel pro nízkonákladové společnosti jako Jet2.com a Ryanair a dále chartrové jako TUI Airways, které provozují spoustu spojů do domácích i evropských destinací na krátké vzdálenosti. Dále zde mají základnu společnosti Flybe a Thomas Cook Airlines. Nejvíce cestujících bylo odbaveno v roce 2008 (5,6 milionu), ale dochází k poklesu (4,5 milionu v roce 2015), což ho činí 11. nejvytíženější ve Spojeném království. Jde však o jedno z hlavních nákladních letišť - v roce 2016 bylo po letišti London Heathrow druhé nejvytíženější v zemi.\n\n"}
{"id": "1515138", "url": "https://cs.wikipedia.org/wiki?curid=1515138", "title": "Čelina (Chorvatsko)", "text": "Čelina (Chorvatsko)\n\nČelina je vesnice, přímořské letovisko a turisty často vyhledávaná lokalita v Chorvatsku v Splitsko-dalmatské župě, spadající pod opčinu města Omiš. Nachází se asi 5 km jihovýchodně od Omiše. V roce 2001 zde trvale žilo 182 obyvatel.\n\nČelina se nachází pod pohořím Omiška Dinara. Sousedí s letovisky Ruskamen (součást Lokvy Rogoznice) a Stanići. Také jí prochází silnice D8.\n"}
{"id": "1515141", "url": "https://cs.wikipedia.org/wiki?curid=1515141", "title": "Durypš", "text": "Durypš\n\nDurypš ( Дәрыҧшь, დურიფში - Duripši) je vesnice v Abcházii, v okrese Gudauta. Leží přibližně 11 km severně od okresního města Gudauty na úpatí pohoří Bzybský hřbet. Obec sousedí na západě s Džirchvou a Chypstou, od kterých ji odděluje řeka Chypsta, na východě s Ačandarou, na jihu s Lychny a na jihovýchodě s Kulanyrchvou. Na severu od Durypše se nachází těžko přístupný horský terén. \n\nOficiálním názvem obce je Vesnický okrsek Durypš \"(rusky Дурипшская сельская администрация, abchazsky Дәрыҧшь ақыҭа ахадара)\". Za časů Sovětského svazu se okrsek jmenoval Durypšský selsovět \"(Дурипшинский сельсовет)\".\n\nSoučástí obce Durypš jsou tyto okolní vesničky: Abgarra \"(Абгарра)\", Aguchara \"(Агәхара / Агәхәара)\", Aryvita \"(Арыҩҭа)\", Attar Rhabla \"(Аҭҭар Рҳабла)\", Ebyrnycha \"(Ебырныха)\" a Tvanaa Rchu / Tvanychva \"(Тәанаа Рхәы / Тәаныхәа)\".\n\nV pozdním středověku byla část obce součástí panství abchazské šlechtické rodiny Lakrba. Na jejich památku je v Durypši místo, jež se nazývá Lakrypš (majetek Lakrbových). \n\nJeště v první polovině 19. století byly osady Abgarra, Aryvita, Ebyrnycha a Arkva samostatnými obcemi a nebyly součástí Durypše. Od druhé poloviny 19. století vznikly na území Durypše v důsledku přesunu obyvatelstva, emigrací, mahadžirstva následkem Kavkazské války nové osady: Tarkilaa Rhabla (Таркилаа Рҳабла) na severozápadě obce a Ardzynaa Rhabla (Арӡынаа Рҳабла) na západě obce. V období mahadžirstva v roce 1877 většina zdejších obyvatel opustila Abcházii a přesunula se do Osmanské říše. Z 1500 obyvatel se jejich počet snížil na pouhých 50. \n\nV roce 1931 se v Durypši konal první celoabchazský sjezd v moderních dějinách tohoto národa. Výsledkem bylo usnesení s protestem proti redukci statutu Abcházie ze svazové Socialistické sovětské republiky Abcházie na pouhou Abchazskou autonomní sovětskou socialistickou republiku v rámci Gruzínské SSR. Účastníci sjezdu také vyjádřili nespokojenost s nařízenou kolektivizací a vznesli nedůvěru k mocenským strukturám tehdejší Abcházie i k jejich činům.\n\nNa návsi byl vybudován pomník s úplným seznamem všech osob, které byly terčem represí ve 30. let 20. století, padlých vojáků pocházejících z Durypše během druhé světové války a padlých vojáků z této vesnice, kteří bojovali ve válce v Abcházii v letech 1992 až 1993.\n\nDle nejnovějšího sčítání lidu z roku 2011 je počet obyvatel této obce 2214 a jejich složení následovné:\n\n\nPřed válkou v Abcházii žilo v obci 577 obyvatel. V celém Durypšském selsovětu žilo 2699 obyvatel.\n\n"}
{"id": "1515142", "url": "https://cs.wikipedia.org/wiki?curid=1515142", "title": "Radek Mátl", "text": "Radek Mátl\n\nRadek Mátl (* 9. října 1979 Praha) je český manažer, od října 2019 generální ředitel Ředitelství silnic a dálnic ČR. Tuto organizaci vedl již od července 2019, kdy byl dočasně pověřen jejím řízením.\n\nVystudoval obor dopravní inženýrství a spoje na Fakultě stavební Českého vysokého učení technického v Praze (získal titul Ing.).\n\nV roce 2004 nastoupil jako zaměstnanec do státní organizace Ředitelství silnic a dálnic ČR. Nejprve byl investičním referentem oddělení výstavby a územních plánů (2004 až 2012), následně vedl oddělení technické podpory (2012 až 2013) a odboru realizace staveb (později přejmenován na odbor investiční přípravy staveb, 2013 až 2015). V lednu 2015 se stal ředitelem úseku výstavby ŘSD ČR.\n\nKdyž na konci července 2019 skončil ve funkci generálního ředitele Ředitelství silnic a dálnic ČR Pavol Kováčik, byl Mátl pověřen ministrem dopravy ČR Vladimírem Kremlíkem, aby ode dne 28. července 2019 řídil ŘSD ČR. Hned po jeho pověření mu zavolal premiér ČR Andrej Babiš a požádal jej o časový posun plánované uzavírky dálnice D1 kvůli rekonstrukci, aby předešel komplikacím v dopravě. Mátl mu vyhověl. Firma Eurovia, která rekonstrukci prováděla, však požaduje odškodné.\n\nDne 1. října 2019 byl ministrem Kremlíkem jmenován generálním ředitelem ŘSD ČR.\n"}
{"id": "1515146", "url": "https://cs.wikipedia.org/wiki?curid=1515146", "title": "Buddha Air", "text": "Buddha Air\n\nBuddha Air Pvt. Ltd () je letecká společnost se sídlem v Džávalákhélu, v okrese Lalitpur poblíž Pátanu v Nepálu. Provozuje domácí i mezinárodní lety, především v Nepálu a Indii. Od svého vzniku v roce 1996 se společnost stala největší tuzemskou leteckou společností Nepálu. Její základna je na letišti Tribhuvan v Káthmándú. Společnost provozuje mimo jiné i vyhlídkové lety okolo Mount Everestu. Dle počtu přepravených cestujících je největší v Nepálu a po společnosti Nepal Airlines druhá největší co do počtu flotily.\n\n25. září 2011 se letadlo Beechcraft 1900D letu 103 Buddha Air na konci vyhlídkového letu kolem hory Mount Everest zřítilo. Všech 19 cestujících i posádka letadla zemřeli, když se letoun zřítil v blízkosti Káthmándú při pokusu o přistání.\n"}
{"id": "1515150", "url": "https://cs.wikipedia.org/wiki?curid=1515150", "title": "French King Bridge", "text": "French King Bridge\n\nFrench King Bridge (\"Most francouzského krále\") je ocelový obloukový most přes řeku Connecticut v okrese Franklin County (hlavní město Greenfield) v americkém státě Massachusetts (USA). Most přetíná řeku Connecticut přibližně u soutoku s Millers River poblíž obcí Erving a Gill. Přes most vede spolková státní silnice Massachusetts Route 2, zde totožná s historickou stezkou Mohawk Trail. Most je určen pro automobilovou dopravu, cyklisty a pěší a je ve vlastnictví a pod správou oddělení pro dopravu \"Massachusetts Department of Transportation\" (MassDOT).\n\nFrench King Bridge byl koncipován jako součást projektu ministerstva státních silnic (\"State Highway Department\"), jehož cílem bylo nově řešit nebezpečný úsek staré stezky Mohawk Trail mezi obcemi Erving a Greenfield. Původní silnice se vinula obcemi Millers Falls a Turners Falls a vyznačovala se četnými strmými výškovými rozdíly, ostrými zatáčkami, úzkými mosty a křižujícími železničními přejezdy. Největší překážkou byla ale rokle, kterou protékala Connecticut. Se stavbou mostu se započalo 1931, 1932 byl dokončen a předán do provozu. 1992 byl důkladně zmodernizován, v letech 2008–2010 pak renovován. Most je oblíbeným výletním místem v období tzv. indian summer.\n\nÚtes poblíž dnešního mostu, French King Rock, údajně pojmenoval francouzský důstojník během francouzsko-indiánských válek v polovině 17. století, název se později začal používat i pro most samotný.\n\nGenerálním dodavatelem byla firma McClintic-Marshall Co. of Chicago, Illinois & Pittsburgh, Pennsylvania. Základní údaje:\n\nV roce předání do provozu (1932) vyhlásil Americký institut pro ocelové konstrukce (\"American Institute of Steel Construction\", AISC) \"French King Bridge\" nejkrásnějším mostem své třídy v zemi.\n"}
{"id": "1515151", "url": "https://cs.wikipedia.org/wiki?curid=1515151", "title": "Jan Nádherný z Borutína (1884)", "text": "Jan Nádherný z Borutína (1884)\n\nJan Nádherný z Borutína (21. března 1884 – 28. května 1913) byl šlechtic z rodu Nádherných z Borutína.\n\nDětství měl se sourozenci idylické a skončilo náhlou smrtí otce. V roce 1897 nastoupil s bratrem Karlem na studia do Prahy na Strakovu akademii. Tuhý režim mu nevyhovoval a matka jej s bratrem přesunula na německé gymnázium na Malé straně. Zde v roce 1903 odmaturoval. Po maturitě začal studovat na pražské německé univerzitě filozofii a dějiny umění. Studium ukončil v roce 1908. Kolem roku 1907 onemocněl kapavkou, kterou se podařilo vyléčit. V roce 1908 mu byl diagnostikován syfilis. Po smrti matky v roce 1910 převzal správu janovického panství. V roce 1913 na svou nemoc zemřel.\n\nJeho otec byl baron Karel Nádherný z Borutína (rodným jménem: Karel Boromejský Jan Ludvík Nádherný z Borutína, německy Carl Ludwig Nadherny, 1849–1895), Matka, Amelie Klein rozená svobodná paní z Wiesenbergu (1854–1910). Měl dva sourozence, dvojčata Sidonii a Karla.\n\n"}
{"id": "1515153", "url": "https://cs.wikipedia.org/wiki?curid=1515153", "title": "Place Theodor-Herzl", "text": "Place Theodor-Herzl\n\nPlace Theodor-Herzl je náměstí v Paříži ve 3. obvodu.\n\nTrojúhelníkové náměstí se nachází ve čtvrti Marais. Rozkládá se na průsečíku ulic \"Rue de Turbigo\" a \"Rue Réaumur\".\n\nNáměstí bylo zřízeno městskou vyhláškou 12. července 2006 a bylo pojmenováno podle Theodora Herzla (1860–1904), zakladatele sionismu.\n\n"}
{"id": "1515160", "url": "https://cs.wikipedia.org/wiki?curid=1515160", "title": "Břehy (Týn nad Vltavou)", "text": "Břehy (Týn nad Vltavou)\n\nBřehy jsou malá vesnice, část města Týn nad Vltavou v okrese České Budějovice. Přes osadu vede cyklotrasa č.1079 Hluboká nad Vltavou – Týn nad Vltavou, která je součástí Vltavské cyklistické cesty.\n\nPrvní písemná zmínka o domech na Březích (tehdy uváděno na Břehách) pochází z roku 1828.\n\n\n\nFrantišek Tesař zachytil pověst \"Jak Bosák hledal poklad,\" ve které je zmíněna starší pověst \"O pokladu na rybárně\".\n"}
{"id": "1515164", "url": "https://cs.wikipedia.org/wiki?curid=1515164", "title": "Coppa Italia 2018/19", "text": "Coppa Italia 2018/19\n\n\"Zápasy byly na programu 28.- 29. července 2018.\n\n\n\"Zápasy byly na programu 4.- 7. srpna 2018.\n\"Zápasy byly na programu 11.- 12. srpna 2018.\n\"Zápasy byly na programu 4.- 6. prosince 2018.\n\"Zápasy byly na programu 12.- 14. ledna 2019.\n\"Zápasy byly na programu 29.- 31. ledna 2019.\n\"Zápasy byly na programu 24.- 25. dubna 2019.\n\n"}
{"id": "1515165", "url": "https://cs.wikipedia.org/wiki?curid=1515165", "title": "Majungasaurinae", "text": "Majungasaurinae\n\nMajungasaurinae (majungasaurini) byla podčeleď (klad) teropodních dinosaurů ze skupiny abelisauridů. V současnosti je do této skupiny řazeno 6 až 7 rodů, typovým druhem je \"Majungasaurus crenatissimus\" z Madagaskaru. Tito draví dinosauři obývali především jižní kontinenty rozpadající se Gondwany v období konce spodní a následně celé svrchní křídy (geologické stupně apt až alb, asi před 109 až 66 miliony let). Jejich fosilie známe z území současného Madagaskaru, Indie (tehdy na jižní polokouli) a Francie. Druhou podčeledí abelisauridů jsou karnotaurini (Carnotaurinae).\n\nKlad Majungasaurinae byl stanoven v roce 2014 paleontologem Thierrym Tortosou. Je definován jako \"všichni abelisauridi, stojící vývojově blíže k rodu \"Majungasaurus\" než k rodu \"Carnotaurus\"”.\n\n\n"}
{"id": "1515169", "url": "https://cs.wikipedia.org/wiki?curid=1515169", "title": "Vila Karla Struppla", "text": "Vila Karla Struppla\n\nVila Karla Struppla je rodinný dům, který stojí v Praze 5-Hlubočepích ve vilové čtvrti Barrandov ve svahu mezi ulicemi Barrandovská a Skalní.\n\nVilu pro ředitelského radu Zemské banky Karla Struppla postavenou roku 1932 navrhl architekt Vladimír Grégr.\n\nVila je postavena v horní části pozemku při ulici Skalní, ze které vede k domu druhý vchod. Romantický dům v podobě haciendy je obdélný, s drsnou škrábanou omítkou a krytý nízkou zvalbenou střechou s prejzy. Střechou procházejí originální stylové komíny.\n\nZahradní fasáda vily směřuje k ulici Barrandovská a do údolí Vltavy. Charakterizuje ji značný přesah střechy, který v levé části domu kryje velkou terasu na subtilních kovových sloupkách. Na terasu vede až k podlaze prosklené velké okno. Zaoblené sklo u vstupu na terasu prochází z horního podlaží až do podlaží spodního. Rustikální výraz stavbě dává tmavé nebarvené dřevo a podezdívka z hrubě opracovaného kamene.\n\n\n\n"}
{"id": "1515171", "url": "https://cs.wikipedia.org/wiki?curid=1515171", "title": "Tom Barnaby", "text": "Tom Barnaby\n\nDetektiv šéfinspektor Thomas Geoffrey \"Tom\" Barnaby (* 20. dubna 1943) je fiktivní postava – detektiv vytvořený Caroline Grahamovou. Byl jednou z hlavních postav v seriálu ITV \"Vraždy v Midsomeru\".\n\nTom Barnaby, jehož ztvárňuje John Nettles, se poprvé objevil v 1. epizodě seriálu \"Smrt staré dámy\", naposledy v poslední epizodě 11. série \"Fit pro vraždu\". V 6. epizodě 10. série \"Nevinnost sama\" uvedl, že se narodil 20. dubna 1943. Je ženatý s Joyce Barnabyovou, kterou hraje Jane Wymark a se kterou má dceru Cully, kterou hraje Laura Howard. Objevil se v 81 epizodách \"Vražd v Midsomeru\", poté předal pozici svému bratranci Johnu Barnabymu, kterého ztvárňuje Neil Dudgeon. V každé epizodě Barnabymu pomáhá seržant. Celkem vystřídal tři seržanty – Gavina Troye (1997–2003), Daniela Scotta (2003–2005) a Benjamina Jonese (2005–2011).\n\n\n"}
{"id": "1515172", "url": "https://cs.wikipedia.org/wiki?curid=1515172", "title": "Petr Jablonský", "text": "Petr Jablonský\n\nPetr Jablonský (* 15. října 1979 Praha) je známý český imitátor, bavič, moderátor a herec. Jeho doménou je imitování známých českých celebrit a politiků. \n\nJe synem textaře Milana Jablonského. Po ukončení základního vzdělání se přihlásil k přijímacím zkouškám na Pražskou konzervatoř, obor hudebně-dramatický, nicméně školu nedokončil i z důvodu chybné výslovnosti sykavek. Po neúspěchu na konzervatoři začal studovat SOU obchodní obor prodavač.\n\nV roce 2000 spolu s Václavem Faltusem uváděl jeden ze silvestrovských pořadů České televize. \n\nJablonský účinkoval v několika filmech, televizních seriálech a účinkoval ve videoklipu Těžkého Pokondra. Jako host také vystoupil v řadě televizních show. O dlouhodobých potížích s depresemi mluvil v pořadu České televize 13. komnata (2015).\n\n"}
{"id": "1515177", "url": "https://cs.wikipedia.org/wiki?curid=1515177", "title": "Mistrovství světa v krasobruslení 1993", "text": "Mistrovství světa v krasobruslení 1993\n\nMistrovství světa v krasobruslení 1993 se konalo v Praze od 9. do 14. března 1993. Soutěžilo se ve čtyřech kategoriích: muži, ženy, taneční páry a sportovní dvojice.\n\nV tomto roce ISU poprvé představil kvalifikační kolo v mužské a ženské kategorii. V kvalifikaci byli bruslaři rozděleni do dvou skupin, přičemž prvních dvanáct v každé skupině postupovalo do krátkého programu.\n\nZ kvalifikačního kola postoupilo dvanáct nejlepších závodníků z každé skupiny (A a B) do dalšího kola.\n\n\n"}
{"id": "1515180", "url": "https://cs.wikipedia.org/wiki?curid=1515180", "title": "Williams FJ44", "text": "Williams FJ44\n\nWilliams FJ44 je série malých dvouhřídelových dvouproudových motorů vyráběných firmami Williams International/Rolls-Royce pro lehké business jety. Až do nedávného rozmachu na trhu nejmenších business jetů byl FJ44 jedním z nejmenších dvouproudových motorů dostupných pro civilní použití. Přestože šlo v zásadě o konstrukci firmy Williams, byla v rané fázi vývoje přizvána společnost Roll-Royce, která se podílela na vývoji a výrobě vzduchem chlazené vysokotlaké turbíny.\n\nMotor FJ44 byl poprvé zalétán 12. července 1988 na experimetnálním stroji Scaled Composites/Beechcraft Triumph.\n\nWilliams FJ33 je menší motor založený na konstrukci FJ44.\n\n"}
{"id": "1515185", "url": "https://cs.wikipedia.org/wiki?curid=1515185", "title": "Vodní elektrárna Belo Monte", "text": "Vodní elektrárna Belo Monte\n\nVodní elektrárna Belo Monte (portugalsky \"Usina Hidrelétrica de Belo Monte\") je vodní dílo na řece Xingú v Brazílii. Po instalaci všech jednotek bude čtvrtou nejvýkonnější elektrárnou na světě a je druhou nejvýkonnější elektrárnou na americkém kontinentu. Objemem výkopových prací dílo převyšuje všechny ostatní elektrárny na světě a je srovnatelné s Panamským průplavem.\n\nPrůtoku největší řeky světa Amazonky lze pro energetické účely využít pouze na jejích pravostranných přítocích, v místech, kde se na peřejnatých úsecích vlévají do Amazonské pánve. I pouhé přítoky Amazonky disponují průtokem s hodnotami samostatných světových veletoků. Jsou to řeky Madeira, Tapajos, Xingú a Tocantins. Řeka Xingú pak opouští zdrojovou náhorní plošinu způsobem, který dal vzniknout projektu unikátního vodního díla pomocí gigantického derivačního systému mezi brazilskými městy Altamira a Belo Monte.\n\nKrátce po soutoku se svým nejmohutnějším přítokem Iriri začíná řeka Xingú klesat do Amazonské pánve podél zdrojové náhorní plošiny v trase oblouku o poloměru zhruba 15 km. Když se začíná od vyvýšeného okolí levého břehu konečně pomalým spádem vzdalovat směrem k Amazonce, je od počátku klesání vzdálena zhruba 3 x delší trasou říční oproti trase vzdušné a levý břeh převyšuje pravý o více jak 80 m.  Průměrný průtok řeky v tomto místě činí 8 670 m / s.  Odvést řeku do těchto míst na vrcholu plošiny znamená „dostat Volhu do osmdesátimetrové výšky“. Takový hydrodynamický potenciál nelze opomenout a mnozí inženýři se při začátku vyměřovacích prací vyjadřovali o tomto místu, zvaném Belo Monte, jako o zázraku a „Božím daru“.  V místech, kde řeka Xingú začíná klesat do Amazonské pánve, se nalézá město Altamira. Altamira a Belo Monte leží na Transamazonské dálnici BR 230, což je pro řízení staveb další příznivá skutečnost.\n\nNepříznivý pro vodní energetiku na všech pravostranných přítocích Amazonky je však roční chod srážek ve zdrojových oblastech Gran Chaco a Mato Grosso a z nich plynoucí veliké minimo-maximální rozpětí průtoků. Suché období v měsících srpen až listopad, které způsobuje druhové bohatství jihoamerických kaktusů, je vystřídáno prudkými lijáky v jarním období. V případě řeky Xingú se podzimní minima pohybují kolem 500 m /s a jarní maxima mezi 20 až 30 000 m/s. \n\nHydroenergetický komplex Belo Monte je tvořen třemi hlavními částmi. Jsou to přehradní systém s akumulační nádrží, nadržující vodu pro odtok do derivačního systému, derivační systém přivádějící vodu k hlavní elektrárně a hráz a budova hlavní elektrárny. \nUzlovým bodem systému je přehrada Pimental, která přehrazuje tok samotné řeky Xingú a reguluje odtok v požadovaném poměru umělé a přírodní cesty. Zadržením řeky vznikla úzká přehradní nádrž o ploše 359 km a délce zhruba 100 km, která tvoří hlavní zdroj vodní akumulace. Systém Pimental rozvádí průtok řeky jednak do derivačního kanálu pro výkon na turbínách hlavní elektrárny Belo Monte, jednak do původního skalnatého koryta řeky. Do přírodního řečiště řeka protéká po většinu roku skrz doplňkovou elektrárnu, v případě vysokých povodňových stavů přelivem.  \n\nPřehradní systém přehrazuje vodní tok v místech původních čtyř ramen v celkové délce 6,5 km. Většina délky připadá na zemní sypanou hráz. Gravitační betonová součást o výšce 33 m a celkové délce 556 m je členěna na 20 přelivových polí o šířce 22,3m a elektrárnu. Propustnost přelivu odpovídá odhadu deseti tisíciletého průtoku 62 000 m/s. V elektrárně na spádu 11,4 m pracuje šest horizontálních Kaplanových turbín, každá o hltnosti 378 m/s a výkonu 38 MW. Celkový výkon této elektrárny je 233 MW a je doprovodným energetickým výstupem zařízení, jehož hlavním účelem je řízení vodního toku. Na levém břehu byl vytvořen rybí přechod o celkové délce 1 200 m, který je napájen průtokem 40 m/s.\n\nOd hlavní elektrárny je vzdálen kolem 100 km přírodní říční cestou a 40 km vzdušnou čarou.\n\nOd levého břehu akumulační nádrže se odvíjí 20 km dlouhý umělý kanál o šířce 210 m u dna a hloubce 25 m. Hltnost kanálu 14 000 m3/s dokáže zásobit vodou turbíny hlavní elektrárny pro její maximální výkon. Jedná se o vodní dílo srovnatelné s dvaceti kilometry největší evropské řeky Volhy. Bylo vykopáno 130 milionů krychlových metrů zeminy a kamene a obloženo 7,1 milionů čtverečních metrů stěny a dna kanálu. Voda je přiváděna do oblasti, kde pomocí 27 pomocných přehrad přes všechna odtoková údolí vytváří vodní nádrž \"Dos Canais\" o ploše 119 km.   \n\nElektrárna Belo Monte zpracovává vodu na spádu 87 m mezi hladinou derivační nádrže Dos Canais a hladinou řeky Xingú v jejím přirozeném řečišti v nadmořské výšce 8 m. Dno vývařiště se nachází již pod hladinou Atlantiku. Průtok řeky je tak zpracován na maximálním reálně využitelném spádu. Základy elektrárny byly vylámány přímo ve skále z vyvřelých hornin, nad elektrárnou je návodní betonová hráz o výšce 30 m. 18 Francisových turbín o hltnosti 775 m/s a výkonu 611 MW bude poskytovat celkový výkon 11 000 MW. Výrobcem turbín je brazilská pobočka německé společnosti Voith v Manausu. Turbíny jsou tak dopravovány vodní cestou po proudu Amazonky a proti proudu Xingú. Rotor turbíny o průměru 8,5 m a hmotnosti 320 tun je vysoký 5 m. \n\nPrůtoku 13 950 m/s, který zajišťuje provoz při plném výkonu, lze při nutném odpouštění do přírodního koryta dosáhnout pouze v měsících leden až květen, naopak při podzimním vodním stavu může pracovat pouze jedno soustrojí. Garantovaný průměrný celoroční výkon je 4 420 MW v elektrárně Belo Monte a 152 MW v elektrárně přehrady Pimental. Využití maximálního výkonu je tak pouze 37 % a roční výroba se předpokládá na hodnotě 39,5 miliardy kWh. \n\nPrvní cílené mapování dotčeného území začalo v roce 1975. V roce 1980 byly vypracovány studie hydroenergetického komplexu Altamira s elektrárnami Babaquara (6 600 MW) a Kararaô (11 000 MW).  Podle studie by realizace tohoto projektu vyžadovala vysídlení sedmi tisíc Indiánů. Neshody ohledně sociálních a environmentálních dopadů vedly k pozastavení financování v roce 1989.\n\nV roce 1994 byly provedeny nové studie proveditelnosti s cílem omezit rozlohu zaplavených oblastí a vyřadit z oblasti vlivu vodního díla veškerá území domorodých obyvatel. Z projektu se odstraňuje přehrada Babaquara s významnou akumulační schopností a domorodý název přehrady Kararaô je změněn na Belo Monte. Vyřazením vyšší akumulační nádrže z projektu klesá účinnost kapacity elektrárny na 40%. V novém projektu je plánována zatopená plocha 1225 km snížena na třetinu. \n\nV červenci 2005 zmocňuje Národní kongres společnost Electrobrás k dokončení studií EIA. \n\nV dubnu 2010 spolková vláda pořádá výběrové řízení na výstavbu a provoz Belo Monte po dobu 35 let. Vítězí společnost Norte Energia. \n\nV červnu 2011 – je vydána instalační licence, která umožňuje zahájení prací a ke stejnému datu jsou práce zahájeny. \n\nV listopadu 2015 je vodnímu dílu udělena provozní licence a v prosinci se začíná plnit derivační systém.\nBudování vodních děl je doprovázeno vlivy na životní prostředí, které jsou eliminovány výrobou obnovitelné energie. Projekty na budování přehrad na řece Xingú svým vlivem na životní prostředí nijak nevybočovaly ze zažité normy. Projekt obrovského významu však přišel v době prudkého nárůstu ekologických aktivit a právě oblast Amazonie se stala zřetelnou módní vlnou. Domorodí obyvatelé dotčené oblasti již měli za sebou bohaté zkušenosti s protesty proti stavbě Transamazonské dálnice, zejména pak v demonstracích protřelý kmen Kayapó. \n\nBěhem prvního setkání domorodých obyvatel Xingú, které se konalo v únoru 1989 v Altamiře vyšel z publika náčelník indiánského kmene a dotkl se ostřím mačety tváře presidenta společnosti Elektrobras. Scéna byla reprodukována v tisku a stala se historickou. Od financování projektu v této době odstoupila Světová banka. \n\nZměněný projekt, který byl později realizován, již v zátopových oblastech nezahrnoval žádná domorodá území, přesto se na scéně objevili v masovém množství zástupci Greenpeace.  O vývoji následujících vztahů a odezvě na mezinárodním fóru svědčí nejlépe vydání knihy \"Memoáry domorodého náčelníka Raoniho\" s předmluvou Jacquesa Ciraca v květnu 2010 v Paříži. Indiánský náčelník Raoni Metikture zde s podporou francouzského presidenta vybízí k zabíjení všech „bílých stavitelů“. \n\nV březnu 2011 přiletěl do povodí Xingú režizér James Cameron a Arnold Schwarzenegger. Představitelé showbyznysu zhlédli domorodé tance, vykouřili dýmku míru a odletěli. Arnold Schwarzenegger pak v Americkém senátu pronesl projev o nutnosti rozvoje sluneční a větrné energie v Brazílii. Na finanční scéně se objevily nabídky podpory z Číny a v červnu byla vydána Instalační licence.\n\nProsinec 2015 - Test manipulační pohotovosti dvou bran, které uvolňují vodu kontrolovaným způsobem do kanálu a původního řečiště. \n\nLeden 2016 – Začátek plnění derivačního systému. \n\nÚnor 2016 - Derivační systém naplněn.. \n\nDuben 2016 - Zahájení komerčního provozu první generace jednotek hlavní i doplňkové elektrárny.\n\nKvěten 2016- Slavnostní otevření elektrárny Belo Monte Hydroelectric.\n\nČerven 2016 - Zahájení komerčního provozu druhé generační jednotky doplňkové elektrárny. \n\nČervenec 2016 - Druhá jednotka hlavní elektrárny je integrována do národního distribučního systému (SIN).  \n\nListopad 2016 - Zahájení komerčního provozu 3. jednotky hlavní elektrárny a 4. jednotky doplňkové elektrárny.\n\nLeden 2017 - Zahájení komerčního provozu 4. jednotky hlavní elektrárny a generátorových jednotek 5 a 6 doplňkové elektrárny. Doplňková elektrárna Pimental pracuje při plném stanoveném výkonu 233 MW. \n\nInstalace dalších agregátů hlavní elektrárny a nárůst instalovaného výkonu následují v rychlém sledu.\n\nV listopadu 2019 byla uvedena do provozu poslední 18. jednotka a vodní dílo Belo Monte dosáhlo plánovaného instalovaného výkonu 11 233 MW - 11 000 MW hlavní elektrárny a 233 MW doplňkové elektrárny v Pimentalu. \n\nDerivační řešení vodního díla je charakteristické okamžitou reakcí výroby elektřiny na přírodní průtokové poměry. I ve stavu částečné instalace, kdy je omezena možnost zpracování povodňových stavů, je dosaženo garantované výroby elektrické energie. Společnost Norte Energia uvádí aktuální hodnoty nakládání s vodní kapacitou, dokládající, že voda na peřejích pod přehradou Pimental neklesne pod hodnoty historického přírodního minima. Následující tabulka předkládá k posouzení provozní nakládání s vodním zdrojem v období vyšší a nižší vydatnosti.\n\nVodní dílo Belo Monte je ve srovnání s podobnými díly mimořádně ohleduplné k životnímu prostředí i k domorodému obyvatelstvu. Přírodní koryto na peřejích zůstává nedotčeno, rybí přesmyk při spádu 11 m na délce 1200 m zaručuje při průtoku 40 m/s bezproblémovou migraci ryb, poměr vodní plochy a výkonu je ve světovém měřítku zcela unikátní. Přestože nebyla zatopena žádná oblast původního výskytu domorodých obyvatel, blokují místní kmeny pravidelně Transamazonskou dálnici mezi Altamirou a Belo Monte. Přes třicet let trvající debaty mezi příznivci a odpůrci díla, doprovázené celosvětovou účastí významných celebrit z oblasti showbyznysu i politiky, dostaly slova \"Belo Monte\" do běžného slovníku zasvěcených i zcela nezasvěcených ekologických aktivistů. Pokud se z něj někdy vytratí, bude to trvat mnoho let. \n\nPři plnění garantované výroby zajistí hydroenergetický komplex Belo Monte 11 % potřeby elektrické energie v Brazílii. Odbornou veřejnost bude dílo vždy přitahovat jako ukázka zpracování jednoho z největších přítoků největší řeky světa na maximálním reálně dosažitelném spádu. \n\n\n"}
{"id": "1515186", "url": "https://cs.wikipedia.org/wiki?curid=1515186", "title": "Łęg (řeka)", "text": "Łęg (řeka)\n\nŁęg je řeka v Polsku, pravostranný přítok řeky Visly. Její délka je 82,65 km a plocha povodí je 960,2 km².\n\nPramen řeky se nacházejí v jižní části Kolbuszovské náhorní planiny v nadmořské výšce 235 m. Horní tok řeky je nazýván Zyzoga (po vústění potoku Turka). Protéká na sever Tarnobrzeskou rovinou už jako Łęg. Ústí do řeky Visly v km 274 v okolí vesnice Zalesie Gorzycké v nadmořské výšce 141 m. \n\nVýznamným levostranným přítokem je řeka Przyrwa, která ústí do Łęgu v obci Wilcza Wola. U obce se nachází jezero Maziarna, využívané k rekreačním účelům.\n"}
{"id": "1515195", "url": "https://cs.wikipedia.org/wiki?curid=1515195", "title": "Český symfonický orchestr", "text": "Český symfonický orchestr\n\nČeský symfonický orchestr (zkratka: ČSO) je klasický orchestr se sídlem v Praze.\n\nSoubor působí od roku 1994 a zaměřuje se na mezinárodní nahrávky a koncertní projekty. Orchestr se skládá z hudebníků, kteří mají dlouholeté zkušenosti s koncertní činností i s nahráváním. Orchestr spolupracoval s dirigenty, jako je například Erwin Gutawa. V Německu koncertuje pod vedením France Badera. Firma má oficiální sídlo v Chotětově.\n\n"}
{"id": "1515196", "url": "https://cs.wikipedia.org/wiki?curid=1515196", "title": "Seznam ragbyových klubů v Česku", "text": "Seznam ragbyových klubů v Česku\n\nSeznam ragbyových týmů v České republice v sezóně 2009/2010. \n\n\n\n"}
{"id": "1515197", "url": "https://cs.wikipedia.org/wiki?curid=1515197", "title": "Vlašić", "text": "Vlašić\n\nVlašić (v srbské cyrilici Влашић) je horský masiv v centrální části Bosny a Hercegoviny. Vypíná se nad údolím řeky Lašvy v blízkosti města Travnik. Lašva tvoří jeho jižní hranici; severně jej vymezuje horské masivy Vučja planina a pramen řeky Vrbanja. Východní hranici potom tvoří potok Bijela, přítok Lašvy a hranici západní potom náhorní plošina Vitovlja. Masiv tvoří především vápenec, nachází se zde různé krasové prvky. \n\nHorský masiv tvoří částečně i náhorní plošiny v nadmořské výšce mezi 1000 až 1500 m, nejvyšší vrchol pohoří potom dosahuje 1934 m n. m. (Paljenik). Mezi další větší vrchol patří Vlaška Gromila (1919 m n. m.) Ze severní strany pohoří vyvěrá několik pramenů, konkrétně řek Ugra a Vrbanja. Několik potoků vyvěrá přímo i na vrcholu Vlašiće. Značná část svahů pohoří je zalesněná. Místní obyvatelstvo se věnuje buď chovu dobytka, nebo turistice; na západním okraji pohoří se v blízkosti obce Babanovac nachází sportovní středisko, které je určené hlavně pro zimní sporty. Některé z místních vesnic se nachází v nadmořské výšce nad 1000 m (Korićani, 1281 m n. m., Dobretići, 1114 m n. m.)\n\nNa vrcholu Paljenik se nachází vysílač. \n\nPohoří Vlašić je známé díky Vlašićskému sýru, který se zde vyrábí. \n\nPohoří mělo strategický význam během druhé světové války i během války v Bosně a Hercegovině, a to především díky blízkosti města Travniku a údolí řeky Lašvy. \n"}
{"id": "1515198", "url": "https://cs.wikipedia.org/wiki?curid=1515198", "title": "Seznam prvních písní hitparády v Česku (2010–2019)", "text": "Seznam prvních písní hitparády v Česku (2010–2019)\n\nRádio Top 100 Oficiální je oficiální žebříček nejlepších písniček vysílaných v České republice. Sestavuje a vydává ho IFPI Czech Republic.\n\nNíže je uveden seznam písní, které se během let 2010 až 2019 dostaly na Rádio Top 100 Oficiálním žebříčku na první příčku.\n"}
{"id": "1515199", "url": "https://cs.wikipedia.org/wiki?curid=1515199", "title": "Třída V a W (1917)", "text": "Třída V a W (1917)\n\nTřída V a W byla třída torpédoborců Royal Navy z období první světové války. Třída se dělí do čtyř menších podtříd. Celkem bylo postaveno 67 torpédoborců, přičemž stavba dalších 40 jednotek byla zrušena. Ve službě byly v letech 1918–1948. Celkem čtyři torpédoborce byly převedeny k australskému královskému námořnictvu. Torpédoborce třídy \"V a W\" byly nasazeny za obou světových válek. V boji jich bylo 18 potopeno, další zůstaly neopraveny, nebo například ztroskotaly. \n\nCelkem bylo v letech 1917-1924 postaveno 67 torpédoborců této třídy, dělících se do čtyř podtříd. První skupinu tvořilo pět vůdčích lodí torpédoborců třídy V, přijatých do služby v roce 1917. Následovalo 25 jednotek třídy V z let 1917–1918, 21 jednotek třídy W z let 1917–1918 a konečně 16 jednotek modifikované třídy W z let 1919–1924. Konstrukční odlišnosti přitom existovaly i v rámci jednotlivých podtříd.\n\nPo dokončení nesly čtyři 102mm kanóny, dva 40mm kanóny, dva dvojhlavňové 533mm torpédomety a jednu skluzavku hlubinných pum. Pohonný systém tvořily tři kotle a dvě sady turbín o výkonu 27 000 hp. Nejvyšší rychlost dosahovala 34 uzlů. Dosah byl 2600 námořních mil při rychlosti 15 uzlů.\n\nPodtřída byla stavěna ve dvou verzích (Admiralty a Thornycroft). Mírně se lišily rozměry plavidel a jejich pohonný systém. Základní výzbroj byla čtyři 102mm kanóny, jeden 76mm kanón, dva dvojhlavňové 533mm torpédomety, dva vrhače a jedna skluzavka hlubinných pum. Deset plavidel bylo upraveno pro nesení 60 min, což si vynutilo demontáž jednoho 102mm kanónu a jednoho z torpédometů. Pohonný systém tvořily tři kotle a dvě sady turbín o výkonu 27 000 hp. Nejvyšší rychlost dosahovala 34 uzlů. Dosah byl 2600 námořních mil při rychlosti 15 uzlů.\n\nPodtřída byla stavěna ve dvou verzích (Admiralty a Thornycroft). Mírně se lišily rozměry plavidel a jejich pohonný systém. Základní výzbroj byla čtyři 102mm kanóny, jeden 76mm kanón, dva trojhlavňové 533mm torpédomety, dva vrhače a jedna skluzavka hlubinných pum. Pět plavidel bylo upraveno pro nesení 60 min, což si vynutilo demontáž jednoho 102mm kanónu a jednoho z torpédometů. Pohonný systém tvořily tři kotle a dvě sady turbín o výkonu 27 000 hp. Nejvyšší rychlost dosahovala 34 uzlů. Dosah byl 2600 námořních mil při rychlosti 15 uzlů.\n\nPodtřída byla stavěna ve dvou verzích (Admiralty a Thornycroft). Mírně se lišily rozměry plavidel, jejich pohonný systém a rychlost. Základní výzbroj byla čtyři 120mm kanóny, jeden 76mm kanón (nebo dva 40mm kanóny), dva trojhlavňové 533mm torpédomety, dva vrhače a jedna skluzavka hlubinných pum. Pohonný systém tvořily tři kotle a dvě sady turbín o výkonu 27 000 hp (Thornycroft: 30 000 hp). Nejvyšší rychlost dosahovala 34 uzlů (Thornycroft: 35 uzlů). Dosah byl 3210 námořních mil při rychlosti 15 uzlů.\n\nBritské královské námořnictvo třídu provozovalo v letech 1918–1948. Nasadilo je za první a druhé světové války. Ve službě bylo z různých příčin ztraceno 23 jednotek:\n\n\n"}
{"id": "1515200", "url": "https://cs.wikipedia.org/wiki?curid=1515200", "title": "Třída Parker", "text": "Třída Parker\n\nTřída Parker byla třída vůdčích lodí torpédoborců Royal Navy z období první světové války. Vznikla jako vylepšení přecházející třídy \"Marksman\". Celkem jich bylo postaveno šest kusů. Ve službě byly v letech 1916–1935. Nasazeny byly za světové války. Jeden byl ztracen po kolizi s jinou lodí. Torpédoborec \"Anzac\" od roku 1919 provozovalo australské královské námořnictvo.\n\nCelkem bylo v letech 1915–1917 postaveno šest jednotek této třídy. Do stavby se zapojily loděnice Cammell Laird v Birkenheadu a Denny v Dumbartonu.\n\nJednotky třídy \"Marksman\":\nPo dokončení nesly čtyři 102mm kanóny, dva 40mm kanóny a dva dvojlavňové 533mm torpédomety. Pohonný systém tvořily čtyři kotle a tři sady turbín o výkonu 36 000 hp, pohánějící tři lodní šrouby. Nejvyšší rychlost dosahovala 34 uzlů. Dosah byl 2500 námořních mil při rychlosti 15 uzlů.\n"}
{"id": "1515201", "url": "https://cs.wikipedia.org/wiki?curid=1515201", "title": "Třída Medea", "text": "Třída Medea\n\nTřída Medea byla třída torpédoborců Royal Navy z období první světové války. Objednány byly pro řecké námořnictvo, ale po vypuknutí světové války je převzalo námořnictvo britské. Celkem byly postaveny čtyři jendotky. Ve službě byly v letech 1915–1921. Nasazeny byly za světové války. V boji byl jeden potopen. Zbývající byly vyřazeny.\n\nŘecko v roce 1913 objednalo stavbu celkem čtyř torpédoborců, které byly ekvivalentem britské třídy \"Admiralty M\". Po dvou párech stavěly loděnice Fairfield Shipbuilding and Engineering Co. v Govanu a John Brown and Co. v Clydebanku. Stavba byla zahájena roku 1914, přičemž v září 1914 byly koupeny Velkou Británií. Do služby byly všechny přijaty roku 1915.\n\nJednotky třídy \"Medea\":\nVýzbroj tvořily tři 102mm kanóny a dva dvojhlavňové 533mm torpédomety. Pohonný systém tvořily tři kotle Yarrow a tři turbíny Brown-Curtis o výkonu 25 000 hp, pohánějící tři lodní šrouby. Nejvyšší rychlost dosahovala 32 uzlů.\n"}
{"id": "1515202", "url": "https://cs.wikipedia.org/wiki?curid=1515202", "title": "Alec Soth", "text": "Alec Soth\n\nAlec Soth (* 1969, Minneapolis) je americký fotograf se sídlem v Minneapolis. Zpracovává „velké americké projekty“ představující středozápadní Spojené státy americké. Umělecká kritička z \"New York Times\" Hilarie M. Sheetsová napsala, že udělal „fotografickou kariéru z hledání chemie s cizími lidmi“ a fotografií „samotářů a snů“. Podle kritiky Hannah Booth \"publikované v The Guardian\" jeho práce má tendenci se zaměřovat na „nepřekonatelné, strašidelně banální představy o moderní Americe“. Je členem umělecké skupiny Magnum Photos.\n\nSoth vydal celou řadu knih o své tvorbě s pomocí různých vydavatelů a některé si vydal sám prostřednictvím svého vlastního vydavatelství \"Little Brown Mushroom\". Jeho hlavní publikace jsou \"Sleeping by Mississippi\", \"Niagara,\" \"Broken Manual\", \"Songbook\" a \"I Know How Furiously Your Heart Is Beating.\"\n\nZískal stipendia od McKnight and Jerome Foundations a obdržel 2003 Santa Fe Prize for Photography. Jeho fotografie jsou ve významných veřejných a soukromých sbírkách, včetně San Francisco Museum of Modern Art, Museum of Fine Arts, Houston, Minneapolis Institute of Art nebo Walker Art Center. Jeho práce byla vystavena široce, mimo jiné v rámci bienále Whitney 2004 a hlavní samostatné výstavy v Media Space v Londýně v roce 2015.\n\nSoth se narodil v Minneapolis v Minnesotě ve Spojených státech amerických. Studoval na Sarah Lawrence College v Bronxville v New Yorku. Ve své mládí byl údajně „bolestně plachý“.\n\nSothovi se líbila práce americké fotografky Diany Arbusové. Cestoval po řece Mississippi a vytvořil samonákladem knihu nazvanou \"Sleeping by Mississippi,\" která obsahovala jak krajiny, tak portréty. Kurátoři bienále Whitney mu v roce 2004 uspořádali výstavu a na plakátu bienále byla použita jeho fotografie \"Charles\", muže v zelených montérkách od barvy, stojící na střeše domu, jak v rukou drží dva malé modely letadel.\n\nKdyž fotografuje lidi, Soth se občas cítí nervózní. Řekl: „Myslím, že moje vlastní trapnost lidi potěší. Je to součást burzy.“ Když cestoval, měl na volantu ve svém autě připevněný papír s poznámkami fotografií, které chtěl pořídit. Jeden seznam byl: \"vousy, pozorovatelé ptáků, sběrači hub, soukromí mužů, po dešti, postavy zezadu, kufry, vysoké lidi (zejména hubení), terče, stany, obydlí na stromech a stromořadí. Při portrétování lidí je požádá o svolení je fotografovat a často čeká, až se zklidní; někdy používá fotoaparát 8x10 palců. Pokouší se najít „narativní oblouk a skutečné vyprávění“ a snímky, ve kterých každý obrázek vede k tomu dalšímu.\n\nJeho první kniha \"Sleeping by the Mississippi\" byla vydána v roce 2004. Jeho druhá kniha \"Niagara\" vyšla v roce 2006. Na jedné z jeho fotografii je žena ve svatebních šatech, jak sedí venku před budovou, která připomíná motel. Alec Soth se domluvil na spolupráci s jednou svatební kaplí u Niagarských vodopádů, což mu umožnilo fotografovat páry, které se braly a fotografoval je i po svatbách. Soth vytvořil několik dalších fotografických knih, včetně knihy \"Last Days of W\", knihy o zemi „vyčerpané předsednictvím George W. Bushe“.\n\nFotografoval mimo jiné také pro magazíny \"The New York Times\", \"Fortune\" nebo \"Newsweek\".\n\nSoth, spolu se spisovatelem Lesterem B. Morrisonem, vytvořil Broken Manual za čtyři roky (2006–2010) undergroundovou instruktážní příručku pro ty, kteří chtějí uniknout ze svých životů. Soth zkoumá místa, kam lidé utíkají, aby unikli před civilizací, fotografuje mnichy, survivalisty, poustevníky a uprchlíky.\n\nSouběžně vytvořil knihu fotografií \"From Here to There: Alec Soth’s America\", která obsahuje přehled Sothovy fotografie od počátku 90. let do roku 2010.\n\nV roce 2010 založil Soth nakladatelství Little Brown Mushroom (LBM). Prostřednictvím něho vydává své vlastní i knihy ostatních podobně smýšlejících lidí, „narativní fotografické knihy, které fungují podobným způsobem jako dětské knihy,“ ve formátech knih, časopisů a novin. Spolupracoval na mnoha knihách s Bradem Zellarem, minnesotským spisovatelem z Twin Cities.\n\nV roce 2010 Soth odletěl do Spojeného království, ale protože nepožádal o pracovní vízum, bylo mu povoleno vstoupit do země za podmínky, že pokud bude „chycen při fotografování“, může být na dva roky uvězněn. Dal tedy fotoaparát své mladší dceři, která fotografovala v Brightonu.\n\nVýstava fotografií v roce 2016, nazvaná \"Hypnagogia,\" představila 30 fotografií ze Sothova 20letého průzkumu stavu mezi bdělostí a spánkem. \"Hypnagogický stav, popisovaný jako neurologický jev, který se opakovaně spojuje s kreativitou, je snový zážitek, který vyvolává velmi živé, někdy až realistické obrazy,\" vysvětlil Soth v uměleckém prohlášení k projektu.\nV roce 2004 se stal nominantem agentury Magnum Photos a v roce 2008 se stal řádným členem. Se svou ženou a dětmi žije v Minneapolis.\nJeho práce byla porovnána s prací Walkera Evanse a Stephena Shora.\n\n\n\n\n\nSothova díla jsou obsažena v následujících veřejných sbírkách:\n\n\n\n"}
{"id": "1515204", "url": "https://cs.wikipedia.org/wiki?curid=1515204", "title": "Staré nádraží (Novi Sad)", "text": "Staré nádraží (Novi Sad)\n\nStaré nádraží se nacházelo v Novém Sadu v místní části Liman, na dnešní adrese \"Vojvođanska 5\". V současné době je původní staniční budova využívána jako budova pošty.\n\nBudova pochází z roku 1882 a byla vystavěna pro potřeby trati Subotica–Bělehrad. Vznikla podle projektu nejmenovaného architekta, s prvky typickými pro tehdejší rakousko-uherská nádraží. Provoz nádraží byl zahájen nicméně až v na jaře 1883. Od roku 1901 bylo obsluhováno koňskou tramvají a později i tramvají elektrickou. \n\nNádraží bylo umístěno několik kilometrů od tehdejšího centra, nová spojnice středu města a nádraží vedla přes náměstí \"Trg Mladenaca\" a dnešní ulici \"Železnička\". V první polovině 20. století bylo modernizováno, původní fasáda dostala funkcionalistický ráz.\n\nBěhem druhé světové války, v roce 1941, došlo po okupaci města v blízkosti nádraží k řadě přestřelek a poprav místního obyvatelstva ze strany okupační maďarské správy. \n\nNádraží bylo zrušeno v roce 1958 souvislosti s přestavbou místního železničního uzlu a přemístění nádraží o 2,5 km severněji na okraji Bulevaru Oslobođenja.\n"}
{"id": "1515207", "url": "https://cs.wikipedia.org/wiki?curid=1515207", "title": "Památník Antonína Dvořáka (Sychrov)", "text": "Památník Antonína Dvořáka (Sychrov)\n\nPamátník Antonína Dvořáka je životopisné muzeum zřízené na památku návštěv českého skladatele Antonína Dvořáka (1841–1904) na zámku Sychrov nedaleko Liberce. \n\nMuzeum se věnuje skladatelově pobytu na zámku a jeho přátelství s Aloisem Göblem. Kolekce je uspořádána v několika místnostech a využívá moderní technologie a osvětlení. \n\nGöbl byl tajemníkem knížete Kamila z Rohanu. Jako talentovaný amatérský hudebník a baryton se seznámil s Antonínem Dvořákem v době zimních pobytů knížecí rodiny v Praze.\n\nDvořák Sychrov často navštěvoval . Napsal zde některé části opery \"Dimitrij\", svůj Houslový koncert a moll a řadu sakrálních děl . Göbl zpíval barytonové party v několika Dvořákových dílech, které zde měly premiéru Ave Maria, Hymnus k Nejsvětější trojici, Ave maris stella a O sanctissima.. Göbl byl kmotrem většiny Dvořákových dětí a Dvořák jednu ze svých dcer nechal na Göblovu počest pokřtít jménem Aloisie. \n\nZámek byl původně postaven v barokním stylu. Za prvního majitele, knížete Karla Alaina Gabriela Rohana, se uskutečnila velkolepá empírová přestavba (dokončena v roce 1834). Za knížete Kamila Josefa Idesbalda Filipa Rohana byl zámek v letech 1847 - 1862 přestavěn v nomantickém novogotickém stylu. \n\nPo druhé světové válce se zámek stal majetkem Československa a byl zpřístupněn veřejnosti v roce 1950. Po pádu komunismu proběhly v první polovině 90. let rozsáhlé restaurátorské práce. \n"}
{"id": "1515213", "url": "https://cs.wikipedia.org/wiki?curid=1515213", "title": "Muzeum Bedřicha Smetany (Jabkenice)", "text": "Muzeum Bedřicha Smetany (Jabkenice)\n\nMuzeum Bedřicha Smetany v Jabkenicích je pobočkou Muzea Bedřicha Smetany v Praze. Obě muzea jsou věnována skladateli Bedřichu Smetanovi (1824–1884). Ten strávil v jabkenické myslivně posledních deset let svého života. \n\nV době, kdy se sem Smetana nastěhoval, tak dům obývala Smetanova dcera Žofie a její manžel Josef Schwarz. Dům v té době sloužil jako sídlo lesního úřadu knížat Thurn-Taxisů. Smetana se sem přistěhoval v roce 1875, poté co ztratil sluch, a pobýval zde až do své smrti v roce 1884. Složil zde většinu svých nejznámějších děl, včetně \"Čertovy stěny\", \"Hubičky\", \"Tajemství\", cyklu \"Mé vlasti\" a velkého počtu sborových skladeb. \n\nČtyři roky po Smetanově smrti byla na zdi domu odhalena pamětní deska. V roce 1928 bylo v jeho bývalé pracovně založeno malé muzeum. Zbytek domu si zachoval svoji původní funkci. \n\nV roce 1936 koupilo dům Sdružení pro zachování odkazu Bedřicha Smetany. O rok později zde byla ve spolupráci s Muzeem Bedřicha Smetany v Praze zřízena stálá expozice. V roce 1950 přešla správa muzea na pražské muzeum, které ve stejném roce otevřelo novou výstavu. Poslední renovace proběhla v letech 1987–1995. \n\nMuzeum se znovu otevřelo veřejnosti v roce 2002. \n\nOd roku 2002 se kolekce soustředí hlavně na dobu, kterou Smetana strávil v Jabkenicích. Jádrem expozice jsou interiéry Smetanovy pracovny a rodinného salónku zrekonstruované podle dobových svědectví a zařízené zčásti i původním, dochovaným nábytkem ze Smetanovy rodiny. K vidění je například dobový nábytek, klavír, na kterém Smetana skládal, sošky, obrazy, fotografie, partitury, ručně psané dokumenty a dopisy. \n\n"}
{"id": "1515214", "url": "https://cs.wikipedia.org/wiki?curid=1515214", "title": "Památník Bedřicha Smetany (Obříství)", "text": "Památník Bedřicha Smetany (Obříství)\n\nPamátník Bedřicha Smetany (Obříství) je muzeum v domě v Obříství, kde skladatel Bedřichu Smetanovi (1824–1884) pobýval. Před památníkem stojí busta Bedřicha Smetany. \nExpozici tvoří memorabilia jako jsou obrazy, nábytek, klavír a předměty denní potřeby. \n\nPamětní síň byla otevřeno 9. září 1956. V roce 1968 se památník přestěhoval do lamberské usedlosti. Smetana zde žil od roku 1840 do roku 1852 a často se sem vracel. Zde také začal s komponováním své Prodané nevěsty. Dům byl vyhlášen kulturní památkou České republiky. \n\nMuzeum bylo poškozeno vodou při povodni v roce 2002. Zrekonstruovaný památník s nově vytvořenou expozicí byl otevřen 28. června 2007.\n"}
{"id": "1515216", "url": "https://cs.wikipedia.org/wiki?curid=1515216", "title": "Rogers Cup 2019 – ženská dvouhra", "text": "Rogers Cup 2019 – ženská dvouhra\n\nŽenská dvouhra Rogers Cupu 2019 probíhala v první polovině srpna 2019. Do singlové soutěže torontského tenisového turnaje hraného na tvrdém povrchu nastoupilo padesát šest hráček. Z kvalifikace se probojovalo třináct tenistek. Obhájkyní titulu byla rumunská světová čtyřka Simona Halepová která dohrála ve čtvrtfinále.\n\nVzhledem k prohře ve druhém kole s Keninovou, opustila Australanka Ashleigh Bartyová pozici světové jedničky. Vystřídala ji Naomi Ósakaová, jež zahájila 22. týden na vrcholu klasifikace. O post první hráčky soupeřila také Karolína Plíšková, kterou ve čtvrtfinále přehrála Kanaďanka Bianca Andreescuová.\n\nČeská kvalifikantka a devadesátá první hráčka žebříčku Marie Bouzková vyřadila tři grandslamové šampionky v řadě. Ve druhém kole poprvé v kariéře zdolala členku elitní světové desítky, osmou v pořadí Sloane Stephensovou. Následně si poradila s Lotyškou Jeļenou Ostapenkovou a ve čtvrtfinále zdolala úřadující wimbledonskou vítězku Simonu Halepovou. Do utkání s Rumunkou vstoupila vedením gamů 4–0. Po ztrátě úvodní sady rumunská světová čtyřka skrečovala pro bolest Achillovy šlachy. Před turnajem přitom Bouzková nikdy nezvítězila ve dvou utkáních WTA za sebou ani nevyhrála nad členkou první světové padesátky. V prvním semifinále na okruhu podlehla desáté hráčce žebříčku Sereně Williamsové ve třech setech.\n\nVítězkou se stala 19letá Kanaďanka Bianca Andreescuová, jež ve finále zdolala americkou světovou desítku Serenu Williamsovou. Američanka duel skrečovala za stavu her 1–3 pro bolest zad. V probíhající sezóně si Andreescuová připsala, po triumfu na BNP Paribas Open, druhé turnajové vítězství, které představovalo druhý singlový titul na okruhu WTA Tour. Na Canada Masters se stala první kanadskou šampionkou od roku 1969. Její zápasová bilance výher a proher od ledna 2019 činila 38–4. Bodový zisk ji posunul na nové kariérní maximum, 14. místo žebříčku. Do sezóny přitom vstoupila až jako 152. žena klasifikace a více než čtvrt roku byla nucena vynechat. 37letá Williamsová po návratu z matřeské dovolené prohrála i čtvrté finále a na první titul v roli matky stále čekala. \nOsm nejvýše nasazených hráček obdrželo volný los do druhého kola.\n"}
{"id": "1515218", "url": "https://cs.wikipedia.org/wiki?curid=1515218", "title": "Památník Leoše Janáčka (Brno)", "text": "Památník Leoše Janáčka (Brno)\n\nPamátník Leoše Janáčka je expozice v Brně, věnovaná životu a dílu skladatele Leoše Janáčka. Památník, který je součástí Moravského zemského muzea, se nachází v zahradním domku Chleborádovy vily v ulici Smetanově v brněnské čtvrti Veveří.\n\nExpozice je umístěna v zahradním domku u někdejší varhanické školy. Má dvě části.\n\nJedna zahrnuje původní Janáčkovu pracovnu s klavírem, který vyrobil Friedrich Ehrbar, vídeňský výrobce klavírů. Primátor Brna Roman Onderka věnoval 31. května 2011 Moravskému zemskému muzeu osobní dar – čtyři původní židle s vyřezávaným motivem lyry z domácnosti skladatele. \n\nV další části domku se nachází moderní expozice o Janáčkově díle. Lze si prohlížet dokumenty, knihy a rukopisy, poslouchat hudební ukázky, případně zhlédnout videodokumenty. \n\nMuzeum se nachází v zahradním domku, kde Janáček žil se svoji rodinou od roku 1910 až do své smrti v roce 1928. Zde složil svá nejslavnější díla, včetně orchestrálního díla \"Sinfonietta\". Když v roce 1928 Janáček zemřel, jeho žena Zdeňka se rozhodla věnovat zařízení pracovny tehdejšímu Zemskému muzeu v Brně. Zdeňka žila v domě až do své smrti v roce 1938.\n\nV roce 1956 bylo v zahradním domku zřízeno muzeum. V budově někdejší varhanické školy má dnes své sídlo oddělení dějin hudby Moravského zemského muzea, \n\nOd léta 2002 do začátku roku 2004 bylo muzeum kvůli rekonstrukcím uzavřeno.\n"}
{"id": "1515230", "url": "https://cs.wikipedia.org/wiki?curid=1515230", "title": "Muzeum a archiv populární hudby", "text": "Muzeum a archiv populární hudby\n\nMuzeum a archiv populární hudby, je muzeum, archiv a informační centrum v Praze věnované populární hudbě. Muzeum sídlí v Břevnově, v bývalém zájezdním hostinci U Kaštanu, nyní Kulturní dům Kaštan. V Brně je jeho moravská pobočka. Muzeum je spravováno společností stejného jména.\n\nMuzeum se zaměřuje na historii popových hudebníků a skupin a zachycuje důležité události v historii československé populární hudby. Není omezeno na konkrétní hudební žánr nebo období. Kromě stálé sbírky pořádá tematické výstavy. V archivu jsou k dispozici dokumenty, knihy, časopisy, zvukové nahrávky a videozáznamy spojené s populární hudbou. \n\nV muzeu je vystavena sbírka hudebních nástrojů, včetně elektrických kytar vyrobených v Československu, klávesových nástrojů, přehrávacích zařízení, obaly desek, fotografie a další. Jsou zde kytary Pavola Hammela a Radima Hladíka, barytonsaxofon Jana Spáleného a rukopisy Karla Kryla nebo Pavla Bobka . Kolekce se stále rozšiřuje. \n\nNávštěvník si může zahrát na elektrické hudební nástroje, zazpívat karaoke. Interaktivní software umožňuje skládat hudbu, mixovat a nahrávat skladby. V muzeu se také konají živé koncerty. V přízemí je otevřen bar s venkovní terasou. \n\nObčanské sdružení Muzeum a archiv populární hudby založili 6. 11. 1998 ve vinárně U Sudu v Praze 1 Aleš Opekar, Petr Hrabalik, Radek Diestler a po telefonické konzultaci též Josef Kytnar z Brna. Dne 10. 11. 1998 ministerstvo vnitra České republiky nové sdružení zaregistrovalo. \n\nMuzeum původně sídlilo v Praze 1 v Besední ulici č. 3, v prostorách bývalé Janáčkovy síně. \n\nObčanské sdružení vytvořilo a aktualizuje databázi obsahující specializovanou literaturu a časopisecké tituly. Působila jako informační centrum v oblasti československé populární hudby jak pro pro občany, tak pro novináře či vědce. \n\nZřízení muzea bylo podpořeno řadou fondů a organizací, včetně organizace Praha - Kulturní město Evropy 2000 . Muzeum zahájilo svoji činnost na konci března 2000 výstavou \"Bigbít\" ( \"Bigbeat\" ). Návrh provedl architekta David Vávra. \n\nV srpnu 2002 bylo muzeum poničeno záplavou, kdy voda zaplavila suterén a přízemí. Hudební nástroje byly uchráněny, ale zvuková technika a množství dokumentů bylo zničeno nebo poškozeno vodou či navlhnutím. Více než rok po povodni bylo muzeum znovu otevřeno v kulturním centru Kaštan, kde úzce spolupracuje s jazzovým klubem Unijazz. K obnově přispěl finanční \"povodňový grant\" od hlavního města Prahy. \n"}
{"id": "1515232", "url": "https://cs.wikipedia.org/wiki?curid=1515232", "title": "Čínská vědecko-technologická univerzita", "text": "Čínská vědecko-technologická univerzita\n\nČínská vědecko-technologická univerzita ) je univerzita v Che-feji v provincii An-chuej v Čínské lidové republice. Byla založena v roce 1958 Čínskou akademií věd původně v Pekingu a jejím prvním rektorem byl v letech 1958–1978 Kuo Mo-žo. Do Che-feje byla přesunuta až v rámci kulturní revoluce v sedmdesátých letech. Patří mezi nejprestižnější čínské univerzity. Je členem Ligy C9 a projektu 211. Má dvanáct fakult, přibližně šestnáct tisíc studentů a přes půldruhého tisíce zaměstnanců.\n\nMezi absolventy patří:\n"}
{"id": "1515235", "url": "https://cs.wikipedia.org/wiki?curid=1515235", "title": "Dolní Věstonice (archeologické naleziště)", "text": "Dolní Věstonice (archeologické naleziště)\n\nDolní Věstonice jsou archeologické naleziště u obce Dolní Věstonice na jižní Moravě, asi 10 km severně od Mikulova. Jedná se o jedno z nejznámějších archeologických nalezišť ve střední Evropě. Stáří pozůstatků lovců mamutů, které zde byly objeveny, se odhaduje na 28 tisíc let. Archeologické naleziště Dolní Věstonice je od roku 2008 národní kulturní památkou České republiky. \n\nVěstonické nálezy pocházejí vesměs z mladého paleolitu, z doby před 25 až 30 tisíci let.\n\nZdaleka nejslavnějším věstonickým nálezem je 11,5 cm vysoká soška nahé ženy se silně zvýrazněnými povislými prsy a velmi širokými boky. Je zhotovena z pálené hlíny a patří k nejstarším keramickým nálezům vůbec. Podobné sošky zhruba z téže doby a z různých materiálů (kámen, kost, keramika) se nalezly na různých místech na Moravě, ve Francii, v Itálii, v Německu, v Rakousku, v Polsku, na Slovensku a Ukrajině a v Rusku. Nejtypičtější a věstonické sošce nejbližší je rovněž hliněná Willendorfská venuše z nedalekého naleziště v Rakousku. Archeologové soudí, že se patrně jednalo o symbol plodnosti, o jejím použití v paleolitické společnosti se lze jen dohadovat.\n\nV roce 1937 zde byl nalezen vlčí radius, radiální kost mladého vlka s pravidelnými zářezy pazourku, což mohlo naznačovat rané pokusy o měření a počítání. Tato kost má 57 zářezů, z nichž prvních 25 je seskupeno po pěti do 5 zářezů stejné délky. To může mít vztah k počítání s pěti prsty na ruce. \n\n\"Podrobnější informace naleznete v článku Trojhrob z Dolních Věstonic\"\n\nTři obyvatelé Dolních Věstonic, kteří zde žili před 31 115 lety (datum kalibrace), měli mitochondriální U haploskupinu a jednu mitochondriální U8 haploskupinu. Ve vzorku Vestonice 13 byla stanovena chromozomální Y haploskupina Y (ne IJK), u vzorku Vestonice 15 to byla haploskupina Y chromozomu Y a ve vzorku Vestonice 43 haploskupina Y chromosomu F. Ve vzorku Vestonice 16 byla haploskupina Y chromozomu C1a2.\n\n"}
{"id": "1515237", "url": "https://cs.wikipedia.org/wiki?curid=1515237", "title": "Jiří Šetek", "text": "Jiří Šetek\n\nJiří Šetek (* 6. dubna 1952) je bývalý český hokejový útočník. \n\nV československé lize hrál za TJ Zetor Brno a Duklu Trenčín. Odehrál 4 ligové sezóny, nastoupil ve 145 ligových utkáních, dal 48 ligových gólů a měl 36 ligových asistencí. V nižších soutěžích hrál i za TJ Lokomotiva Ingstav Brno a TJ ŽĎAS Žďár nad Sázavou.\n\n"}
{"id": "1515239", "url": "https://cs.wikipedia.org/wiki?curid=1515239", "title": "Daniel Štrobl", "text": "Daniel Štrobl\n\nDaniel Štrobl (* 17. května 1974 Kutná Hora) je český psycholog a psychoterapeut, autor knihy \"Psychologické aspekty zabití\" z roku 2019.\n\nVystudoval psychosociální vědy na Husitské teologické fakultě University Karlovy v Praze a jednooborovou psychologii na katedře psychologie FF University Palackého v Olomouci. V letech 1996–1999 pracoval v Psychiatrické léčebně v Praze-Bohnicích.\n\nV letech 2000–2015 působil v rezortu Ministerstva obrany jako vojenský psycholog a vědecký pracovník. Pracoval v Centru pro výzkum stresu, v Centru sociálních studií náčelníka Generálního štábu Armády České republiky, byl příslušníkem 152. záchranného praporu Kutná Hora a expertním pracovníkem Sekce personální Ministerstva obrany ČR a Generálního štábu AČR.\n\nZaměřil se na problematiku přípravy příslušníků mírových misí a rozvíjel formální i praktický systém psychologické přípravy na bojové nasazení. Zabýval se též výběrem personálu a vyššího vojenského managementu, chováním lidí v zátěžových situacích, prevenci i léčbě PTSD u válečných veteránů a obětí hromadných neštěstí, krizové intervenci, krizovému managementu a rozhodovacím procesům při nadměrnému vystavení stresu a fyzické či psychické zátěži. V rámci své práce absolvoval řadu krátkodobých, či střednědobých misí do oblastí působnosti českých vojáků v zahraničí, zejména do Kosova, Bosny a Hercegoviny, Iráku a Afghánistánu. Výsledky své práce opakovaně prezentoval a prezentuje na řadě domácích i mezinárodních vědeckých sympoziích.\n\nV roce 2006 dokončil sebezkušenostní část výcviku v psychoanalytické psychoterapii u Doc. PhDr. Jiřího Kocourka, PhD v rámci Institutu aplikované psychoanalýzy. Od roku 2008 je soukromým psychologem a psychoanalytickým psychoterautem s privátní terapeutickou praxí. Je též supervizor pracovních týmů, pedagog, lektor profesního vzdělávání a kouč.\n\nPublikuje v internetových i tištěných médiích a jako odborník na stres a mezilidské vztahy je příležitostně zván do České televize či Českého rozhlasu.\n\n"}
{"id": "1515240", "url": "https://cs.wikipedia.org/wiki?curid=1515240", "title": "Plaveč (Drahouš)", "text": "Plaveč (Drahouš)\n\nPlaveč je bývalý statek a jeho blízké okolí v katastrálním území obce Drahouš v okresu Rakovník v západní části Středočeského kraje. \n\nPlaveč se nachází přibližně 1,8 km východně od obce Drahouš a asi 18 km západně od Rakovníka a je dostupná po lesní cestě ze silnice spojující obce Drahouš a Svatý Hubert. Asi 350 m severozápadně od statku je silně poškozený letohrádek, asi 300 m východně je kaplička Panny Marie Altöttingenské. Všechny tři objekty spojuje kaštanová alej, která vede dál na západ směrem na Jesenici. V sedle za Plavečským vrchem (603 m. n. m.), asi 1,5 km jihovýchodně od statku je v lese zámeček Svatý Hubert. \n\nPrvní zmínky o zemědělském dvoře Plaveč se objevují již v 15. stol. V šestnáctém století patřil statek Viktorinu z Kukštejna. Poté byl statek připojen k soseňskému statku a od roku 1620 k Petrohradskému panství. Začátkem 20. stol byl statek modernizován a byla vystavěna stodola v západní části objektu. Po druhé světové válce byl statek znárodněn a spadal pod státní statek Čistá, později státní statek Jesenice. V druhé polovině 20. stol. byl statek využíván k rostlinné i živočišné výrobě. Byl zde kravín, sklad travních semen, čisticí linka na obilí včetně skladovacích sil a jídelna. Po revoluci přešel statek do soukromého vlastnictví a k zemědělské výrobě se již prakticky nevyužíval.\n\n \n"}
{"id": "1515241", "url": "https://cs.wikipedia.org/wiki?curid=1515241", "title": "Evangelická kaple ve Stříteži", "text": "Evangelická kaple ve Stříteži\n\nEvangelická kaple ve Stříteži – evangelická hřbitovní kaple v obci Střítež, v Moravskoslezském kraji. \n\nPůvodní kaple byla postavena na hřbitově ve Stříteži v roce 1860. Kaple měla věž, ve které byl umístěn zvon o hmotnosti 117 kilogramů. V roce 1970 bylo rozhodnuto, že se kaple zrekonstruuje, ale byla v tak špatném stavu, že bylo jednodušší ji rozebrat a postavit novou. \n\nNovou kapli navrhl architekt Gustav Nowak ve švýcarském stylu. Kaple má místo věže vysoký, betonový pylon, na jehož vrcholku je zavěšen zvon. Zrekonstruovaná kaple byla uvedena do provozu 10. října 1972. \n\nV roce 2010 prošla kaple rekonstrukcí. Byla obnovena fasáda, pylon byl pokryt pískovcem a byl instalován nový zvon. Stavbu původně spravoval Farní sbor Slezské církve evangelické augsburského vyznání v Komorní Lhotce, v současné době je ve vlastnictví obce Střítež . \n"}
{"id": "1515242", "url": "https://cs.wikipedia.org/wiki?curid=1515242", "title": "Atletika na Letních olympijských hrách 1960 – 100 metrů muži", "text": "Atletika na Letních olympijských hrách 1960 – 100 metrů muži\n\n"}
{"id": "1515247", "url": "https://cs.wikipedia.org/wiki?curid=1515247", "title": "Krajský úřad Olomouckého kraje", "text": "Krajský úřad Olomouckého kraje\n\nKrajský úřad Olomouckého kraje je orgánem Olomouckého kraje, jehož vznik se datuje k 1. lednu roku 2001, v souladu se zákonem č. 129/2000 Sb., o krajích, jenž vymezuje postavení krajů a jejich orgánů. Krajský úřad sídlí na adrese Jeremenkova 40a v Olomouci, v sousedství Regionálního centra. Především v přenesené působnosti vykonává státní správu na území Olomouckého kraje, ale plní také určené úkoly v samosprávné působnosti kraje.\n\nÚřad je rozdělen na odbory (např. odbor investic, informačních technologií) a ty jsou dále rozčleněny na oddělení.\n"}
{"id": "1515248", "url": "https://cs.wikipedia.org/wiki?curid=1515248", "title": "RF HOBBY", "text": "RF HOBBY\n\nRF Hobby s. r. o. je české vydavatelství. Bylo založeno v roce 2000 a sídlí v Praze. V současné době v České republice vydává více než 70 tištěných titulů. Majitelem společnosti je Pavel Kvoriak.\n\nOd roku 2004 společnost expandovala do zahraničí. V Maďarsku a Polsku v současnosti vydává 13 časopisů.\n\n\nVydavatelství RF Hobby začíná v roce 2003 vydávat 8 nových časopisů. Je mezi nimi měsíčník 21. století s podtitulem Revue objevů, vědy, techniky a lidí, měsíčník Paní domu, čtvrtletník Báječné recepty nebo magazín Top class.\n\nV každém následujícím roce přichází vydavatelství RF Hobby zpravidla se třemi novými tituly. V roce 2004 vychází první číslo časopisu o bydlení Rezidence a časopis 21. století doplňuje dvakrát do roka jeho speciál 21. století EXTRA. RF Hobby expanduje s časopisem 21. století do zahraničí. V Maďarsku vychází pod názvem 3. évezred (3. tisíciletí).\n\nPoprvé vychází časopis Epocha s podtitulem Svět na vaší dlani. Jeho obsah pak v následujících letech hned třikrát ocení i Unie vydavatelů, když jej vyhlásí Časopisem roku 2009, Časopisem roku 2011 a Časopisem roku 2012.\n\nVychází módní bodyguard - měsíčník Fashion club a na úspěch 21. století naváže Junior 21. století určený pro mládež. V Polsku začíná vycházet 21. století pod názvem 21. WIEK.\n\nNa konci roku přichází na trh první číslo měsíčníku o záhadách Enigma a také čtrnáctideník o celebritách Paparazzi. Časopisecké portfolio doplňuje také Epocha speciál. V současnosti vychází Epocha speciál třikrát do roka.\n\nNa jaře poprvé vychází stostránkový měsíčník History revue. Začal vycházet Junior 21. století speciál (od roku 2009 vydávaný dvakrát ročně). Na časopis Rezidence tematicky naváže dvouměsíčník Villa journal. Začíná vycházet čtvrtletník Top cars.\n\nNa úspěšnost měsíčníku Enigma navazuje Enigma speciál, vycházející dvakrát do roka. Svého speciálu se ve stejném roce dočká také History revue. Segment časopisů RF Hobby doplní ještě průvodce světem luxusu čtvrtletník Guide a dvouměsíčník Panorama 21. století, se čtyřmi tématy: Fascinující vesmír, Pozoruhodná archeologie, Zázračné technologie a Tajemství lidského zdraví.\n\nNa historické detaily se od roku 2010 zaměřuje nový dvouměsíčník Akta History revue. V každém roce vychází šest tematicky zaměřených čísel: Největší panovníci a panovnice v dějinách světa, To nejlepší z české historie, Největší osobnosti v dějinách světa, Osudové konflikty v dějinách světa, Největší historické záhady a Úchvatný svět starověku. Pro milovníky kvízů, rébusů a otázek je určen časopis Mozkovna 21. století, který vychází dvakrát do roka. Časopis Epocha poprvé získává od Unie vydavatelů ČR titul Časopis roku 2009 v kategorii časopisů s prodaným nákladem od 50 000 do 100 000 kusů.\n\nŠkálu časopisů vydavatelství RF Hobby doplňuje měsíčník Krimi revue, který se zabývá největšími českými i světovými kriminálními případy. \n\n3. října 2012 vyšlo první číslo měsíčníku Svět na dlani. Čtrnáctideník Epocha získává od Unie vydavatelů ČR podruhé titul Časopis roku 2011 v kategorii časopisů s prodaným nákladem od 50 000 do 100 000 kusů.\n\nV tomto roce začal vycházet Svět na dlani speciál, který dvakrát do roka doplňuje měsíčník Svět na dlani. Vzniká také Speciální edice RF Hobby, která obsahuje hned 8 tematicky odlišných titulů. Na podzim roku 2013 zažívá vydavatelství RF Hobby zásadní rozšíření portfolia svých časopisů. V jediném měsíci uvádí na trh hned čtyři tituly a navíc v segmentech, v nichž se vydavatelství RF Hobby až do té doby neprofilovalo. 16. října poprvé vychází společenský týdeník Moje šťastná hvězda. O týden později televizní čtrnáctideník TV Program a na závěr měsíce zbývající dva televizní čtrnáctideníky TV Gold a TV Extra tip. Časopis Epocha je Unií vydavatelů ČR potřetí (a podruhé za sebou) vyhlášen Časopisem roku 2012 v kategorii časopisů s prodaným nákladem od 50 000 do 100 000 kusů.\n\nV první polovině roku 2014 přichází vydavatelství RF Hobby se třemi novými tituly: knihovničkou Krimi revue, knihovničkou Enigma a svého speciálu se dočkal také společenský týdeník Moje šťastná hvězda. V březnu je časopis Epocha mezinárodním programem hodnocení značek Superbrands oceněn titulem Czech Superbrands 2014. Tato organizace již 20 let vybírá nejlepší značky (ze všech registrovaných) v konkrétní zemi, které \"v daném odvětví získaly vynikající pověst\". Na konci září vyšlo první číslo nového společenského týdeníku Můj čas na kafíčko s podtitulem „to nejlepší, co si můžete ke kávě dát…“. Časopis nabízí aktuální zprávy ze společnosti, ale také životní osudy hvězd, rady a tipy a křížovky o ceny.\n\nRodinu časopisů History revue rozšiřuje nový titul Obrazová History revue, který je plný infografik a obrázků. Na trh je uveden v pořadí již třetí společenský týdeník - Můj kousek štěstí. Vydavatelství se více zaměřuje i na on-line projekty. Je spuštěn web EpochaPlus.cz a také Rezidenceonline.cz\n\nNa začátku května začal vycházet měsíčník Staré dobré časy, zaměřený na osudy českých hvězd. Druhou novinkou tohoto roku je vydání týdeníku Moje chvilka pohody. Časopis je sestaven z čtenářských příběhů. Rodina webů se rozrostla o NaseHvezdy.cz a EpochalniSvet.cz.\n\nV květnu začal vycházet v pořadí již pátý týdeník vydávaný RF Hobby. Nese název Moje sladké tajemství. Přináší zprávy ze života slavných osobností a zároveň odhaluje jejich skrytá tajemství. Je určený pro čtenářky hledající nápadité a zároveň oddechové čtení. Časopis Staré dobré časy doplňuje nový měsíčník Osudy slavných hvězd. \n\nV dubnu vychází nový časopis Epocha na cestách s názvem 77 nejúžasnějších hradů a zámků Čech a Moravy. Věnuje se zvlášť každému z krajů Čech i Moravy a odhaluje fakta o našich historických skvostech. Časopisy pro děti doplňuje nový měsíčník Šikulka, který je určen pro věkovou skupinu 3 – 7 let. Je spuštěn nový web EnigmaPlus.cz.\n\nČasopis Epocha je Unií vydavatelů vyhlášen Časopisem roku 2009 - kategorie časopisy s prodaným nákladem od 50 000 do 100 000 kusů. Časopis 21. století vítězí v soutěži pro popularizátory vědy v ČR SCIAP 2011.\n\nČasopis Epocha je Unií vydavatelů vyhlášen Časopisem roku 2011 – kategorie časopisy s prodaným nákladem od 50 000 do 100 000 kusů.\n\nČasopis Epocha je Unií vydavatelů vyhlášen Časopisem roku 2012 – kategorie časopisy s prodaným nákladem od 50 000 do 100 000 kusů.\n\nČasopis Epocha je mezinárodním programem hodnocení značek Superbrands oceněn titulem Czech Superbrands 2014.\n\n"}
{"id": "1515249", "url": "https://cs.wikipedia.org/wiki?curid=1515249", "title": "Innemann", "text": "Innemann\n\nPříjmení In(n)eman(n)(ová) má více významných nositelů:\n\n"}
{"id": "1515256", "url": "https://cs.wikipedia.org/wiki?curid=1515256", "title": "Atletika na Letních olympijských hrách 1956 – 100 metrů muži", "text": "Atletika na Letních olympijských hrách 1956 – 100 metrů muži\n\n"}
{"id": "1515259", "url": "https://cs.wikipedia.org/wiki?curid=1515259", "title": "Atletika na Letních olympijských hrách 1952 – 100 metrů muži", "text": "Atletika na Letních olympijských hrách 1952 – 100 metrů muži\n\n"}
{"id": "1515269", "url": "https://cs.wikipedia.org/wiki?curid=1515269", "title": "Letiště Göteborg Landvetter", "text": "Letiště Göteborg Landvetter\n\nLetiště Göteborg Landvetter (IATA: GOT, ICAO: ESGG) je veřejné mezinárodní letiště obsluhující švédské město Göteborg. S počtem 6,8 milionu přepravených cestujících v roce 2018 je po letišti Stockholm-Arlanda druhým největším v zemi. Landvetter je dále důležitý i pro nákladní dopravu. V roce 2007 zde prošlo 60,1 tisíc tun letecky přepraveného nákladu, tedy okolo 60% kapacity letiště Arlanda.\n\nLeží asi 20 km východo-jihovýchodně od města Göteborg a asi 40 km západně od města Borås. Od dob, kdy bylo pro komerční provoz uzavřeno letiště Göteborg City, jde o jediné komerční letiště pro město Göteborg.\n\n"}
{"id": "1515270", "url": "https://cs.wikipedia.org/wiki?curid=1515270", "title": "Atletika na Letních olympijských hrách 1948 – 100 metrů muži", "text": "Atletika na Letních olympijských hrách 1948 – 100 metrů muži\n\n"}
{"id": "1515273", "url": "https://cs.wikipedia.org/wiki?curid=1515273", "title": "Tünde Bartha", "text": "Tünde Bartha\n\nTünde Bartha (* 24. ledna 1976) je česká manažerka a úřednice, od června 2018 pověřená vedením Úřadu vlády ČR.\n\nV letech 1994 až 2001 vystudovala Filozofickou fakultu Univerzity Karlovy v Praze (získala titul Mgr.). V letech 1998 až 1999 studovala také na Eötvös Loránd University v maďarské Budapešti.\n\nPracovní kariéru začínala v letech 1999 až 2007 jako ředitelka kanceláře Mary Travel Agency v Praze, následně založila incomingovou cestovní agenturu Fair fairy travel v Praze (2007 až 2008). V letech 2008 až 2010 byla ředitelkou kanceláře a osobní asistentkou generálního ředitele společnosti AWT, mezi roky 2010 a 2014 pak ředitelkou kanceláře a tajemnicí majitele společnosti BXR Partners. V roce 2015 pak krátce pracovala jako projektová manažerka subjektu Creative dock-inovační startup hub, Praha.\n\nV letech 2015 až 2017 byla na Ministerstvu financí ČR ředitelkou Kabinetu ministra financí Andreje Babiše. Ten si ji pak v roce 2017 vzal s sebou na Úřad vlády ČR. Nejprve působila jako ředitelka Odboru Kabinetu předsedy vlády a od června 2018 se stala po nástupu druhé vlády Andreje Babiše náměstkyní pro řízení Sekce Kabinetu předsedy vlády ČR. Z tohoto titulu byla dne 28. června 2018 pověřena vedením Úřadu vlády ČR.\n\nTünde Bartha hovoří anglicky a maďarsky.\n"}
{"id": "1515278", "url": "https://cs.wikipedia.org/wiki?curid=1515278", "title": "Dějiny Kolumbie", "text": "Dějiny Kolumbie\n\nDějiny Kolumbie jsou dějinami území současné Kolumbijské republiky, které jsou provázány s dějinami okolních zemí severu Jižní Ameriky (Ekvádor, Venezuela, Panama), přičemž po velký úsek dějin byly tyto země součástí jednoho státního celku.\n\nOd prvního tisíciletí př. n. l. se na území Kolumbie rozvíjely indiánské kultury. Nejvlivnějším byl kmen Čibčů, s nímž jsou spjaty kultury Muisca a Tairona. V 16. století začala španělská kolonizace. Území Kolumbie dlouho spadalo pod španělskou koloniální jednotku místokrálovství Peru, avšak roku 1717 Španělé založili místokrálovství Nová Granada, se sídlem v Bogotě, hlavním městě současné Kolumbie. Do tohoto celku spadala i Panama, Venezuela a Ekvádor. Na počátku 19. století byli Španělé vytlačeni revolučními vojsky Simóna Bolívara. Ten založil v hranicích starého místokrálovství nový stát (Velká Kolumbie). Z něho se však roku 1831, navzdory Bolívarově úsilí, odtrhla Venezuela a Ekvádor. Kolumbijské a panamské území zůstalo součástí jednoho státního celku, který se začal nazývat Nová Granada. Tento stát byl však zmítán napětím mezi centralizačními a federalizačními snahami. Sporům padlo v několika občanských válkách a revoltách za oběť statisíce lidí. Dlouho vítězili federalisté a moc regionů zesilovala, s čímž se měnil i státoprávní charakter: roku 1858 tak vznikla Granadská konfederace, v roce 1863 Spojené státy kolumbijské.\n\nAž ke konci 19. století se trend obrátil a političtí lídři začali pracovat na unitarizaci a centralizaci země. Klíčovým zlomem byl roku 1886, kdy vznikla Kolumbijská republika. Cenou za centralizační tendence však byla ztráta Panamy (1903), v čemž sehrály roli též obchodní zájmy Spojených států amerických v Panamském průplavu. Poté následovalo několik desetiletí poklidného rozvoje a konsenzu na protekcionistickém katolickém státě, avšak ve 40. letech 20. století se vrátilo politické násilí, když mezi ozbrojenými křídly hlavních politických proudů, liberálů a konzervativců, propukly boje, hlavně ve venkovských oblastech (tzv. \"La Violencia\"). Obě hlavní strany sice nalezly smír, ale k mírové smlouvě se nepřipojila řada radikálních ozbrojených frakcí na venkově. Takto vzniklá partyzánská hnutí, z nichž některá časem přijala komunistickou ideologii, přetrvala až do 21. století. V 70. letech 20. století si obrovskou moc získaly drogové mafie, jejichž vliv prorostl i do vládnoucí třídy. V roce 1990 země odvrhla protekcionismus a pokusila se zapojit do globální ekonomiky. Vyhlásila též válku mafiím. Zahájen byl rovněž mírový proces s partyzánskými skupinami na venkově, jakkoli je složitý a provází ho nové přívaly násilí a terorismu.\n\nSoučasné území Kolumbie bylo díky své poloze koridorem migrační vlny, která původně osídlila americký kontinent – postupovala ze Sibiře, přes Beringii, Aljašku, po západním pobřeží Severní Ameriky, do dnešního Mexika a odtud na území dnešní Kolumbie, které se stalo jakousi křižovatkou této migrace, kdy proud mířil buď dále po pobřeží do And, nebo se stočil do povodí Amazonky. Nejstarší archeologické nálezy pocházejí z nalezišť Pubenza a El Totumo, jež se nachází v údolí řeky Magdaleny, asi 100 kilometrů jihozápadně od Bogoty. Lovecko-sběračské skupiny jsou v okolí dnešní Bogoty doloženy z období 12 000 let př. n. l. (archeologická naleziště El Abra a Tequendama). Je dokázáno, že též obchodovaly, jednak mezi sebou navzájem a také s uvedenými kulturami žijícími v údolí řeky Magdaleny. V nalezišti San Jacinto byla nalezena keramika, jde o nejstarší keramiku v celé Americe, pochází z období 5 000–4 000 př. n. l. Krátce poté se předpokládá přechod k zemědělské kultuře. Od 1. tisíciletí začínají odborníci rozlišovat jednotlivé indiánské kultury. Nejvýznamnější z nich byly Muisca a Tairona, které tvořili Čibčové. Dále to byly kultury Quimbaya, Tierradentro a San Agustín. Těžily a zpracovávaly kovy. Na vrcholu mocenské pyramidy těchto společností stáli náčelníci zvaní kasikové (pojem se dnes v jižní Americe užívá pro vlivné regionální politiky). Nejrozvinutější mocenský systém vyvinuli Čibčové, kteří sídlili v oblasti Boyacá a Cundinamarca, a kteří dokonce vytvořili nadkmenovou konfederaci (tzv. Kondederace Muizca), jež bývá obvykle označována za nejpokročilejší v domorodé Americe, hned po říši Inků. O velikosti indiánské populace v Kolumbii v době příchodu Španělů se vedou spory, odhady se pohybují mezi 1,6 až 7 miliony. Čibčové vyráběli předměty ze zlata, které se později staly velkým lákadlem pro kolonisty. V San Agustínu po sobě indiáni zanechali pozoruhodnou nekropoli. Mnohé kultury zůstávají pro soudobou archeologii stále záhadné (Ztracené město).\n\nPrvním Evropanem, který dorazil ke kolumbijských břehům, byl Alonso de Hojeda, který roku 1499 přistál u Cabo de la Vela. První Španělé se na kolumbijském území usadili roku 1514. Roku 1525 bylo založeno město Santa Marta, 1. června 1533 založil španělský velitel Pedro de Heredia město Cartagena, na místě domorodé vesnice Calamarí. Cartagena rychle bohatla a rostla, mj. kvůli zlatu vyrabovanému z hrobek indiánské kultury Sinú. V touze po dalším zlatě započala poté kolonizace vnitrozemí. Conquistador Gonzalo Jimenéz de Quesada, který při tažení k jihu kolonizoval rozlehlou oblast podél řeky Magdalena, porazil kmen Čibčů a roku 1538 založil město Bogotu (Santa Fé de Bogotá). Nazval celou oblast \"El nuevo reino de Granada\" (Nové granadské království – podle maurského granadského království v jižním Španělsku, dobytého roku 1492). Dalšími významnými conquistadory byli Sebastián de Belalcázar a Nikolaus Federmann, Němec ve službách finančnického a šlechtického rodu Welserů, který se zasloužil o rozšíření pověsti o zlatém městě Eldorado.\n\nV Bogotě byla v letech 1548–1549 zřízena audiencie (soudní a poradní dvůr) a od roku 1564 úřad guvernéra, podléhajícího místokráli v Limě. Protože spojení mezi oběma městy bylo zdlouhavé, došlo roku 1717 k založení nového místokrálovství Nová Granada (vyčleněno z dosavadního místokrálovství Peru). Místokrálovství představovala nejvyšší územní jednotku španělské správy v Americe. Nová Granada zahrnovala území dnešní Kolumbie, Panamy, Venezuely, Ekvádoru, severovýchodních částí Peru, západní části Guyany a severní části Brazílie.\n\nOdboj proti španělské nadvládě vedli především Simón Bolívar a Francisco de Paula Santander v sousední Venezuele. Bolívar vstoupil se svými revolučními vojsky do Nové Granady v roce 1819. Po rychlé vojenské kampani, která skončila 7. srpna 1819 bitvou u Boyacá, Novou Granadu dobyl. Kongres 26 delegátů z Venezuely a Kolumbie, který do města Angostura (dnes Ciudad Bolívar) vojevůdce Bolívar svolal, pak vyhlásil republiku Velká Kolumbie, která zahrnovala všechna území místokrálovství Velká Granada (oficiální název zněl \"República de Colombia\", přídavné jméno „Velká“ se k názvu státu přidává, aby se předešlo záměně se současnou Kolumbií). \n\nBolívar byl zvolen prvním prezidentem Velké Kolumbie, Santander viceprezidentem. Na kongresu v Cúcutě roku 1821 byla přijata nová ústava, která určila jako hlavní město státu Bogotu. Ještě roku 1821 byla též připojena Panama. V roce 1822 se Velká Kolumbie stala prvním bývalým španělským územím, jež jako nezávislý stát uznaly Spojené státy americké, zejména díky úsilí diplomata Manuela Torrese, jež se poté stal prvním kolumbijským velvyslancem v USA. Ačkoli země byla rozdělena na tři části - Venezuela, Cundinamarca a Quito - kongres v Cúcutě zvolil velmi centralistickou formu vlády, přestože mezi delegáty byla řada federalistů. Důvodem byla představa, že centralismus je nezbytný pro úspěšné zvládnutí války proti Španělsku, která na kontinentu stále ještě probíhala (kolumbijská armáda skutečně během 20. let zasahovala ve Venezuele či v Peru). Centralizace byla ještě zesílena reformou z roku 1824. Avšak poté, co v polovině 20. let války proti Španělsku skončily, problém federalizace se dostal znovu do popředí. \n\nNespokojenost vyrašila zejména v Ekvádoru. Ten od konce osmnáctého století trpěl úpadkem svého textilního průmyslu v důsledku levnějších dovozů z ciziny. Velká Kolumbie si ovšem osvojila politiku nízkých cel, což vyhovovalo venezuelským zemědělcům. Ekvádorci se domnívali, že je tato politika poškozuje. Měli rovněž pocit, že nejsou dostatečně zastoupeni ve federální vládě, a že jim jsou upírány klíčové funkce v armádě. Paradoxně podobné pocity brzy zaplavily i Venezuelu. Do čela hnutí za důslednou federalizaci a proti centralismu se tam postavil José Antonio Páez. Jeho vzpoura z roku 1826, zvaná trochu ironicky \"Cosiata\" (\"nevýznamná věc\"), si získala sympatie v celé Venezuele. V červenci a srpnu vydaly místní vlády v Guayaquilu a v Quitu prohlášení o podpoře Páezových akcí. Bolívar si v tomto momentě nedostatečně uvědomil, že se dostal mezi dva mlýnské kameny a přišel s návrhem dosti konzervativní nové ústavy (založené na bolivijské), která vycházela vstříc zejména Ekvádorcům. To však popudilo mnohem liberálnější Venezuelce. Vzápětí vypukly potyčky mezi příznivci Páeze a Bolívara na východě a jihu Venezuely. Bolívar pohrozil vojenskou silou, ale nakonec zvolil dohodu s Páezovci. Ta nicméně nevyřešila základní rozpor mezi centralisty a federalisty, ani problém nové ústavy. \n\nV roce 1828 se sešlo ústavodárné shromáždění v Ocaña, aby vytvořilo novou ústavu. Bolívar znovu přišel s \"bolivijskou verzí\", ale neprosadil ji. Opozici vedli zejména Santander, Páez a José María Obando (budoucí kolumbijský prezident). Bolívarovští delegáti pak kongres raději rozbili, aby Bolívar nemusel akceptovat návrh, který se na kongresu rodil. Od toho momentu byla země v chaosu. Jejímu rozpadu na chvíli zabránila válka s Peru, která roku 1828 vypukla kvůli starým teritoriálním sporům. Peru bylo ovšem roku 1829 poraženo a Velká Kolumbie se musela vrátit k vnitřním problémům. Když Bolívar v roce 1830 viděl, že země se rozpadá, rezignoval na svou funkci. To byl faktický konec státu, oficiálně zanikl roku 1831. Na jeho místě vznikly tři nové: Venezuela (jejím prvním prezidentem se stal Páez), Ekvádor a Nová Granada. Republika Nová Granada vznikla v hranicích bývalé provincie Cundinamarca. Jejím jádrem byla současná Kolumbie. Její součástí zůstala také Panama.\n\nRepublika Nová Granada existovala v letech 1831–1858. \n\nV letech 1839–1841 probíhal občanský konflikt zvaný Válka nejvyšších. Šlo o pokus různých oblastních vůdců (tzv. \"gamonales\") chopit se moci a svrhnout prezidenta José Ignacio de Márqueze. Na počátku byl spor o kláštery. V roce 1839 totiž Kongres odhlasoval uzavření klášterů v Pastu a věnování jejich příjmů na veřejné vzdělávání. Silně katolická oblast to brala jako urážku, navíc přitom byla podněcována Ekvádorem (mniši v oblasti byli většinou Ekvádorci). Lokální vůdcové tak zdvihli prapor federalismu a odmítli diktát centrální vlády. \n\nKomplikovanou politickou hrou se do celé věci vpletl generál José María Obando. Ten měl nejprve podle představy opozičních santanderistů vzpouru potlačit. Santanderisté věřili, že si tím získá prestiž pro příští prezidentské volby. Jenže vládnoucí konzervativci pověřili úkolem jiné generály a navíc dostali z Obandy a jeho prestiže strach. Přinutili tedy vypovídat jednoho ze zajatých vzbouřenců (bývalého Obandova podřízeného José Erasa) proti Obandovi, byl konkrétně obviněn z účasti na atentátu před devíti lety. Aby unikl zatčení, uprchl Obanda na povstalecké území v Pastu a k překvapení mnohých se postavil do čela již prakticky poražené vzpoury. To přineslo obrat a povstání přešlo do protiofenzivy. \n\nRozhodující Obandovou chybou pak bylo, že žádal znovuobnovení Velké Kolumbie. To vystrašilo prezidenta Ekvádoru Juana José Florese, a ten nejenže stáhl svou podporu povstání, ale domluvil se dokonce s granadským prezidentem Márquezem, že vzpouru potlačí společně. Jako cenu žádal připojení některých kolumbijských území k Ekvádoru. Márquez souhlasil. Spojené síly granadského a ekvádorského prezidenta pak povstání skutečně rozdrtily. Ovšem jakmile vešlo ve známost, že Márquez slíbil Ekvádorcům územní ústupky, vypukl skandál. Z lokální protiprezidentské vzpoury se zrodila během pár dní vzpoura celonárodní. \n\nSantanderisté aktivovali své lokální vůdce, a ti jeden po druhém začali vyhlašovat provincie suverénními státy. Nezávislost vyhlásilo 12 z 20 provincií, další čtyři provincie povstalci kontrolovali vojensky. Lokální vůdci se prohlásili tzv. \"jefes supremos\" (nejvyššími šéfy) svých států, proto je vzpoura v historiografii známa jako Vzpoura nebo Válka nejvyšších (\"Guerra de los Supremos\"). Návrat do Kolumbie podmiňovali okamžitou federalizací. Jeden ze vzbouřených vůdců, Manuel González, zaútočil dokonce na Bogotu a prezident Márquez z ní musel uprchnout. Vítězství Gonzáleze se zdálo už takřka jisté, když byl nečekaně poražen generálem Juanem José Neirou v bitvě u Buenavista (nebo u La Culebrera). Márquez se tak mohl vrátit do města a po příchodu divize Jih vedené Alcántarou Herránem se povstalci stáhli na sever. Nakonec byli zcela poraženi. \n\nDruhou nejdůležitější událostí dějin Republiky Nová Granada byla občanská válka, jež vypukla roku 1851. Tentokrát se proti sobě postavili konzervativní vůdci Cauca a Antioquie (Manuel Ibánez, Julio Arboleda a Eusebio Borrero), kteří podporovali otrokářství, a liberální a protiotrokářský prezident José Hilario López. I tentokrát centrální moc zvítězila.\n\nNeustálý tlak regionálních vlád však způsobil, že centrální vláda se nakonec rozhodla přeci jen zemi ulevit vyšší mírou federalizace. Roku 1853 byla přijata nová ústava, která to měla umožnit. Postupně začaly vznikat nové federální státy, roku 1856 jako první Antioquia, následoval federální stát Santander. Roku 1857 přibyly další státy. Vláda se nakonec rozhodla, že je potřeba přijmout nejen novou ústavu, ale změnit i státoprávní charakter státu a federaci dotlačit až ke konfederaci. Stát byl podle toho i přejmenován: roku 1858 tak vznikla Granadská konfederace (\"Confederación Granadina\").\n\nDějiny Granadské konfederace byly krátké (1858–1863) a naplněné klasickým střetem centra a regionů, za nímž však byl i střet mezi konzervativní a liberální stranou, dvěma klíčovými politickými silami té doby. Napětí nakonec vyústilo ve dvouletou občanskou válku (1860–1862). \n\nPolitické napětí vyvrcholilo v roce 1859, kdy Kongres schválil dva kontroverzní zákony. 8. dubna 1859 to byl zákon, který dával prezidentovi (v té době to byl konzervativec Mariano Ospina Rodríguez) právo odvolat guvernéry jednotlivých států konfederace. 10. května 1859 byl schválen další zákon, který dával prezidentovi pravomoc vytvářet v jednotlivých státech úřady, které mohly kontrolovat jejich hospodaření. Tyto zákony rozhněvaly mnoho liberálních vůdců v regionech, zvláště generála Tomáse Cipriana de Mosquera, bývalého prezidenta Nové Granady (1845-1849). Odsoudil tyto zákony jako protiústavní a navázal kontakt s dalšími liberálními vůdci v jiných státech konfederace, kteří mu poskytli podporu. \n\nDekretem z 8. května 1860 Mosquera přerušil vztahy s centrální vládou a vyhlásil samostatný stát Cauca. Od té chvíle země vstoupila do občanské války. Ospina Rodríguez odpověděl na rebelii vojenským útokem, ovšem kupodivu na stát Santander. To proto, že zde vládl asi nejvýznamnější politik liberální strany Eustorgio Salgar. Ten byl zajat, čímž chtěl prezident získat vzácného rukojmího. Boje se vzápětí rozšířily do dalších států, včetně Bolívaru, Antioquie, Magdaleny a Cauky. Nečekaným výpadem Mosquera 18. června 1861 dobyl Bogotu, prohlásil se za předsedu prozatímní vlády a zatkl Ospinu Rodrígueze i nově zvoleného prezidenta Bartolomého Calva. V roce 1862 se pak vzdali nebo byli zabiti poslední konzervativci a občanská válka skončila vojenským vítězstvím liberálů. \n\nVítězství regionálních politiků nevyhnutelně znamenalo nutnost přijmout novou ústavu, která ještě prohloubí federalismus. Stalo se tak roku 1863, na ústavodárném shromáždění v Rionegro. Stát byl podle ústavy přejmenován na Spojené státy kolumbijské. Vytvářelo je devět nezávislých států, v jejichž čele stáli prezidenti třímající většinu moci. Zrušena byla dokonce federální armáda. \n\nVítězství liberálů zásadně změnilo kolumbijskou společnost. Jednak nastala éra laissez-faire ekonomické politiky, a také vznikl vážný konflikt státu s katolickou církví, neboť nová vláda, aby pomohla oživit ekonomiku zpustošenou občanskou válkou, zabavila majetek náboženských organizací, jako byly školy, nemocnice, kláštery, kostely, pozemky a nemovitosti. Pozemky prodala průmyslníkům a majetek rozprodala.\n\nVšechny státy federace si po celou dobu existence Spojených států ponechaly liberální režimy, konzervativcům se podařily během \"liberálního dvacetiletí\" pouze dva převraty (1864 a 1867) ve státech Antioquie a Tolima.\n\nSami liberálové však postupně začali přehodnocovat svůj důraz na regionalismus, jehož byli dlouho symbolem. Zlom přišel někdy na počátku 80. let, kdy se stále více ukazovalo, že slabá federální moc brání zejména ve výstavbě velkých infrastrukturních projektů (již roku 1879 začala vláda připravovat stavbu Panamského průplavu a brzy bylo jasné, že na to její síly nestačí). V roce 1880 byl prezidentem zvolen liberál Rafael Núñez, který zahájil reformy vedoucí k posílení centrální vlády. Jeden z jeho prvních zákonů zmocnil vládu k založení centrální banky.\n\nRoku 1884 byl Núñez znovu zvolen prezidentem, tentokrát však paradoxně spíše díky podpoře konzervativní strany a s velkou opozicí uvnitř strany liberální. Liberálové nespokojení s centralizační Núñezovou politikou se pokusili o rebelii, která vedla k další občanské válce. Núñez však hravě zvítězil a ihned situace využil k zásadní změně charakteru státu. Nechal roku 1886 schválit novou ústavu. Ta katolicismus prohlásila za státní náboženství, byly zrušeny federální státy a staly se z nich provincie státu unitárního, byla oddělena moc výkonná, zákonodárná a soudní a prezidentské období bylo prodlouženo na čtyři roky (předtím bylo dvouleté, aby moc centra byla oslabena). Byl změněn i název státu. Vznikla Kolumbijská republika. Kolumbijci právě rok 1886 často považují za datum vzniku svého současného státu.\n\nNúñez zůstal klíčovou osobností. Vystoupil z liberální strany a založil si novou Národní stranu. Ta byla silně etatistická a nacionalistická. Vládla v Kolumbii od roku 1886 až do roku 1909. Toto období bývá označováno jako \"La Regeneración\". Byť začalo krizí, která dokonce narušila územní celistvost země.\n\nSe vznikem nové ústavy a unitárního státu, navíc z dílny jejich odpadlého člena, se totiž liberálové jen tak nesmířili. Roku 1898 zahájili další povstání známé jako Tisícidenní válka. Začala útokem radikálních liberálů na Bucaramangu v provincii Santander, jež byla tradiční liberální baštou. Ovšem skutečně akceschopné vojenské síly měli povstalci právě jen v Santanderu a v Panamě. Zdálo se tudíž, že rebelie je bez šancí. Jenže do situace zasáhl venezuelský prezident Cipriano Castro, který podpořil liberální povstalce v Panamě. To se znepokojením sledovaly Spojené státy americké, které usilovaly o možnost dostavět Panamský průplav. Ten začala kolumbijská vláda připravovat již roku 1879, jenže v roce 1887 musela přiznat, že stavbu není schopna dokončit a státní stavební společnost vyhlásila bankrot. Spojené státy se vzápětí nabídly, že stavbu dokončí. Jenže na podmínkách užívání kanálu po dokončení se vlády USA a Kolumbie neshodly. Americký prezident Theodore Roosevelt tudíž využil chaosu povstání a k ochraně „budoucích amerických zájmů“ vyslal do Panamy vojenské námořnictvo. Povstalci, kteří tušili, že by byli silami centrální kolumbijské vlády brzy rozdrceni, začali s Američany vyjednávat o jejich podpoře, výměnou za možnost dostavět a užívat kanál. Američané se nakonec rozhodli využít této situace a vzpouru podpořili. Liberální povstalci 3. listopadu 1903 vyhlásili nezávislost a založili nový stát Panama. USA ihned nový stát uznaly a podepsaly s novou vládou smlouvu o dostavbě a věčném užívání kanálu. Kolumbie střet s Američany nehodlala riskovat a s trpkostí secesi své provincie akceptovala. Povstání na jiných částech území však rozdrtila (za cenu zhruba 100 000 mrtvých) a nový režim začal zemi rychle měnit.\n\nRoku 1904 se stal prezidentem další politik Národní strany Rafael Reyes. Zavedl řadu reforem a pozměnil i ústavu z roku 1886. Posílil moc prezidenta a oslabil moc parlamentu. Stát získal monopol na alkohol a tabák, byla zahájena výstavba silnic a železnice, prezident zlepšil vztahy s Venezuelou, stabilizována byla měna. Stát podpořil zemědělce výhodnými úvěry, aby byli schopni vyvážet. Byla provedena též správní reforma, země byla rozdělena na 34 okresů a zvláštní okres Bogotu. Stát získal rovněž monopol na držení zbraní, a došlo tak k masivnímu odzbrojení obyvatelstva. Vlastnění zbraní bylo jednou z výsad minulosti, kterou podporovali liberálové, ale která také vedla k častým ozbrojeným povstáním. Vznikla silná federální armáda. Vstřícně se snažil nový režim řešit práva národnostních menšin. Právě díky Reyesovým úspěšným reformám získalo období vlády Národní strany označení \"La Regeneración\", tedy Obnova. Roku 1909 sice Národní strana ztratila moc na úkor nové politické síly Unión Republicana, kterou vytvořili konzervativci a umírnění liberálové, avšak na charakteru vládní politiky se mnoho nezměnilo, v podstatě až do 30. let 20. století.\n\nV roce 1930 se k moci po dlouhé vládě nacionalistů a konzervativců dostali liberálové. Ti udrželi vládu až do roku 1945. Provedli řadu změn. Bylo uzákoněno právo na stávku. Ženy sice zatím nezískaly volební právo, ale statut občana ano. Liberálové také výrazněji omezili tradiční protekcionismus a etatismus, což vyvolalo silné nepřátelství majitelů půdy, katolické církve, armády a obchodníků zapojených do protekcionistického systému. Monopol katolické církve byl omezen uzákoněním svobody vyznání. Zejména Alfonso López Pumarejo (vládl 1934–1938 a 1942–1945) se též hodně opíral o odbory a dělnictvo obecně. Liberálové čelili také jedné válce, s Peru v roce 1932, ale ukončili ji diplomatickou cestou roku 1934. Roku 1944 přišel pokus o převrat v Pastu, ale byl potlačen.\n\nRoku 1946 zvítězili ve volbách konzervativci. V roce 1948 v zemi ovšem vzrostlo politické napětí, když byl zavražděn liberální politik Jorge Eliécer Gaitán. Dav v Bogotě nejen zlynčoval atentátníka, ale začal též rabovat kostely, obchody a obsadil i některé budovy. Konzervativní prezident Mariano Ospina Pérez nabídl vládu národní jednoty, ale liberálové ji odmítli a odmítli se zúčastnit i voleb v roce 1949. Konzervativec Laureano Gómez tak získal prezidentský úřad takříkajíc bez boje, ovšem to se liberálům zle nevyplatilo. Gómez zavedl řadu represivních opatření. Liberálové tak vyzvali své ozbrojené frakce na venkově, aby zahájily povstání (násilnostem se začalo říkat \"La Violencia\"). Liberální partyzány vedli lidé jako Guadalupe Salcedo nebo Saul Fajardo.\n\nArmáda byla situací v zemi silně zneklidněna. Nelíbily se jí ozbrojené jednotky na venkově, ale důstojníci vinili z rozvratu i prezidenta Gómeze. Roku 1953 tak došlo k vojenskému převratu a armáda Gómeze svrhla. Tři měsíce poté liberálové podepsali příměří. Země byla zklidněna, ale na venkově si ozbrojené skupiny začaly žít vlastním životem a procházely různými ideovými transformacemi. Tradice „ozbrojených křídel“ stran se měla Kolumbii v brzké budoucnosti zle nevyplatit.\n\nDůstojníci instalovali jako prezidenta generála Gustavo Rojase Pinillu. Ten přišel s řadou liberálně znějících cílů (např. volební právo žen), v praxi si však osvojil spíše diktátorský způsob vlády. Chtěl tento systém ukotvit na delší dobu a založil za tím účelem stranu \"Movimiento de Acción Popular\". To vystrašilo konzervativce a liberály, a tak se spojili a nabídli armádě jakýsi kompromis. Vznikla tzv. Národní fronta (\"Frente Nacional\") a obě strany se měli příštích 16 let střídat pravidelně u moci, přičemž vliv ve společnosti měl být rozdělen přesně půl na půl. Armáda to akceptovala a systém Národní fronty skutečně fungoval až do roku 1974. Dopady na společnost byly ovšem rozporuplné. Z velkých měst sice zmizelo politické násilí, ale partyzánské skupiny na venkově, zklamané podivným kompromisem lídrů hlavních stran, začaly koketovat s ideologií, jež se začala v 60. letech šířit v důsledku Kubánské revoluce, a která se rychle stávala komunistickou. V roce 1964 tak vznikly Revoluční ozbrojené síly Kolumbie (FARC), o rok později Národní osvobozenecká armáda (ELN). Když pravicoví radikálové viděli, že Národní fronta není schopna se s rudými radikály vypořádat, uchýlili se k partyzánskému boji také - roku 1974 založili Hnutí 19. dubna (M-19). Řádění guerill si od roku 1964 vyžádalo 260 000 obětí a sedm milionů lidí se stalo uprchlíky.\n\nV 70. letech došlo v Kolumbii k velkému rozmachu obchodu s drogami. Přes neblaze proslulou \"Banco de la República\" si drogoví mafiáni své peníze legalizovali. Spekuluje se o tom, zda prezident Alfonso López Michelsen tento proces vlastně nevítal. Je totiž pravdou, že legalizovaný drogový kapitál v 70. letech silně dynamizoval kolumbijskou ekonomiku (spolu s vysokou cenou kávy na trzích). Důsledkem \"dodatečného kapitálu\", který tekl nekontrolovaně do ekonomiky, však byla nevyhnutelně inflace. Hospodářský růst tak končil stávkami a sociálním neklidem.\n\nDrogové kartely Medellín a Cali, které byly zpočátku založeny na obchodu s marihuanou a posléze se většinou specializovaly na kokain, získaly ve druhé polovině 70. let obrovskou moc. Obchod s drogami se navíc stal zdrojem příjmů partyzánských skupin na venkově a oba problémy tak srůstaly do jednoho. Důkazem toho, jak drogová mafie začala ovlivňovat národní politiku, byl volební triumf vůdce Medellínského kartelu Pabla Escobara, který v roce 1982 získal křeslo v Senátu, podporován liberály. Následná kampaň novin \"El Espectador\" a ministra spravedlnosti Rodrigo Lary sice vedla k tomu, že mandát ztratil, ale Lara za to zaplatil životem, když ho mafie roku 1984 nechala zavraždit. Prezidenta Belisario Betancura nicméně tento čin přiměl konečně proti mafii začít účiněji bojovat. Nebylo to nicméně jednoduché v situaci, kdy kupříkladu roku 1985 Hnutí 19. dubna obsadilo Justiční palác v hlavním městě a vláda ho musela dobývat zpět za pomoci armády. \n\nMedellínský kartel se stal de facto další z takových skupin, když otevřeně vyhlásil centrální vládě válku (a ta, navzdory oficiálním prohlášením o tom, že se zločinci se nevyjednává, s ním musela vést tajná jednání). Když roku 1990 mafie nechala zavraždit prezidentského kandidáta Luise Carlose Galána, ostrého kritika srůstu mafie a státní moci, bylo jasné, že Kolumbie problém drogové mafie nezvládá řešit. \n\nVeřejnost se však jasně postavila proti starému prohnilému systému a v prezidentských volbách roku 1991 zvítězil César Gaviria, který se přihlásil ke Galánovu odkazu. Ačkoli se Gaviria opíral o tradiční liberální stranu, rozhodl se systém dvou hlavních stran v zemi narušit. Změny, které se rozhodl učinit, nebyly kosmetické. Roku 1991 kvůli tomu také svolal nové ústavodárné shromáždění a poprvé od roku 1886 razantně změnil ústavu, aby posílil demokratický systém. Zřídil v zemi Ústavní soud. Reformoval prokuraturu. Zemi částečně decentralizoval. Během svého mandátu pak liberalizoval ekonomiku a zároveň posílili prvky sociálního státu (liberální strana ostatně v 90. letech postupně přešla spíše na pozice sociální demokracie a roku 1999 vstoupila do Socialistické internacionály). I v boji s mafií Gaviria přitvrdil a v roce 1993 byl zabit Pablo Escobar. Když však byl v roce 1994 zvolen prezidentem Ernesto Samper a vzápětí bylo prokázáno, že na svou kampaň získal peníze od drogového kartelu Cali (načež Spojené státy americké zastavily finanční pomoc Kolumbii), bylo jasné, že mafiánský problém nebude možno vyřešit rychle. Spolu s nedůvěrou zahraničních investorů přišla také ekonomická krize a navrch další vlna násilí FARC a dalších partyzánů. 90. léta tak v Kolumbii končila deziluzí a pádem nadějí z počátku desetiletí.\n\nRoku 2002 nastoupil k moci prezident Álvaro Uribe. Jednoznačně vsadil na volný trh a uzavřel několik významných dohod o zóně volného obchodu se zeměmi Latinské Ameriky. Výsledkem bylo vymanění se z recese a hospodářský růst. Uribeho vláda také bombardovala některé tábory FARC mimo území Kolumbie, což zhoršilo vztahy s Ekvádorem a Venezuelou. Kvůli starým územním sporům se též zhoršily vztahy s Nikaraguou. \n\nPrezident Juan Manuel Santos, který Uribeho vystřídal roku 2010, se rozhodl rozetnout letitý problém levicových partyzánů mírovou dohodou. V roce 2012 vláda a FARC podepsaly první dohodu v Havaně, v roce 2016 byla podepsána dohoda v Cartageně, podle níž všichni partyzáni měli za své zločiny dostat amnestii. Když však 2. října 2016 prezident požádal o odsouhlasení dohody Kolumbijce v referendu, vyslovili se proti. Převážil názor, že s teroristy se nevyjednává, a že nepotrestání zločinu je příliš vysokou cenou za mír. Malou náplastí na tento neúspěch pak bylo pro prezidenta Santose udělení Nobelovy ceny míru.\n\n"}
{"id": "1515279", "url": "https://cs.wikipedia.org/wiki?curid=1515279", "title": "Abrahamovo jezero", "text": "Abrahamovo jezero\n\nAbrahamovo jezero ( \"Lake Abraham\") je umělá vodní nádrž nedaleko osady Nordegg v kanadské provincii Alberta. Má rozlohu 53,7 km² a je největším přehradním jezerem v provincii. Vzniklo v roce 1972 přehrazením řeky Severní Saskatchewan, když zde společnost TransAlta vybudovala hydroelektrárnu Bighorn. Jezero nese jméno Silase Abrahama, jednoho z prvních osadníků v oblasti.\n\nJezero je využíváno k rekreaci (kitesurfing, rybolov). Žije v něm siven severní, siven malma, pstruh duhový a síh Williamsův.\n\nV zimě je jezero hojně navštěvováno kvůli neobvyklé podívané na efektní sloupce bílých bublin stoupajících ke hladině. Jsou tvořeny methanem unikajícím z rozkládajícího se organického materiálu na dně jezera. Únik metanu v polárních oblastech označují vědci za jednu z hlavních příčin skleníkového efektu.\n\n"}
{"id": "1515283", "url": "https://cs.wikipedia.org/wiki?curid=1515283", "title": "Tereza Dočkalová", "text": "Tereza Dočkalová\n\nTereza Dočkalová (* 21. dubna 1988 Nový Jičín) je česká herečka, členka souboru Divadla pod Palmovkou, držitelka dvou Cen Thálie (2011 a 2017).\n\nVystudovala základní školu v Kopřivnici a po roce 2002 herectví na Janáčkově konzervatoři v Ostravě. Ještě během studií hostovala v Těšínském divadle a v ostravském Divadle loutek.\n\nPo studiích nastoupila do stálého angažmá v ostravské Komorní scéně Aréna. Během svého působení na této scéně obdržela Cenu Thálie 2011 pro mladé činoherce do 33 let. Od roku 2014 je členkou souboru pražského Divadla pod Palmovkou, kde v představení \"Nora (Domeček pro panenky)\" hrála hlavní roli, za niž dostala Cenu Thálie 2017.\n\nOd roku 2018 je moderátorkou/komentátorkou satirického pořadu Branky, body, kokoti, který se věnuje otázkách rovnosti pohlaví a právům menšin.\n"}
{"id": "1515289", "url": "https://cs.wikipedia.org/wiki?curid=1515289", "title": "Svatopluk Čumba", "text": "Svatopluk Čumba\n\nSvatopluk Čumba (* 21. ledna 1967 Kyjov) je český diplomat. Po studiu na strážnickém gymnáziu navštěvoval VUT v Brně, kde v roce 1990 promoval. V roce 1995 se vzdělával v Kalifornii, kde absolvoval diplomatický kurz na Hooverově institutu Stanfordovy univerzity. Studoval také na Diplomatické akademii Ministerstva zahraničích věcí. V diplomatických službách působil ve Venezuele, Číně, Nigérii, Španělsku a jako mimořádný a zplnomocněný velvyslanec v Libanonu. Do července 2019 působil jako mimořádný a zplnomocněný velvyslanec v Íránu. \n"}
{"id": "1515293", "url": "https://cs.wikipedia.org/wiki?curid=1515293", "title": "Höga kustenleden", "text": "Höga kustenleden\n\nHöga kustenleden (doslova Cesta vysokým pobřežím) je 127 km dlouhá dálková turistická trasa ve Švédsku, v oblasti Höga kusten (Vysokého pobřeží) mezi Hornöbergetem (Högakustenbron) v ústí řeky Ångermanälven a městem Örnsköldsvik. Je rozdělena do 13 etap a pro každou etapu je k dispozici alespoň jeden typ přenocování, od chatek po hostely a hotely. Každou etapu lze absolvovat samostatně a jejich náročnost se pohybuje od lehkých po obtížnější.\n\nEtapa se považuje za náročnější. Začíná na severním straně visutého mostu Högakustenbron a cíl má v Lövviku.\n\nNormální. Je zde zacházka asi 800 m na vrchol Valkallenu, který býval v minulosti místem, kde se zapalovaly signální ohně. Lano usnadňuje lezení v nejstrmější části.\n\nNáročná. Odbočka vede k mořskému kempingu a pláži Hörsångs a k tábořišti na úpatí fjordu Grönsviksfjärden.\n\nSnadná. Je zde 700 m dlouhá odbočka na Rödklitten, což je skalnatý kopec s výhledy. Na strmé straně jsou zbytky hradiště z mladší doby kamenné. \n\nNáročná. Přichází se do obce Ullånger podle silnice E4. \n\nNormální. Mäjasjönovu zemědělskou usedlost tvoří asi deset budov, které byly obnoveny. \n\nSnadná. Etapa prochází obcí Docksta do přírodní rezervace Skuleberget. \n\nNormální. Odbočka 5 km severně od Skulebergetu vede ke horské boudě Bergsbodarna. \nNáročná. Tato etapa vede přes národní park Skuleskogen. V parku je systém 28 km značených turistických stezek, které navazují na hlavní stezku. U moře jsou chaty Näskebodarna a Tärnetholmarna. Po cestě je také pohřebiště z doby bronzové. Ve vyšších polohách leží jezera Skrattaborrtjärnen a Tärnetvattnet. Pod nimi se nachází hluboké úzké trhliny a jeskyně. Potok Skravelbäcken protéká napříč touto etapou. Nejnavštěvovanějším místem je soutěska Slåttdalskrevan.\n\nSnadná. Stezka vede po silnici do vesnice Köpmanholmen. \n\nNáročná. Asi 6 km této etapy prochází přírodní rezervace Balesudden. Za jezerem Balestjärnen až k vyhlídkovému bodu na Balesberget vede dvoukilometrová zacházka. \n\nNormalní. Po stezkách a lesních cestách kolem Småtjärnarny se přichází do Svedje na okraji Örnsköldsviku.\n\nSnadná. Přejde se po mostě přes řeku Moälven. Na kraji obce se míjí MODO: domácí zimní stadion Kempehallen. Stoupá se přírodní rezervací Hörnsjöns. V horní části kopce Varvsberget je výhled na město Örnsköldsvik a fjord. Po cestě, pod skokanskými můstky a kolem železničního nádraží cesta vede do centra města, kde končí. \n\n"}
{"id": "1515295", "url": "https://cs.wikipedia.org/wiki?curid=1515295", "title": "Arturo Uslar Pietri", "text": "Arturo Uslar Pietri\n\nArturo Uslar Pietri (16. května 1906 Caracas – 26. února 2001 tamtéž) byl venezuelský spisovatel a veřejný intelektuál.\n\nJeho předkem byl Johann von Uslar, venezuelský generál německého původu a spolubojovník Simóna Bolívara. Mladší bratr Juan Uslar Pietri byl uznávaným historikem. \n\nVystudoval právo a politologii na Universidad Central de Venezuela. Byl poslancem za Venezuelskou demokratickou stranu a krátce vedl ministerstva školství, financí a vnitra. Po vojenském převratu, který proběhl v říjnu 1945, strávil pět let v exilu v USA. Po návratu vyučoval literaturu na univerzitě v Caracasu, v roce 1958 se stal senátorem a v roce 1963 neúspěšně kandidoval na prezidenta. Byl šéfredaktorem největšího venezuelského deníku \"El Nacional\", velvyslancem země v UNESCO a v Mezinárodní organizaci práce a pro venezuelskou televizi připravoval pořady o kultuře. Ve své publicistické činnosti tvrdě kritizoval přebujelou korupci ve venezuelské politice a závislost země na vývozu ropy. \n\nJeho literární tvorba vycházela z koncepce \"mestizaje\" – mísení ras typické pro historii amerického kontinentu. V roce 1930 stál u zrodu časopisu \"Válvula\", který zanikl po vydání prvního čísla, sehrál však klíčovou roli ve formování umělecké avantgardy ve Venezuele. Jako první použil označení magický realismus pro specifický styl moderních latinskoamerických prozaiků. Jeho nejúspěšnějšími romány jsou debut \"Zbrocená kopí\", odehrávající se v době války za nezávislost Venezuely, a \"Řemeslo nebožtíků\", satirický obraz typické jihoamerické diktatury. Rozsáhlá epická rilogie \"Labyrint štěstí\" zůstala nedokončená. Psal také povídky, eseje, cestopisy, básně a dramata.\n\nByl přijat do Real Academia Española, obdržel venezuelskou národní cenu za literaturu (1954 a 1982), Řád čestné legie, Cenu knížete asturského a byl opakovaně nominován na Nobelovu cenu.\n\n"}
{"id": "1515296", "url": "https://cs.wikipedia.org/wiki?curid=1515296", "title": "Frenkel", "text": "Frenkel\n\nPříjmení Frenkel () má více nositelů:\n\n"}
{"id": "1515297", "url": "https://cs.wikipedia.org/wiki?curid=1515297", "title": "Plasticita závislá na časování impulzů", "text": "Plasticita závislá na časování impulzů\n\nPlasticita závislá na časování impulzů (\"Spike-timing dependent plasticity\", STDP ) je biologický proces, který nastavuje sílu neurálního spojení v mozku. Proces upravuje sílu spojení podle relativního načasování výstupního a vstupního akčního potenciálu (nebo jejich maxim/minim) konkrétního neuronu. Proces STDP částečně vysvětluje vývoj nervového systému v závislosti na aktivitě, zejména s ohledem na dlouhodobou potenciaci a dlouhodobou depresi.\n\nU STDP pokud vstupní hrot (maximum/minimum) je v průměru bezprostředně \"před\" výstupním hrotem, pak je tento konkrétní vstup silnější. Pokud má vstupní špička v průměru tendenci nastávat okamžitě \"po\" výstupní špičce, pak je tento konkrétní vstup vytvořen poněkud slabší: . Vstupy, které by mohly být příčinou excitace postsynaptického neuronu, budou tedy v budoucnu ještě pravděpodobněji přispívat, zatímco vstupy, které nejsou příčinou postsynaptického hrotu, budou v budoucnu méně pravděpodobně přispívat. Proces pokračuje dokud zůstane podmnožina počáteční sady spojení, zatímco vliv všech ostatních je snížen na 0. Protože neuron produkuje výstupní špičku, když se v krátkém čase vyskytne mnoho vstupů, zůstanou podmnožinou vstupů ty, které mají sklon korelace v čase. Navíc, protože vstupy, které se vyskytují před výstupem, jsou posíleny, vstupy, které poskytují nejčasnější indikaci korelace, se nakonec stanou konečným vstupem do neuronu. \n\nV roce 1973 MM Taylor se domníval, že pokud by byly posíleny synapse, u kterých nastal presynaptický hrot těsně před postsynaptickým hrotem častěji než reverzní (hebbian ), zatímco s opačným načasováním nebo v nepřítomnosti přesně načasovaného presynaptického hrotu, synapsie byly oslabeny (antihebbian), výsledkem by bylo informačně efektivní překódování vstupních vzorců. Tento návrh v neurovědní komunitě zřejmě prošel bez povšimnutí a následné experimenty byly koncipovány nezávisle na těchto časných doporučeních. \n\nPostsynaptické receptory NMDA jsou vysoce citlivé na membránový potenciál (viz detekce shodnosti v neurobiologii ). Vzhledem k jejich vysoké propustnosti pro vápník, generují místní chemický signál, který je největší, když zpětný propagační potenciál v dendritu dorazí krátce po aktivní synapse ( \"pre-post spiking\" ). Je známo, že velké postsynaptické přechody vápníku spouštějí synaptickou potenciaci ( dlouhodobá potenciace ). Mechanismus deprese závislé na časování špiček je méně dobře znám, ale často zahrnuje buď postsynaptický napěťově závislý vstup vápníku / aktivaci mGluR, nebo retrográdní endokanabinoidy a presynaptické NMDAR . \n\nPodle Hebbova pravidla synapse zvyšuje svoji účinnost, pokud se trvale podílí na ostřelování postsynaptického cílového neuronu. Často používaným zjednodušením je tvrzení, že \"ti, kteří společně střílejí, drátují se dohromady\", ale pokud dva neurony střílejí přesně ve stejnou dobu, pak jeden nemohl způsobit nebo se podílet na střelbě toho druhého. Místo toho, aby se mohl účastnit střelby postsynaptického neuronu, musí presynaptický neuron vystřelit těsně před postsynaptickým neuronem. Experimenty, které stimulovaly dva spojené neurony s proměnlivou interstimulální asynchronií, potvrdily důležitost časové priority implicitní v Hebbově principu: presynaptický neuron musí vystřelit těsně před postsynaptickým neuronem, aby se synapse posílila. Kromě toho je zřejmé, že presynaptické neurální vystřelování musí důsledně předpovídat postsynaptické vystřelování, aby došlo k výraznému výskytu synaptické plasticity. Na synaptické úrovni tak zrcadlí, co je známo o významu nahodilosti v klasickém podmiňování, kde postupy nulové kontingence zabraňují asociaci mezi dvěma podněty.\n\n"}
{"id": "1515299", "url": "https://cs.wikipedia.org/wiki?curid=1515299", "title": "Letiště Tampa", "text": "Letiště Tampa\n\nTampa International Airport (IATA: TPA, ICAO: KTPA, FAA LID: TPA) je mezinárodní letiště, které leží 9,7 km západně od města Tampa v Hillsborough County na Floridě v USA. Vlastníkem letiště je Hillsborough County Aviation Authority (HCAA). Do roku 1952 neslo název Drew Field Municipal Airport.\n\nLetiště využívá více než dvacet hlavních leteckých dopravců, čtyři regionální letecké společnosti a tři nákladní dopravci. Tři z regionálních leteckých společností operují pod hlavičkou hlavních leteckých dopravců, zatímco čtvrtá společnost Silver Airways je nezávislá a pro své operace využívá mezinárodní letiště Tampa jako uzlové letiště. Společnost Southwest Airlines se na letiště v Tampě zaměřuje, nese největší podíl cestujících na letišti a provozuje až 121 letů za den.\n\nV blízkosti se nacházejí ještě další letiště jako St. Petersburg-Clearwater International Airport, Sarasota–Bradenton International Airport, Peter O. Knight Airport - hlavní letiště pro Tampu v letech 1935-45 a MacDillova letecká základna.\n\n"}
{"id": "1515304", "url": "https://cs.wikipedia.org/wiki?curid=1515304", "title": "Arcovenator", "text": "Arcovenator\n\nArcovenator („lovec od řeky Arc“) byl rod teropodního dinosaura z čeledi abelisauridů (podčeleď Majungasaurinae). Žil v období pozdní svrchní křídy (geologický stupeň kampán, stáří kolem 74 milionů let) na území dnešního departementu Var (oblast Provence-Alpes-Côte d'Azur) na jihovýchodě Francie. Jeho fosilie byly objeveny v roce 2006 v sedimentech spodní části souvrství Argiles Rutilantes. Typový druh \"Arcovenator escotae\" byl formálně popsán týmem paleontologů v roce 2013. Druhové jméno je poctou společnosti \"Escota\" (či nověji \"Vinci SA\"), která financovala vykopávky.\n\n\"Arcovenator\" dosahoval podle autorů popisné studie délky v rozmezí 5 až 6 metrů. V novější studii z roku 2016 mu byla přisouzena poněkud menší délka 4,8 metru. Fosilie tohoto druhu dokládají přítomnost abelisauridů v Evropě během období svrchní křídy. Zuby tohoto teropoda byly poměrně vysoké, dlouhé 3,5 až 5 cm, holenní kost byla poměrně útlá a u holotypu dosahovala délky 51 cm.\n\n\n"}
{"id": "1515305", "url": "https://cs.wikipedia.org/wiki?curid=1515305", "title": "Belišće", "text": "Belišće\n\nBelišće () je město ve východním Chorvatsku v Osijecko-baranjské župě. Nachází se v oblasti Valpovština, asi 26 km severozápadně od Osijeku, mezi řekami Dráva a Karašica. V roce 2011 žilo v Belišći 6 518 obyvatel, v celé občině pak 10 825 obyvatel.\n\nMěsto Belišće tvoří aglomeraci s obcí Bistrinci a městem Valpovo. Celkem se včetně Belišće v opčině nachází 9 obcí, do nichž patří:\n"}
{"id": "1515307", "url": "https://cs.wikipedia.org/wiki?curid=1515307", "title": "Atletika na Letních olympijských hrách 1936 – 100 metrů muži", "text": "Atletika na Letních olympijských hrách 1936 – 100 metrů muži\n\n"}
{"id": "1515309", "url": "https://cs.wikipedia.org/wiki?curid=1515309", "title": "Vodní elektrárna (Třeština)", "text": "Vodní elektrárna (Třeština)\n\nVodní elektrárna je technická památka postavená v roce 1922 na levém břehu řeky Moravy v obci Třeština, okres Šumperk. V roce 2008 byla prohlášena národní kulturní památkou Česka (dále NKP) pod reg. číslem ÚSKP 326.\n\nV osadě Háj na mlýně se v roce 1873 usadila rodina Plhákova. V roce 1894 Hubert Plhák zakoupil elektrické dynamo, které bylo namontováno na hřídel vodního kola. Zařízení zabezpečovalo osvětlení mlýna. Později přikoupil druhé dynamo. V roce 1897 mlýn totálně vyhořel. Finanční prostředky Huberta Plháka dostačovaly pouze na výstavbu nového mlýna, proto se spojil s \"Rolnickým mlékařským družstvem\" v Třeštině a za jeho pomocí vznikla v roce 1901 \"První moravská zemědělská elektrárna, s. r. o.\", v té době první takováto společnost v Rakousko-uherské monarchii. Bylo pořízeno nové dynamo s výkonem 12 PS (8,95 kW). Pohon zajišťoval řemen vedený od mlýnského kola. Vyrobena elektřina (stejnosměrný proud) byla v Hajském mlýně používána k pohonu elektrických strojů a osvětlení a pomocí dvou kilometrového vedení zajišťovaly pohon elektromotorů v mlékárně a v obci napájely 70 žárovek. Na vedení byly značné ztráty až kolem 50% v napětí, to je na dynamu bylo elektrické napětí 240–300 V a v obci jen 100 V. Hubert Plhák chtěl modernizovat elektrárnu, zamezit ztrátám převedením výroby na střídavý proud modernějším způsobem. Vedení mlékárny na tento způsob nepřistoupilo a stejnosměrný proud byl vyráběn až do roku 1914, kdy byla i obec přepnuta na střídavý proud.\n\nV období 1908–1909 Hubert Plhák postavil v sousedství mlýna novou budovu elektrárny (tzv. Stará elektrárna Háj), která už byla vybavena vodní turbínou a generátorem vyrábějící střídavý proud. Proud byl dodáván z této elektrárny do obcí Dubnicko a Hrabová. Elektrické družstvo v Třeštině odkoupilo v roce 1914 původní elektrické zařízení mlýna od \"První moravské zemědělské elektrárny\".\n\nV roce 1921 se rozhodl syn Huberta Plháka Karel postavit novou elektrárnu. Vypracování projektu bylo zadáno architektům Bohuslavu Fuchsovi a Josefu Štěpánkovi, výstavbou byla pověřena firma Bernarda Sychravy z Olomouce. Výstavba byla provedena v období let 1921–1922. Nová elektrárna je plně funkční doposud. Stará elektrárna Háj je zachována, je nefunkční, má upravený náhon a odpadní náhon je částečně zasypán.\n\nNa řece Moravě v km 283,9 se nachází vzdouvací jez Háj se stavidlem a na pravém břehu na začátku náhonu, který vede k Nové elektrárně, je vtokový objekt (součást NKP). Vtokový objekt je přehrazen šesti nezávislými nápustnými stavidly, které jsou ovládány z železobetonové lávky umístěné na betonových opěrách a středovém sloupku. Manipulaci s tabulemi nápustných stavidel zajišťuje ozubená tyč s převody pomocí elektromotorů.\n\nZa vtokovým objektem vede umělý kanál (náhon) široký 12 m u dna v průřezu otevřeného lichoběžníku. V levém břehu náhonu je zasypané nápustní stavidlo zrušeného přívodního náhonu do Staré elektrárny Háj a Hájského mlýna.\n\nOmítaná budova vodní elektrárny s fasádou cihelné barvy stojí nad kanálem. Její půdorys je obdélný. Stavebním materiálem je železobeton a cihelné zdivo. Na fasádě jsou vlnkovité ornamentální prvky, které symbolizují přívod vody k turbíně. V čelním pohledu vychází z vody mohutný pilíř přecházející v podnož a střední pilastr, který vrcholí v atice předávající elektrickou energii. Centrální hala je zastřešena půlkruhovou střechou, severní hala má rovnou střechu. \n\nStavba má dvě haly. Severní hala, určená k čištění vody a přívodu vody k turbínám, má železobetonové pilíře a strop do výše jednoho patra, je prosvětlená továrními okny. Centrální hala je vyšší, v arkádové dělící části jsou mramorové rozvodné desky. Hala je osvětlena velkými továrními okny. Vnitřní vybavení tvořily dvě Francisovy turbíny a generátory, které vyrobily Škodovy závody v Plzni a ČKD. Turbíny měly výkon 416 PS a 350 PS. Za segmentovými arkádami je rozvodna vysokého a nízkého napětí, v západní části haly s turbínou se v rohu nachází točité litinové schodiště do prostoru nad rozvodnou. V roce 1974 byla rozebrána a vyřazena turbína o výkonu 350 PS ze Škodových závodů.\n"}
{"id": "1515310", "url": "https://cs.wikipedia.org/wiki?curid=1515310", "title": "Mezinárodní letiště Bagdád", "text": "Mezinárodní letiště Bagdád\n\nMezinárodní letiště Bagdád (IATA: BGW, ICAO: ORBI, dříve známé jako \"Saddámovo mezinárodní letiště\", IATA: SDA, ICAO: ORBS, ), je největší mezinárodní letiště v Iráku. Nachází se na předměstí města asi 16 km západně od jeho centra ve stejnojmenném guvernorátu. Je základnou pro národního leteckého dopravce Iraqi Airways.\n\nSoučasné letiště bylo postaveno konsorciem vedeným francouzskou společností Spie Batignolles na základě dohody z roku 1979. Irácko-íránská válka oddálila úplné otevření letiště až na rok 1982. Letiště bylo tehdy otevřeno jako „Saddámovo mezinárodní letiště“, nesoucí jméno tehdejšího iráckého prezidenta Saddáma Husajna.\n\nVětšina civilních letů v Bagdádu byla přerušena v roce 1991, když OSN uložila omezení po irácké invazi do Kuvajtu během války v Zálivu. Vzhledem k bezletové zóně mohla společnost Iraqi Airways pokračovat v domácích letech pouze po omezenou dobu. Na mezinárodní úrovni byl Bagdád schopen přijímat občasné charterové lety přepravující léky, pomocné pracovníky a vládní úředníky. Společnost Royal Jordanian Airlines provozovala pravidelné lety z Ammánu do Bagdádu.\n\nV dubnu 2003 vtrhly do Iráku koaliční síly a název letiště se změnil na mezinárodní letiště Bagdád. ICAO kód letiště se následně změnil z ORBS na ORBI; IATA kód z SDA na BGW - ten dříve odkazoval na všechna letiště v Bagdádu a poté na letiště Al Muthana, když byl Saddám ještě u moci.\n\nCivilní kontrola letiště byla v roce 2004 vrácena irácké vládě.\n\n"}
{"id": "1515312", "url": "https://cs.wikipedia.org/wiki?curid=1515312", "title": "Harmony OS", "text": "Harmony OS\n\nHarmony OS (čínsky 鸿蒙 OS, pinyin \"Hóng Méng OS\") je open source mikrokernelový distribuovaný operační systém vyvíjený společností HiSilicon – dceřinou společností čínského Huawei. Operační systém lze použít napříč různými zařízeními od chytrých telefonů po inteligentní reproduktory i senzory. Systém má být dále využitelný pro internet věcí a v přenosných zařízeních, jako jsou chytré hodinky nebo přístroje pro virtuální realitu či vozidla.\n\nDle představitelů Huawei není Harmony OS vyvíjen jako náhrada systému Android v telefonech výrobce Huawei (nýbrž jako multiplatformový systém nové generace), avšak lze jej použít jako plán B pro telefony Huawei v případě omezení přístupu k systému Android ze strany americké vlády.<ref name=\"verge-2019/8/9\"></ref> \n\nDle představitelů společnosti Huawei bude nadále používat operační systém a ekosystém Android, pokud to vláda USA umožní. Jinak bude Huawei pokračovat ve vývoji vlastního operačního systému a ekosystému Harmony OS i pro telefony.\n\n"}
{"id": "1515315", "url": "https://cs.wikipedia.org/wiki?curid=1515315", "title": "Cecílie Thompsonova", "text": "Cecílie Thompsonova\n\nCecílie Thompsonova (\"Caecilia thompsoni\") je druh obojživelníka − červora z čeledi cecíliovití (Caeciliidae) a rodu cecílie (\"Caecilia\"). Druh popsal belgicko-britský zoolog George Albert Boulenger v roce 1902. Cecílie se vyskytuje na severozápadě Kolumbie, a sice v departmentech Antioquia, Boyacá, Caldas, Cundinamarca, Santander, Tolima a Valle del Cauca. Biologie tohoto tvora je jen málo prozkoumána, pravděpodobně je vejcorodý a vejce prodělávají přímý vývoj. Jedná se o největšího zástupce čeledi cecíliovití a největšího červora obecně, může dosahovat hmotnosti až 1 kg a délky i okolo 1,5 metru, zatímco většina ostatních cecíliovitých měří jenom mezi 30 až 50 cm. Největší zaznamenaný exemplář cecílie Thompsonovy byl odchycen v roce 2006 v obci Victoria v departmentu Caldas a měřil 176,7 cm.\n\nCecílie Thompsonova žije v podzemí ve vlhkých lesích i otevřenějších oblastech, a to v nadmořské výšce 300 až 1300 metrů. Zdá se, že dobře snáší i modifikaci stanovišť, kvůli tomu a předpokládané velké populaci na rozsáhlém areálu výskytu ji Mezinárodní svaz ochrany přírody považuje za málo dotčený taxon.\n"}
{"id": "1515318", "url": "https://cs.wikipedia.org/wiki?curid=1515318", "title": "Atletika na Letních olympijských hrách 1932 – 100 metrů muži", "text": "Atletika na Letních olympijských hrách 1932 – 100 metrů muži\n\n"}
{"id": "1515323", "url": "https://cs.wikipedia.org/wiki?curid=1515323", "title": "Atletika na Letních olympijských hrách 1928 – 100 metrů muži", "text": "Atletika na Letních olympijských hrách 1928 – 100 metrů muži\n\n"}
{"id": "1515325", "url": "https://cs.wikipedia.org/wiki?curid=1515325", "title": "Habitancum", "text": "Habitancum\n\nHabitancum byla starověká římská pevnost (castrum), v současnosti známá též jako Risingham, v hrabství Northumberland na severu Anglie. Pevnost byla jednou z obranných staveb podél Dere Street, starověké římské silnice, která vedla z města Eboracum (York) do římské pevnosti Corbridge a dále do skotského města Melrose. \n\nPevnost tvořila součást řetězce základen předsunutých k severu, k Antoninově valu - k hranici Římské říše ve středním Skotsku. Když se Římané po nějaké době zase stáhli k Hadriánově valu, který se táhne necelých 20 km od pevnosti Habitancum na jih, posádka v ní zůstala. Pevnost poté odolala několika útokům a byla opuštěna ve 4. století. \nNázev pochází ze slova \"Habitanci\" na oltáři, který tam nechal postavit Marcus Gavius Secundinus. Žádné zdroje, včetně Notitia Dignitatum, toto pojmenování neuvádějí. Je velmi nepravděpodobné, že by \"Evidensca\" v ravennské Kosmografii bylo zkomolenou verzí tohoto názvu. \nPojmenování může pocházet z římského příjmení Habitus, ale důvod, kvůli němuž by se tak měla pevnost jmenovat, není znám. \n\nPevnost se nachází 21 km severně od vesnice Corbridge (kde je římská pevnost \"Coria\") a 13 km na jih od vesnice Rochester, v níž leží pevnost Bremenium, v pořadí další římská pevnost na silnici Dere Street. Habitancum je jihozápadním směrem od vesnice West Woodburn.\nPevnost stojí na nízkém pahorku nad řekou Rede a nutnost střežit přechod přes vodní tok patřil k důvodům, proč byla vybudována.\n\nMá tvar obdélníka se zaoblenými rohy, měří 140 metrů ve směru severojižním a 120 metrů ve směru od východu na západ, takže zabírá plochu 16 tisíc metrů čtverečních. Je obklopena příkopy, na jihu a západě stále viditelnými.\n\nHradby byly z kvádrového zdiva, a to z pískovce; doplňoval je hliněný val široký až 10 metrů. Starověká hradba v současné době stále ční do výšky 1,2 metru nad terénem. \n\nPevnost měla brány na jižní a západní straně. Na ostatních stranách pravděpodobně byly také, ale žádné stopy po nich se nenašly, i proto, že během staletí řeka Rede měnila řečiště. Jisté je, že odnesla část severního opevnění včetně severozápadní věže. \nPravděpodobně proběhla ve třech fázích. Pevnost z doby Antonina Pia, z roku 139, pravděpodobně vybudovali kvůli druhé invazi do Skotska, ale později, v roce 197, při stahování velkého počtu vojska na jih, byla zbořena. \n\nPevnost z doby Septimia Severa, postavená přibližně v letech 205 až 208, stála na stejném místě, ale byla orientována jiným směrem. Tehdy zřejmě šlo o výstavbu v rámci velkého zdokonalování valu v prvních letech 3. století. Tato pevnost měla hlavní bránu na jihu, což je výjimečné; byl tam i jeden portál a dvě sedmiboké věže. Severní brána se možná nepoužívala a existence té východní není jistá.\n\nPokud jde o třetí fázi, pevnost byla zrekonstruována už v 1. polovině 3. století a ne ve 4. století, jak se dříve předpokládalo. Z neznámého důvodu byla orientována na západ. Měla značné množství budov, například 18 kasárenských bloků.\n\nKterá kohorta tvořila posádku v 2. století, není přesně známo, ale mohla to být IV. kohorta Gallorum equitata. \n\nPozději, ve 3. století, pevnost stavěla první kohorta Vangionů, o síle jeden tisíc mužů. Kromě nich tam byla jednotka zvědů Numerus Exploratorum a detašovaný oddíl kopiníků Raeti Gaesati. \nJediné viditelné kamenné pozůstatky leží v severovýchodním rohu dávné pevnosti, ale obrysy mnoha budov lze snadno rozeznat pod trávou uvnitř pevnosti právě tak jako příkopy na všech stranách. Projevuje se zde ovšem fakt, že lokalita byla obydlena také ve středověku. \n\nČástečné vykopávky v 40. letech 19. století ukázaly polohu lázní, umístěných v jihovýchodním rohu pevnosti, a budovu velitelství v jejím středu. Objevena byla také keramika z 1. poloviny 2. století a pod západní hradbou důkazy o požáru. \n\nPevnost je význačným příkladem posádkové pevnosti v pohraniční zóně, v níž se nacházela po většinu doby za římské okupace, a kvůli své úloze při taženích do Skotska. \n\n"}
{"id": "1515326", "url": "https://cs.wikipedia.org/wiki?curid=1515326", "title": "Atletika na Letních olympijských hrách 1924 – 100 metrů muži", "text": "Atletika na Letních olympijských hrách 1924 – 100 metrů muži\n\n"}
{"id": "1515328", "url": "https://cs.wikipedia.org/wiki?curid=1515328", "title": "Ruth Teitelbaum", "text": "Ruth Teitelbaum\n\nRuth Teitelbaum (rozená Lichterman) (1924–1986) patřila k prvním programátorům na světě. Byla jednou z původních programátorů počítače ENIAC.\n\nNa Hunter College Teitelbaum získala bakalářský titul z matematiky. Poté pracovala na Pensylvánské univerzitě jako výpočtářka balistických trajektorií. Takto zde pracovalo asi 80 žen, které pomocí komplexních diferenciálních výpočtů počítaly balistické trajektorie. V červnu 1943 se armáda rozhodla pro experimentální projekt – první elektronkový počítač. Jeho programátory bylo vybráno šest těchto žen, mezi nimi i Teitelbaum.\n\nTeitelbaum byla vybrána jako jedna z prvních programátorek počítače ENIAC, což byl první elektronkový programovatelný počítač. Programátorky jej musely ručně programovat pomocí 3000 přepínačů. V roce 1946 byl projekt představen veřejnosti a tisku. Tyto programátorky byly první generací programátorů, která ENIAC programovala, a po skončení projektu učily ostatní programovacím technikám.\n\nDalšími pěti programátorkami ENIACu byly Jean Bartik, Betty Holberton, Kathleen Antonelli, Marlyn Meltzer a Frances Spence.\n"}
{"id": "1515329", "url": "https://cs.wikipedia.org/wiki?curid=1515329", "title": "Atletika na Letních olympijských hrách 1920 – 100 metrů muži", "text": "Atletika na Letních olympijských hrách 1920 – 100 metrů muži\n\n"}
{"id": "1515332", "url": "https://cs.wikipedia.org/wiki?curid=1515332", "title": "Pivnice v Praze", "text": "Pivnice v Praze\n\nZdroj, který se tématu věnuje, rozděluje pivnice v Praze na:\n\n\n\n\nNěkteré pivní restaurace se proslavily díky celebritám, které je navštívily:\n"}
{"id": "1515333", "url": "https://cs.wikipedia.org/wiki?curid=1515333", "title": "Aleš Wasserbauer", "text": "Aleš Wasserbauer\n\nAleš Wasserbauer (* 17. února 1986 Žďár nad Sázavou) je český handicapovaný cyklista a inženýr jakosti.\n\nNarodil se 17. února 1986. Působil mimo jiné jako instruktor spinningu, hrál hokej a fotbal. V 21 letech mu při léčbě rakoviny byla kvůli nádoru amputována pravá noha ve stehně.\n\nPozději jako handicapovaný cyklistický závodník reprezentoval Českou republiku v evropských pohárech.\n\nV roce 2015 založil charitativní cyklojízdu Na kole dětem Žďárskými vrchy (inspirovanou akcí Na kole dětem Josefa Zimovčáka) s trasou ze Žďáru nad Sázavou přes Svratku, Sněžné a Nové Město na Moravě, jejíž výtěžek jde ve prospěch nadačního fondu Krtek, který pomáhá onkologicky nemocným dětem, a také dětských oddělení nemocnic v Novém Městě na Moravě a Jihlavě.\n\nV dubnu 2017 byl vyhlášen na sdíleném 3. místě ve výsledcích ankety Sportovec Kraje Vysočina za rok 2016 v kategorii sportovců se zdravotním postižením.\n\nS manželkou má dva syny.\n\n"}
{"id": "1515335", "url": "https://cs.wikipedia.org/wiki?curid=1515335", "title": "Two Sentence Horror Stories", "text": "Two Sentence Horror Stories\n\nTwo Sentence Horror Stories je americký hororový televizní seriál. Jeho autorkou je Vera Miao. Vysílán je na stanici The CW, první díl byl uveden 8. srpna 2019. Jedná se o antologický seriál, který má původ v pětidílném krátkometrážním webovém seriálu \"2SH\" producentky Very Miao, jenž měl premiéru v roce 2017 na stránce \"go90\". O rok později byl uveden i na streamovací platformě CW Seed, díky čemuž začala mít o projekt ve formě klasického televizního seriálu zájem stanice The CW.\n\nKaždý díl seriálu \"Two Sentence Horror Stories\" tvoří vlastní příběh, v němž vystupují různé postavy. Jde o samostatné, nijak nepropojené epizody, které propojuje pouze hororový námět.\n\n"}
{"id": "1515337", "url": "https://cs.wikipedia.org/wiki?curid=1515337", "title": "Seznam dílů seriálu Two Sentence Horror Stories", "text": "Seznam dílů seriálu Two Sentence Horror Stories\n\nToto je seznam dílů seriálu \"Two Sentence Horror Stories\". Americký antologický hororový televizní seriál \"Two Sentence Horror Stories\" je vysílán od 8. srpna 2019 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />10<section end=\"ep\" /> dílů seriálu.\n"}
{"id": "1515339", "url": "https://cs.wikipedia.org/wiki?curid=1515339", "title": "Džirchva", "text": "Džirchva\n\nDžirchva ( Џьырхәа, ჯირხვა - Džirchva) je vesnice v Abcházii, v okrese Gudauta. Leží přibližně 10 km severozápadně od okresního města Gudauty v nížinném údolí mezi pohořím Bzybský hřbet na severu a kopci Picundsko-myserské přírodní rezervace na jihozápadě. Obec sousedí na západě s Otharou, na severu s Chuapem, na východě s Durypšem, od kterého ji odděluje řeka Chypsta, a na jihu se Zvandrypšem. Obec protíná silnice spojující Rusko se Suchumi.\n\nOficiálním názvem obce je Vesnický okrsek Džirchva \"(rusky Джирхвинская сельская администрация, abchazsky Џьырхәа ақыҭа ахадара)\". Za časů Sovětského svazu se okrsek jmenoval Džirchvinský selsovět \"(Джирхвинский сельсовет)\".\n\nSoučástí obce Džirchva jsou tyto okolní vesničky: Apšanchvara / Eširchva \"(Аҧшанхәара / Ешырхәа / Иашырхәы)\", Achuca \"(Ахәҵа)\", Bgarduny / Bgardvany \"(Бгардәны / Бгардәаны)\", Emchagvavja \"(Емхагәаҩа)\", Kvanapa \"(Кәанаҧа)\" a Synyrchva / Čigurchva / Akvačarchva \"(Сынырхәа / Чыгәрхәа / Ақәачархәа)\".\n\nDříve se obec jmenovala Chudara. V prosinci 1917 začali v Džirchvě abchazští bolševici, vedení Nestorem Lakobou, budovat svou první ozbrojenou organizaci. \n\nV období vlády Stalina se do Džirchvy, v níž do té doby žili pouze Abchazové, přistěhovali osadníci z Gruzie podobně jako v okolních obcích nacházejících se nedaleko toku řeky Bzyb. Většina z těchto přistěhovalých Gruzínců žila v části Synyrchva, avšak během války v Abcházii obec opustili.\n\nDle nejnovějšího sčítání lidu z roku 2011 je počet obyvatel této obce 1556 a jejich složení následovné:\n\n\nPřed válkou v Abcházii žilo v obci 188 obyvatel. V celém Džirchvinském selsovětu žilo 2007 obyvatel.\n\n"}
{"id": "1515353", "url": "https://cs.wikipedia.org/wiki?curid=1515353", "title": "František Ruth (dramatik)", "text": "František Ruth (dramatik)\n\nFrantišek Ruth (1. srpna 1852 Kosova Hora – 27. srpna 1903 Praha) byl český spisovatel–dramatik, povoláním podnikatel ve stavebnictví.\n\nNarodil se v rodině nájemce velkostatku Ignáce Rutha a jeho manželky Antonie, rozené Blahnové (1825–1881). V Praze vystudoval gymnázium a nejprve pracoval v pojišťovně v Praze a ve Vídni. Po smrti tchána Karla Kováře (+1884) se stal spoluvlastníkem jeho dlaždičského závodu a zbohatl. V 90. letech to byla firma Ruth a Kafka. V roce 1885 se stal členem Družstva Národního divadla, jehož byl i místopředsedou.\n\nJako člen \"Družstva Národního divadla\" zastával názor, že je v Praze potřebné vybudovat ještě druhé české divadlo. Po roce 1900 již se správou Národního divadla nespolupracoval. Od roku 1889 byl členem \"Spolku českých spisovatelů a beletristů Máj\" a od roku 1890 členem \"Svatoboru\". Byl mecenášem Ústřední matice školské a budoucí galerie českého výtvarného umění.. Podílel se také na financování Národopisné výstavy českoslovanské na Výstavišti v Praze-Holešovicích v roce 1895\n\nDne 8. října 1872 se v Praze oženil s Hedvikou Kovářovou (1853–1898), jejíž otec Karel Kovář (1810–1884) byl majitelem dlaždičského závodu v Praze. \n\nMěli dceru Hedviku (1873-??), která se 4. října 1892 provdala za Bohuslava (Václava) Beneše (1863-1940), hoteliéra a pozdějšího československého konzula, autora fejetonů, humoresek a jednoho operního libreta.\n\nHry Františka Rutha byly zpočátku psány podle francouzských vzorů, Od 90. let 19. století hledal náměty v českém prostředí. Uvádělo je pražské Národní divadlo v 80. a 90. letech 19. století.. \nDivadelními referáty přispíval do časopisu \"Hlas národa\", jeho příspěvky se objevily i v Lumíru a Národních listech.\n"}
{"id": "1515354", "url": "https://cs.wikipedia.org/wiki?curid=1515354", "title": "Hamadi Jebali", "text": "Hamadi Jebali\n\nHamadi Jebali (; * 12. ledna 1949) je tuniský inženýr, islámský politik a novinář, od prosince 2011 do března 2013 tuniský předseda vlády. Byl generálním tajemníkem umírněné islamistické strany \nEnnahda, kterou v prosinci 2014 opustil kvůli účasti v prezidentských volbách.\n\nNarodil se v roce 1949 v Súse, vystudoval strojařinu na Univerzitě v Tunisu a pokračoval Paříži studiem fotovoltaiky. Jako odborník na sluneční a větrnou energii založil v Sousse vlastní podnik.\n\nV roce 1981 se zapojil do tuniského islamistického hnutí, které se tehdy nazvalo Hnutí islámské tendence. Byl ředitelem a šéfredaktorem týdeníku Al-Fajr, bývalého týdeníku islámské strany Ennahda. Kromě toho byl dlouhou dobu členem výkonné rady strany a zůstává generálním tajemníkem Ennahdy.\n\nV květnu 1992 vláda oznámila, že odhalila plány státního převratu, který Ennahda připravovala. Úřadující prezident Zín Abidín bin Alí měl být zabit a v zemi nastolen islámský stát. V srpnu 1992 byl Jebali spolu se 170 sympatizanty Ennahdy obviněn z „pokusu o převrat“. Jebali se hájil, že o plánech převratu neměl ponětí, tvrdil, že byl mučen a stopy mučení ukázal. Pozorovatelé Human Rights Watch proces označili za nespravedlivý, Amnesty International Jebaliho prohlásila vězněm svědomí. Přesto byl 28. srpna 1992 odsouzen k šestnácti letům vězení za „příslušnost k ilegální organizaci“ a za „pokus o změnu zákonného státního zřízení“. Odvolací soud trest potvrdil.\n\nPodmínky ve vězení byly tvrdé. Z patnácti let strávil více než deset na samotce. Kvůli podmínkám ve vězení opakovaně držel hladovku, každý z protestů trval 36 dní. V únoru 2006, u příležitosti 50. výročí nezávislosti Tuniska, byl podmíněně propuštěn.\n\nPo Tuniské revoluci byla Ennahda v lednu 2011 legalizována. Jebali poté vystupoval na veřejnosti coby generální tajemník a mluvčí strany. Na pozvání \"Center for the Study of Islam and Democracy\" navštívil v květnu 2011 Washington, kde se také setkal s americkými senátory Johnem McCainem a Joe Liebermanem.\n\nNásledně, po úspěchu Ennahdy ve volbách do Ústavodárného shromáždění, jej strana 23. října 2011 nominovala coby kandidáta na funkci ministerského předsedy. Jebali byl pokládán za zastánce proreformního křídla ve straně. Prozatímní prezident Munsif Marzúkí jej 14. prosince 2011 do funkce jmenoval. Svůj vládní kabinet představil 20. prosince. \n"}
{"id": "1515355", "url": "https://cs.wikipedia.org/wiki?curid=1515355", "title": "Československý fotbalový pohár", "text": "Československý fotbalový pohár\n\nČeskoslovenský fotbalový pohár byla soutěž v Československu. Vznikla v roce 1960 a skončila v roce 1993 po rozdělení Československa na Českou republiku a Slovenskou republiku. \n\nDo 1968/69 se hrál pohár v celém Československu. Od 1969/70 o pohár hráli vítězové Českého poháru a Slovenského poháru. Sparta Praha a Dukla Praha byly nejúspěšnějšími kluby, každý vyhrál osmkrát. Celkově byly české týmy úspěšnější, získaly pohár 20krát, slovenské týmy 13krát. \n\nPohárovou soutěž předcházely v sezonách 1950/51, 1951/52, 1955 a 1959/60 neoficiální turnaje.\n\nPřehled jednotlivých sehraných finále je uveden v tabulce:\n"}
{"id": "1515360", "url": "https://cs.wikipedia.org/wiki?curid=1515360", "title": "Kamanje", "text": "Kamanje\n\nKamanje je vesnice a sídlo stejnojmenné opčiny v Chorvatsku v Karlovacké župě. Nachází se u břehu řeky Kupy, těsně u hranic se Slovinskem, asi 8 km severozápadně od Ozalje a asi 24 km severozápadně od Karlovace. V roce 2001 žilo v Kamanje 423 obyvatel, v celé opčině pak 1 100 obyvatel.\n\nV opčině se nachází celkem 7 vesnic, z nichž největší je středisko opčiny \"Kamanje\".\n\n"}
{"id": "1515361", "url": "https://cs.wikipedia.org/wiki?curid=1515361", "title": "Antonín Franta", "text": "Antonín Franta\n\nAntonín Franta (16. listopadu 1939 Brno – 29. srpna 2013 tamtéž) byl český fotbalový útočník a trenér.\n\nOdchovanec hornoheršpické Lokomotivy hrál v československé lize za Spartak KPS Brno na jaře 1962 (04.03.1962–15.07.1962) a vstřelil dva prvoligové góly (podrobně zde). Za Lokomotivu Horní Heršpice nastupoval do konce podzimu 1961 v I. třídě Jihomoravského kraje. Byl prvním odchovancem Lokomotivy Horní Heršpice, který se objevil v I. fotbalové lize.\n\nVe středu 25. října 1967 vstřelil gól, kterým byl v Králově Poli vyřazen obhájce Československého poháru, mužstvo Spartaku Trnava. Třetiligoví domácí v tomto utkání zaskočili vysoce favorizovaného soupeře, který se na jaře 1968 stal poprvé mistrem ligy. Trnavští nastoupili v kompletní sestavě až na J. Adamce, jehož nahradil Martinkovič. Jediná branka zápasu padla ve 13. minutě.\n\nZ Králova Pole přestoupil do Moravské Slavie Brno, odkud se vrátil do Horních Heršpic a hráčskou kariéru uzavřel v Sokolu Bystrc-Kníničky.\n\nV dorosteneckém věku reprezentoval Československo.\n\nPo skončení hráčské kariéry se stal trenérem. V Horních Heršpicích se věnoval výchově mládeže. Trénoval také v Zetoru Brno.\n\n\n"}
{"id": "1515362", "url": "https://cs.wikipedia.org/wiki?curid=1515362", "title": "Place de Thorigny", "text": "Place de Thorigny\n\nPlace de Thorigny je náměstí v Paříži ve 3. obvodu.\n\nNáměstí se nachází ve čtvrti Marais mezi ulicemi \"Rue Elzévir\", \"Rue du Parc-Royal\", \"Rue de la Perle\" a \"Rue de Thorigny\".\n\nNáměstí vzniklo na základě vyhlášky z 25. ledna 1971 z původní křižovatky. Jeho jméno má stejný původ jako sousedící \"Rue de Thorigny\". Jean-Baptiste Claude Lambert de Thorigny byl prezidentem komory vyšetřování pařížského parlamentu v letech 1713–1727 a prévôt des marchands v letech 1726–1729.\n\n\n"}
{"id": "1515364", "url": "https://cs.wikipedia.org/wiki?curid=1515364", "title": "N26 (banka)", "text": "N26 (banka)\n\nN26 je německá internetová banka, která se do července 2016 jmenovala Number 26. Sídlí v Berlíně a služby poskytuje v celé eurozóně s výjimkou Litvy, Lotyšska, Kypru a Malty. Než získala vlastní bankovní licenci, spolupracovala s německou bankou Wirecard Bank AG. Výhodou je, že vklady občanů EU jsou chráněny stejně jako v běžné bance.\n\nBanka vznikla jako startup ve spolupráci ve Vídni narozených Valentina Stalfa a Maximiliana Tayenthalse s firmou Papayer GmbH. Službu banka spustila v roce 2015 v Německu a Rakousku, později ji rozšířila do Řecka, Španělska, Francie, Irska a Itálie. Od roku 2017 působí na Slovensku.\n\nV červenci 2016 se s nevolí zákazníků setkalo rozhodnutí banky zrušit několik stovek účtů, ze kterých se vybíralo příliš často. Brzy poté byly původně neomezené výběry zdarma omezeny na pouze 3–5 měsíčně. V listopadu téhož roku pak banka klienty požádala, aby své účty pod novým číslem IBAN převedli do infrastruktury N26 a původní účty Wirecard byly zrušeny.\n\nV červenci 2019 měla banka 3,5 miliónu zákazníků.\n\nNejvětším rozdílem v poskytování služeb oproti ostatním bankám je, že nemá žádné kamenné pobočky a vše probíhá prostřednictvím mobilního bankovnictví. Přes telefon je možné zřízení účtu, řízení transakcí, nastavení účtu a platební karty a podobně. Mobilní aplikaci lze používat v operačním systému Android a iOS. V případě ztráty platební karty je možné ji okamžitě zablokovat přes aplikaci bez nutnosti kontaktování zaměstnanců banky. Platební karta je od společnosti MasterCard a 1 kus je k účtu zdarma. V balíčku zdarma je také 5 výběrů z jakéhokoliv bankomatu v Evropě, více než 5 výběrů je zpoplatněných a výše poplatku se liší od výšky objemu výběru peněz. V případě platby bankovní karty jsou všechny transakce zdarma.\n\nÚčet u N26 si můžete otevřít i pokud bydlíte v České republice. Ne však oficiální cestou. Jde o to, že N26 nedoručuje karty do České republiky. Můžete si však nechat kartu zaslat do některé z podporovaných zemí např. ke známému, nebo pokud budete nějakou dobu v jedné z těchto zemí.\n\n\n"}
{"id": "1515380", "url": "https://cs.wikipedia.org/wiki?curid=1515380", "title": "The Eternals", "text": "The Eternals\n\nThe Eternals je připravovaný americký akční film z roku 2020 režisérky Chloé Zhaové, natočený na motivy komiksů z vydavatelství Marvel Comics o humanoidní rase Eternals. V hlavních rolích se představí Angelina Jolie, Richard Madden, Kumail Nanjiani, Lauren Ridloffová, Brian Tyree Henry, Salma Hayeková, Lia McHughová a Don Lee. Bude se jednat o 25. snímek filmové série Marvel Cinematic Universe.\n\nNatáčení bylo zahájeno v červenci 2019 v Anglii, uvedení filmu do amerických kin bylo oznámeno na 6. listopadu 2020.\n\n"}
{"id": "1515382", "url": "https://cs.wikipedia.org/wiki?curid=1515382", "title": "Louise Weissová", "text": "Louise Weissová\n\nLouise Weissová (25. ledna 1893 Arras – 26. května 1983 Paříž) byla francouzská spisovatelka a politička.\n\nNarodila se jako nejstarší z šesti dětí v zámožné rodině důlního inženýra. Její otec byl alsaský protestant, matka pocházela z židovské rodiny s kořeny v Čechách. Vystudovala klasické jazyky na Oxfordské univerzitě.\n\nV letech 1. světové války prožila milostný vztah s Milanem Rastislavem Štefánikem, díky němu podporovala československý boj za samostatnost. V letech 1918–1934 vydávala časopis \"L'Europe nouvelle\", propagující spolupráci mezi Francií a Německem. Hlásila se k pacifismu a feminismu, organizovala protestní akce za volební právo žen, např. rozhazovala letáky při finále francouzského fotbalového poháru v roce 1936. Za 2. světové války působila v odboji. O útěku vichystické vlády do exilu napsala hru \"Sigmaringen ou les potentats du néant\". Po válce cestovala po zemích Třetího světa a natáčela dokumentární filmy. Spolupracovala také s Gastonem Bouthoulem, zakladatelem polemologie. Založila vlastní nadaci, udělující ceny bojovníkům za mír.\n\nPatřila k průkopníkům evropské integrace. V roce 1979 byla za Evropskou lidovou stranu zvolena v prvních volbách do Evropského parlamentu a byla jeho nejstarší členkou. Byla po ní pojmenována hlavní budova Evropského parlamentu ve Štrasburku Bâtiment Louise-Weiss.\n\n\n \n"}
{"id": "1515387", "url": "https://cs.wikipedia.org/wiki?curid=1515387", "title": "Kozí vrch", "text": "Kozí vrch\n\nKozí vrch je název mnoha kopců:\n\n\n"}
{"id": "1515391", "url": "https://cs.wikipedia.org/wiki?curid=1515391", "title": "Rogers Cup 2019", "text": "Rogers Cup 2019\n\nRogers Cup presented by National Bank 2019, francouzsky Coupe Rogers 2019, také známý pod názvem Canada Masters 2019, byl společný tenisový turnaj mužského okruhu ATP Tour a ženského okruhu WTA Tour, hraný na otevřených dvorcích s tvrdým povrchem DecoTurf. Konal se mezi 5. až 11. srpnem 2019 ve dvou kanadských velkoměstech Torontu a Montréalu jako 130. ročník mužského a 118. ročník ženského turnaje.\n\nMužská polovina soutěže probíhala v montréalském areálu s centrkurtem IGA Stadium. Po grandslamu a Turnaji mistrů byla zařazena do třetí nejvyšší kategorie okruhu ATP Masters 1000 a její dotace činila 6 338 885 amerických dolarů. Ženská část s rozpočtem 2 830 000 dolarů se odehrávala v torontském areálu Aviva Centre. Na okruhu WTA patřila do kategorie WTA Premier 5. Turnaj se stal součástí letní americké šňůry na tvrdých betonech US Open Series 2019.\n\nNejvýše nasazenými hráči v soutěžích dvouher se stali, mezi muži druhý v pořadí Rafael Nadal ze Španělska a v ženském singlu světová jednička Ashleigh Bartyová z Austrálie. Jako poslední přímí účastnici do dvouher nastoupili 50. hráč žebříčku Maďar Márton Fucsovics a 44. žena klasifikace Američanka Venus Williamsová.\n\nOsmdesátý třetí singlový titul na okruhu ATP Tour vybojoval 33letý Španěl Rafael Nadal, pro něhož výhra znamenala pátou trofej z Canada Masters. Třicátým pátým vavřínem v sérii Masters rovněž navýšil vedení v této mistrovské kategorii. Druhou trofej z dvouhry okruhu WTA Tour získala 19letá Bianca Andreescuová, která se stala první kanadskou vítězkou turnaje od roku 1969. Bodový zisk ji posunul na nové žebříčkové maxuimum, 14. místo. \n\nPrvní společnou účast v soutěži mužské čtyřhry proměnil v titul španělsko-argentinský pár Marcel Granollers a Horacio Zeballos. Třetí společnou trofej z ženské čtyřhry WTA si odvezla nejvýše nasazená dvojice Češek Barbora Krejčíková a Kateřina Siniaková.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěž zvláštní výjimku:\n\nNásledující hráč nastoupil do hlavní soutěže jako náhradník:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže jako náhradnice:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1515399", "url": "https://cs.wikipedia.org/wiki?curid=1515399", "title": "Letiště Edmonton", "text": "Letiště Edmonton\n\nMezinárodní letiště Edmonton (IATA: YEG, ICAO: CYEG) je hlavní osobní i nákladní letiště, které obsluhuje metropolitní oblast v okolí Edmontonu v kanadské provincii Alberta. Leží asi 26 km jiho jihovýchodně od centra Edmontonu v okrese Leduc naproti městu Leduc. Letiště nabízí pravidelné nepřetržité lety do hlavních měst v Kanadě, Spojených státech, Mexiku, Karibiku, Střední Americe a Evropě.\n\nLetiště je křižovatkou pro severní Albertu a severní Kanadu. Jeho spádová oblast zahrnuje střední a severní Albertu, sever Britské Kolumbie a Yukon, severozápadní území a západní Nunavut. Celková spádová oblast je 1,8 milionu obyvatel. Dle rozlohy jde o největší kanadské letiště, páté v počtu odbavených cestujících a deváté dle pohybů letadel. V roce 2018 zde bylo odbaveno 8 254 121 cestujících.\n\n"}
{"id": "1515401", "url": "https://cs.wikipedia.org/wiki?curid=1515401", "title": "Tachymarptis", "text": "Tachymarptis\n\nTachymarptis je rod z čeledi rorýsovitých ptáků. Český název je rorýs. Rod popsal již v roce 1922 Austin Roberts. Rodové jméno \"Tachymarptis\" pochází z řeckého \"takhus\" (rychlý) a \"marptis\" (chytač). Jsou to velcí rorýsi s poměrně širokými křídly, velkou hlavou, středně dlouhým vidličitým ocasem a bílou spodní částí těla. Zástupci rodu jsou rozšířeni v Evropě, Africe a Asii.\n\nZástupci rodu \"Tachymarptis\" byli dříve řazeni do rodu \"Apus\". Výzkum mitochondriálních a jaderných markerů podporuje rozdělení rodů \"Tachymarptis\" a \"Apus\".\n\nRod \"Tachymarptis\" zahrnuje 2 recentní druhy:\n"}
{"id": "1515402", "url": "https://cs.wikipedia.org/wiki?curid=1515402", "title": "Vila Antonína Zimy", "text": "Vila Antonína Zimy\n\nVila Antonína Zimy je rodinný dům, který stojí v Praze 5-Hlubočepích ve vilové čtvrti Barrandov v ulici Lumiérů (původně Na Habrové).\n\nVilu postavenou pro hlavního auditora u československé pobočky společnosti Schell Ing. Antonína Zimu a jeho manželku Blanku navrhl architekt K. Rudl. V letech 1939–1940 prošel dům stavební úpravou podle návrhu architekta Zdeňka Lakomého.\n\nVila postavená na půdorysu písmene „L“ je třípodlažní. Má bílou omítku a plochou střechu. Ke vchodu do domu původně vedlo krátké kamenné schodiště, jehož zábradlí bylo plné a omítané. Vchod byl kryt rovnou betonovou stříškou a spojen s prosklenou stěnou.\n\nTechnické a hospodářské zázemí domu umístěné ve zvýšeném suterénu mělo na severovýchodní straně vstup do garáže. V prvním nadzemním podlaží se z chodby vcházelo do dvou pokojů, byla zde kuchyň a jídelna. Z jídelny vedl východ na terasu umístěnou na střeše garáže. V druhém nadzemním podlaží se nacházely tři pokoje s koupelnou a otevřená lodžie v uličním průčelí domu.\n\nZahradu kolem domu doplňovala skalka a nově vysazené borovice, červené hlohy a jinany. Nízký plot měl zděné omítané pilířky s jednoduchými pletivovými poli.\n\nStavba prošla roku 2009 rekonstrukcí. Původní omítku zakryla zateplovací vrstva, která prohloubila okenní výklenky, lodžie byla zasklena, nad garáží vznikla patrová nástavba a postaven byl nový plot.\n\n\n\n"}
{"id": "1515406", "url": "https://cs.wikipedia.org/wiki?curid=1515406", "title": "Passage Barrois", "text": "Passage Barrois\n\nPassage Barrois je ulice v Paříži v historické čtvrti Marais. Nachází se ve 3. obvodu. Její název je odvozen od jistého Barroise, majitele pozemku, na kterém ulice vznikla.\n\nUlice je úzký, veřejnosti uzavřený průchod, který vede od domu č. 34 na \"Rue des Gravilliers\" a končí u domu č. 15 na \"Rue au Maire\".\n\n"}
{"id": "1515407", "url": "https://cs.wikipedia.org/wiki?curid=1515407", "title": "Atletika na Letních olympijských hrách 1912 – 100 metrů muži", "text": "Atletika na Letních olympijských hrách 1912 – 100 metrů muži\n\n"}
{"id": "1515408", "url": "https://cs.wikipedia.org/wiki?curid=1515408", "title": "5. století př. n. l.", "text": "5. století př. n. l.\n\n5. století před naším letopočtem začalo první den roku 500 před naším letopočtem a skončilo posledním den roku 401 před Kristem .\n\n\n\n\n\n\n\n\n\n\n\n\n\n\n\n\n\n"}
{"id": "1515409", "url": "https://cs.wikipedia.org/wiki?curid=1515409", "title": "Atletika na Letních olympijských hrách 1908 – 100 metrů muži", "text": "Atletika na Letních olympijských hrách 1908 – 100 metrů muži\n\n"}
{"id": "1515410", "url": "https://cs.wikipedia.org/wiki?curid=1515410", "title": "Atletika na Letních olympijských hrách 1904 – 100 metrů muži", "text": "Atletika na Letních olympijských hrách 1904 – 100 metrů muži\n\n"}
{"id": "1515411", "url": "https://cs.wikipedia.org/wiki?curid=1515411", "title": "Atletika na Letních olympijských hrách 1900 – 100 metrů muži", "text": "Atletika na Letních olympijských hrách 1900 – 100 metrů muži\n\n"}
{"id": "1515413", "url": "https://cs.wikipedia.org/wiki?curid=1515413", "title": "Vila Vladimíra Fröhlicha", "text": "Vila Vladimíra Fröhlicha\n\nVila Vladimíra Fröhlicha je rodinný dům, který stojí v Praze 5-Hlubočepích ve vilové čtvrti Barrandov v ulici Filmařská.\n\nVilu postavenou v letech 1934–1935 pro malíře Vladimíra Fröhlicha a jeho manželku Marii navrhl architekt Jaroslav Fröhlich.\n\nArchitekt Jaroslav Fröhlich žil v Černošicích ve vile svého otce, dekoratéra interiérů Františka Fröhlicha, kterou navrhl architekt Jan Kotěra (tato černošická vila je památkově chráněná).\n\nVila postavená na podélném půdorysu je třípodlažní. Má kamennou podezdívku z kyklopského zdiva, fasádu z režných červených cihel a kryta je sedlovou střechou. Z režných cihel jsou vyskládné i přímé překlady a podokenní římsy. Vchod do domu je obložen bílými betonovými cihlami. V levé boční stěně je ve štítu polokruhově ukončené okno, v mezipatře okno obdélné. Protější boční stěna je bez oken.\n\nV přízemí se nacházela vstupní hala, přijímací salon a jídelna s francouzskými okny vedoucími na terasu a do zahrady. Ve vile zůstaly dochované některé původní prvky: parkety, vestavěné úložné prostory nebo kuchyňský výtah.\n\nDům stojí na severním okraji pozemku o velikosti přibližně 2000 m² a je obklopen větším množstvím vzrostlých stromů.\n\n\n\n"}
{"id": "1515417", "url": "https://cs.wikipedia.org/wiki?curid=1515417", "title": "Atletika na Letních olympijských hrách 1928 – 100 metrů ženy", "text": "Atletika na Letních olympijských hrách 1928 – 100 metrů ženy\n\n"}
{"id": "1515444", "url": "https://cs.wikipedia.org/wiki?curid=1515444", "title": "Atletika na Letních olympijských hrách 1932 – 100 metrů ženy", "text": "Atletika na Letních olympijských hrách 1932 – 100 metrů ženy\n\n"}
{"id": "1515445", "url": "https://cs.wikipedia.org/wiki?curid=1515445", "title": "Vila Steiner (Hlubočepy)", "text": "Vila Steiner (Hlubočepy)\n\nVila Steiner je rodinný dům, který stojí v Praze 5-Hlubočepích ve vilové čtvrti Barrandov v ulici Barrandovská.\n\nVe vile s původním katastrálním číslem 696/37 bydlela k roku 1937 rodina pražských obchodníků, která byla majiteli domu: Emanuel Steiner s manželkou Florou, František Steiner s manželkou Terezií, Jan Steiner a Oto Steiner\n\nVila prošla rekonstrukcí, při které zcela změnila svůj původní vzhled.\n\n\n"}
{"id": "1515446", "url": "https://cs.wikipedia.org/wiki?curid=1515446", "title": "Anju Bobby Georgeová", "text": "Anju Bobby Georgeová\n\nAnju Bobby Georgeová, rozená Markoseová (* 19. dubna 1977 Changanassery, stát Kérala) je bývalá indická reprezentantka v lehké atletice. Původně se věnovala sedmiboji, později se zaměřila na skok daleký a trojskok.\n\nNa Hrách Commonwealthu v roce 2002 získala v dálce bronzovou medaili. Zvítězila na Asijských hrách 2002 a na Afro-asijských hrách 2003. Na mistrovství světa v atletice 2003 skončila v soutěži dálkařek třetí díky výkonu 670 cm a získala tak pro Indii historicky první medaili z atletického světového šampionátu. Na olympijských hrách v Athénách 2004 skočila ve finále svůj osobní rekord 683 cm, který je i indickým národním rekordem, a obsadila páté místo. Na MS 2005 skončila čtvrtá. Na Světovém atletickém finále 2005 obsadila druhé místo za Taťánou Kotovovou z Ruska, po její diskvalifikaci se dodatečně posunula na první příčku. Na mistrovství Asie v atletice byla první v roce 2005 a druhá v roce 2007.\n\nV roce 2001 se provdala za svého trenéra a bývalého trojskokana Roberta Bobby George, mají syna a dceru. Za sportovní úspěchy jí byla udělena Cena Ardžuna a Cena Rádžíva Gándhího. \n\n"}
{"id": "1515448", "url": "https://cs.wikipedia.org/wiki?curid=1515448", "title": "Binter Canarias", "text": "Binter Canarias\n\nBinter Canarias S.A. je španělská letecká společnost založená na letišti Gran Canaria v Telde, a na letišti Tenerife Sever, San Cristóbal de La Laguna, Španělsko. Jde o regionálního leteckého dopravce. Přidružené letecké společnosti operují jménem společnosti Binter v službách do Maroka, Portugalska a Západní Sahary.\n\nLetecká společnost byla založena 18. února 1988 a zahájila činnost 26. března 1989. Byla založena jako dceřiná společnost společnosti Iberia. Společnost Binter Canarias zahájila svou činnost jako regionální letecká společnost a v současné době jako jediná operuje na osmi letištích Kanárských ostrovů. Binter také pracuje s Marrakechem, Dakarem, Aaiunem a Afrikou; Madeira a Lisabon v Portugalsku; Sal, Cape Verde; Letecká společnost také létá na ostrov Madeira, obsluhující hlavní město Funchal. Pravidelné lety do měst Bergamo a Paříž byly zkoušeny, ale později zrušeny jako neúspěšné projekty. V současné době pravidelně jezdí do Lisabonu a na Kapverdy technická posádka a letadla (CRJ) do Air Nostrum. Letecká společnost rovněž obsluhuje Afriku: provozuje pravidelné lety do Marrákeše a Casablancy v Maroku a Laayoune v západní Sahaře a charterové lety do Nouadibou a Nouakchott v Mauretánii. \n\nNa konci roku 1999 SEPI (španělská státní holdingová společnost Iberia) provedla privatizaci společnosti Binter Canarias, ale držela „zlatou akcii“, což jí umožnilo povolit jakoukoli budoucí dohodu o podílu více než 25 %. Letecká společnost však byla zcela ve vlastnictví společnosti Hesperia Inversiones Aéreas, která ji koupila v červenci 2002. V roce 2003 byla společnost Binter Canarias, SAU pohlcena společností Hesperia Inversiones Aéreas, SA, která získala jméno Binter Canarias, SA. Nyní je ve vlastnictví Ilsamar Tenerife (49,81 %), Ferma Canarias Electrica (10,44 %), Agencia Maritima Afroamericana (10,11 %), Flapa (10 %) a dalších (19,6 %) a má 406 zaměstnanců. Binter Vende na letištích a od roku 2005 pozemní podpůrnou službu zajišťovala společnost Atlántica Handling. Od ledna 2008 poskytuje technickou pomoc pro letadla Binter společnost BinterTechnic.\n\nNěkteří z majitelů Binter Canarias se rozhodli koupit Navegacion y Servicios Aéreos Canarios (NAYSA) a převést některá letadla z Binter do NAYSA, aby se snížili náklady a zvýšily přínosy.\n\nV roce 2016 se letecká společnost dohodla na dohodě o dalších šesti letadlech ATR 72-600, čímž celkové závazky na tento typ dosáhla 18. Nahradí letadla ATR 72-500. Na jaře 2018 se Binter rozhodl sloučit Navegacion y Servicios Aéreos Canarios (NAYSA) do svých vlastních provozů, a proto vydal osvědčení leteckého provozovatele NAYSA. Od té doby jsou všechny bývalé operace NAYSA součástí Binterů. Od konce roku 2017 převzala společnost Binter Cabo Verde lety po ostrovech po jejich přerušení TACV dne 1. srpna 2017, protože TACV byla restrukturalizace a privatizace. Společnost Binter CV navázala partnerství pokrývající mezinárodní služby TACV, umožňující TACV nabízet spojení do domácích destinací a bude usilovat o posílení propojení mezi ostrovy. V červnu 2018 zahájila domácí operaci mezi Madeirou a ostrovy Porto Santo na severním sousedním souostroví Madeiran.\nk lednu 2019, Binter Canarias slouží následujícím destinacím: \n\n\nF lotila Binter Canarias (stav k červnu 2019): \n\nPoznámky pro cestující v letadle\n\nCelkem 23 strojů.\nBinter Canarias také provozoval následující typy letadel, které byly mezitím nahrazeny:\nLetadla CRJ 200 a 900 byla provozována v pronájmu od společnosti Air Nostrum (Iberia Express). Letecká společnost 737-400 (EC-INQ) byla vymalována ve speciálním designu a představila všechny Kanárské ostrovy po přijetí ceny ERA „Nejlepší regionální leteckou společností“ v roce 2005.\n\nDne 18. října 2016 se ATR 72-600 provozovaná NAYSA odklonila na letiště Gran Canaria, Kanárské ostrovy, Španělsko, kvůli problémům s hlavním přistávacím podvozkem na levé straně. Letadlo operovalo na výcvikovém letu RSC001K z letiště Tenerife-Norte Los Rodeos. Po návratu na Tenerife bylo zjištěno, že jedna nebo obě pneumatiky levého hlavního podvozku praskly nebo vypustily. Bylo rozhodnuto odklonit se do Las Palmas. Poté bylo provedeno bezpečné přistání ve 12:22 UTC.\nLetecká společnost byla v roce 2005 jmenována nejlepší evropskou regionální leteckou společností (slavnostní půjčovna byla instalována na jejich jediné Boeing 737-400) a v září 2010 bylo oznámeno, že španělský dopravce získal cenu European Association Airline Association (ERA) Gold Award za nejlepší letecká společnost roku 2010/2011. V říjnu 2016 získala letecká společnost ocenění European Regional Airlines Association Airline of the Year a byla oceněna za neustálý růst a expanzi na nové trhy.\n\n"}
{"id": "1515450", "url": "https://cs.wikipedia.org/wiki?curid=1515450", "title": "Atletika na Letních olympijských hrách 1936 – 100 metrů ženy", "text": "Atletika na Letních olympijských hrách 1936 – 100 metrů ženy\n\n"}
{"id": "1515457", "url": "https://cs.wikipedia.org/wiki?curid=1515457", "title": "Atletika na Letních olympijských hrách 1948 – 100 metrů ženy", "text": "Atletika na Letních olympijských hrách 1948 – 100 metrů ženy\n\n"}
{"id": "1515460", "url": "https://cs.wikipedia.org/wiki?curid=1515460", "title": "Joy Harjo", "text": "Joy Harjo\n\nJoy Harjo (* Joy Foster 9. května 1951, Tulsa, Oklahoma) je básnířka, hudebnice a spisovatelka. Stala se prvním indiánem, který se kdy stal United States Poet Laureate. Narodila se v Oklahomě a když byla přijata do kmenu Muscogee, přisvojila si příjmení svojí babičky. Harjo je důležitou osobností druhé vlny Native American Renaissance probíhající koncem dvacátého století. Studovala na Institute of American Indian Arts, v roce 1876 zakončila vysokoškolská studia na University of New Mexico a dále studovala tvůrčí psaní na University of Iowa.\n\nMimo psaní knih a dalších publikací Harjo vyučovala na mnoha amerických univerzitách, vystupovala na čteních poezie a hudebních akcích a vydala pět alb se svojí originální hudební tvorbou.\n\n\n\n\n\n\n\n\n\n\n\n\n"}
{"id": "1515462", "url": "https://cs.wikipedia.org/wiki?curid=1515462", "title": "Geoffrey Hodgson", "text": "Geoffrey Hodgson\n\nGeoffrey Martin Hodgson (* 28. července 1946, Watford) je profesorem ekonomie a managementu v londýnském kampusu Loughborough University a zároveň šéfredaktorem časopisu \"Journal of Institutional Economics\".\n\nHodgson je považován za jednu z předních osobností moderního kritického institucionalizmu, který realizuje kritického ducha a intelektuální tradici zakladatelů institucionální ekonomie, zejména Thorsteina Veblena. Jeho široké výzkumné zájmy sahají od evoluční ekonomie a historie ekonomického myšlení k marxismu a teoretické biologii. Nejprve se stal známým svou knihou \"Ekonomie a instituce: Manifest pro moderní institucionální ekonomii\" (1988), která kritizuje moderní „mainstreamovou“ ekonomiku a vyzývá k revizi ekonomické teorie na nových základech institucionalizmu. Jeho reputace se zvýšila díky trilogii novějších knih - Economics and Utopia (1999), How Economics Economics Forgot History (2001) a Evolution of Institutional Economics (2004), které všechny zahrnovaly Hodgsonovy argumenty do zaoblené a silnější kritiky hlavní ekonomické teorie.\n\nV roce 1988 byl Hodgson zapojen do založení Evropské asociace pro evoluční politickou ekonomiku (EAEPE). Do roku 1998 byl jejím generálním tajemníkem. V roce 2000 Hodgson spoluzakládal The Other Canon, centrum a síť pro výzkum heterodoxní ekonomiky, s hlavním zakladatelem a výkonným předsedou Erikem Reinertem a dalšími. V roce 2013 spoluzakládal Hodgson spoluzakladatelku Světové interdisciplinární sítě pro institucionální výzkum (WINIR). Ve své knize Konceptualizace kapitalismu z roku 2015 a článku nazvaném „Právní institucionismus“ načrtl svůj vlastní výzkumný program právního institucionalizmu.\n\nPodle Hodgsona jsou instituce věcí společenského života. Definuje je v článku z roku 2006 a uvádí, že instituce jsou „systémy zavedených a převládajících sociálních pravidel, která strukturují sociální interakce“. Příkladem institucí mohou být jazyk, peníze, právo, systémy vah a míry, způsoby jednání a organizace (například firmy). Úmluvy, které mohou být zahrnuty do zákona, lze také považovat za instituce.\n\nHodgson považuje za důležité o institucích způsob, jakým strukturují společenský život a formují naše vnímání a preference. Vytvářejí také stabilní očekávání. Tvrdí, že: „Obecně instituce umožňují uspořádané myšlení, očekávání a jednání tím, že lidským činnostem ukládají formu a důslednost.“ V důsledku toho instituce umožňují i omezují činnost.\n\nHodgson považuje instituce za systémy pravidel. Široce chápané pravidlo je „společensky přenášený a obvyklý normativní příkaz nebo imanentně normativní dispozice, že za okolností X do Y“. To znamená, že k tomu, aby bylo účinné, musí být pravidlo zakotveno v dispozicích nebo návyky. Pouhé vyhlášky nejsou nutně pravidly v tomto smyslu. Návyky a zvyky pomáhají dát normativnímu statusu právní pravidlo, které může pomoci novému zákonu, aby se stal účinným. V procesu sociální interakce se normy neustále mění.\n\nExistuje samozřejmě jemné míchání některých starých amerických institucionistů s post keynesiánskou ekonomikou; opravdu, velký ekonom John Kenneth Galbraith mohl být skutečně chápán jako post keynesiánský a institucionální.\n\nHodgson (2000) popisuje podstatu staré institucionistické ekonomie, která je velmi zajímavá.\n\nČlověk musí pečlivě odlišit novou institucionální ekonomii (řekněme Ronalda Coase a Douglassa Northa) od staro-americké institucionální tradice, protože nový institucionismus je skutečně jen variantou moderní neoklasické teorie.\n\nNěmecká historická škola měla určitý vliv na rané americké institucionisty jako Richard Ely a Edwin Seligman, kteří oba studovali v Německu v 70. a 80. letech 20. století, a starý institucionismus měl hlavní roli v krajině akademická ekonomie ve Spojených státech od konce 19. století do 40. let 20. století.\n\nJe důležité poznamenat, že samotný starý institucionismus se časem vyvíjel a mezi mnoha institucionistickými ekonomy existovaly historicky odlišné politické a politické názory, od konzervativního, centristického, liberálního až dokonce socialistického. Někteří starší institucionisté, jako jsou Commons, Mitchell, J. M. Clark, Paul Douglas a Arthur F. Burns, dokonce považovali svou disciplínu za slučitelnou s neoklasickou teorií nebo ji doplňovali.\n\nPřesto se starý americký institucionalizmus odlišil od neoklasické ekonomie.\n\nHodgson uvádí některé základní myšlenky staré institucionální ekonomiky takto:\n\n\nHodgson správně vidí výše uvedený bod (4) jako to, co odlišuje starý institucionismus od tradiční neoklasické ekonomiky. Hodgson dělá zajímavé a důkladné pozorování neoklasické ekonomiky: \"„Skutečně připouští příliš mnoho neoklasické teorii, že má dostatečný teoretický základ, na kterém může stavět jakoukoli pro (nebo anti) tržní politiku. Neoklasická teorie není v zásadě ani pro-market, ani anti-market, protože nemá vůbec adekvátní teorii trhů. Místo toho, aby se spojovala s trhy, by bylo přesnější říci, že neoklasická teorie byla slepá vůči reálným trhům a následně k jejich ctnostem nebo neřestím\".“\n\nTo, co potřebujeme, není špatná teorie o trzích, ale správná, empiricky podložená a skutečná teorie reálných světových trhů. Z tohoto důvodu je studium sociálního života a institucí prvořadé. Přestože jsou lidé zjevně agenti hospodářského života, jedná se o obousměrný proces: \"závislost institucí na jednotlivcích, ale také institucionální formování jednotlivců. To znamená, že v ekonomice je třeba porozumět „příčinám nahoru i dolů\"“.\n\nJako příklad lze uvést, že jednotliví spotřebitelé jsou konečnou hybnou silou kapitalismu a vkus a preference jednotlivce jsou hlavní hnací silou výroby; Spotřebitelská suverenita je myšlenka, která se obvykle používá k popisu této myšlenky. Moderní podniky a korporace však mohou aktivně utvářet vkus a preference spotřebitelů prostřednictvím multimiliardových dolarových programů reklamy, prodeje a jemných manipulací s osobními názory a touhami (Hodgson 2000: 325, citující práci Johna Kennetha Galbraitha). Tolik moderní reklamy je založeno nejen na klamavé reklamě, ale také na přímých podvodech. Jak to ovlivňuje výrobu a efektivitu, když jsou lidé manipulováni s nákupem věcí, které ve skutečnosti nedělají to, co mají dělat? \n\nAbych to shrnul, Hodgson vidí podstatu starého institucionalizmu jako myšlenku, že „jednotlivec je sociálně a institucionálně ustavený“ a příčinná souvislost dolů je v ekonomickém životě důležitá.\n\nOLD AMERICAN INSTITUTIONALIST SCHOOL\n\n\"Early American Institutionalists and Associates\"\n\n\n\"Old Institutionalists\"\n\n\n\"Business Cycle Institutionalists\"\n\n\n\"Modern Institutionalists\"\n\n\nMyšlenka „metodologického individualismu“ se poprvé objevila v díle 1908 Josepha Schumpetera, nejvýrazněji ji použili Hayek a Mises ve 40. letech 20. století k popisu své metodologie pro ekonomii a poté vstoupila do diskurzu o dalších oborech.\n\nZajímavé je, že Schumpeterova skutečná definice „metodologického individualismu“ se lišila od definice, kterou použili Hayek a Mises, takže Schumpeter by neměl být spojován s moderním „metodologickým individualismem“ po roce 1945, jak je definován jako rakouská metodologie, a skutečně jako údajná univerzální metoda pro všechny sociální vědy. Neoklasická teorie používá atomistickou formu přístupu „metodologického individualismu“ a považuje ekonomiku za agregaci působení jednotlivých a racionálních agentů.\n\nExistuje však zmatek v tom, jak je definován „metodologický individualismus“: zda se používá v (1) ontologickém nebo (2) metodologickém nebo vysvětlujícím smyslu. Ontologicky by „metodologický individualismus“ mohl být výrokem o tom, co ve skutečnosti existuje, ale liší se od metody vysvětlování sociálních jevů (metodologická definice).\n\nV ontologickém smyslu je „metodologický individualismus“ často definován jako myšlenka, že jediná věc, která existuje ve společenském světě, je jedinec a dispozice, víry a zdroje jednotlivce. * Související metodologická myšlenka je, že „chování jakýkoli složitý systém lze zcela pochopit zvážením chování jeho složek a následným sečtením jejich účinků: „celek je součet jeho částí.“ (Keen 2011: 206). Toto je příklad silného redukcionistického omylu, kterého se mohou dopustit jak vědci, tak sociální vědci.\n\nJe však společenský svět složen pouze z (1) jednotlivců nebo (2) „jednotlivců a interaktivních vztahů mezi nimi“? Každý sociální svět musí mít sociální interakce. Je zřejmé, že sociální svět musí zahrnovat složité vztahy interakce mezi jednotlivci: je to nevyhnutelné. Jakákoli základní ekonomická výměna zahrnuje nejen sociální interakce, ale téměř vždy strukturovaný vztah zahrnující věci, jako jsou sociální zvyky, úmluvy, právo a sociální instituce. Pokus definovat „metodologický individualismus“ jako metodu pro vysvětlení „společenských jevů ... výhradně z hlediska jednotlivců“ je nedosažitelný. Když Rakušané jako Hayek přiznají, že složitost sociálních vztahů a interakce s přírodou dělají společnost víc než jen součet jejích částí, neviděli, že celá metoda „metodologického individualismu“ je neudržitelná a neopodstatněná.\n\nA nyní nejdůležitější bod. Co je to se složitými společenskými vztahy, které zneplatňují jak „metodologický individualismus“, tak myšlenku, že makroekonomie musí mít přísné mikrofoundace? Odpověď je „naléhavé vlastnosti“: „Filozofická literatura o vznikajících vlastnostech stanoví, že nové vlastnosti se mohou objevit, když entity interagují, vlastnosti, které nejsou vlastněny entitami izolovanými. Voda má tedy vlastnosti, které nejsou vlastněny vodíkem a kyslíkem. Přiznání „interaktivních vztahů mezi jednotlivci“ při definování metodologického individualismu tedy otevírá dveře vlastnostem, které se objevují, a nikoliv vlastnostem jednotlivců, brané vážně.“\n\nJe zřejmé, že složitý sociální svět pro svou existenci závisí na jednotlivcích a jejich vztazích, ale základní bod uvádí Tony Lawson: „Vrstva reality lze říci, že je naléhavá, nebo že má naléhavé síly, pokud existuje smysl, ve kterém (1) vznikla z nižší vrstvy, která je tvořena principy operativními na nižší úrovni, a (2)) zůstává na své existenci závislá na nižších vrstvách, ale (3) obsahuje vlastní kauzální pravomoci, které jsou neredukovatelné pro ty, kteří pracují na nižší úrovni a (možná) jsou schopni jednat zpět na nižší úrovni. * Takto se organický materiál vynořil z anorganický materiál. A podle koncepce, kterou obhajuji, se sociální sféra vynořuje z lidské (inter-) akce, i když s vlastnostmi nezměnitelnými, avšak zároveň schopnými kauzálně ovlivnit druhé. “ --> „příčinná souvislost“\n\nHodgson vyjadřuje stejnou myšlenku: \"Ve stratifikovaných ontologiích v podstatě odděluje jednu vrstvu od druhé existenci naléhavých vlastností na vyšší úrovni.\" Jednotky existují na vyšších úrovních, které nejsou pouhými epifenomeny jednotek nižší úrovně. Životaschopná a neredukovatelná hierarchická ontologie závisí na představě o vznikajících vlastnostech. ... O majetku lze říci, že se objevilo, pokud jeho existence a povaha závisí na entitách na nižší úrovni, ale vlastnost není ani redukovatelná, ani předvídatelná od vlastností entit nalezených na nižší úrovni.“ Stručně řečeno, „metodologický individualismus“ jako metoda je neudržitelný: je definován nekonzistentními způsoby (tento konflikt) a pokusy vysvětlit celý sociální svět pouze z hlediska jednotlivců nejsou možné. „Široká“ verze metodologického individualismu se jednoduše redukuje na „tvrzení, že vysvětlení sociálních jevů by mělo být z hlediska jednotlivců i sociálních struktur“. Takový přístup si nezaslouží ani označení „metodologický individualismus“, protože zjevně opustil samotnou podstatu takové metody.\n\nJedná se o alternativní konceptualizaci kapitalismu. Klasické teorie vycházejí z toho, že podstatou kapitalismu je soukromé vlastnictví a volný trh (neo-liberalismu, marxismus). \n\nKapitalismus je jedinečný systém a je důležité si uvědomit jeho historickou specifičnost. Je to tržní systém, kterému dominují finance. Vytvořila větší nerovnost, ale na druhé straně průměrná životní úroveň mnoha lidí na celém světě dramaticky vzrostla za posledních 300 let, zejména po průmyslové revoluci, asi před 200 lety. Kapitalismus vedl k dramatickému nárůstu bohatství a lidské dlouhověkosti.\n\nPodporuji šest klíčových charakteristik kapitalismu. \n\n\n\nMarx zdůraznil pátý bod, kterým je pracovní poměr, a Schumpeter šestý bod, finanční systém. Pokud zahrneme všech šest charakteristik, pak máme definici, která v podstatě pokrývá posledních 300 let v severozápadní Evropě, určitě v Británii a Nizozemsku a také na několika dalších místech. A to je obecně považováno za původ kapitalismu. Tento systém má historicky specifické instituce, které vytvořily některé klíčové podmínky pro průmyslovou revoluci.\n\nV posledních 50 letech došlo v některých zemích a společnostech k zásadním změnám v povaze pracovních smluv. Pracovní smlouvy se velmi liší v míře autority a úsporných opatření. Existují příležitostné formy práce, jako tomu, co v Británii nazýváme „smlouvy na dobu neurčitou“, kdy lidé žádají nejistou příležitost k zaměstnání. Naproti tomu v některých kvalifikovaných profesích je práce mnohem autonomnější a mnohem méně podřízená autoritě než norma v 19. století. Mnoho lidí, a to i na průměrných úrovních řízení, se zabývají úkoly, které jim dávají značnou samostatnost. Dostanou nějaké pokyny, ale jinak mohou svobodně pracovat vlastním způsobem a používat své dovednosti a úsudek k dosažení tohoto úkolu. Jakýkoli přísný podrobný dohled by ve skutečnosti byl de-motivující a nefunkční.\n\nAutoři jako Shoshana Zuboff ve své slavné knize z roku 1988 \"Ve věku inteligentního stroje: Budoucnost práce a moci\" ukázali, že v kapitalismu probíhá transformace práce založené na znalostech. V důsledku toho může být staromódní pracovní smlouva, která je asymetrická a vyžaduje autoritu, nakonec narušena. Můžeme najít nové formy poutavé práce, které umožňují větší autonomii. Může existovat větší prostor pro dělnická družstva, která byla vyzkoušena s určitým úspěchem po dlouhou dobu, ale nikdy se v systému nikdy nestala dominantním. Je možné, že dělnická družstva by mohla růst uvnitř kapitalismu, což by nás mohlo vést k jinému druhu systému. Musíme však znovu experimentovat, musíme vidět, co funguje, a mezitím se zabývat nejzávažnějšími problémy, které kapitalismus představuje. Patří mezi ně nerovnost, nestabilita, nejistota, rozdílný přístup ke vzdělání a nadměrná komercializace každodenního života. V politické a ekonomické sféře musíme obnovit životaschopnou občanskou společnost v době, kdy je televizní a mediální média, musíme najít způsoby, jak lidé mohou najít bezpečnost ve své komunitě, musíme se vypořádat s nemocnými a starými v stárnoucí populace a musíme se vypořádat s potřebami mladých lidí, zejména s ohledem na jejich vývoj a příležitosti. Všechny tyto věci by měly být součástí politické agendy každého politického systému, který se stará o své lidi.\n\nVšude je levice v hluboké krizi. I přes globální ekonomické turbulence se levice často soustřeďuje spíše na slogany než na praktická řešení. Některé levicové strany se smířily s úspornými opatřeními a škrty v blahobytu a ztratily velkou část své charakteristické identity. Jiní přijali levicový populismus a nabídli zdánlivě jednoduchá řešení - například veřejné vlastnictví a „demokratickou kontrolu“ - ke komplexním politicko-ekonomickým problémům. Význam „levice“ se radikálně posunul od svého původu ve francouzské revoluci. Dnes, termín Levice je spojován se státní intervencí a veřejným vlastnictvím. Nejsme povinni řídit se doktrínami původní Levice, ale je důležité pochopit, jak se kmeny levicového myšlení stočily a odvrátily od svého původního zdroje. Levice musí znovu objevit své kořeny v osvícení a znovu přijmout životně důležité hodnoty osvícení, které opustila. \n\nZejména v souvislosti s velkou debatou o veřejném a soukromém vlastnictví podniků jde do velké míry o to, co funguje, pokud jde o hospodářskou výkonnost a zachování lidských práv (včetně svobody, sociální odpovědnosti, autonomie a rozvoje). Zatímco takové pragmatické hodnocení je nevyhnutelně orámováno ideologií, není ideologicky axiomatické ve smyslu vycházeje z předpokladu, že soukromé nebo veřejné vlastnictví (nebo nějaká specifikovaná kombinace těchto dvou) je lepší.\n\n\n\n\n\n\n\n"}
{"id": "1515463", "url": "https://cs.wikipedia.org/wiki?curid=1515463", "title": "RWD-14 Czapla", "text": "RWD-14 Czapla\n\nRWD-14 Czapla (někdy známý jako LWS Czapla) byl polský letoun pro spolupráci s armádou, určený k plnění rolí dělostřeleckého pozorovacího, taktického průzkumného a spojovacího letounu. Navržen byl v polovině 30. let 20. století konstrukční skupinou RWD a od roku 1938 vyráběn společností LWS. Polské letectvo převzalo 65 sériových kusů, z nichž většinu začátkem druhé světové války v září 1939 bojově nasadilo v pozorovacích letkách.\n\nLetoun byl navržen v odpověď na požadavek Polského letectva z roku 1933 na nový letoun pro spolupráci s pozemními silami, který by nahradil Lublin R-XIII. Konstrukční kancelář RWD působící v rámci varšavských experimentálních leteckých dílen DWL nejprve přišla s projektem RWD-12, odvozeným od cvičného typu RWD-8. Ten ale nebyl postaven, protože jeho předpokládané výkony nepřekonávaly R-XIII. Nový konstrukční tým, tvořený Jerzym Drzewieckim a Stanislawem Rogalskim přišel s odlišným projektem, označeným RWD-14. Technickou dokumentaci projektu vytvořil Tadeusz Chyliński.\n\nJednalo se o konvenčně řešený vzpěrový hornoplošník. Trup letadla měl smíšenou konstrukci ze dřeva a kovu, potaženou plátnem. Křídlo dřevěné konstrukce bylo dvounosníkové, potažené částečně překližkou, částečně plátnem, a osazené automatickými sloty Handley Page na náběžné hraně a křidélky typu Frise na odtokové. Bylo jej možné sklopit směrem dozadu, rozpětí se složeným křídlem bylo 3,9 m. Dřevěnou konstrukci měly i stabilizátory. Pevný záďový podvozek byl vybaven ostruhovým kolečkem. Dvoučlenná osádka seděla v otevřených kokpitech tandemového uspořádání, které byly oba vybaveny řídícími prvky a větrným štítkem. Pilot ovládal pevný synchronizovaný kulomet PWU wz. 33 ráže 7,92 mm střílející mezi válci motoru, pozorovatel pohyblivý kulomet Vickers F stejné ráže. Pohonnou jednotku představoval vzduchem chlazený devítiválcový hvězdicový motor Pratt & Whitney Wasp Junior o výkonu 420 hp (313 kW) pohánějící nestavitelnou dvoulistou dřevěnou vrtuli Szomański. Trupová palivová nádrž o objemu 315 litrů mohla být v případě nouze odhozena. Stroj mohl být vybaven radiostatnicí N2L/T a fotokamerou.\n\nPrvní prototyp byl zalétán začátkem roku 1936. V soutěži na na nový frontový průzkumný letoun zvítězil nad projekty továrny PWS U-6 a Z-7/7 a typem Lublin R-XXI, ale tovární zkoušky ukázaly stále nedostatečné výkony. V roce 1937 byly postaveny dva modifikované prototypy označené RWD-14a, které však v průběhu zkoušek oba havarovaly pro vady řízení. Začátkem roku 1938 vznikl čtvrtý, dále přepracovaný prototyp označený RWD-14b. Po jeho úspěšném vyzkoušení mu vojenské letectvo přidělilo jméno Czapla („Volavka“) a objednalo jeho sériovou výrobu, ačkoliv vzhledem k dlouhé době vývoje jej považovalo pouze za prozatímní náhradu typu R-XIII, do příchodu modernějšího stroje LWS-3 Mewa. Dílny DWL se vzdaly výrobních práv výměnou za uhrazení nákladů na vývoj a stavbu prototypů a produkce sériových strojů RWD-14b byla zadána státní letecké továrně Lubelska Wytwórnia Samolotów (LWS) v Lublinu, nástupci tamní firmy Plage i Laśkiewicz.\n\nZávod LWS do února 1939 vyrobil 65 kusů RWD-14b Czapla, známých poté i pod označením LWS Czapla.\n\nStroje Czapla vstoupily do řadové služby u pozorovacích letek () začátkem roku 1939. Vzhledem k dlouhému vývoji se již nejednalo o moderní typ a stroj jen o málo překonával svého předchůdce Lublin R-XIII. Výhodu představovala schopnost vzletu a přistání z krátkých drah (délka vzletu 140 m, přistání 120 m), která typu umožňovala vést operace z polí a luk. Modernějšího nástupce, typ LWS-3 Mewa, se před vypuknutím války nepodařilo do služby u operačních jednotek zařadit.\n\nPolské letectvo v době nacistického vpádu do Polska disponovalo 35 letouny RWD-14 Czapla zařazených po 7 kusech v 5 pozorovacích letkách (č. 13, 23, 33, 53 a 63), z celkem 12 svých útvarů tohoto určení. Tyto letky byly podřízeny jednotlivým polním armádám. Zbylých 30 letounů bylo zpočátku uloženo v rezervě, a v průběhu bojů sloužily k doplňování operačních letek, včetně zařazení do některých jednotek které jimi před válkou nebyly vybaveny. Bojové jednotky převzaly celkem 49 kusů. Stejně jako R-XIII, ani letouny RWD-14 nepředstavovaly rovnocenného protivníka stíhacím, bombardovacím a dokonce ani průzkumným strojům \"Luftwaffe\", vzhledem ke své podstatně nížší rychlosti a výzbroji pouze dvěma kulomety, ale přes tuto nevýhodu byly Czaply aktivně užívány k taktickému průzkumu a spojovacím letům.\n\nVětšina vyrobených strojů – 35 – byla zničena během bojů. Nejméně 14 (podle některých pramenů až 17) kusů bylo po skončení bojů v Polsku evakuováno do Rumunska, kde byly převzaty tamním letectvem, které je používalo jako cvičné a k různým pomocným úlohám. Dvanáct strojů uniklo do Lotyšska a podle některých pramenů se nejméně jeden dostal na území Maďarska. Jednotlivé exempláře byly na území okupovaného Polska ukořistěny nacistickým Německem a Sovětským svazem, kterými ale nebyly operačně využity. Žádný RWD-14 se nezachoval.\n\n\n\nÚdaje dle:\n\n\n\n\n\n"}
{"id": "1515466", "url": "https://cs.wikipedia.org/wiki?curid=1515466", "title": "Kernel panic", "text": "Kernel panic\n\nNa Linuxu je \"kernel panic\" vysoce kritická chyba, vážnější než „vážná chyba“ oops. Pomocí codice_1 v procfs je možné u Linuxu nastavit po kernel panic automatický restart s časovou prodlevou. Stejné nastavení lze realizovat i přes sysctl. \n\nV roce 2019 se objevila iniciativa udělat na Linuxu patřičné chybové hlášení vzhledově podobné tomu na systémech z rodiny Microsoft Windows, kde je odpovídajícím mechanismem modrá obrazovka smrti, přičemž na Linuxu by bylo doplněné QR kódem chyby.\n"}
{"id": "1515470", "url": "https://cs.wikipedia.org/wiki?curid=1515470", "title": "Esposizione Universale di Roma", "text": "Esposizione Universale di Roma\n\nEsposizione Universale di Roma (zkráceně EUR) je jižní předměstí Říma, patřící k městskému obvodu číslo IX. Žije zde okolo deseti tisíc stálých obyvatel.\n\nVýstavba zde začala za vlády Mussoliniho v rámci příprav na světovou výstavu, kterou měl Řím pořádat v roce 1942. Jako hlavní výstavní areál byla vybrána oblast na levém břehu Tibery, kudy vedla silnice spojující centrum města s mořským pobřežím. Práce byly zahájeny 26. dubna 1937, projekt v duchu racionalistické architektury vedl urbanista Marcello Piacentini a podíleli se na něm Giuseppe Pagano, Luigi Moretti a další architekti. Monumentální stavby v historizujícím duchu měly demonstrovat úspěchy fašistického režimu, hlavním materiálem byl tuf a mramor. Vypuknutí druhé světové války znamenalo zrušení světové výstavy a přerušení stavebních prací. EUR bylo dokončeno až před olympiádou 1960, kdy zde vznikla sportovní hala PalaLottomatica a olympijský velodrom.\n\nNachází se zde umělé jezero s parkem, bazilika sv. Petra a Pavla, reprezentační budovy jako Palazzo della Civiltà Italiana (od roku 2015 ředitelství firmy Fendi), Palazzo dei Congressi a Torri Ligini, Muzeum římské civilizace nebo závodní okruh Circuito Cittadino dell'EUR. EUR patří k nejdůležitějším administrativním čtvrtím italské metropole, sídlí zde firmy jako Eni, UniCredit nebo Cofindustria, ministerstva zdravotnictví a životního prostředí i italský státní archiv. Vlastníkem areálu je společnost Eur SpA, která je společným majetkem italského ministerstva hospodářství a římského magistrátu. \n\nVe čtvrti se natáčely filmy jako \"Zatmění\", \"Osm a půl\" nebo \"Hudson Hawk\". \n\n"}
{"id": "1515473", "url": "https://cs.wikipedia.org/wiki?curid=1515473", "title": "Trowunna Wildlife Park", "text": "Trowunna Wildlife Park\n\nTrowunna Wildlife Park, nazývaný také Trowunna Wildlife Sanctuary (nebo krátce Trowunna), je přírodní park na severu australského státu Tasmánie, západně od města Launceston a jen pár kilometrů od komunity Mole Creek. Je v soukromém vlastnictví, existuje od roku 1979 a zajímá rozlohu přes 26 hektarů. Park je známý pro svůj chov ohroženého ďábla medvědovitého, také známého jako tasmánský ďábel (resp. čert) (\"Sarcophilus harrisii\").\n\nV přírodním parku Trowunna žije velký výběr vačnatců, ptáků a plazů; hlavním cílem je ochrana těchto volně žijících zvířat a tasmánské flóry a fauny obecně. V parku jsou hlavně endemické původní druhy. \n\nV parku je chováno kolem 40 druhů zvěře, mimo jiné: kunovec velký (Dasyurus maculatus), kunovec tečkovaný (\"Dasyurus viverrinus\"), vombat obecný (\"Vombatus ursinus\"), klokan rudokrký (\"Macropus rufogriseus\"), possumovití (\"Pseudocheiridae\"), bandikut Gunnův (\"Perameles gunnii\"), ježura australská (\"Tachyglossus aculeatus\"), klokan obrovský (\"Macropus giganteus\"), pakobra páskovaná (\"Notechis scutatus\"), husa kuří (\"Cereopsis novaehollandiae\"), orel klínoocasý (\"Aquila audax\"), ledňák obrovský (\"Dacelo novaeguineae\") atd. Mnoho z těchto druhů se stalo vzácnými nebo jsou dokonce považovány za ohrožené. Pro většinu z nich byly připraveny programy na jejich ochranu a šlechtění, a pokud jsou prognózy pozitivní, budou připraveny k opatrnému vysazení do volné přírody.\nTěžištěm práce je ochrana ďábla medvědovitého (\"Sarcophilus harrisii\"). Byl téměř vyhuben a stojí pod ochranou od roku 1941, od konce 20. století je pak navíc vážně ohrožen nemocí Devil Facial Tumor Disease (DFTD) a ve volné přírodě zdecimován.\n\nV roce 2005 australská vláda spolu s tasmánskou vládou vyhlásila program \"Save the Tasmanian Devil Program\" (STDP). \nDíky tomuto programu se od roku 2005 populace ďábla medvědovitého, chovaného v zajeti, zvýšila. Koncept byl podrobně rozpracován během workshopu v Hobartu 2008. Podle návrhu skupiny specialistů na chov v zajetí \"Captive Breeding Specialist Group\" (CBSG) a sdružení \"Zoo and Aquarium Association\" (ZAA) bylo rozhodnuto, že záchranný program, aby byl během příštích let úspěšný, musí mít efektivně více než 500 zdravých jedinců (tohoto počtu bylo dosaženo v květnu 2013), aby čelil rizikům nových nakažení DFTD by pak ale musel mít 1500 exemplářů.\n\nTrowunna Park zaujímá v tomto programu významné místo a je jedním z nejúspěšnějších zařízení svého druhu. Chovatelský program tasmánského ďábla, který se zde praktikuje od roku 1985, zahrnuje jeho téměř 16 generací. Trowunna je také jediným chovatelským zařízením, který se podílel na všech třech dosavadních akcích vysídlení ďábla medvědovitého do volné přírody: na ostrově Maria, na projektu \"Peninsula Devil Conservation Project\" a \"Wild Devil Recovery\" v národním parku National Park Narawntapu. Mimo to nabízí chovatelské kurzy jinou podporu pro zoologické zahrady.\n\nTrowunna se stará i o další ohrožené druhy lokální fauny, mimo jiné o dva vysoce ohrožené druhy z čeledě kunovcovitých (\"Dasyuridae\"): o kunovce velkého (\"Dasyurus maculatus\") a kunovce tečkovaného (\"Dasyurus viverrinus\"). V březnu 2018 bylo přesídleno 40 exemplářů kunovce tečkovaného do národního parku Booderee National Park v jižní Austrálii; exempláře pocházely z parku Trowunna a z nedalekého parku Devils at Cradle Wildlife Park. S přesídlením dalších čé exemplářů se počítá 2019 a stejný počet má být přesídlen 2020.\n\n"}
{"id": "1515477", "url": "https://cs.wikipedia.org/wiki?curid=1515477", "title": "Boris Konstantinovič Šiškin", "text": "Boris Konstantinovič Šiškin\n\nBoris Konstantinovič Šiškin (rusky Борис Константинович Шишкин; 19. dubna 1886, Kukarka – 21. března 1963, Petrohrad) byl ruský botanik, člen Akademie věd SSSR.\n\nNarodil se v rodině kněze a v roce 1906 absolvoval teologický seminář. V roce 1911 promoval na lékařské fakultě Tomské univerzity. V letech 1913-1915 vyučoval na stejné univerzitě a pracoval jako laboratorní asistent ve vyšších sibiřských kurzech pro ženy. V letech 1915-1918 byl vojenským lékařem na kavkazské frontě. V letech 1918-1925 pracoval jako vedoucí oddělení botaniky Kavkazského muzea v Tbilisi. V roce 1925 se vrátil na Tomskou univerzitu a do roku 1930 byl profesorem na Ústavu morfologie a systematiky rostlin a působil jako ředitel Sibiřské botanické zahrady (1930).\n\nPoté pracoval jako zaměstnanec Botanického ústavu Akademie věd SSSR v Leningradu. V letech 1938-1949 zastával funkci ředitele ústavu. Podílel se na organizaci kazašské pobočky Akademie věd SSSR v roce 1932, do roku 1936 byl vedoucím jejího botanického oddělení. V roce 1934 se stal doktorem biologických věd a roku 1943 korespondenčním členem Akademie věd SSSR. V letech 1945 až 1958 byl profesorem Leningradské univerzity. \n\nZemřel v roce 1963 v Leningradu a byl pohřben na Serafimovském hřbitově.\n\nVěnoval se zejména taxonomii kvetoucích rostlin (hvozdíkovité, miříkovité, hvězdnicovité) a botanické geografii Sibiře a Kavkazu. Byl autorem více než 200 vědeckých prací.\n"}
{"id": "1515481", "url": "https://cs.wikipedia.org/wiki?curid=1515481", "title": "Adéla Volfová", "text": "Adéla Volfová\n\nAdéla Volfová, křtěná Adléta, Františka, někdy uváděna též Wolfová (3. října 1846 Jindřichův Hradec – 20. února 1940 Praha) byla česká divadelní herečka, dramatička a překladatelka.\n\nNarodila se v Jindřichově Hradci do rodiny barvíře Kajetána Wolfa a jeho ženy Josefy roz. Plikánové. Rodina byla početná, Adléta (též i Adéla) byla prostřední z pěti sourozenců, Robert *1842, Angelína *1844, Anna *1849, Růžena *1852 a Klotilda *1858. Tři z nich záhy zemřeli a ona sama prodělala těžkou spálu, která neodezněla bez následků. \n\nJiž od raného mládí měla silný vztah k divadlu a každý volný čas využívala ke čtení a recitaci divadelních her. Už jako čtrnáctiletá vystoupila ve svém rodišti u divadelní společnosti E. Rotta a v roce 1862 hrála u společnosti F. Čížka, kde pak od roku 1865 hrála obor tzv. naivních milovnic. Na doporučení J. Šmahy byla roku 1867 angažována P. Švandou do Plzně, kde se jí ujal režisér a herec Josef Frankovský. V létě roku 1869 působila krátce u divadelní společnosti J. E. Kramueleho v Novém českém divadle též zvaném \"\"Kravín\"\", krátce se vrátila k Švandovi a v roce 1870 přešla opět ke Kramuelemu. V letech 1871–1873 umělecky dozrávala u Švandovy společnosti, která hrála v zimě v Plzni a v létě ve smíchovské aréně řečené též \"\"Aréna v Eggenbergu\"\". V roce 1873 byla angažována k Prozatímnímu divadlu, ale z úsporných důvodů ředitele J. N. Maýra dostala výpověď a počátkem roku 1875 hrála opět u Švandy. V roce 1877 se definitivně stala členkou souboru Prozatímního divadla, se kterým pak přešla v roce 1881 i do souboru Národního divadla, kde působila až do počátku roku 1899, kdy odešla do důchodu.\n\nPo ukončení herecké dráhy se věnovala už jen vedení ochotnického divadla v klášteře sv. Anny, kterého však zanechala v roce 1927. Za svého pobytu v Praze se rovněž vzdělávala v cizích jazycích. Hovořila plynně francouzsky, italsky, anglicky a rusky. Kromě herectví se věnovala také vyučování cizích jazyků v klášteře sv. Anny v Praze a svou znalost jazyků používala i v překladech divadelních her a povídek. Věnovala se rovněž i vlastní tvorbě a napsala několik divadelních her a povídek, ale především memoárovou knihu \"Svému rodišti\". Adéla Volfová byla členkou Amerického klubu dam, také spolku \"\"Slávy dcery\"\", celý svůj život byla svědomitou vlastenkou a svůj život naplno zasvětila profesi, nikdy se však neprovdala. Od roku 1893 žila s družkou, učitelkou Františkou Stránskou; poslední roky života strávila v její společnosti. Zemřela v Praze roku 1940 a pohřbena byla na Olšanských hřbitovech.\n\n\nZa 25 let působení na scéně Národního divadla ztvárnila přes 240 rolí ve více než dvou tisících představeních.\n\n\n\n\n\n"}
{"id": "1515485", "url": "https://cs.wikipedia.org/wiki?curid=1515485", "title": "Atletika na Letních olympijských hrách 1952 – 100 metrů ženy", "text": "Atletika na Letních olympijských hrách 1952 – 100 metrů ženy\n\n"}
{"id": "1515489", "url": "https://cs.wikipedia.org/wiki?curid=1515489", "title": "Atletika na Letních olympijských hrách 1956 – 100 metrů ženy", "text": "Atletika na Letních olympijských hrách 1956 – 100 metrů ženy\n\n"}
{"id": "1515490", "url": "https://cs.wikipedia.org/wiki?curid=1515490", "title": "Guanahacabibes", "text": "Guanahacabibes\n\nGuanahacabibes je poloostrov v kubánské provincii Pinar del Río. Má rozlohu 1711,2 km² a žije na něm okolo 40 000 obyvatel, největším městem je Sandino. Na jeho území se nachází Cabo San Antonio, nejzápadnější bod Kuby. Pobřeží je lemováno mangrovy a korálovými útesy, vnitrozemí vyplňuje kras. Nejvyšším vrcholem je Pan de Guajabon, který má 699 metrů nad mořem. Hlavní řekou je Cuyaguateje. Časté jsou hurikány.\n\nPůvodní obyvatelé patřili k etniku Guanahatabey, v odlehlé oblasti se indiánské osídlení udrželo nejdéle z celé Kuby. V roce 1987 byla na poloostrově vyhlášena biosférická rezervace UNESCO a v roce 2001 národní park. Žije v něm kalypta nejmenší, papoušci, želvy, leguáni a krabi. Turistickou atrakcí je pláž María la Gorda. \nV roce 1960 byl v Guanahacabibes zřízen první tábor nucených prací na Kubě. \n"}
{"id": "1515495", "url": "https://cs.wikipedia.org/wiki?curid=1515495", "title": "Atletika na Letních olympijských hrách 1960 – 100 metrů ženy", "text": "Atletika na Letních olympijských hrách 1960 – 100 metrů ženy\n\n"}
{"id": "1515496", "url": "https://cs.wikipedia.org/wiki?curid=1515496", "title": "Atletika na Letních olympijských hrách 1964 – 100 metrů ženy", "text": "Atletika na Letních olympijských hrách 1964 – 100 metrů ženy\n\n"}
{"id": "1515499", "url": "https://cs.wikipedia.org/wiki?curid=1515499", "title": "Atletika na Letních olympijských hrách 1968 – 100 metrů ženy", "text": "Atletika na Letních olympijských hrách 1968 – 100 metrů ženy\n\n"}
{"id": "1515508", "url": "https://cs.wikipedia.org/wiki?curid=1515508", "title": "Letiště Newcastle", "text": "Letiště Newcastle\n\nLetiště Newcastle (: , IATA: NCL, ICAO: EGNT) je mezinárodní letiště na předměstí města Newcastle v Anglii asi 10,5 km severozápadně od centra města. Jde o 11. nejrušnější letiště ve Spojeném království a druhé nejrušnější v severní Anglii po letišti v Manchesteru s počtem 5,4 milionu odbavených cestujících.\n\nLetiště bylo otevřeno 26. července 1935 jako Woolsington Aerodrome.\n\n"}
{"id": "1515509", "url": "https://cs.wikipedia.org/wiki?curid=1515509", "title": "Železniční trať Pchjongjang – Rason", "text": "Železniční trať Pchjongjang – Rason\n\nŽelezniční trať Pchjongjang – Rason ( – \"Pchjŏngna sŏn\") je páteřní železniční trať v Korejské lidově demokratické republice, která spojuje hlavní město Pchjongjang na západě země s přístavem Rason v jejím severovýchodním koutě, nedaleko od železničního hraničního přechodu s Ruskem. V Pchjongjangu začíná na nádraží Pchjongjang v obvodě Čunggujŏk.\n\nTrať je dlouhá 819 kilometrů, je jednokolejná a elektrifikovaná. Nejstarší úsek, bezmála třináctikilometrový, je mezi Kowŏnem a Kŭmjou a byl uveden do provozu už v roce 1916, ale podstatnější části začaly být budovány až za druhé světové války, na jejímž konci byly práce přerušeny a výstavba se znovu rozjela až po konci Korejské války. Celá trať byla dokončena 10. června 1965 a s její výstavbou pomáhaly Sovětský svaz a Čínská lidová republika.\n"}
{"id": "1515516", "url": "https://cs.wikipedia.org/wiki?curid=1515516", "title": "Eunice Newton Foote", "text": "Eunice Newton Foote\n\nEunice Newton Foote (17. července 1819 – 30. září 1888) byla americká vědkyně, vynálezkyně a bojovnice za práva žen. Jako vůbec první poukázala na fakt, že změna podílu oxidu uhličitého v atmosféře vede ke změně její teploty. Popsala to ve své práci \"Circumstances affecting the heat of the sun's rays\" na konferenci American Association for the Advancement of Science v roce 1856. Protože ženám v té době nebylo na konferencích Asociace dovoleno přednášet, odprezentoval za ni její práci Joseph Henry ze Smithsonova institutu. Zároveň, ačkoliv její experimenty jasně nerozlišovaly mezi efektem dopadajícího slunečního záření a dlouhovlnného infračerveného, objevila příčinu skleníkového efektu.\n"}
{"id": "1515518", "url": "https://cs.wikipedia.org/wiki?curid=1515518", "title": "Vila Arnošta Grossmanna", "text": "Vila Arnošta Grossmanna\n\nVila Arnošta Grossmanna je rodinný dům, který stojí v Praze 5-Hlubočepích ve vilové čtvrti Barrandov v ulici Barrandovská.\n\nVilu postavenou roku 1937 pro ředitele továrny na výrobu kyslíku a kyseliny uhličité v Hlubočepích Arnošta Grossmanna navrhl architekt František Albert Libra.\n\nVila je postavena v svažitém terénu, který klesá jihovýchodně do údolí Vltavy. Stavba má proškrábané omítky a v suterénu zdivo lícové.\n\nVstupní průčelí na severozápadní straně má v přízemí dva vchody a v patře dvě obdélná, nestejně velká horizontální okna. Balkon na jihovýchodní straně je nesen dvěma sloupy a na jižní straně jej kryje luxferová stěna zasazená do betonového rámu. Pod přesahující střechou je v patře pět obdélných vertikálních francouzských oken s malými balkóny. Severovýchodní fasáda má v přízemí obdélné horizontální okno a přes několik podlaží vedené vertikální okno u schodiště. Jihozápadní fasáda má okna v nejnižším a prvním nadzemním podlaží.\n\n\n\n"}
{"id": "1515519", "url": "https://cs.wikipedia.org/wiki?curid=1515519", "title": "Sv. Jakub Větší z Františkových Lázní", "text": "Sv. Jakub Větší z Františkových Lázní\n\nSv. Jakub Větší z Františkových Lázní patří k okruhu díla tzv. Mistra Týneckého Zvěstování, vyškoleného v Sasku. Jeho dílna, ze které se dochovalo v oblasti severních a západních Čech téměř 70 děl, byla činná kolem roku 1520 pravděpodobně v Plzni. Socha je součástí expozice chebské gotiky Galerie výtvarného umění v Chebu.\nPlně plastická socha z lipového dřeva 90 × 32 × 25 cm, vzadu vyhloubená. Chybí prsty pravé ruky a poutnická hůl. Při restaurování byla odstraněna mladší polychromie i s mladším křídovým podkladem. Restauroval J. Tesař (1970).\n\nKlidně stojící postava bosého poutníka je znázorněna v kontrapostu s pravou nohou volnou a hlavou pootočenou doleva. Sv. Jakub má na hlavě klobouk s mušlí a jeho přísnou tvář s ušlechtilými rysy a plnovousem rámují delší rovné vlasy. Pravou rukou přidržuje cíp pláště přetaženého před tělem, levá ruka tiskne na hruď zavřenou knihu. Přes pravé rameno má zavěšen řemen poutnické brašny ukryté pod pláštěm. Spodní přepásaný šat spadá dlouhými vertikálními záhyby, řasení svrchního pláště do ostrých prolamovaných záhybů ozvláštňují drobné konkávní plošky.\n\nCelkové zmalebnění plastiky a provázanost drapériových ploch s tělesnými objemy řadí toto dílo k dílenské produkci Mistra Týneckého Zvěstování nebo přinejmenším do širšího okruhu saského sochařství po roce 1515. Vykoukal předpokládá, že v desátých a dvacátých letech 16. století přišlo z Freibergu do západních Čech několik řezbářů se shodným školením. Zásadní inspirační zdroj pro ně představoval tzv. Mistr dómských apoštolů (\"Meister der Freiberger Domapostel\") ve Freibergu, a pokud jde o psychologizaci tváří, také tradiční francké řezbářství, představované Tilmanem Riemenschneiderem.\n\n"}
{"id": "1515520", "url": "https://cs.wikipedia.org/wiki?curid=1515520", "title": "Francouzská rovníková Afrika", "text": "Francouzská rovníková Afrika\n\nFrancouzská rovníková Afrika (), nebo AEF, byla federace francouzských koloniálních držav v rovníkové Africe táhnoucí se na sever od řeky Kongo po Sahel a od Atlantiku po Dárfúr. Mezi území patří dnešní státy jako Čad, Středoafrická republika, Kamerun, Konžská republika a Gabon.\n\nÚzemí zaujímalo plochu asi 2 500 000 čtverečních kilometrů, což je asi čtyřnásobek rozlohy Francie. Hlavním městem bylo Brazzaville (Konžská republika), sídlo guvernéra..\n\n"}
{"id": "1515522", "url": "https://cs.wikipedia.org/wiki?curid=1515522", "title": "Zuzana Kočová", "text": "Zuzana Kočová\n\nZuzana Kočová (17. srpna 1922 v Jičíně jako \"Liběna Kočová\" – 12. června 1988 v Praze) byla česká divadelní herečka, režisérka, dramatička a spisovatelka.\n\nPo absolutoriu obecné školy na Spořilově studovala Akademické gymnázium v Praze. V roce 1940, před maturitou školu opustila a nastoupila na hereckou školu při divadle D 40. V tomto divadle hrála až do jeho uzavření v roce 1941. Poté hrála v letech 1941–1942 v Horáckém divadle v Třebíči. V letech 1942–1945 působila v zájezdovém souboru Středočeské činohry Josefa Burdy. Po skončení války nastoupila opět do divadelního souboru E. F. Buriana a v jeho divadle pracovala jako umělecká vedoucí, lektorka a herečka až do zrušení divadla v roce 1962. V roce 1947 si nechala změnit křestní jméno na Zuzana.\n\nV roce 1964 založila divadlo \"Maringotka\", pro které psala a upravovala hry a působila v něm jako dramaturgyně, režisérka a herečka. Divadlo zaniklo v roce 1973. Po skončení divadelní kariéry se věnovala psaní.\n\nV letech 1974–1978 pracovala jako dramaturgyně Hlavní redakce literárně dramatického vysílání Československého rozhlasu.\n\nV osmdesátých letech podnikla cesty na Island a do Skotska, o obou cestách napsala cestopisy.\n\nByla třetí manželkou Emila Františka Buriana, sňatek proběhl v roce 1953. Je matkou písničkáře Jana Buriana (* 1952).\n\n\nJako redaktorka pracovala pro časopis \"Umělecký měsíčník\", který vydával E. F. Burian. Přispívala do novin a časopisů Rudé právo, Květy, Tvorba, Literární měsíčník a Kmen.\n\n\n\nPoužívala pseudonymy \"Josef Liška\" a \"František Kuba\". \n\n"}
{"id": "1515528", "url": "https://cs.wikipedia.org/wiki?curid=1515528", "title": "Hugo Mensdorff-Pouilly", "text": "Hugo Mensdorff-Pouilly\n\nHugo Mensdorff-Pouilly (* 24. října 1929 Boskovice) patří k moravskému šlechtickému rodu francouzského původu Mensdorff-Pouilly. Po roce 1948 zůstal v Čechách, živil se např. jako garážmistr, po roce 1990 působil v diplomatických službách. Je čestným rytířem Maltézského řádu. Spolu se sourozenci restituoval zámek a hrad Boskovice a další statky zkonfiskované rodině po roce 1948.\n\nNarodil se jako čtvrtý syn Alfonse Karla Mensdorff-Pouilly (1891 Boskovice – 1973 Boskovice), signatáře Národnostního prohlášení české šlechty v září 1939, a jeho manželky Marie rozené Strachwitzové (1901 Zdounky – 1971 Boskovice). Otec se neúspěšně pokusil o emigraci, byl zatčen a internován. Po propuštění z pracovního tábora se vrátil do Boskovic, kde pak pracoval jako dělník a skladník.\n\nJako jediný ze synů zůstal v Čechách i Hugo. Studium na gymnáziu už nemohl dokončit, vojenskou službu absolvoval u PTP a pak prošel různá povolání, byl např. skladníkem nebo garážmistrem. V červnu 1990 se stal pracovníkem ministerstva zahraničních věcí. Čtyři roky byl vicekonzulem v Paříži, pak v letech 1995–2007 působil v Praze na velvyslanectví Řádu maltézských rytířů. V rámci restitucí po roce 1989 dostal společně se sourozenci zpět boskovický zámek a další rodinné majetky.\n\nS manželkou Barborou rozenou Polákovou (1943–2010) má syna Jana (* 1964).\n\nPodílel se také na několika vydáních publikace Almanach českých šlechtických rodů.\n\nNetají se monarchistickým přesvědčením; 25. listopadu 2017 mu bylo uděleno čestné členství v Koruně České (monarchistická straně Čech, Moravy a Slezska), jež strana uděluje významným osobnostem veřejného života, kteří jsou s ní myšlenkově spřízněni a významně se zasloužili o propagaci jejích myšlenek.\n\n\n"}
{"id": "1515529", "url": "https://cs.wikipedia.org/wiki?curid=1515529", "title": "Suchý záchod", "text": "Suchý záchod\n\nSuchý záchod je typ záchoda, který na rozdíl od splachovací toalety funguje bez splachování vodou. Suchá toaleta může mít zvýšený podstavec (mísu), na kterém může uživatel sedět, nebo nízkou mísu, nad kterou uživatel dřepí (v případě tureckého záchoda).\n\nExistuje několik typů toalet, které jsou označovány jako „suché toalety“. Všechny pracují bez splachovací vody a bez připojení k kanalizaci nebo septiku: \n\n\nNa univerzitách se vyvíjejí další typy suchých toalet, například od roku 2012 financované Nadací Billa a Melindy Gatesových. Takové toalety mají fungovat mimo síť bez připojení k vodovodu, kanalizaci nebo elektrickému vedení.\n"}
{"id": "1515530", "url": "https://cs.wikipedia.org/wiki?curid=1515530", "title": "Vila Evžena Kaliny", "text": "Vila Evžena Kaliny\n\nVila Evžena Kaliny je rodinný dům, který stojí v Praze 5-Hlubočepích ve vilové čtvrti Barrandov v ulici Filmařská.\n\nVilu postavenou v letech 1938–1939 pro ředitele vývozu koncernu Škoda ing. Evžena Kalinu navrhl architekt Vilém Lorenc, interiéry architekt Jan Čermák.\n\nJednoduchá hranolová stavba na čtvercovém půdorysu je třípodlažní s plochou střechou. Vchod do domu je ze západní strany a je chráněný markýzou. Z jižního průčelí vystupuje arkýř přes dvě podlaží, v obou patrech prosklený. Balkon v prvním nadzemním podlaží ve východním průčelí má vnější přístupové schodiště.\n\n\n\n"}
{"id": "1515533", "url": "https://cs.wikipedia.org/wiki?curid=1515533", "title": "Naprotechnologie", "text": "Naprotechnologie\n\nNaprotechnologie (\"NaProTECHNOLOGY\") má být metoda sledování a udržování zdraví ženského reprodukčního systému, kterou roku 1991 vytvořil Thomas W. Hilgers, včetně léčby neplodnosti. Je založena zejména na přirozených metodách plánování rodičovství, které jsou mimo jiné povoleny katolickou církví..Je určena pacientům, jejichž neplodnost je léčitelná. Naprotechnologie však není opravdovou léčbou neplodnosti, poskytuje pouze to samé, co gynekologická ambulance, tedy sledování změn poševního hlenu, měření výkyvu teploty v pochvě a určení hormonálních hladin. Od roku 2016 je to v Polsku v rámci Programu péče o reprodukční zdraví státem hrazená metoda.\n\nNázev metody vznikl zkrácením původního názvu Natural Procreative Technology, který je registrovanou ochrannou známkou \"Institutu papeže Pavla VI. Pro studium reprodukce\" v Omaze. Může být volně a bezplatně používána jakoukoli osobou nebo institucí, pokud její použití odráží lékařské koncepty a hodnoty vyjádřené v učebnici „Lékařská a chirurgická praxe NaProTECHNOLOGIE“ od Thomase W. Hilgerse.\n\nMetoda je založena na sebepozorování podle modifikované verze Creightonova modelu (Creighton Model FertilityCare System), umožňuje stanovit plodné dny ženy a možné poruchy v jejím menstruačním cyklu. Období pozorování a diagnostiky může trvat až 2 roky a skládá se ze tří fází:\n\n\nV zásadě má naprotechnologie umožnit určení nejvhodnějšího období pro oplodnění, čímž by měla léčit neplodnost způsobenou mimo jiné psychologickou stránkou pacientky ovlivňující fungování jejího organismu. Tato metoda však i podle jejích zastánců neeliminuje příčiny neplodnosti vyskytující se u partnerů (poškození orgánů, jejich nesprávný vývoj, nedostatek reprodukčních buněk).\n\nPodle profesora Jerzyho Radwana, vedoucího kliniky léčby neplodnosti Gameta v Lodži a lékaře, který stál u prvního úspěšného oplodnění in vitro v Polsku, je název naprotechnologie zavádějící. \"„Je to obvyklý diagnostický a terapeutický postup, který my, lékaři zabývající se léčbou neplodnosti, používáme pro páry, které se snaží otěhotnět. [...] Označení běžně dostupných metod používaných po celá desetiletí coby revoluční metody léčby neplodnosti je pokrytectvím.“\"\n\nProfesor Rafał Kurzawa, bývalý předseda Sekce plodnosti a neplodnosti Polské gynekologické společnosti uvádí, že \"„prvotním problémem u naprotechnologie je skutečnost, že z ideologických důvodů lidé nemají přístup k metodám, které skutečně řeší jejich problém. Jedná se obvykle o konzervativní diagnostický a terapeutický postup, který, bohužel, často využívá jen několik vybraných prvků z celého ranku metod léčení neplodnosti a pro některé problémy je bezmocný.“\"\n\nAnna Krawczaková z Asociace léčby neplodnosti „Náš čáp“ zase upozorňuje na skutečnost, že naprotechnologie je registrovaná ochranná známka, což znamená, že neoprávněné osoby nemají právo provádět vědecký výzkum této metody. Rovněž uvádí, že v oblasti výzkumu oplodnění in vitro existuje asi 30 000 vědeckých prací a jen tři se týkají naprotechnologie. Označuje také naprotechnologii jako metodu ideologickou, nikoliv lékařskou, neboť jako jedno konečné stádium léčby doporučuje adopci.\n\nKdyž v Polsku Program péče o reprodukční zdraví začínal, ministerstvo zdravotnictví tvrdilo, že z 6000 párů mělo u 30 procent dojít k úspěšnému početí. V roce 2019 však tento údaj ministerstvo skrylo a nadále jej neuvádí. Tuto skutečnost komentoval někdejší náměstek ministra zdravotnictví Igor Radziewicz-Winnicki s tím, že ministerstvo zdravotnictví přestalo sledovat efektivitu současného programu jednoduše proto, že by muselo přiznat, že výsledky navzdory investovaným prostředkům nejsou. \"„Tento program může jen těžko pomoci neplodným párů, když jeho součástí není skutečná léčba, ale pouze diagnostika. Těžko může vést k těhotenství.“\"\n\nLékařské organizace hodnotící metody léčby neplodnosti, včetně takových jako jsou evropská ESHRE, americká ASRM, nebo britský NICE, se ve své 534 stránkové zprávě o naprotechnologii vůbec nezmiňují, a Polská společnost reprodukční medicíny a Polská gynekologická společnost uvedly, že tuto metodu nemohou doporučit kvůli nedostatku důkazů o její účinnosti v kontrolovaných klinických studiích.\n\nGoogle Scholar na dotaz „Naprotechnology“ k srpnu 2019 zobrazil 409 prací a 204 na dotaz „Natural Procreative Technology“ (ve srovnání s in vitro, kdy jich zobrazil přes čtyři miliony). PubMed ve stejné době registroval 9 lékařských článků o naprotechnologii.\n\n"}
{"id": "1515534", "url": "https://cs.wikipedia.org/wiki?curid=1515534", "title": "Grand Prix Maďarska 2019", "text": "Grand Prix Maďarska 2019\n\nGrand Prix Maďarska 2019 (oficiálně Formula 1 Rolex Magyar Nagydíj 2019) se jela na okruhu Hungaroring v Mogyoródo v Maďarsku dne 4. srpna 2019. Závod byl dvanáctým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1515538", "url": "https://cs.wikipedia.org/wiki?curid=1515538", "title": "Karen Uhlenbeck", "text": "Karen Uhlenbeck\n\nKaren Uhlenbeck (* 24. srpna 1942) je americká matematička a zakladatelka moderní geometrické analýzy. Je emeritní profesorkou matematiky na Texaské univerzitě v Austinu. V současné době je vzácně hostující profesorkou na Institute for Advanced Study a hostující vědkyní na Princetonské univerzitě.\n\nV roce 2019 získala Abelovu cenu za „za průkopnické výsledky v oboru geometrických parciálních diferenciálních rovnic, kalibrační invariance a integrabilních systémů a za zásadní dopad její práce na analýzu, geometrii a matematickou fyziku“.\n"}
{"id": "1515542", "url": "https://cs.wikipedia.org/wiki?curid=1515542", "title": "Popovača", "text": "Popovača\n\nPopovača je město v Chorvatsku v Sisacko-moslavinské župě. Nachází se asi 14 km severozápadně od Kutiny a asi 22 km severovýchodně od Sisaku. V roce 2011 žilo v Popovači 3 681 obyvatel, v celé občině pak 11 905 obyvatel.\n\nCelkem se v opčině nachází 13 sídel, z nichž největší je její středisko, město Popovača.\n\nStatus města získala Popovača v roce 2013, do té doby byla opčinou.\n"}
{"id": "1515546", "url": "https://cs.wikipedia.org/wiki?curid=1515546", "title": "Vila Josefa Jelínka", "text": "Vila Josefa Jelínka\n\nVila Josefa Jelínka je rodinný dům, který stojí v Praze 5-Hlubočepích ve vilové čtvrti Barrandov v ulici Barrandovská.\n\nVila byla postavena pro majitele stavební firmy Ing. Josefa Jelínka roku 1941.\n\nDvoupodlažní vila v podobě haciendy je kryta nízkou střechou. Oplocení pozemku bylo původně ve funkcionalistickém stylu - rám s drátěnou výplní na nízké podezdívce z vápence. Kovový rám na světlo na severozápadním průčelí domu má výplň v podobě jelínka a upozorňuje na jméno stavebníka.\n\n\n\n"}
{"id": "1515550", "url": "https://cs.wikipedia.org/wiki?curid=1515550", "title": "Arma 3: Contact", "text": "Arma 3: Contact\n\nArmA 3: Contact je datadisk k české počítačové hře ArmA 3. Přidává do hry novou kampaň, nové jednotky, mise a terén Livonia. Contact vyšel 25. července 2019. Na rozdíl od hlavní hry je Contact o prvním setkání lidstva s mimozemšťany.\n\nHlavním hrdinou je operátor dronů Aiden Rudwell, který se účastní cvičení NATO v Livonii. V průběhu cvičení se však nad Livonií objeví mimozemská vesmírná loď a Rudwell je vyslán mimozemšťany vyšetřovat.\n\nLivonia je hlavním zasazením datadisku. Jedná se o východoevropský terén vymodelovaný podle části Polska. Jedná se o vnitrozemský terén, jehož severní částí protéká řeka. Kolem řeky je řada vesnic a měst. Jižní část je více zalesněná a plná vojenských objektů.\n"}
{"id": "1515552", "url": "https://cs.wikipedia.org/wiki?curid=1515552", "title": "Vila Bäck", "text": "Vila Bäck\n\nVila Bäck je rodinný dům, který stojí v Praze 5-Hlubočepích ve vilové čtvrti Barrandov v ulici Pod Habrovou.\n\nVila byla postavena v letech 1932–1933 pro manžele Bäckovy podle plánu architekta Rudolfa Bettelheima. V Pražském adresáři z roku 1937-1938 je uvedena již jen Olga Bäcková, vdova.\n\nStavba s plochou střechou je asymetrická, má různě odstupňované a půdorysně zalamované pravoúhlé zdi se zdrsněnou omítkou na fasádě, původně proškrabovanou. V uličním průčelí je dominantní schodištní rizalit s vertikálním oknem. Vchod pod tímto rizalitem je chráněný železobetonovou markýzou. Z levé boční fasády vystupuje komínové těleso vyzděné z cihel.\n\n\n\n"}
{"id": "1515553", "url": "https://cs.wikipedia.org/wiki?curid=1515553", "title": "Lada Vondrová", "text": "Lada Vondrová\n\nLada Vondrová (* 6. září 1999 Nové Město na Moravě) je česká atletka, reprezentantka specializující se na běh na 400 m a běh na 400 m překážek. V roce 2019 na mistrovství Evropy v atletice do 23 let v Gävle získala v běhu na 400 m stříbrnou medaili časem 52,40 s.\n\nV dětství začínala s fotbalem, ale od 16 let se věnuje atletice.\n\n"}
{"id": "1515554", "url": "https://cs.wikipedia.org/wiki?curid=1515554", "title": "Atletika na Letních olympijských hrách 1976 – 100 metrů ženy", "text": "Atletika na Letních olympijských hrách 1976 – 100 metrů ženy\n\n"}
{"id": "1515577", "url": "https://cs.wikipedia.org/wiki?curid=1515577", "title": "Atletika na Letních olympijských hrách 1980 – 100 metrů ženy", "text": "Atletika na Letních olympijských hrách 1980 – 100 metrů ženy\n\n"}
{"id": "1515578", "url": "https://cs.wikipedia.org/wiki?curid=1515578", "title": "Čarodějka každým coulem", "text": "Čarodějka každým coulem\n\nČarodějka každým coulem (v anglickém originále Every Witch Way) je americká telenovela ve formátu sitcomu cílená na dospívající publikum. Premiéra seriálu se konala 1. ledna 2014 na televizní stanici Nickelodeon. Jedná se o americkou adaptaci původně latinskoamerické telenovely \"Granchi\", která se vysílala v letech 2011–2013 na tamní regionální verzi stanice Nickelodeon.\n\n\n\n"}
{"id": "1515582", "url": "https://cs.wikipedia.org/wiki?curid=1515582", "title": "Zvandrypš", "text": "Zvandrypš\n\nZvandrypš ( Жәандрыҧшь – Žvandrypš, bzybským dialektem Зәандрыҧшь – Zvandrypš, ზვანდრიფში – Zvandripši) je vesnice v Abcházii, v okrese Gudauta. Leží přibližně 8 km severozápadně od okresního města Gudauty. Obec sousedí na západě s Otharou, od které ji odděluje řeka Mčišta, na severu s Džirchvou, na východě s Lychny, od které ji odděluje řeka Chypsta, a na jihu s obcí Chypstou. Zvandrypš protíná silnice spojující Rusko se Suchumi a je v ní i vlaková zastávka.\nOficiálním názvem obce je Vesnický okrsek Zvandrypš \"(rusky Звандрипшская сельская администрация, abchazsky Жәандрыҧшь ақыҭа ахадара)\". Za časů Sovětského svazu se okrsek jmenoval Zvandrypšský selsovět \"(Звандрипшский сельсовет)\".\n\nSoučástí obce Zvandrypš jsou tyto okolní vesničky: Akvaskjamca \"(Акәасқьамҵа)\", Alahašchva \"(Алаҳашхәа)\", Arašchva / Arašchu \"(Арашхәа / Арашхәы)\", Ašyrchva \"(Ашәырхәа)\" a Baala / Baalyrchva \"(Баала / Баалырхәа)\".\n\nNázev obce je odvozen od místního starého šlechtického rodu Zvanba.\n\nDle nejnovějšího sčítání lidu z roku 2011 je počet obyvatel této obce 907 a jejich složení následovné:\n\n\nPřed válkou v Abcházii žilo v obci 145 obyvatel. V celém Zvandrypšském selsovětu žilo 1264 obyvatel.\n\n"}
{"id": "1515583", "url": "https://cs.wikipedia.org/wiki?curid=1515583", "title": "Monteverdiho sbor Hamburk", "text": "Monteverdiho sbor Hamburk\n\nMonteverdi-Chor Hamburg (Monteverdiho sbor Hamburk) je jedním z nejznámějších německých koncertních sborů. Mezinárodní proslulosti dosáhl za svého zakladatele a dlouholetého vedoucího Jürgena Jürgense směrodatnými nahrávkami na gramofonových deskách i cenami získanými v soutěžích. Od roku 1994 až do roku 2018 byl uměleckým vedoucím sboru, který nyní vede Antonius Adamske, lipský dirigent Gothart Stier.\n\nMonteverdiho sbor Hamburk založil v roce 1955 Jürgen Jürgens jako „Sbor při Italském kulturním institutu“. V témže roce byl sbor z podnětu vedoucího institutu přejmenován na „Monteverdiho sbor“, a to v době, kdy byl Claudio Monteverdi ještě zdaleka neznámým skladatelem. Od roku 1961 náleží sbor do Souboru akademického pěstování hudby Hamburské univerzity, který jako univerzitní hudební ředitel vedl v letech 1961–1993 Jürgen Jürgens.\n\nPo čtyřech letech usilovné budovatelské práce získal Monteverdiho sbor v roce 1959 v Mezinárodní sborové soutěži v Arezzu (Itálie) poprvé 1. cenu. Roku 1962 následovala další 1. cena – v Mezinárodní sborové soutěži v Lille (Francie). Poté vstoupil sbor na mezinárodní dráhu, v oblasti amatérské hudby bezpříkladnou.\n\nVe spolupráci s Gustavem Leonhardtem, Nikolausem Harnoncourtem, Fransem Brüggenem a Eduardem Melkusem vznikly pro labely \"Das Alte Werk\" společnosti Teldec a \"Archiv Produktion\"společnosti Deutsche Grammophon Gesellschaft četné průkopnické nahrávky na gramofonových deskách, jež byly vyznamenány cenami a sbor proslavily na mezinárodní úrovni. Následovala pozvání na hudební festivaly v Německu i v zahraničí; sbor vystoupil téměř ve všech zemích západní a východní Evropy, na Blízkém východě, v USA, ve Střední a Latinské Americe, jihovýchodní Asii, Číně a Austrálii.\n\nPo náhlé smrti Jürgena Jürgense v srpnu 1994 převzal umělecké vedení Monteverdiho sboru lipský dirigent a bývalý koncertní pěvec Gothart Stier. V říjnu 2018 byl do funkce šéfdirigenta zvolen specialista na starou hudbu Antonius Adamske.\n"}
{"id": "1515584", "url": "https://cs.wikipedia.org/wiki?curid=1515584", "title": "Zvonička v Liticích nad Orlicí", "text": "Zvonička v Liticích nad Orlicí\n\nZvonička v Liticích nad Orlicí je drobná dřevěná štenýřová zvonička asi z 3. třetiny 18. století, stojící v podhradí hradu Litice, poblíž chalupy čp. 2, v místě, kde začíná stoupat cesta k hradu. Do katalogu Národního památkového ústavu byla zapsána v roce 2017.\n\nPřesné datum založení zvoničky není potvrzeno žádným historickým dokumentem, ale její zatím nejstarší známé vyobrazení je z roku 1883 v knize Augusta Sedláčka \"Hrady, tvrze a zámky české II.\" na straně 72.\n\nVedle zvoniček v Záchlumí a Bohousové je jedním ze tří dochovaných představitelů obdobného typu venkovské dřevěné zvonice se štenýřovou konstrukcí a bedněným pláštěm, vybudovaných ve farnosti Německá Rybná (dnes Rybná nad Zdobnicí) zřejmě ve 3. třetině 18. století, jako dobové protipožární opatření po vydání tzv. ohňového patentu Marií Terezií roku 1751. Tomuto účelu odpovídá i její umístění na návrší v centru zástavby vsi.\n\nV roce 1917 byl zvoničce rakouskými úřady odebrán zvonek pro válečné účely. Nejrozsáhlejší opravy byly provedeny na jaře roku 1949. Byla provedena výměna šindelové krytiny, prkenného bednění těla stavby, prkenného bednění lucerny a zhotovena kamenná podezdívka. Při této rekonstrukci bylo dbáno na zachování původního rázu stavby a rozhodnuto zvoničku vybavit novým zvonkem, který chyběl od roku 1917. Když byl v roce 1948 postaven v Liticích obecní hřbitov, ukázalo se, že bude zapotřebí opatřit zvoničku zvonkem pro případy úmrtí a pohřbů. Nový zvonek byl zhotoven firmou Bělohoubek v Hradci Králové za 7500 Kčs a váží 36 kg. Je zdoben obrubou z kytiček a rovnou obrubou. Na zvonku je též letopočet vzniku 1948. Po ukončení rekonstrukce byla zvonička dne 1. května 1949 o místní pouti předána veřejnosti předsedou Místní osvětové komise. Na zvoničce se večer co večer vyzvání klekání.\n"}
{"id": "1515587", "url": "https://cs.wikipedia.org/wiki?curid=1515587", "title": "Hradlový most (Modrava)", "text": "Hradlový most (Modrava)\n\nHradlový most u Modravy – místo nazývané též jako Rechle – je vodní dílo (most + jez), zajišťující odbočení části vody (přes vtokový objekt) z řeky Vydry do Vchynicko-tetovského plavebního kanálu, který se zde nalézá na levém břehu řeky Vydry. Pokud není zvětšený průtok vody Vydrou, zůstává balvanité řečiště Vydry pod hradlovým mostem „Rechle“ téměř prázdné. Teprve drobné přítoky a hlavně Hamerský potok zčásti naplní její koryto. Hradlový most „Rechle“ v nadmořské výšce 940 m nad mořem se nachází zhruba na polovině cesty mezi Modravou a Antýglem a je „de facto“ technickým (technologickým) „začátkem“ plavebního kanálu. \n\n\nVýstavba plavebního kanálu probíhala v letech 1799 až 1801 za účelem dopravy dřeva ze Šumavy až do Prahy, protože tok řeky Vydry nebyl k tomuto účelu vhodný. V roce 1958 byl jak celý plavební kanál tak i most s jezem prohlášen za kulturní památku – industriální dědictví. Až do roku 1959 vedla přes most silnice spojující Modravu se Srním. Poté, co byl vystaven nový most pod Antýglem a nová silnice, začalo vodní dílo „Rechle“ chátrat. (A nakonec byl hradlový most dokonce odstraněn.) Na náklady správy Národního parku (NP), Chráněné krajinné oblasti (CHKO) Šumava a tehdejší Západočeské energetiky Plzeň, a.s. bylo v letech 1999 až 2000 toto vodní dílo obnoveno. Od roku 1999 je součástí tohoto vodního díla i tzv. rybí přechod umožňující rybám překonat jez a dostat se při putování dále proti proudu řeky Vydry.\n\n"}
{"id": "1515588", "url": "https://cs.wikipedia.org/wiki?curid=1515588", "title": "Stobreč", "text": "Stobreč\n\nStobreč je přímořské letovisko a turisty často vyhledávaná lokalita v Chorvatsku v Splitsko-dalmatské župě, spadající pod opčinu města Split. Nachází se asi 1 km jihovýchodně od Splitu. V roce 2011 zde trvale žilo 2 978 obyvatel.\n\nSousedními letovisky jsou Split a Podstrana; další sousední obcí je Kamen. Severně od Stobreče prochází silnice D8.\n\nHlavním příjmem obyvatel Stobreče je především v letních měsících turismus; dále pak zemědělství, rybolov a chov dobytka.\n"}
{"id": "1515592", "url": "https://cs.wikipedia.org/wiki?curid=1515592", "title": "Bradbury Building", "text": "Bradbury Building\n\nBradbury Building je architektonická památka v centru Los Angeles v Kalifornii. Pětipodlažní kancelářská budova byla postavena v roce 1893 a je známá pro své mimořádné prosvětlené atrium s ochozy, schody a výtahy s bohatou výzdobou. Zadavatelem stavby byl milionář a majitel dolů na zlato v Los Angeles Lewis L. Bradbury. Bradbury pověřil vyprojektováním budovy architekta Sumnera Hunta, posléze jej nahradil architektem Georgem H. Wymanem, který měl lépe naplnit jeho představy. Podle některých zdrojů ale George H. Wyman dále neměnil původní návrh. Budova byla přidána na seznam národního registru historických míst v roce 1971 a v roce 1977 byla vyhlášena národní kulturní památkou, čímž se stala jednou z pouhých čtyř kancelářských budov v Los Angeles, které byly na seznam zapsány, a je nejstarší památkovou budovou města. Budova se objevila také v mnoha filmových a televizních záběrech.\n\nBudova je navržena převážně v novorománském slohu, ale je značně ovlivněna také stylem chicagské školy. Fasáda budovy je z cihel hnědé barvy, pískovce a z terakotových obkladů s novorenesačními ornamenty. Podstatně zajímavější než vnějšek budovy je interiér se svou prostornou a světlou dvoranou, která je krytá proskleným stropem. Uvnitř se nacházejí 2 bohatě zdobené výtahy. Stěny jsou obloženy glazovanými i neglazovanými růžovými a žlutými cihlami. Dále byl použit mramor z Itálie a dlaždice z Mexika. Železná zábradlí schodišť a ochozů byla vyrobena ve Francii a před instalací v budově byla vystavována na Světové výstavě v Chicagu 1893.\n\nInteriér budovy se objevil v mnoha filmech, z nichž nejznámější byl asi Blade Runner; jako další příklad lze uvést 500 dní se Summer, Vlk (1994) či The Artist (2011).\n"}
{"id": "1515594", "url": "https://cs.wikipedia.org/wiki?curid=1515594", "title": "Miloslav Holman", "text": "Miloslav Holman\n\nMiloslav Holman (12. května 1919 Praha – 8. února 1998 tamtéž) byl český fotbalista, sportovní redaktor a reportér.\n\nVyučil se zámečníkem, poté studoval na Střední průmyslové škole strojnické a v letech 1940–1945 pracoval ve Škodových závodech Plzeň. Od roku 1942 působil jako zpravodaj-externista v plzeňském deníku Nová doba. Po druhé světové válce pracoval jako konstruktér ve strojírenských závodech v Teplicích a spolupracoval s Krušnohorským rozhlasem. Poté byl redaktorem v Mladé frontě a k 16. lednu 1950 nastoupil do Československého rozhlasu.\n\nZačínal v rozhlasové stanici v Ústí nad Labem, kde se věnoval také reportérské tvorbě a vypomáhal i jako hlasatel. V roce 1951 přešel na vlastní žádost do Plzně. Pro svou všestrannost byl vybrán jako zpravodaj Československého rozhlasu v Moskvě (1957–1960). Po návratu ze Sovětského svazu zamířil do pražské redakce Československého rozhlasu.\n\nVe sportovní redakci, kterou krátce také vedl, reportoval především cyklistiku (mj. Závod míru), krasobruslení, kopanou a menší sporty. Po reorganizaci Hlavní redakce zpravodajství přešel na vedoucí místo reportážního oddělení. Byl spoluautorem sedmi rozhlasových publikací společně s Karlem Malinou, které popisovaly zákulisí domácího i světového sportu a věnovaly se i zajímavostem kolem společenského a kulturního života.\n\nSportovní redakci vedl do roku 1984 a jako redaktor-komentátor v ní setrval až do roku 1990.\n\nV československé lize nastoupil za Technomat Teplice v jednom zápase, aniž by skóroval (3. září 1950). Za Teplice nastupoval také v první sezoně klubu (1945/46).\n\n\n"}
{"id": "1515599", "url": "https://cs.wikipedia.org/wiki?curid=1515599", "title": "Vila Wolf", "text": "Vila Wolf\n\nVila Wolf (Vila Volf) je rodinný dům, který stojí v Praze 5-Hlubočepích ve vilové čtvrti Barrandov v ulici Barrandovská.\n\nVilu postavenou roku 1940 pro manžele Wolfovy navrhl architekt Vladimír Grégr.\n\n\n"}
{"id": "1515604", "url": "https://cs.wikipedia.org/wiki?curid=1515604", "title": "Zvláštní zpráva IPCC o změně klimatu, krajině a půdě", "text": "Zvláštní zpráva IPCC o změně klimatu, krajině a půdě\n\nZvláštní zpráva Mezivládního panelu OSN pro změnu klimatu (IPCC) o změně klimatu, krajině a půdě (SRCCL), někdy také překládáno jako Zvláštní zpráva o změně klimatu a pevnině, jejíž plný název je „Zvláštní zpráva o změně klimatu, dezertifikaci, degradaci půdy, udržitelném hospodaření s půdou, zajišťování potravin a tocích skleníkových plynů v suchozemských ekosystémech“ je význačná studie 107 odborníků z 52 zemí. Shrnutí této zprávy pro politiky (SPM) bylo schváleno po „29 hodinách nepřetržitých jednání“ dne 7. srpna 2019 na zasedání v Ženevě ve Švýcarsku. Úplné znění \"Zvláštní zprávy o změně klimatu a krajině\" bylo vydáno v nezměněné podobě krátce po schválení SPM. Obsahuje více, než 1300 stran textu a na její přípravě se podílelo 107 hlavních autorů z 52 zemí. IPCC na twitteru shrnula obsah zprávy takto: „\"Krajina je místo, kde žijeme. Krajina je pod rostoucím lidským tlakem. Krajina je součástí řešení. Ale krajina samotná nevyřeší vše\".“ \n\nZpráva je druhou ze tří zvláštních zpráv v současném cyklu Šesté hodnotící zprávy (AR6), která bude dokončena v roce 2022. První byla Zvláštní zpráva o globálním oteplení o 1,5 ° C a třetí je připravovaná zpráva „Oceán a kryosféra v měnícím se klimatu“ (SROCC). IPCC očekává, že AR6 bude nejambicióznější od doby, kdy byl panel vytvořen v roce 1988.\n\nDo roku 2019 zveřejnil IPCC, který je „světovou autoritou pro posuzování stavu vědeckých znalostí souvisejících se změnou klimatu, jeho dopadů a potenciálních budoucích rizik a možných reakčních možností“ pět hodnotících zpráv, které obsahují „úplné znění“ vědecké a technické posouzení změny klimatu – obvykle ve třech svazcích, jedno pro každou z pracovních skupin IPCC, spolu s jejich shrnutím pro tvůrce politik (SPM) a souhrnnou zprávu.“ Předchozí hodnotící zprávy zahrnují První hodnotící zprávu IPCC z roku 1990 (FAR), Druhou hodnotící zprávu IPCC z roku 1995, známou také jako \"Změna klimatu 1995\", Třetí hodnotící zpráva z roku 2001, Čtvrtou hodnotící zprávu IPCC (AR4), známou také jako Z\"měna klimatu 2007\", a Pátou hodnotící zprávu.\n\nSRCCL je součástí řady zvláštních zpráv a hodnocení v šestém hodnotícím cyklu, který začal v roce 2015 – po volbě nového předsednictva – a skončí v roce 2022. IPCC považuje současný hodnotící cyklus za nejambicióznější ve své 30leté historii. Během tohoto cyklu, spolu s SRCCL, zveřejnila IPCC v říjnu 2018 Zvláštní zprávu o globálním oteplování o teplotě 1,5 ° C a Dodatek v květnu 2019. Třetí ze série, Zvláštní zpráva o oceánu a kryosféře v měnícím se klimatu (SROCC), se připravuje. V březnu 2018 uspořádal IPCC https://citiesipcc.org/ vědeckou konferenci Města a klimatická změna v rámci přípravy zvláštní zprávy o městech a změně klimatu v sedmém cyklu hodnocení. \n\nOd svého založení zveřejnil IPCC také více než tucet zvláštních zpráv; každá z nich obsahuje i \"Shrnutí pro tvůrce politik (SPM),\" poskytující „posouzení konkrétní záležitosti a obecně má stejnou strukturu jako celá zpráva a obsahuje také informace o metodice, což jsou “materiály, které poskytují praktické pokyny pro přípravu inventur skleníkových plynů“\n\n\n Souhrn pro tvůrce politik (SPM) obsahuje čtyři oddíly. První pojednává o „lidech, krajině a klimatu v oteplujícím se světě“; druhá část se týká „možností zmírnění a přizpůsobení“; třetí se zaměřuje na „možné reakce\" a čtvrtý zvažuje „akce v nejbližší době“. V první části SPM říká, že degradace půdy způsobená člověkem – zvýšenou spotřebou a růstem populace způsobujícím větší využívání půdy pro „potraviny, krmiva, vlákniny, dřevo a energii“ - negativně ovlivnila globálně asi 25 procent plochy nezaledněné pevniny. Přibližně „25–30% celkového vyrobeného jídla je ztraceno nebo vyhozeno“, „821 milionů lidí je podvyživených“ a „2 miliardy dospělých trpí nadváhou nebo obezitou“. Ve druhé části SPM uvádí, že „zvýšenou produktivitou při výrobě potravin, změnou stravovacích zvyklostí, snížením ztrát potravin a snížením množství potravinového odpadu lze snížit poptávku po přeměněné půdě“. V části tři jsou navrženy možnosti reakce, které také pomohou odstranit chudobu, včetně „zlepšení přístupu na trhy, zajištění držby půdy, zohlednění environmentálních nákladů na výrobu potravin, plateb za ekosystémové služby a posílení kolektivních akcí na místní a komunitní úrovni“. \n\nSRCCL se skládá ze sedmi kapitol: 1 – Rámec a souvislosti, 2 – Vztahy mezi krajinou a klimatem, 3 – Desertifikace, 4 – Degradace půdy, 5 – Bezpečnost potravin, 6 – Souvislosti mezi dezertifikací, degradací půdy, bezpečností potravin a toky skleníkových plynů: synergie, kompromisy a možnosti integrovaných reakcí a 7 – Management rizik a rozhodovací procesy ve vztahu k udržitelnému rozvoji. Stejně jako všechny zprávy IPCC obsahuje SRCCL „ Shrnutí pro tvůrce politik “\n\n Ve shrnutí kapitoly 1 autoři popsali oblast pevnin na Zemi jako „konečnou“ a řekli, že udržitelné využívání půdy je „zásadní pro blaho člověka“. \n\nJeden z autorů „Rámec a souvislosti“, Almut Arneth z Technologického institutu v Karlsruhe, řekl novinářům \"Deutsche Presse-Agentur\" (DPA), že „povrch Země je omezený, počet obyvatel roste a při stejných výměrách musíme získat více potravin a vlákna, které lze použít k výrobě oděvů.“\n\nKapitola 2 poskytuje údaje o emisích metanu z hospodářských zvířat, přibližně 66 % je zemědělský metan a přibližně 33 % celosvětových emisí metanu “pochází z hospodářských zvířat. \n\nV kapitole 3 autoři uvedli, že zatímco změna klimatu zhoršuje dezertifikaci, existují technologie a inovace, včetně těch, které jsou založeny na domorodých a místních znalostech (ILK), které jsou dostupné a které by se mohly, pokud by byly zavedeny do praxe v místních regionech, „vyhnout se, omezit a zvrátit dezertifikaci a současně přispět ke zmírnění a přizpůsobení se změně klimatu.“ \n\n Zatímco dopad degradace půdy na živobytí lidí na celém světě je již patrný, „zejména na obyvatele zranitelných a chudých oblastí“, autoři kapitoly čtyři nedávají jednoznačnou souvislost mezi změnou klimatu a degradací půdy z důvodu mnoha faktorů. Svoji úlohu hrají nerovnosti, růst populace, technologie a a vlivy trhu. \n\n V kapitole o bezpečnosti potravin autoři tvrdí, že existují omezení pro využití půdy pro energetické plodiny a pro zalesňování pro řešení změny klimatu. Změna klimatu měla negativní dopad na vegetaci a zároveň došlo k nárůstu populace. K zajištění potravin je zapotřebí nezaledněné půdy. Autoři zprávy IPCC varovali před „přeměnou půdy“ na bioenergii, ve které se energie produkuje spalováním vegetace namísto spalování fosilních paliv, a doporučila zemím „stanovit limity množství půdy“, které lze použít pro biopaliva. Využití půdy tímto způsobem „připravuje země o půdu k pěstování tolik potřebných plodin“. \n\nPodle kapitoly 5, s extrémními povětrnostními podmínkami, rostoucími teplotami, a buď nedostatkem nebo příliš velkým množstvím deště, se snižuje potravinová bezpečnost. Například v některých případech se výnosy kukuřice a pšenice zvýšily ve vyšších nadmořských výškách, zatímco výnosy stejných plodin se snížily v regionech s nižší nadmořskou výškou. Diskutují také o „vysídlení a migraci vyvolané změnami klimatu“ v „osmi zemích Asie, Afriky a Latinské Ameriky“. V zemích, jako jsou Guatemala, Honduras a Nikaragua, kde je 30 % zemědělství závislých na srážkách, je velmi oslabena potravinová bezpečnost. Autoři citují studie, které ukazují, že migrace z Mexika a Střední Ameriky kolísá v „reakci na změnách klimatu“. Navíc v těchto zemích je „potravinový systém silně závislý na produkci kukuřice a fazolí a dlouhodobá změna klimatu a variabilita významně ovlivňují produktivitu těchto plodin a živobytí drobných zemědělců“. \n\nKapitola 6 „Souvislosti mezi dezertifikací, degradací půdy, zabezpečením potravin a toky skleníkových plynů: Synergie, kompromisy a integrované možnosti reakce“ vyzývá k posunu v chování spotřebitelů k stravování založené na rostlinách s menším obsahem bílkovin z hospodářských zvířat, jako je dobytek, „ovce, buvoli a kozy“. Jeden ze tří hlavních autorů kapitoly 6, environmentální vědec University of Aberdeen, Pete Smith, který přednáší nauku o rostlinách a půdě, řekl, že se zhoršujícími se rostoucími podmínkami bude existovat „obrovský tlak na migraci“. Skot přežvýkavců produkuje nejen velké množství metanu, silného skleníkového plynu, ale kvůli novým pastvinám dochází k „odlesňování v kritických lesních systémech“ v zemích, jako je Brazílie. Smith to objasnil: „Neříkáme lidem, aby přestali jíst maso. Na některých místech lidé nemají jinou možnost. Je však zřejmé, že na Západě jíme příliš mnoho masa.“ \n\nPamela McElwee, která je jedním ze spoluautorů kapitoly 6, a pracuje na Katedře lidské ekologie Rutgersovy univerzity na Fakultě životního prostředí a biologických věd uvedla, že „změna stravovacích návyků“ - „zejména ve vyspělých zemích Západu“ - může vést ke snižování „nadměrné“ spotřeby, k omezení „jídelníčků s vysokými emisemi skleníkových plynů“ s vysokou spotřebou jehněčího a hovězího je „oboustranně výhodné“, protože řeší současně klimatickou krizi i zdravotní problémy. McElwee řekla, že bezpečnost potravin je hlavním problémem, protože existuje potenciál pro „potravinové krize, které mohou vzniknout“ na několika kontinentech najednou, “podle \"The Times\". Oteplování klimatu urychluje „míru ztráty půdy a její degradace“, což zvyšuje riziko „vážného nedostatku potravin“. Přestože máme k dispozici mnoho opatření, McElwee řekla, že „to, co některá z těchto opatření vyžadují, je pozornost, finanční podpora a prostředí umožňující podporu“. Zpráva navrhuje řešení zahrnující „zvýšení produktivity půdy, menší plýtvání potravinami a přesvědčování více lidí, aby přesunuli svůj jídelníček od hovězího a jiných druhů masa“. Podle zprávy z 8. srpna 2019 \"PBS NewsHour\" by asi 15 % současných emisí mohlo být sníženo do poloviny století, pokud „lidé změní stravu, sníží červené maso a zvýší rostlinnou stravu, jako je ovoce, zelenina a semena“. Rosenzweig dodal, že „by to také zlepšilo zdraví lidí“. \n\nKapitola šestá také pojednává o náhradách materiálů – týká se také udržitelného dlouhodobého hospodaření v lesích, a vyššího využívání produktů ze dřeva a v důsledku toho zmenšování uhlíkové stopy. Výrobky ze dřeva které se používají jako náhrada za kov, plast nebo beton – které jsou náročnější na emise – by také pomohlo s odstraňováním oxidu uhličitého (CO) z atmosféry. Například v Kanadě, jak uvedl Hurlbert, by dřevařský průmysl mohl zvýšit procento produktů z masivního dřeva, které kácejí, a snížit množství buničiny a papíru. \n\nŘízení rizik, které „snižuje zranitelnost v půdě a potravinovém systému“ a zvyšuje odolnost v komunitách, může zahrnovat provádění změn v jídelních návycích a pěstování „různorodých plodin“, což může zabránit degradaci půdy. Zahrnuje také sdílení rizik, „snižování nerovností a zlepšování příjmů“. Mezi další „způsoby, jak se přizpůsobit negativním dopadům změny klimatu, patří zajištění„ spravedlivého přístupu k potravinám “, zejména v těch regionech, kde„ půda nemůže poskytnout dostatek jídla “ \n\nMargot Hurlbert z University of Regina, která je zároveň předsedou Kanadského výboru pro výzkum v oblasti změny klimatu, energetiky a udržitelnosti, koordinující spoluautor „Řízení rizik a rozhodování ve vztahu k udržitelnému rozvoji“, uvedl: „.. je tu spousta příležitostí k provedení těchto změn a není příliš pozdě. “ To zahrnuje použití přírodního zastínění, například prostřednictvím agrolesnictví, pro pěstování plodin, a – v tropických oblastech – použití biouhlu jako hnojiva. Hurlbert uvedl, že země, jako je Kanada, mohou „ovládat vliv prostřednictvím vlastního používání obchodních podmínek a politik“, aby „zajistily, že dovážené potraviny budou pěstovány bez poškození krajiny a rozšiřování pouští v zámoří“. Spotřebitelé, jakož i organizace a vlády, mohou například při získávání dřevařských výrobků a potravin požadovat certifikáty udržitelnosti. \n\nVe videu Organizace spojených národů z 9. srpna citovala Valerie Masson-Delmotte nově vydanou zprávu s tím, že v současné době žije více než 500 milionů lidí v oblastech kde změna klimatu negativně ovlivnila půdu, kde dochází k degradaci či desertifikace. Mnozí jsou nuceni migrovat. Mezinárodní skupina 107 autorů vyzvala všechny národy, aby přijaly principy udržitelného využívání půdy s cílem „omezit emise skleníkových plynů dříve, než bude příliš pozdě“, a spolupracovat na budování dlouhodobých systémů zajišťování potravin, aby podporovali zemědělce s programy, které pomohou budovat jejich odolnost a pomáhají jim zapojit se do trhu. \n\nMístopředseda IPCC a ředitel institutu ANU pro klimatické změny Mark Howden, který je jedním z autorů SRCCL, uvedl, že „krajina v současné době přispívá ke změně klimatu“ a lepší hospodaření s půdou „by mělo mnoho ekonomických, environmentálních a zdravotních výhod“ a přineslo by to „přínosy pro zemědělce, komunity, vlády a biologickou rozmanitost, ale také by pomohlo řešit změnu klimatu“. \n\nNa přípravě SRCCL se podílelo 107 odborníků z 52 zemí v roli koordinujících vedoucích autorů a hlavních autorů ve třech pracovních skupinách IPCC a pracovní skupiny pro národní inventury skleníkových plynů. Padesát tři procenta autorů zprávy pochází z rozvojových zemí a čtyřicet procent koordinujících vedoucích autorek jsou ženy. \n\nDeník \"The Economist\" uvedl ve svém článku z 10. srpna 2019, že zpráva \"představuje další varování o stavu planety a způsobu, jakým lidé mění prakticky každý kout každého kontinentu. Lidské aktivity ovlivňují zhruba tři čtvrtiny nezaledněné pevniny Země, což má obrovské důsledky pro klima.“ BBC publikovala řadu článků, týkajících se zveřejnění zprávy. Roger Harrabin, analytik BBC pro životní prostředí, uvedl, že zpráva se „stane nejuznávanější zprávou o způsobu, jakým využíváme a zneužíváme krajinu“. Podle článku z \"New York Times\" z 8. srpna 2019, SRCCL, který byl „připraven více než 100 odborníky z 52 zemí“, zjistil, že „půl miliardy lidí již žije v místech, která se mění v poušť, a půda se ztrácí 10 až 100 krát rychleji, než se tvoří.“ Ve stejném článku je uvedeno, že pětinásobný nárůst migrantů na hranicích Spojených států a Mexika ze Salvadoru, Guatemaly a Hondurasu „se časově shoduje se suchým obdobím, kdy mnoho lidí nemá dostatek jídla“. Někteří vědci „to označili za jasný signál klimatické změny“. Název článku v \"Atlantiku\" zní: „Tato země je jediná země, která existuje“. Článek říká, že SRCCL je milníkem, protože říká, že samotná nezaledněná půda, kterou lidé potřebují pro pěstování potravin, je „jedinečná a vzácná“. Po celá desetiletí vědci a výzkumníci v oblasti klimatu zobrazovali krajinu jako „neomezenou“ čisticí „globální houbu“. \"Washington Post\" označil studii SRCCL za mezníkovou.\n\n"}
{"id": "1515606", "url": "https://cs.wikipedia.org/wiki?curid=1515606", "title": "Josef Kumpán", "text": "Josef Kumpán\n\nJosef Kumpán (23. prosince 1885 Mladá Boleslav – 9. května 1961 Praha) byl český krajinářský a zahradní architekt, zasloužil se o rozvoj českého sadovnictví.\n\nNarodil se do zahradnické rodiny, v Litoměřicích absolvoval nižší reálku, vyučil se v Eisenbergských koniferových školkách v Jezeří a v letech 1904 až 1907 studoval na Vyšší ovocnicko-zahradnické škole v Lednici. Poté získával praxi ve Francii ve firmě Moser & Fils a v Německu u Jacoba Ochse. Po válce si už v Čechách otevřel vlastní projekční kancelář, nejdříve v Roudnici nad Labem, později se přesunul do Prahy.\n\nJosef Kumpán vyprojektoval celou řadu vilových zahrad, zámeckých zahrad i veřejných parků, zejména v Praze a ve středních Čechách. Šlo např. o parky zámků Zbraslav a Lány, zahradu Na Valech na Pražském hradě, Fürstenberskou zahradu pod Pražským hradem a Růžový sad na Petříně. Dále různé veřejné sady, botanické zahrady či zahradní kolonie v Kolíně, Hradci Králové, Moravské Třebové, Třebíči nebo Zlíně. Ve své době byl nepochybně autorem nejvíce realizovaných návrhů veřejné zeleně v Československu.\n\nPůsobil též veřejně. Byl členem Československé zemědělské akademie, Československé Národní společnosti zahradnické, Svazu spolků pro okrašlování a ochranu domoviny v Čechách, Dendrologické společnosti v Průhonicích i Deutsche Gartenkunst-Gesellschaft a Oestler Österreichische Gartenbau Gesellschaft. Publikoval díla \"Novodobá zahrada\" (1920), \"Před založením zahrady\" (1930), \"Zahradní besídky a jejich rostlinná výzdoba\" (1938) a \"Sadová úprava vesnice\" (1939), byl redaktorem časopisu \"Okrašlovací rádce\" a celou řadu příspěvků zveřejnil i v dalších odborných časopisech. Působil také jako zkušební komisař pro učitele vyšších zahradnických škol. Svým vlivem a odkazem Josef Kumpán patří mezi nejvýznamnější české zahradní architekty.\n"}
{"id": "1515607", "url": "https://cs.wikipedia.org/wiki?curid=1515607", "title": "Vila Havlík", "text": "Vila Havlík\n\nVila Havlík je rodinný dům, který stojí v Praze 5-Hlubočepích ve vilové čtvrti Barrandov na rohu ulic Barrandovská a Filmařská.\n\nVilu postavenou v letech 1939–1940 pro ředitele pražské části automobilky Škoda Havlíka navrhl architekt Josef Kačírek.\n\nVila postavená podle vzoru španělských a kalifornských haciend je kryta valbovou střechou. Stavba na obdélném půdorysu má suterén a dvě nadzemní podlaží. Terasu na jihovýchodní straně nesou dvě přízemní arkády, které zároveň kryjí hlavní vchod.\n\n\n\n"}
{"id": "1515608", "url": "https://cs.wikipedia.org/wiki?curid=1515608", "title": "Atletika na Letních olympijských hrách 1984 – 100 metrů ženy", "text": "Atletika na Letních olympijských hrách 1984 – 100 metrů ženy\n\n"}
{"id": "1515611", "url": "https://cs.wikipedia.org/wiki?curid=1515611", "title": "Atletika na Letních olympijských hrách 1988 – 100 metrů ženy", "text": "Atletika na Letních olympijských hrách 1988 – 100 metrů ženy\n\n"}
{"id": "1515612", "url": "https://cs.wikipedia.org/wiki?curid=1515612", "title": "Sweetbitter", "text": "Sweetbitter\n\nSweetbitter je americký dramatický televizní seriál. Je inspirován stejnojmenným románem spisovatelky Stephanie Danler. Měl premiéru dne 6. května 2018 na stanici Starz. V červenci 2018 bylo oznámeno, že stanice objednala druhou řadu, která měla premiéru dne 14. července 2019.\n\nV prosinci 2019 byl seriál stanicí Starz po dvou řadách zrušen.\n\nSeriál sleduje Tess, která krátce po příjezdu do New Yorku získá místo v proslulé restauraci v centru města. Rychle jí je představen svět drog, alkoholu, lásky, chtíčů a místních barů, ve kterém se snaží zorientovat.\n\n\n\n\nV červenci 2017 bylo oznámeno, že nový seriál stanice Starz podle románu \"Sweetbitter\" od Stephanie Danler je právě ve vývoji. Prvotní scénář projektu vytvořili Danler a Stu Zichermanovi a napsala jej Danlerová. Pilotní díl produkovala společnost Plan B Entertainment. Starz následně nechalo objednat další scénáře a sestavilo scenáristický tým kvůli potenciálnímu objednání celé řady.\n\nPrvní řada o šesti půlhodinových dílech byla stanicí Starz oficiálně objednána v říjnu 2017. Bylo také uvedeno, že se Richard Shepard stane režisérem a výkonným producentem, Donna Bloom producentkou a Laura Rosenthal bude pracovat na obsazení herců.\n\nV lednu 2018 bylo na každoroční zimní tiskové konferenci Television Critics Association oznámeno, že seriál bude mít premiéru 6. května 2018. Dne 13. července 2018 bylo ohlášeno, že stanice Starz objednala druhou řadu, která měla premiéru 14. července 2019. Dne 20. prosince 2019 byl seriál stanicí Starz po dvou řadách zrušen.\n\nDne 6. října 2017, dva dny po objednání produkce první řady, bylo oznámeno, že herečka Ella Purnell byla obsazena do hlavní role jako Tess. Ke konci měsíce byl odlahen zbytek obsazení: Tom Sturridge, Caitlin FitzGerald, Paul Sparks, Evan Jonigkeit, Daniyar, Eden Epstein a Jasmine Mathews. Dne 17. ledna 2018 bylo oznámeno, že si Jimmie Saito zahraje vedlejší roli „pohledného a rozhodného šéfa restaurace“ Scotta. Dne 24. října 2018 bylo ohlášeno obsazení Sandry Bernhard, která se objeví ve druhé řadě v hostující roli.\n\nNatáčení první řady probíhalo od října do prosince 2017 v New Yorku.\n\nSvětová premiéra seriálu se konala dne 26. dubna 2018 v divadle SVA Theatre v New Yorku během každoročního Filmového festivalu Tribeca. Po promítání proběhla diskuse s tvůrkyní, výkonnou producentkou a spisovatelkou Stephanie Danler, výkonným producentem Stuartem Zichermanem a s členy obsazení Ellou Purnell, Caitlin FitzGerald, Tomem Sturridgem a Paulem Sparksem.\n\n"}
{"id": "1515614", "url": "https://cs.wikipedia.org/wiki?curid=1515614", "title": "Vila Kröhn", "text": "Vila Kröhn\n\nVila Kröhn je rodinný dům, který stojí v Praze 5-Hlubočepích ve vilové čtvrti Barrandov v ulici Filmařská.\n\nVilu postavenou v letech 1936–1937 pro pana Kröhna navrhl architekt Václav Girsa.\n\nTřípodlažní dům má na východní a jižní fasádě asymetricky umístěné balkony. Fasáda v druhém a třetím nadzemním podlaží je omítnuta drsnou omítkou, přízemí a některé detaily ve vyšších podlažích jsou z režných cihel (nárožní pilířky a podokenní pásy).\n\nZ východního průčelí vystupuje rizalit s jedním oknem v každém podlaží, ze západního rizalit s vertikálním oknem u schodiště. V severní částí původní zahrady je rokle s menším oválným jezírkem. V zahradě rostou pouze jehličnaté a listnaté stromy, nejsou zde stromy ovocné.\n\n\n\n"}
{"id": "1515615", "url": "https://cs.wikipedia.org/wiki?curid=1515615", "title": "Seznam dílů seriálu Sweetbitter", "text": "Seznam dílů seriálu Sweetbitter\n\nToto je seznam dílů seriálu \"Sweetbitter\". Americký dramatický televizní seriál \"Sweetbitter\" měl premiéru 6. května 2018 na stanici Starz.\n\n<onlyinclude></onlyinclude>\n\n"}
{"id": "1515616", "url": "https://cs.wikipedia.org/wiki?curid=1515616", "title": "The White Crow", "text": "The White Crow\n\nThe White Crow je britsko-francouzský hraný film z roku 2018, který režíroval Ralph Fiennes podle románu \"Rudolf Nureyev: The Life\" Julie Kavanagh. Film zachycuje osudy ruského tanečníka Rudolfa Nurejeva, který během svého zájezdu do Paříže emigroval. Snímek měl světovou premiéru na Telluride Film Festival 31. srpna 2018. V ČR byl uveden v roce 2019 na filmovém festivalu Febiofest pod názvem \"Bílá vrána\".\n\nV roce 1961 odjíždí Kirovova baletní skupina s Rudolfem Nurejevem na hostování do Paříže, doprovázená členy KGB, kteří tanečníky hlídají a omezují jejich kontakty s cizinci na minimum. Nicméně hned po ubytování na Place de la République se Nurejev rozhodne projít se po městě. V Palais Garnier se večer koná francouzská premiéra baletu \"La Bayadère\". Večer se koná společenský večer, na kterém se Nurejev seznámí s tanečníkem Pierrem Lacottem a Clarou, která byla zasnoubená se synem ministra kultury Andrého Malrauxe. Tráví s nimi svůj volný čas. Když soubor pokračuje do Londýna, Nurejev se na letišti Le Bourget dovídá, že on jediný se vrátí do Moskvy. Nurejev se obává konce své taneční kariéry a přímo na letišti s pomocí Clary uteče a požádá o politický azyl.\n\nFilm není vyprávěn chronologicky, ale je prokládán zpětnými pohledy do Nurejevova života od jeho narození, přes dětství, jeho příchod do Leningradu a spolupráci s jeho mentorem Alexandrem Puškinem až po jeho úspěchy. \n"}
{"id": "1515617", "url": "https://cs.wikipedia.org/wiki?curid=1515617", "title": "Atletika na Letních olympijských hrách 1996 – 100 metrů ženy", "text": "Atletika na Letních olympijských hrách 1996 – 100 metrů ženy\n\nBěh na 100 metrů žen na Letních olympijských hrách 1996 se uskutečnil ve dnech 26. července a 27. července na Olympijském stadionu v Atlantě. \n\n"}
{"id": "1515619", "url": "https://cs.wikipedia.org/wiki?curid=1515619", "title": "Coppa Italia 2017/18", "text": "Coppa Italia 2017/18\n\n\"Zápasy byly na programu 29.- 30. července 2017.\n\n\n\"Zápasy byly na programu 5.- 6. srpna 2017.\n\n\"Zápasy byly na programu 11.- 13. srpna 2017.\n\n\"Zápasy byly na programu 28.- 30. listopadu 2017.\n\n\"Zápasy byly na programu 12.- 20. prosince 2017.\n\n\"Zápasy byly na programu 26. prosince 2017 - 2. ledna 2018.\n\n\"Zápasy č. 1 byly na programu 30. a 31. ledna 2018, zápasy č. 2 byly na programu 28. února 2018.\n\n"}
{"id": "1515622", "url": "https://cs.wikipedia.org/wiki?curid=1515622", "title": "Natalja Něgodová", "text": "Natalja Něgodová\n\nNatalja Igorjevna Něgodová (Ната́лья И́горевна Него́да, * 12. listopadu 1963 Moskva) je ruská herečka a modelka. Vystudovala hereckou školu Moskevského uměleckého akademického divadla, v roce 1986 dostala angažmá v Centrálním dětském divadle. V roce 1987 natočila svůj první film \"Zítra byla válka\", o rok později ztvárnila titulní roli ve filmu \"Malá Věra\", který vzbudil světový ohlas kritikou sovětského způsobu života i otevřenými sexuálními scénami. V roce 1989 získala cenu Nika za nejlepší ženský herecký výkon, stala se také první sovětskou občankou, která pózovala pro časopis \"Playboy\".\n\nPočátkem devadeátých let se odstěhovala do USA, kde hrála mj. ve filmu \"Soudruzi v akci\" a v seriálu \"Zákon a pořádek\". Od roku 2007 žije opět v Moskvě. Za hlavní roli ve filmu \"Buben, baraban\" převzala v roce 2009 cenu Bílý slon udělovanou Sdružením ruských filmových kritiků. Angažuje se také ve společenských otázkách, podepsala petici za propuštění členek skupiny Pussy Riot.\n"}
{"id": "1515623", "url": "https://cs.wikipedia.org/wiki?curid=1515623", "title": "Atletika na Letních olympijských hrách 2000 – 100 metrů ženy", "text": "Atletika na Letních olympijských hrách 2000 – 100 metrů ženy\n\nBěh na 100 metrů žen na Letních olympijských hrách 2000 finále se uskutečnilo 23. září na Olympijském stadionu v Sydney. \n\n"}
{"id": "1515624", "url": "https://cs.wikipedia.org/wiki?curid=1515624", "title": "Akademie kouzel", "text": "Akademie kouzel\n\nAkademie kouzel (v anglickém originále WITS Academy) je americký sitcom ve formátu telenovely cílený na dospívající publikum. První a jediná řada seriálu byla poprvé vysílána na televizní stanici Nickelodeon od 5. do 30. října 2015. Jedná se o spin-off navazující na seriál Čarodějka každým coulem. Tvůrkyní seriálu byla Catharina Ledeboer, výkonnými producenty José V. Scheuren a Tatiana Rodriguez. Produkci měly na starost společnosti Viacom International a Cinemat Inc.\n\n\n\n\n"}
{"id": "1515627", "url": "https://cs.wikipedia.org/wiki?curid=1515627", "title": "Důl Nevřeň", "text": "Důl Nevřeň\n\nDůl Nevřeň je historický hlubinný důl v oblasti ložisek kaolinových arkóz v okrese Plzeň-sever. Důl, který se nachází na katastru obce Nevřeň a od roku 2016 je v majetku této obce, je od června roku 2019 zpřístupněn veřejnosti.\n\nLožisko kaolinových arkóz, které se nachází ve svazích zalesněného kopce na levém břehu říčky Třemošné severovýchodně od obce Nevřeň, sestává ze dvou částí. První část zahrnuje oblast, kde byla v druhé polovině 19. století probíhala těžba povrchovým i hlubinným způsobem. Druhou část představuje tzv. Stejskalský les o celkové rozloze 182 ha, zahrnující lesy Dlouhý, Smrčí, Stejskalský, Dubí a Ovčí. Stejskalský les měl jiné majitele, než zmíněná první část ložiska - patřil k velkostatku rodiny Wopršálkovy v Nekmíři a Kokořově. Jednalo se o potomky plzeňského právníka JUDr. Stanislava Wopršálka, který v roce 1895 koupil od Lobkowitzů celé panství, jehož součástí byla i Nevřeň. Ve 20. a 30. letech 20. století zde majitelé nechali provést geologický průzkum. Celkem bylo v této oblasti vyraženo 26 průzkumných šachtic až do hloubky 26 metrů, avšak nepříliš kvalitní kaolin byl nalezen jen ve šesti z nich,v důsledku čehož firma Západočeské kaolinky odmítla nabídku rodiny Wopršálkovy na otevření a provozování dolu.\n\nV druhé polovině 19. století se ves Nevřeň v důsledku těžby kaolinu a posléze také černého uhlí proměnila v horní osadu. Zpočátku se kaolin těžil v lomech na povrchu, těžbu kaolinových arkóz v hlubinném dole zahájil v roce 1870 podnikatel Süsse, který zde do roku 1873 vlastnil také úpravnu vytěžené horniny. Následovali vlastníci Wimperger (1873 - 1876), Marcel (1876 -1879) a Pinkas (1879 - 1884). V roce 1884 ložisko odkoupil podnikatel Wedell (původním jménem Wedeles), který těžbu podstatně zmodernizoval. Nechal pořídit parní stroj a v dole zavedl kolejovou dopravu. Důlní chodby dosahovaly šířky až šesti metrů a výšky až 12 metrů (některé zdroje uvádějí až 18 metrů). Vytěženou surovinu odváželi místní rolníci svými povozy na nádraží do Kozolup a později do Třemošné. Objem denní těžby v dané době představoval dva až tři vagóny, tj. 20 až 30 tun.\n\nDoprava materiálu po neudržovaných místních komunikacích však byla značně obtížná, navíc hornina byla velmi tvrdá a obsahovala jen 12 až 14% kaolinu. Když Leo Wedell získal pozemky v nedalekých Ledcích, které měly výhodnější polohu, rozhodl se v roce 1897 nevřeňský důl uzavřít a veškeré těžební zařízení přesunul do Ledců. K určitým pokusům o obnovení hlubinné těžby kaolinu v Nevřeni zřejmě došlo kolem roku 1920, jak tomu mj. nasvědčuje datum na stěně jedné ze štol, avšak těžba nakonec obnovena nebyla.\n\nKolem roku 1915 byla v Nevřeni zahájena těžba černého uhlí, které bylo používáno v domácnostech i v místních průmyslových provozech. Těžilo se ve třech dolech, největší důl Irene dosáhl hloubky 43 metrů. Těžba černého uhlí byla v Nevřeni zastavena koncem roku 1925.\n\nPo téměř století zůstal nevřeňský kaolinový důl opuštěný a uzavřený, i když někteří odvážlivci do něj občas pronikli a zanechali v něm nejen různé nápisy a vlastní výtvory, ale i odpadky a poničené stěny chodeb. K významné změně došlo až v druhé dekádě 21. století, kdy bylo v Nevřeni na místě vyhořelého hostince vybudováno moderní víceúčelové zařízení Centrum Caolinum. Návštěvnické Centrum Caolinum s multimediální expozicí o geologické minulosti a historii těžby kaolinu v oblasti Nevřeně bylo otevřeno v roce 2014. V roce 2016 převedlo Ministerstvo životního prostředí ČR bývalý hlubinný důl do majetku obce Nevřeň. Záměrům Nevřeňských otevřít pro veřejnost obtížně dostupný důl (přístup byl dosud možný jen šest metrů dlouhou skruží) napomohla i skutečnosti, že si zdejší podzemí vybrali filmaři pro natáčení některých exteriérů pohádky režiséra Marka Najbrta Čertí brko. Právě s pomocí filmařů byl vybudován nový vstupní portál a přístupová chodba do dolu. Částkou 100 000 korun na zavedení elektřiny v dole přispěl i Krajský úřad Plzeňského kraje. Po pečlivých úpravách byl kaolinový důl v Nevření zpřístupněn veřejnosti 15. června 2019.\n\nK dolu vede od Centra Caolinum v Nevřeni zhruba 1 km dlouhá naučná stezka \"Pod zemí\" s panely věnovanými jednotlivým druhům živočichů, rostlin i lidské činnosti, spjatým s životem pod zemí. Během návštěvnické sezóny je důl přístupný o víkendech, v měsících červenci a srpnu zpravidla navíc ještě také v úterý. Je doporučeno objednání návštěvy dolu prostřednictvím rezervačního systému Centra Caolinum.\n\n\n"}
{"id": "1515629", "url": "https://cs.wikipedia.org/wiki?curid=1515629", "title": "Ivanka Lefeuvre", "text": "Ivanka Lefeuvre\n\nIvanka Lefeuvre (* Šimková 25. dubna 1949 Praha, známá také jako Hyblerová) je česko-francouzská psycholožka, disidentka, signatářka Charty 77 a spolupracovnice Výboru na obranu nespravedlivě stíhaných.\n\nStudovala psychologii na Universitě Jana Evangelisty Purkyně v Brně, ale kvůli nesouhlasu s normalizací byla ze studií vyloučena. Za šíření letáků vyzývajících k bojkotu voleb do Federálního shromáždění strávila šest měsíců ve vazbě. Poté se jí s obtížemi podařilo dostudovat na Filozofické fakultě Univerzity Karlovy. 28. prosince 1976 jako jedna z prvních podepsala Chartu 77. V roce 1982 byla v rámci akce Asanace donucena k emigraci. Odstěhovala se tedy do Francie, protože uměla francouzsky a měla zde známé. I v emigraci pokračovala ve spolupráci s Výborem na obranu nespravedlivě stíhaných, rádiem Svobodná Evropa a pařížskou redakcí časopisu \"Svědectví\". V roce 2014 vydala knihu \"Migrace 1982\".\n"}
{"id": "1515630", "url": "https://cs.wikipedia.org/wiki?curid=1515630", "title": "Atletika na Letních olympijských hrách 2004 – 100 metrů ženy", "text": "Atletika na Letních olympijských hrách 2004 – 100 metrů ženy\n\n"}
{"id": "1515635", "url": "https://cs.wikipedia.org/wiki?curid=1515635", "title": "Salisbury Garden", "text": "Salisbury Garden\n\nZahrada Salisbury Garden je (spolu s Art Square) veřejnou zahradou a uměleckým komplexem v dřívější čtvrti Tsim Sha Tsui v jižním Kowloonu v Hongkongu. Rozléhá se podél Salisbury Road, probíhající severně, a přístavem Victoria Harbour na jihu. Zahrada byla otevřena roku 1997, Art Square 2014.\n\nSalisbury Garden je veřejná zahrada, která byla otevřena v roce 1997 a nyní je řízena odborem volného času a kulturních služeb \"Leisure and Cultural Services Department\" (LCSD), oddělením hongkonské vlády. Zahrada je součástí kulturního komplexu Hong Kong Cultural Centre Complex (HKCCC), který mimo zahrady zahrnuje i kulturní centrum Hong Kong Cultural Centre, muzeum umění Hong Kong Museum of Art a vesmírné muzeum Hong Kong Space Museum V lednu 2013 byl celý areál na návrh přístavní komise a LCSD důkladně restaurován, mimo jiné byla zahrada v první fázi obnovy rozšířena. Ke znovuotevření došlo v prosinci 2017.\n\nNáměstí umění v Salisbury Garden, anglicky \"Art Square at Salisbury Garden\" (zkráceně a často jen \"Art Square\"), bylo zřízeno v rámci obnovy a rozšíření zahrady Salisbury Garden. Art Square bylo koncipováno jako doplněk k zahradě Salisbury Garden, jako prostor k výstavám pod širým nebem („outdoor“). Art Square bylo otevřeno 22. února 2014 a od té doby je prostor využíván zejména pro výstavy místních umělců. Měnící se výstavy jsou navrhovány a instalovány muzeem \"Museum of Art\", které zde má i dohled. Probíhají tu také jiné kulturní programy.\n\nV minulosti se na Art Square konaly následující výstavy:\n\n\n"}
{"id": "1515636", "url": "https://cs.wikipedia.org/wiki?curid=1515636", "title": "Seznam armád Evropy", "text": "Seznam armád Evropy\n\nTento seznam zahrnuje všechny armády v Evropě podle jejich síly.\n"}
{"id": "1515639", "url": "https://cs.wikipedia.org/wiki?curid=1515639", "title": "Jane Greerová", "text": "Jane Greerová\n\nJane Greerová (9. září 1924 Washington, D.C. – 24. srpna 2001 Los Angeles) byla americká herečka.\n\nZačínala jako modelka a sboristka, pro film ji v roce 1942 objevil Howard Hughes. Vynikla jako představitelka osudových žen v žánru film noir. Hlavní roli Kathie ztvárnila po boku Roberta Mitchuma ve filmu Jacquese Tourneura \"Pryč od minulosti\" (1947). Její proslulý záhadný výraz způsobila periferní obrna lícního nervu, kterou utrpěla v mládí a po níž musela znovu rozcvičovat mimické svalstvo. \n\nÚčinkovala v televizních seriálech \"Columbo\", \"To je vražda, napsala\" a \"Městečko Twin Peaks\".\n\nV roce 1960 získala svoji hvězdu na Hollywoodském chodníku slávy.\n\nJejí syn Lawrence Lasker je scenárista a producent.\n\nJejí původní jméno znělo \"Bettejane\". Změnila si je v počátcích filmové kariéry, protože se podle ní nehodilo k jejímu hereckému typu.\n\n"}
{"id": "1515641", "url": "https://cs.wikipedia.org/wiki?curid=1515641", "title": "Louis Hofmann", "text": "Louis Hofmann\n\nLouis Hofmann (* 3. června 1997 Bensberg / Bergisch Gladbach) je německý herec.\n\nHofmann vyrůstal v Kolíně nad Rýnem a první zkušenosti před kamerou získal v letech 2006–2008 v magazínu \"Servicezeit\" vysílaného WDR. V roce 2009 hrál v televizním seriálu \"Danni Lowinski\". V roce 2010 hrál hlavní dětské role ve filmech \"Der verlorene Vater\" a \"Tod in Istanbul\". Následovaly role v seriálech \"Wilsberg\" a \"Kobra 11\" a titulní role ve filmu \"Tom Sawyer\" (2011) a jeho pokračování \"Die Abenteuer des Huck Finn\". V roce 2014 hrál Hofmann ve filmu \"Das Zeugenhaus\" a o rok později ve filmu \"Freistatt\", za kterou obdržel několik ocenění. V roce 2015 Louis Hofmann hrál v dánsko-německém filmu \"Under sandet\". V roce 2016 hrál ve filmu \"Die Mitte der Welt\" a v roce 2017 v seriálu \"Dark\".\n\n\n\n"}
{"id": "1515642", "url": "https://cs.wikipedia.org/wiki?curid=1515642", "title": "Atletika na Letních olympijských hrách 2008 – 100 metrů ženy", "text": "Atletika na Letních olympijských hrách 2008 – 100 metrů ženy\n\n"}
{"id": "1515644", "url": "https://cs.wikipedia.org/wiki?curid=1515644", "title": "Seznam dílů seriálu Čarodějka každým coulem", "text": "Seznam dílů seriálu Čarodějka každým coulem\n\nToto je \"'seznam dílů seriálu \"Čarodějka každým coulem\".\n"}
{"id": "1515648", "url": "https://cs.wikipedia.org/wiki?curid=1515648", "title": "Atletika na Letních olympijských hrách 2012 – 100 metrů ženy", "text": "Atletika na Letních olympijských hrách 2012 – 100 metrů ženy\n\n"}
{"id": "1515649", "url": "https://cs.wikipedia.org/wiki?curid=1515649", "title": "Atletika na Letních olympijských hrách 2016 – 100 metrů ženy", "text": "Atletika na Letních olympijských hrách 2016 – 100 metrů ženy\n\n"}
{"id": "1515650", "url": "https://cs.wikipedia.org/wiki?curid=1515650", "title": "Teifi", "text": "Teifi\n\nTeifi je řeka ve Walesu. Je dlouhá 117 kilometrů a po Tywi je druhou nejdelší řekou, jejíž tok leží celý na území Walesu. Povodí Teifi zaujímá plochu 1008 km² a průměrný průtok dosahuje 29,1 m³/s.\n\nŘeka vytéká z jezera Llyn Teifi, ležícího v Kambrickém pohoří v nadmořské výšce 455 m. Vlévá se do Cardiganského zálivu širokým estuárem, v němž leží ostrov Ynys Aberteifi. Tvoří přirozenou hranici Ceredigionu s hrabstvími Carmarthenshire a Pembrokeshire. V povodí řeky převažují pastviny, známou památkou na jejím břehu je opatství Strata Florida. Nedaleko Cenarthu se nacházejí peřeje s historickým vodním mlýnem. Místní obyvatelé tradičně provozovali rybolov na člunech coracle. \n\nŘeka je chráněna jako Site of Special Scientific Interest. Žije zde vydra říční, losos obecný a vranka obecná, hojné jsou porosty lakušníku štětičkového. Nedaleko ústí do moře řeka protéká přírodní rezervací Coedmor.\n\n"}
{"id": "1515654", "url": "https://cs.wikipedia.org/wiki?curid=1515654", "title": "Cap Canaille", "text": "Cap Canaille\n\nCap Canaille [\"kap kanaj\"] ( \"Cap Naio\") je mys na francouzském pobřeží Středozemního moře. Nachází se v departementu Bouches-du-Rhône mezi městy Cassis a La Ciotat. Skalní útes \"Falaises de Soubeyrannes\" tvořený vápencem a pískovcem z turonského období dosahuje výšky 399 metrů a je nejvyšší ve Francii. Na vrchol vede vyhlídková silnice Corniche des Crêtes, lokalita je vyhledávána také příznivci skalního lezení. Mys patří k národnímu parku Calanques.\n\nNázev pochází z latinského výrazu \"Canalis mons\" a je odvozen od místního akvaduktu.\n\nNatáčely se zde filmy \"Na stromě\" a \"Taxi\".\n"}
{"id": "1515656", "url": "https://cs.wikipedia.org/wiki?curid=1515656", "title": "Zuzana Stavná", "text": "Zuzana Stavná\n\nZuzana Stavná (* 21. května 1984 Košice, Československo) je slovenská herečka a tanečnice působící v Česku.\n\nVystudovala hereckou konzervatoř v Košicích a činoherní herectví na DAMU v Praze.\n\nJe známá díky seriálu \"Ulice\", kde hrála postavu Zory, či seriálu \"Ordinace v růžové zahradě 2\", kde ztvárnila postavu Inny Lisenko. Dále si zahrála jednu z hlavních postav ve filmu Jana Hřebejka \"Zakázané uvolnění\".\n\n"}
{"id": "1515657", "url": "https://cs.wikipedia.org/wiki?curid=1515657", "title": "Bitva u Vltavy", "text": "Bitva u Vltavy\n\nBitva u Vltavy se odehrála roku 872 mezi franskými vojsky vedené mohučským arcibiskupem Liutbertem a kmenem Čechů. V této bitvě zvítězili Frankové, Čechové se však uchýlili do svých hradišť, na které si již Frankové netroufli a odtáhli zpět do Východofranské říše. Jediná zmínka o této bitvě pochází z Fuldských letopisů.\n\nV roce 870 na Velké Moravě povstal Svatopluk proti svému strýci Rostislavovi a s pomocí franských vojsk se mu Rostislava podařilo vydat Ludvíku II. Němci. Svatopluk po tomto činu očekával, že ho Frankové dosadí na pozici velkomoravského panovníka. Ludvík Němec ovšem namísto toho vyslal na Velkou Moravu dva franské markrabí, Viléma a Engilšalka I., coby velkomoravské regenty. Svatopluk byl zároveň se sv. Metodějem uvězněn patrně v Ellwangen. Roku 871 proti vnucené franské vládě vypuklo na Velké Moravě lidové povstání, vedené Slavomírem, knězem z rodu Mojmírovců. Ludvík Němec vyslal proti povstání své vojsko, které však bylo brzy poraženo. Proto vyslal druhou výpravu, do jejíhož čela dosadil propuštěného Svatopluka, od kterého se mu dostalo slibu, že povstání přemůže. Jakmile ale franská výprava dorazila k hlavní velkomoravské pevnosti, Svatopluk přeběhl na povstaleckou stranu, chopil se vojenského velení a franské síly zcela rozdrtil.\n\nMezi Velkou Moravou a Východofranskou říší brzy vypukla válka. V květnu roku 872 vytáhli Frankové nejen proti Moravě, ale i proti Čechům. Velitel armády proti Moravě byl Karloman, syn Ludvíka II. Němce, a jeho pomocníkem byl svatý Arn (biskup würzburský). Moravskému vojsku se podařilo přepadnout část franského vojska, odpočívajícího na břehu Dunaje a díky tomuto přepadení nad Franky zvítězili.\n\nZ textu Annales Fuldenses vyplývá, že zatímco Moravané se útoku na jaře 872 ubránili, Čechové utrpěli porážku. Poté se však uchýlili do svých hradišť, na ty si Frankové už netroufli, takže aspoň poplenili zemi a pak odtáhli. Poprvé v této bitvě jsou zmíněná jména nějakých českých vládců Svatoslava/Světislava (lat. Zuentislan/Zuentisla či Zuuentislan), Vitislava/Vítěslava (lat. Witizlan), Hermana/Heřmana (lat. Heriman/Herman), Spytimíra (lat. Spoitimar/Spoitamar či Spoimar) a Mojslava (Moyslan/Myslan/Nyslan či Mislan). V jednom z nejstarších rukopisů je zmíněný i \"Goriwei\", podle Františka Palackého, Dušana Třeštíka a dalších historiků se jedná o prvního historicky doloženého Přemyslovce, knížete Bořivoje I. Důvod, proč je jméno Bořivoje v některých rukopisech vynecháno, je dodnes neznámý.\n\n"}
{"id": "1515658", "url": "https://cs.wikipedia.org/wiki?curid=1515658", "title": "Letiště Sumburgh", "text": "Letiště Sumburgh\n\nLetiště Sumburgh () (IATA: LSI, ICAO: EGPB) je největší vnitrostátní civilní letiště na Shetlandských ostrovech ve Skotsku ve Spojeném království. Nachází se na jižním výběžku ostrova Mainland u vesnice Sumburgh asi 40 km jižně od Lerwicku, hlavního města souostroví. \n\nLetiště obsluhuje letecká společnost Loganair (od září 2017 pod značkou Flybe). Z letiště fungují vnitrostátní lety do Aberdeenu, Glasgow, Edinburghu, Inverness a Kirkwallu.\n"}
{"id": "1515663", "url": "https://cs.wikipedia.org/wiki?curid=1515663", "title": "Letiště Kirkwall", "text": "Letiště Kirkwall\n\nLetiště Kirkwall (, IATA: KOI, ICAO: EGPA) je největší vnitrostátní civilní letiště na Orknejských ostrovech ve Skotsku ve Spojeném království. Leží se na ostrově Mainland necelých 5 kilometrů od hlavního a největšího města soustroví - Kirkwall.\n\nLetiště obsluhuje letecká společnost Loganair (od září 2017 pod značkou Flybe) a jsou odtud provozovány vnitrostátní lety do Aberdeenu, Glasgow, Edinburghu, Inverness a Sumburgh (Shetlandy).\n\nLetiště bylo navrženo a postaveno jako vojenská letecká základna na ochranu blízké námořní základny ve Scapa Flow. V roce 1948 bylo převedeno pod ministerstvo civilního letectví. V roce 1986 přešlo pod správu společnosti \"Highlands and Islands Airports\".\n\n"}
{"id": "1515666", "url": "https://cs.wikipedia.org/wiki?curid=1515666", "title": "Mainland (Shetlandy)", "text": "Mainland (Shetlandy)\n\nMainland (, , starosever. \"Megenland\") je hlavní ostrov Shetlandských ostrovů ve Skotsku. Na ostrově se nachází jediné město (\"burgh\") na Shetlandech - Lerwick a zároveň je hlavním dopravním uzlem zabezpečující většinu leteckého (letiště Sumburgh) a lodního spojení celého souostroví. \n\nNa ostrově žijí čtyři pětiny obyvatel Shetland a z ostrovů souostroví má Mainland i nejvyšší hustotu osídlení. Podle sčítání v roce 2011 na ostrově žije 18 765 obyvatel, což je zvýšení o sedm procent oproti sčítání v roce 2001, kdy zde žilo 17 550 obyvatel. V hlavním sídle ostrova, Lerwicku, žije téměř 7 tisíc lidí a je jedním z dopravních uzlů ostrova.\n"}
{"id": "1515675", "url": "https://cs.wikipedia.org/wiki?curid=1515675", "title": "Mainland (Orkneje)", "text": "Mainland (Orkneje)\n\nMainland (, , starosever. \"Megenland/Hrossey\") je hlavní ostrov Orknejských ostrovů ve Skotsku. Nachází se zde města Kirkwall a Stromness. Zároveň je hlavním dopravním uzlem, zabezpečujícím většinu leteckého (letiště Kirkwall) a lodního spojení celého souostroví. \n\nNa ostrově žijí tři čtvrtiny obyvatel Orknejí. Mainland má z celého souostroví nejvyšší hustotu osídlení. Podle sčítání v roce 2011 zde žilo 17 162 obyvatel, což je zvýšení o necelou osminu oproti sčítání v roce 2001, kdy zde žilo 15 314 obyvatel. V hlavním sídle ostrova, Kirkwallu, žije přes 9 tisíc lidí a je jedním z dopravních uzlů ostrova.\n"}
{"id": "1515682", "url": "https://cs.wikipedia.org/wiki?curid=1515682", "title": "Hong Kong Cultural Centre Complex", "text": "Hong Kong Cultural Centre Complex\n\nKulturní komplex Hong Kong Cultural Center Complex, zkráceně HKCCC, je soubor muzeí a dalších kulturních institucí v bývalém obvodu Tsim Sha Tsui na jihu Kowloonu v Hongkongu. Tato promenáda se rozléhá podél Salisbury Road, probíhající severně, a pobřežím přístavu Victoria Harbour na jihu.\n\nKomplex zahrnuje vesmírné muzeum Hong Kong Space Museum (otevřeno v roce 1980), kulturní středisko Hong Kong Cultural Center (1989), muzeum umění Hong Kong Museum of Art (1991) a zahradu Salisbury Garden (1997), která byla v roce 2014 rozšířena o tzv. náměstí umění Art Square. O komplex se stará odbor volného času a kulturních služeb \"Leisure and Cultural Services Department\" (LCSD).\n\nPo více než dvaceti letech existence kulturního komplexu se provozovatel LCSD rozhodl provést obnovu a rozšíření. V lednu 2013 byl předložen pracovní papír s návrhy, který obsahoval krátkodobá a dlouhodobá opatření:\n\nKosmické resp. vesmírné muzeum pro astronomii Hong Kong Space Museum (čínsky: 香港 太空 館) se skládá z planetária a dvou výstavních objektů: „Síň kosmické vědy“ (Hall of Space Science) a „Síň astronomie“ (Hall of Astronomy). Plánováno bylo již od roku 1961, otevřeno ale až 1980.\n\nKulturní centrum Hong Kong Cultural Center (čínsky: 香港 文化 中心) se skládá z koncertního sálu s více než 2000 místy, divadla pro operu, taneční, divadelní a baletní představení pro více než 1700 diváků, studijního divadla a z výstavní galerie. Budova byla otevřena 8. listopadu 1989.\n\nMuzeum umění Hong Kong Museum of Art (čínsky: 香港 藝術館) je nejdůležitější muzeem umění v Hongkongu. Cílem muzea je zachovat čínské kulturní dědictví a propagovat hongkongské umění. Muzeum má pozoruhodnou sbírku s více než 16 000 uměleckých předmětů. Muzeum bylo v roce 2015 uzavřeno pro komplexní víceletou renovaci. Znovuotevření je plánováno na rok 2019.\n\nZahrada Salisbury Garden je veřejná zahrada a umělecký komplex na pobřeží Victoria Harbour, otevřený v roce 1997; v roce 2014 byla rozšířena o tzv. náměstí umění Art Square (celý název: Art Square at Salisbury Garden), které slouží jako prostor pro umělecké akce, hudební vystoupení a další kulturní aktivity, zejména výstavy pro místní umělce.\n"}
{"id": "1515687", "url": "https://cs.wikipedia.org/wiki?curid=1515687", "title": "Ermesinda z Bigorre", "text": "Ermesinda z Bigorre\n\nErmesinda z Bigorre (\"Aragonsky Ermisenda de Bigorra\"), rozená \"Gerberga\" nebo \"Gisberga\" (1015 – 1. prosince 1049) byla první aragonskou královnou, dcerou hraběte Bernarda Rogera z Bigorre a jeho manželky Garsendy z Bigorre. Byla členkou rodu Foix, sestrou hraběte Bernarda II. z Bigorre, hraběte Rogera I. z Foix a pravděpodobně navarrské královny Štěpánky, manželky krále Garcíi Sáncheze III. Navarrského.\n\nJeště jako Gerberga se 22. srpna 1036 provdala za krále Ramira I. Aragonského. Po svatbě si změnila jméno na Ermesinda. Za třináct let manželství se páru narodilo několik potomků:\n\n\nVšechny Ermesindiny děti se dožily dospělosti. Ona sama zemřela 1. prosince 1049 a byla pohřbena v opatství San Juan de la Peña. Její manžel se o čtyři roky později oženil s Anežkou Akvitánskou.\n"}
{"id": "1515688", "url": "https://cs.wikipedia.org/wiki?curid=1515688", "title": "Atletika na Letních olympijských hrách 1900 – 200 metrů muži", "text": "Atletika na Letních olympijských hrách 1900 – 200 metrů muži\n\nBěh na 200 metrů mužů na Letních olympijských hrách 1900 se uskutečnil 22. července v Paříži. \n\nŠlo o premiéru této disciplíny na olympijských hrách. Startovalo v ní osm běžců ze sedmi zemí. Konaly se dva rozběhy, z nichž postoupili první dva závodníci do následného finále.\n\n"}
{"id": "1515689", "url": "https://cs.wikipedia.org/wiki?curid=1515689", "title": "Dusičnan cesný", "text": "Dusičnan cesný\n\nDusičnan cesný je chemická sloučenina se vzorcem CsNO. Podobně jako jiné dusičnany alkalických kovů se využívá v ohňostrojích jako barvivo a oxidant.\n\nKrystaly z dusičnanu cesného se využívají v infračervené spektroskopii a scintilačních detektorech; dále při výrobě optických skel a čoček.\n\nPodobně jako jiné dusičnany alkalických kovů se i dusičnan cesný při zahřívání rozkládá na dusitan a kyslík:\n\nCesium tvoří také dva kyselé dusičnany, které lze popsat vzorci CsNO.HNO a CsNO.2HNO (teploty tání 100 °C a 36-38 °C).\n"}
{"id": "1515691", "url": "https://cs.wikipedia.org/wiki?curid=1515691", "title": "Atletika na Letních olympijských hrách 1904 – 200 metrů muži", "text": "Atletika na Letních olympijských hrách 1904 – 200 metrů muži\n\n"}
{"id": "1515692", "url": "https://cs.wikipedia.org/wiki?curid=1515692", "title": "Leonid Michajlovič Batkin", "text": "Leonid Michajlovič Batkin\n\nLeonid Michajlovič Batkin (rusky Леонид Михайлович Баткин; 29. června 1932, Charkov – 29. listopadu 2016, Moskva) byl ruský historik a literární vědec.\n\nV roce 1955 absolvoval studium historie na Charkovské státní univerzitě a v roce 1959 obhájil disertační práci na téma \"Dante a politický boj ve Florencii od konce 13. do začátku 14. století\". Doktor historických věd byl od roku 1992.\n\nV letech 1956-1967 přednášel na Charkovské umělecké univerzitě. Byl propuštěn za „hrubé ideologické chyby“, včetně „propagandy čistého umění a formalismu“. \n\nOd roku 1968 pracoval v Ústavu obecných dějin Akademie věd SSSR. V letech 1987-1989 vyučoval současně na Státní historické a archivnické škole v Moskvě. Od roku 1992 byl hlavním vědeckým pracovníkem Ústavu vyšších humanitárních studií Ruské státní univerzity pro humanitní vědy.\n\nV květnu 2010 podepsal výzvu ruské opozice „Putin musí odejít“.\n\nByl specialistou na historii a teorii kultury, zejména na italskou renesanci. Oblasti výzkumu: italská renesance jako zvláštní druh kultury; povaha a omezení osobní identity v evropské kulturní historii; metodika studia individuálních a jedinečných jevů v dějinách kultury.\n"}
{"id": "1515693", "url": "https://cs.wikipedia.org/wiki?curid=1515693", "title": "Atletika na Letních olympijských hrách 1908 – 200 metrů muži", "text": "Atletika na Letních olympijských hrách 1908 – 200 metrů muži\n\n"}
{"id": "1515696", "url": "https://cs.wikipedia.org/wiki?curid=1515696", "title": "Atletika na Letních olympijských hrách 1912 – 200 metrů muži", "text": "Atletika na Letních olympijských hrách 1912 – 200 metrů muži\n\n"}
{"id": "1515698", "url": "https://cs.wikipedia.org/wiki?curid=1515698", "title": "Atletika na Letních olympijských hrách 1920 – 200 metrů muži", "text": "Atletika na Letních olympijských hrách 1920 – 200 metrů muži\n\n"}
{"id": "1515699", "url": "https://cs.wikipedia.org/wiki?curid=1515699", "title": "Gerswinda", "text": "Gerswinda\n\nGerswinda (také \"Gersuinda\" nebo \"Gervinda\", zemřela po roce 800) byla konkubínou císaře Karla Velikého, kterou se stala po smrti jeho poslední manželky Luitgardy. Podle císařova životopisce Einharda pocházela Gerswinda z národa Sasů, který Karel Veliký třicet let potlačoval.\n\nGerswinda byla jednou ze čtyř konkubín z období po smrti Luitgardy, dalšími byly Regina, Adelinda a Madelgarda. Luitgarda byla po své smrti bohatě velebena, ale Gerswinda a ostatní konkubíny byly v církevních kruzích kolem císaře méně oblíbené, přesto však byl jejich vliv významný. Duchovní jako Wetti z Reichenau (který měl údajně vize císařova trápení v posmrtném životě pro jeho sexuální aktivity) byli z císařovy \"nezmenšené a mimomanželské sexuální energie\" neklidní.\n\nGerswinda byla součástí nemalé skupiny žen, která žila v těsné a důvěrné blízkosti císaře, a kam patřily také jeho sestry, dcery a vnučky, tato skupina žen hrála v životě císařského dvora důležitou roli.\n\nGerswinda byla matkou císařovy dcery Adeltrudy. O Karlovi Velikém bylo známo, že má rád své dcery a neochotně je provdával nebo pouštěl ode dvora. Adeltrudin osud, stejně jako mnoha císařových dětí, není znám, ale je možné, že vstoupila do kláštera. Je pravděpodobné, že získala formální vzdělání, jak Einhard zdůrazňuje, synové i dcery Karla Velikého byly vzdělávány ve volném umění, a od žen se očekávalo, že se naučí příst a tkát.\n\nKarel Veliký zanechal podrobnou závěť, v níž se postaral o všechny své legitimní potomky a děti svých synů. Einhard tvrdí, že měl Karel Veliký v úmyslu změnit svou závěť tak, aby zajistil i své potomky s konkubínami, ale nakonec tak neučinil. O následném a Gerswindině životě a smrti není nic známo.\n"}
{"id": "1515700", "url": "https://cs.wikipedia.org/wiki?curid=1515700", "title": "Atletika na Letních olympijských hrách 1924 – 200 metrů muži", "text": "Atletika na Letních olympijských hrách 1924 – 200 metrů muži\n\n"}
{"id": "1515705", "url": "https://cs.wikipedia.org/wiki?curid=1515705", "title": "Kultura Liang-ču", "text": "Kultura Liang-ču\n\nKultura Liang-ču (, 3400–2250 př. n. l.) je označení pro pravěkou neolitickou kulturu rozšířenou ve východní Číně v oblasti Changčouské zátoky a jižně a východně od jezera Tchaj-chu. Vliv kultury Liang-ču dosahoval na severu až do Šan-si, na jihu až do Kuang-tungu. Předchůdkyněmi kultury Liang-ču byly kultura Sung-ce (v oblasti jezera Tchaj-chu) a kultura Che-mu-tu (jižně od Changčouského zálivu).\n\nPojmenována je podle naleziště a hlavního centra kultury Liang-ču, ležícího v městském obvodu Jü-chang, rozkládajícího se severně od městského centra Chang-čou. Liang-ču bylo objeveno čínským archeologem Š’ Sin-kengem roku 1936.\n\nPro kulturu Liang-ču byla charakteristická výrazná sociální diferenciace, projevující se bohatou výbavou hrobů příslušníků elit, obsahující předměty z nefritu, hedvábí, slonoviny a lakové výrobky, zatímco keramika byla nalezena v hrobech chudších členů společenství. Rozdělení společnosti na sociální vrstvy, zřejmé z odlišné pohřební výbavy mezi vysoce a nízce postavenými společenskými skupinami, naznačuje, že liangčuská kultura byla obdobím raného státu. V Liang-ču přitom vzniklo nadregionální centrum městského charakteru, jehož elity zaujímaly nadřazené postavení nad lokálními centry. Analýza DNA z nalezených koster provedená roku 2007 ukázala vysoké frekvence haploskupiny O1, což liangčuské obyvatelstvo spojuje s národy mluvícími austronéskými a tajsko-kadajskými jazyky. Nositelé kultury Liang-ču a příbuzných kultur byli zřejmě předky Austronésanů.\n\nLidé kultury Liang-ču udržovali styky s kulturou Ta-wen-kchou na poloostrově Šan-tung. Pro naleziště kultury Liang-ču je typická jemná černá keramika, objevuje se první hedvábí v Číně, obřadní předměty z nefritu, konkrétně předměty \"pi\" (prstence, resp disky s otvorem uprostřed) a \"cchung\" (tuby). Nalezeny byly nejstarší (zoomorfní) masky \"tchao-tchie\". Hroby příslušníků elit, v mohylách nebo pravoúhlých terasách na vrcholcích kopců, obsahují nefritové předměty, obětiny, nefritové sekyry s plastickým dekorem.\n\nRoku 2019 byla čtyři archeologická naleziště kultury Liang-ču pod názvem Archeologické naleziště města Liang-ču zařazena na seznam světového dědictví UNESCO.\n\n"}
{"id": "1515709", "url": "https://cs.wikipedia.org/wiki?curid=1515709", "title": "Berta (dcera Karla Velikého)", "text": "Berta (dcera Karla Velikého)\n\nBerta (asi 780 – po 11. březnu 824) se narodila jako dcera Karla Velikého, krále Franků, a jeho druhé manželky Hildegardy.\n\nBerta vyrůstala se svými bratry a sestrami v královské domácnosti svého otce Karla Velikého, který nechal všechny své děti vzdělávat soukromými učiteli.\n\nNabídka Offy z Mercie ke sjednání sňatku mezi Bertou a jeho synem Ecgfrithem vedla k tomu, že Karel Veliký v roce 790 přerušil diplomatické vztahy s Mercií a zakázal anglickým lodím vplout do jeho přístavů. Stejně jako její sestry se Berta oficiálně nikdy neprovdala. Spekulovalo se, že Karel Veliký nechtěl, aby se jeho dcery vdávaly ze strategických důvodů, protože se obával politické rivality jejich potenciálních manželů.\n\nBerta vedla dlouhý vztah s dvorským úředníkem Angilbertem, se kterým měla tři děti. V letech 794–5 představil Angilbert jako dvorní zábavu svou báseň, v níž opěvoval krásu a půvab panovníkových dcer. Berta byla oceňována za svou upřímnou kritiku a pochopení pro poezii, na což Angilbert upozorňuje, že je důvodem k obavám, jak Berta může jeho báseň přijmout.\n\nBerta měla s Angilbertem syny Hartnida, historika Nitharda a dceru, kterou chtěla Berta provdat za hraběte Helgauda II. z Ponthieu. Angilbert ukončil svůj poměr s Bertou a ta vstoupila do kláštera St. Riquier, kde se podle Nitharda stala abatyší. Angilbert zůstal důležitým rádcem Karla Velikého. Jejich děti byly vychovávány u panovníkova dvora. Nithard byl významným vojákem a politikem a působil jako rádce krále a císaře Karla Holého.\n\nPo smrti Karla Velikého vyhnal jeho nástupce Ludvík Pobožný své sestry do klášterů.\n"}
{"id": "1515711", "url": "https://cs.wikipedia.org/wiki?curid=1515711", "title": "Vila Lumiérů 41", "text": "Vila Lumiérů 41\n\nVila Lumiérů 41 \"(výstavní vila č. 2)\" je rodinný dům, který stojí v Praze 5 Hlubočepích ve vilové čtvrti Barrandov v ulici Lumiérů na křižovatce s ulicí Barrandovská.\n\nDům postavený v letech 1931–1932 pro investora Miloše Havla navrhl architekt Max Urban. Stavbu provedla firma Ing. Brázdil a Dr. Ješ.\n\nFunkcionalistická vila stojící na exponovaném místě propagovala komfortní bydlení na Barrandově stejně jako výstavní vila č. 1 v Barrandovské ulici. Součástí domu bylo i jeho částečné zařízení. K prodeji došlo roku 1938.\n\nVila sloužila jako mateřská škola. Po roce 1970 prošla stavebními úpravami, při kterých byla garáž v přízemí zrušena a garážový vjezd nahrazen oknem. Prosklení zimní zahrady (součást hlavní haly) bylo odstraněno a také nahrazeno oknem. Další okno v patře bylo zazděno.\n\nVila stojí v prudkém svahu; ve směru do ulice je dvoupodlažní, na straně svahu třípodlažní. Nad vchodem do domu je oble vysunutá terasa, ze severního průčelí v místě schodiště vystupuje rizalit s vertikálním oknem. Omítku má vila drsnou a šedivou. Jako stavební materiál byl pro obvodové zdivo, vnitřní nosné zdivo i příčky použit lindbeton. Dveře měly ocelové zárubně, terasy oplechované podlahy.\n\nVnitřní dispozice původně obsahovala v přízemí velký obývací pokoj a menší jídelnu, v patře tři pokoje s příslušenstvím.\n\n\n\n"}
{"id": "1515712", "url": "https://cs.wikipedia.org/wiki?curid=1515712", "title": "III. Ženské světové hry", "text": "III. Ženské světové hry\n\nIII. Ženské světové hry ( anglicky 1930 Women's World Games, francouzsky 3è Jeux Féminins Mondiaux ) se konaly od 6. do 8. září 1930 na Letenském stadionu v Praze. \n\nHry byly organizovány Fédération Sportive Féminine Internationale pod vedením Alice Milliat . Hry byly odpovědí na rozhodnutí MOV o zahrnutí pouze několika vybraných ženských disciplin do programu olympijských her v roce 1928. \n\nHer v Praze se zúčastnilo 200 účastnic ze 17 zemí, mezi nimi: Rakousko, Belgie, Československo, Francie, Německo, Velká Británie (16 sportovců), Itálie, Japonsko (6 sportovců), Lotyšsko, Nizozemsko, Polsko, Švédsko a Švýcarsko. Kanada přihlásila svůj ženský basketbalového týmu. \n\nSportovkyně soutěžili ve 12 disciplínách: běh ( 60 metrů, 100 metrů, 200 metrů, 800 metrů, štafeta 4 x 100 metrů a překážkový běh na 80 metrů ), skok do výšky, skok do dálky, hod diskem, hod oštěpem, vrh koulí a triatlon (běh na100 metrů, skok do výšky a hod oštěpem). Na turnaji se také konaly ukázkové turnaje v basketbalu, házené, šermu, střelbě a kanoistice. \n\nSlavnostní zahájení her bylo podobné tomu, které bylo k vidění při tradičních olympijských hrách. Hry zhlédlo 15 000 diváků . V průběhu her bylo vytvořeno několik světových rekordů. \n\n8. září se odehrál jediný basketbalový zápas na těchto hrách. Kanada (Team West) vyhrála nad Francií (Team Europe) 18–14 . \n\nÚčastníkům byla udělena speciální pamětní medaile. \n"}
{"id": "1515713", "url": "https://cs.wikipedia.org/wiki?curid=1515713", "title": "Julija Matijasová", "text": "Julija Matijasová\n\nJulija Matijasová (roz. Martyněnková) (* 22. září 1973) je bývalá původem ruská zápasnice – judistka a sambistka, bronzová olympijská medailistka z roku 2004, která od roku 1999 reprezentovala Německo.\n\nVyrůstala v ruském Surgutu, kde začala se sportovní gymnastikou. Později, ve 14 letech, si ji na střední sportovní internátní škole v Omsku trenér Viktor Ivaščenko vybral do své sambisticko-judistické tréninkové skupiny.\n\nV polovině devadesátých let dvacátého století s manželem ruským Němcem Eduardem Matijassem odjela za lepšími životními podmínkami do německého Osnabrücku a v roce 1999 obdržela německé občanství. V roce 2000 prohrála nominaci na olympijské hry v Sydney s Annou-Marií Gradanteovou. Od roku 2001 byla jedničkou v německé judistické reprezentaci v superlehké váze do 48 kg a v roce 2004 se kvalifikovala na olympijské hry v Athénách. Od úvodního kola úřadovala svou levou uči-matou. V semifinále jí však po boji na zemi dostala do držení Francouzka Frédérique Jossinetová. V boji o třetí místo nastoupila proti domácí Řekyni Marii Karajanopulosové. Po rozpačitém začátku, kdy s problémy ustála nástup soupeřky do ippon-seoi-nage, si v polovině zápasu vybojovala oblíbený levý úchop a nízkou uči-matou poslala Řekyni na ippon. Získala bronzovou olympijskou medaili a vzápětí se rozloučila s reprezentací. Věnuje se trenérské práci. Syn Martin patří do širšího výběru německé judistické reprezentace.\n\n"}
{"id": "1515714", "url": "https://cs.wikipedia.org/wiki?curid=1515714", "title": "Vila Marková-Kottová", "text": "Vila Marková-Kottová\n\nVila Marková-Kottová je rodinný dům, který stojí v Praze 5-Hlubočepích ve vilové čtvrti Barrandov v ulici Filmařská.\n\nVilu postavenou v letech 1939–1940 pro paní Markovou-Kottovou navrhl architekt Václav Stach.\n\nNa adrese Filmařská čp. 417 bydlel laborant Miroslav Hamr (* 1925), zavražděný 8. května 1945 oddíly SS v ulici Pod Habrovou spolu s dalšími muži.\n\n\n"}
{"id": "1515730", "url": "https://cs.wikipedia.org/wiki?curid=1515730", "title": "Kulanyrchva", "text": "Kulanyrchva\n\nKulanyrchva ( Ҟәланырхәа, ყულანურხვა – Kulanurchva) je vesnice v Abcházii, v okrese Gudauta na pobřeží Černého moře. K okresnímu městu Gudauta těsně přiléhá směrem od východu a severovýchodu. Obec sousedí na západě s Lychny a s Gudautou, na severu s Durypšem a s Ačandarou, na východě s Abgarchukem, od kterého ji oddělují řeky Aapsta a Čbaarta. Kulanyrchvu protíná silnice spojující Rusko se Suchumi.\n\nOficiálním názvem obce je Vesnický okrsek Kulanyrchva \"(rusky Куланырхвинская сельская администрация, abchazsky Ҟәланырхәа ақыҭа ахадара)\". Za časů Sovětského svazu se okrsek jmenoval Kulanyrchvinský selsovět \"(Куланырхвинский сельсовет)\".\n\nSoučástí obce Kulanyrchva jsou tyto okolní vesničky: Abgavjara / Kulanyrchva Agu \"(Абгаҩара / Ҟәланырхәа агәы)\", Adeigvara \"(Адеигәара)\", Arvita \"(Арҩҭа)\", Ačkyca \"(Ачкыҵа / Аџькыҵа)\", Osiaa Rchu \"(Осиаа Рхәы)\", Tamkvač Igvarvja \"(Ҭамкәач Игәаҩа)\", Tasrakva \"(Ҭасраҟәа)\" a Cvyšaa Rchu / Cvyšaa Rchuku \"(Цәышаа Рхәы / Цәышаа Рхәықә)\".\n\nAž do 50. let 20. století nebyla Kulanyrchva samostatnou obcí a do roku 1992 nesla název Kulanurchva ( Куланурхәа). Od 50. let obec vyrostla tak, že srostla s Gudautou. Na hlavní silnici chybí cedule ohraničují obě sídla a architektura budov i tamních hospodářství při hranici obcí je prakticky totožná, tedy je pro nemístní lidi těžké rozeznat, zda se nachází ještě v Gudautě nebo už v Kulanyrchvě. \n\nDle nejnovějšího sčítání lidu z roku 2011 je počet obyvatel této obce 1358 a jejich složení následovné:\n\n\nPřed válkou v Abcházii žilo v obci bez přičleněných vesniček 92 obyvatel. V celém Kulanyrchvinském selsovětu žilo 1662 obyvatel.\n\n"}
{"id": "1515732", "url": "https://cs.wikipedia.org/wiki?curid=1515732", "title": "Pleternica", "text": "Pleternica\n\nPleternica () je město v Chorvatsku v Požežsko-slavonské župě. Město leží na řece Orljavě a nachází se asi 8 km jihovýchodně od Požegy. V roce 2011 žilo v Pleternici 3 418 obyvatel, v celé občině pak 11 323 obyvatel.\n\nCelkem se v opčině nachází 38 sídel, z nichž největší je její středisko, město Pleternica.\n"}
{"id": "1515740", "url": "https://cs.wikipedia.org/wiki?curid=1515740", "title": "Synagoga v Plaňanech", "text": "Synagoga v Plaňanech\n\nSynagoga v Plaňanech je bývalá synagoga ve středočeské obci Plaňany v okrese Kolín. V současné době ji využívá sbor Československé církve husitské.\n\nSynagoga byla vystavěna v roce 1864 v eklektickém empírovém slohu. Profanovaná synagoga je od roku 2006 chráněna jako kulturní památka.\n\nObjekt na konci 20. let 20. století zakoupila pro své potřeby Československá církev husitská a přestavěla ji na modlitebnu.\n\n"}
{"id": "1515741", "url": "https://cs.wikipedia.org/wiki?curid=1515741", "title": "2011 Smart Card Open Monet+", "text": "2011 Smart Card Open Monet+\n\nSmart Card Open Monet + 2011 byl profesionální tenisový turnaj hraný na venkovních antukových kurtech pořádaný jako součást ženského okruhu ITF 2011. Událost s rozpočtem 50 000 (+H) dolarů se uskutečnila ve dnech 6. – 12. června 2011 ve Zlíně. \n\nNásledující hráčky obdržely divokou kartu do hlavní soutěže: \n\n\nNásledující hráčky postoupily z kvalifikace: \n\n\nHráčka, která obdržela kartu \"\"šťastný poražený\"\": \n\n\n\n"}
{"id": "1515744", "url": "https://cs.wikipedia.org/wiki?curid=1515744", "title": "Les Compagnons de la chanson", "text": "Les Compagnons de la chanson\n\nLes Compagnons de la chanson (Kamarádi písničky) byl francouzský mužský pěvecký soubor. Vznikl v roce 1941 v Lyonu, kde Louis Liébard založil mládežnický sbor Compagnons de la musique. V roce 1946 se devět jeho členů rozhodlo osamostatnit pod pozměněným názvem a spojilo se s Édith Piaf, kterou doprovázeli na jejím americkém turné. V roce 1948 účinkovali ve filmu \"Neuf garçons, un cœur\". Zpívali zpočátku a cappella, později zařadili i doprovod orchestru, při vystoupení byli jednotně oblečeni do modrých kalhot a bílých košil. Vystupovali po celém světě, pořádali až tři sta koncertů ročně a vydali 350 nahrávek. Jejich největším hitem byla píseň Jeana Villarda „Les trois cloches“. Poslední koncert skupiny se konal 14. února 1985 v Nogent-sur-Marne.\n\n\n"}
{"id": "1515745", "url": "https://cs.wikipedia.org/wiki?curid=1515745", "title": "Stupeň B1056 Falconu 9", "text": "Stupeň B1056 Falconu 9\n\nStupeň B1056 Falconu 9 je první stupeň rakety Falcon 9 vyráběné společností SpaceX, jedná se o jedenáctý exemplář verze Block 5. Poprvé tento první stupeň letěl v květnu 2019. Do vesmíru vynesl kosmickou loď Dragon na misi CRS-17, která dopravila zásoby na Mezinárodní vesmírnou stanici (ISS). Po vynesení nákladu se první stupeň vrátil zpět a přistál na autonomní plovoucí přistávací plošině OCISLY, která jej očekávala 19 km od pobřeží Floridy. Původně plánované přistání na přistávací ploše LZ-1 nebylo možné kvůli vyšetřování exploze kosmické lodi Crew Dragon při statickém testu motorů.\n\nDruhý let raketového stupně B1056 se uskutečnil 25. července 2019. Do vesmíru opět vynesl nákladní kosmickou loď Dragon, tentokrát na misi CRS-18. Úspěšné přistání stupně proběhlo na přistávací ploše LZ-1. Potřetí stupeň vynášel telekomunikační satelit JCSAT-18 / Kacific-1. Let se uskutečnil 17. prosince 2019 a po úspěšném vynesení nákladu přistál B1056 na mořské platformě OCISLY.\n"}
{"id": "1515746", "url": "https://cs.wikipedia.org/wiki?curid=1515746", "title": "ITS Cup 2011", "text": "ITS Cup 2011\n\nITS Cup 2011 byl profesionální tenisový turnaj hraný na antukových kurtech pořádaný jako součást ženského okruhu ITF 2011. Událost s rozpočtem 50 000 dolarů se uskutečnila ve dnech 25.–31. července 2011 jako třetí ročník turnaje. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n Nastassja Burnettová vs. Eva Birnerová, 6–1, 6–3\n\n Michaëlla Krajiceková / Renata Voráčová vs. Julia Beygelzimerová / Elena Bogdanová, 7–5, 6–4\n"}
{"id": "1515747", "url": "https://cs.wikipedia.org/wiki?curid=1515747", "title": "ITS Cup 2012", "text": "ITS Cup 2012\n\nITS Cup 2012 byl profesionální tenisový turnaj hraný na venkovních antukových kurtech pořádaný jako součást ženského okruhu ITF 2012. Událost s rozpočtem 50 000 dolarů se uskutečnila ve dnech 23.–29 . července 2012 v Olomouci jako čtvrtý ročník turnaje.\n\nNásledující hráčky obdržely divokou kartu do hlavní soutěže:\n\n\nNásledující hráčky postoupily z kvalifikace:\n\n\nHráčka, která obdržela \"speciální výjimku\":\n\n\nHráčka účastnící se na základě \"Protected Ranking \":\n\n\n\n"}
{"id": "1515748", "url": "https://cs.wikipedia.org/wiki?curid=1515748", "title": "ITS Cup 2014", "text": "ITS Cup 2014\n\nITS Cup 2014 byl profesionální tenisový turnaj hraný na venkovních antukových kurtech pořádaný jako součást ženského okruhu ITF 2014. Událost s rozpočtem 50 000 dolarů se uskutečnila ve dnech 14.–20. července 2014 v Olomouci jako šestý ročník turnaje. \n\nNásledující hráčky obdržely divokou kartu do hlavní soutěže:\n\n\nNásledující hráčky postoupily z kvalifikace:\n\n\nHráčka, která obdržela kartu \"šťastný poražený\":\n\n\n\n"}
{"id": "1515749", "url": "https://cs.wikipedia.org/wiki?curid=1515749", "title": "ITS Cup 2015", "text": "ITS Cup 2015\n\nITS Cup 2015 byl profesionální tenisový turnaj hraný na venkovních antukových kurtech pořádaný jako součást ženského okruhu ITF 2015. Událost s rozpočtem 50 000 dolarů se uskutečnila ve dnech 13.–19. června 2015 v Olomouci jako sedmý ročník turnaje. \n\nNásledující hráčky obdržely divokou kartu do hlavní soutěže:\n\n\nNásledující hráčky postoupily z kvalifikace:\n\n\nHráčka, která obdržela kartu \"šťastný poražený\":\n\n\n"}
{"id": "1515751", "url": "https://cs.wikipedia.org/wiki?curid=1515751", "title": "Jade Weber", "text": "Jade Weber\n\nJade Weber (* 7. března 2005 Hongkong, Čína) je modelka a herečka. Proslavila se hlavně modelingem a spoluprací se známými značkami oblečení. Účinkovala ve třech hudebních videoklipech, ve třech krátkých filmech, v seriálu \"Keys\" a do roku 2020 se objeví nejméně ve dvou filmech.\n\nNarozena v Hongkongu, má rodiče z Francie a žije v Los Angeles od roku 2011 (předtím žila v Hongkongu a Sydney). Plynule mluví francouzsky a anglicky a učí se mandarínsky. Když byla malá tancovala balet, hip-hop, jazz a moderní scénický tanec a chtěla tím být známá po celém světě. Až vyroste chce být buď herečka, nebo právnička. Ve volném čase ráda hraje basketbal, čte knihy, sleduje televizi, nebo poslouchá hudbu. Její oblíbený styl hudby je pop a rock. Studuje na veřejné základní škole, ale pro její častější absenci dostává více domácích úkolů, aby nebyla pozadu. Miluje plody moře, ale nemůže je jíst ve velkém množství kvůli alergii. Její oblíbená filmová série je Harry Potter. Ráda cestuje a mezi její nejoblíbenější místa patří Havaj a Francie.\n\nJade byla náhodně objevena fotografem, když jí bylo 9 let. Modeling ji začal bavit, a tak rychle získala spousty zkušeností. Jade je zastupována LA Models Youth, Monster Managment (Itálie) a Division Model (Nizozemsko). Je dobře známa pro svůj specifický vzhled a spolupracovala na velkých kampaních se značkami jako je H&M, Forever 21, Hudson a podobně. Objevila se v magazínech \"Vogue, AFM, Bambini, Bella, Lucy's, Hooligans Magazine, Poster Child Mag\" a v mnoha dalších. Její sen v modelingu je spolupráce se značkami Dior a Chanel. V roce 2017 byla nominována jako jedna z 10 nejhezčích dětí na světě. V roce 2018 jako jedna ze 100 nejhezčích dětí na světě společností tc candler. Má ráda práci před kamerou a užívá si pracovat s různými lidmi, protože tím získává nové zkušenosti. V roce 2017 začala hrát v konzervatoři pro mladé herce a herečky, kterou vlastní Gary Spatz. Jade se prvně objevila v televizních reklamách a následně v hudebních videoklipech. V roce 2019 začala s filmy. Byla na několika konkursech a proto ji uvidíme v nějakém z nových filmů. Její idol je Angelina Jolie.\n\nPodle zdroje:\n\nPolde zdroje: \n\n\n"}
{"id": "1515753", "url": "https://cs.wikipedia.org/wiki?curid=1515753", "title": "Říčany (nádraží)", "text": "Říčany (nádraží)\n\nŘíčany je železniční stanice v severovýchodní části města Říčany v okrese Praha-východ ve Středočeském kraji v těsné blízkosti k městu přičleněné obce Radošovice. Leží na elektrifikované trati 220/221 (3 kV ss).\n\nŽelezniční stanici vybudovala soukromá společnost Dráha císaře Františka Josefa (\"KFJB\") na trase nově budovaného spojení Vídně s Prahou, první vlak tudy projel při zprovoznění úseku z Prahy do Čerčan 14. prosince 1871. K otevření zbývající trasy do Veselí nad Lužnicí došlo v roce 1874. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nPamětní deska na budově připomíná oběti transportu smrti:\n\n3. října 1975 byla do stanice ve směru z Čerčan dovedena elektrická napájecí soustava. Po rekonstrukci stanice v roce 2007 byly pokladny a obsluha cestujících přesunuty do prostoru pod kolejištěm a historická budova přestala dopravě sloužit.\n\nStanice byla roku 2007 rekonstruována a upravena dle parametrů na koridorové stanice: byla zvýšena průjezdová rychlost stanicí na 160 km/h, vznikla dvě bezbariérová zastřešená ostrovní nástupiště s podchody a výtahy a cestujícím tu slouží elektronický informační systém. Nádražní provoz je řízen dálkově díky traťovému zabezpečovacímu zařízení, elektronickému stavědlu ESA 11 z Centrálního dispečerského pracoviště Praha. Průchod pod kolejištěm je oboustranný.\n\n"}
{"id": "1515754", "url": "https://cs.wikipedia.org/wiki?curid=1515754", "title": "Neratovice (nádraží)", "text": "Neratovice (nádraží)\n\nNeratovice je železniční stanice v severní části města Neratovice v okrese Mělník ve Středočeském kraji ležící v těsné blízkosti železničního mostu přes Labe. Leží na neelektrifikovaných tratích 070, 074 a 092. Nádraží je jednou ze tří stanic ve městě, dalšími jsou \"Neratovice město\" a Neratovice sídliště. Z pražského zhlaví je vyvedena soustava vlečných drah do průmyslového areálu chemických závodů Spolana.\n\nStanice byla vystavěna dle typizovaného předpisu společnosti Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, pravidelný provoz zde byl zahájen 15. října 1865. \"TKPE\" dále 23. října 1871 otevřela železniční trať do Čakovic u Prahy, odkud mohly vlaky následujícího roku pokračovat až do Prahy.\n\nRoku 1880 byla z neratovického nádraží vyvedena šestikilometrová vlečná dráha do cukrovaru \"Bloch\" v Kostelci nad Labem, které bylo později využito společností \"Místní dráha Brandýs-Neratovice\" při stavbě místní dráhy z Neratovic navazující na již existující trať v Brandýse nad Labem. Provoz mezi Neratovicemi a Čelákovicemi byl zahájen 15. července 1899. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNádraží má celkem čtyři nástupiště s pěti hranami, příchod k vlakům probíhá přes rohožové kolejové přechody. V roce 2017 byla dovršena rekonstrukce stanice, byla dokončena vyvýšená nástupiště osazená elektronickým informačním systémem a výpravní budova dostala novou fasádu.\n\n"}
{"id": "1515755", "url": "https://cs.wikipedia.org/wiki?curid=1515755", "title": "Čerčany (nádraží)", "text": "Čerčany (nádraží)\n\nČerčany je železniční stanice v západní části obce Čerčany v okrese Benešov ve Středočeském kraji ležící v těsné blízkosti železničního mostu přes řeku Sázavu. Leží na neelektrifikovaných jednokolejných tratích 210, 212 a dvoukolejné elektrifikované trati 220/221 (3 kV ss).\n\nŽelezniční stanici vybudovala soukromá společnost Dráha císaře Františka Josefa (\"KFJB\") na trase nově budovaného spojení Vídně s Prahou jakožto dočasnou konečnou stanici, první vlak projíždějící tratí zde ukončil jízdu při zprovoznění úseku z Českých Velenic 3. září 1871. K otevření zbývající trasy do Prahy došlo 14. prosince téhož roku po dokončení železničního mostu přes Sázavu. Ten byl zpočátku provizorně postaven ze dřeva. V době výstavby tratě panoval spor mezi zástupci obcí Čerčany a Pyšely, nacházející se na opačném břehu řeky, kde bude zřízeno nádraží. Výhodnější poloha i časový náskok v dovedení železnice nakonec rozhodly o zřízení nádraží na levém břehu Sázavy, v Čerčanech. Vzniklo zde též lokomotivní depo, později se stavbou nových tratí dále rozšiřované, a vodárna.\n\n15. ledna 1897 otevřela společnost \"Místní dráha Čerčany-Modřany-Dobříš\" železniční trať do Krhanic, která byla roku 1900 po úsecích prodloužena až do Modřan u Prahy (současná trať 210). 6. srpna 1901 pak projekt společnosti \"Místní dráha Kolín - Čerčany – Kácov\" spojil Čerčany přes Ledečko s polabskou železnicí v Kolíně. Pro její obsluhu byla společností postavena nová výpravní budova ve vzdálenosti asi 700 metrů severovýchodně od původního nádraží pojmenovaná \" Čerčany místní dráha\", neboť nedošlo k dohodě o společném užívání stávající stanice. Čtyřkolejná stanice byla ovšem zanedlouho z důvodu nízké využitelnosti zrušena. Spolu s následnou odbočnou tratí do Světlé nad Sázavou zprovozněnou roku 1903 se běžně nazývá \"Posázavský Pacifik\".\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\n10. března 1971 byla do stanice dovedena elektrická napájecí soustava v rámci zlepšení sítě příměstských pražských tratí.\n\nStanicí prochází Čtvrtý železniční koridor, vede tudy dvoukolejná trať. Roku 2005 byla rekonstruována a upravena dle parametrů na koridorové stanice: byla přidána druhá traťová kolej, byla zvýšena průjezdová rychlost stanicí na 160 km/h, vznikla dvě bezbariérová zastřešená ostrovní nástupiště s podchody a výtahy a cestujícím tu slouží elektronický informační systém. Nádražní provoz je řízen dálkově díky traťovému zabezpečovacímu zařízení, elektronickému stavědlu ESA 11 z Centrálního dispečerského pracoviště Praha.\n\nVodárnu se podařilo uchránit od demolice, prošla opravou a nyní slouží jako malé železniční muzeum.\n\n"}
{"id": "1515758", "url": "https://cs.wikipedia.org/wiki?curid=1515758", "title": "Rohatyn", "text": "Rohatyn\n\nRohatyn (, – \"Rogatin\") je město v Ivanofrankivské oblasti na Ukrajině. K roku 2011 v něm žilo přes osm tisíc obyvatel.\n\nRohatyn leží v severní části Ivanofrankivské oblasti na řece Hnyla Lypa, levém přítoku Dněstru. Od Ivano-Frankivsku, správního střediska oblasti, je vzdálen přibližně šedesát kilometrů severně, od Lvova přibližně sedmdesát jihovýchodně.\n\nPrvní písemná zmínka je z roku 1184, kdy byl Rohatyn součástí Haličsko-volyňského knížectví.\n\nOd roku 1340 patřil do Polského království, kde také získal v roce 1415 městská práva.\n\nV roce 1772 připadl při prvním dělení Polska do Habsburské monarchie.\n\nPo první světové válce byl Rohatyn krátce součástí Západoukrajinské lidové republiky, ale po polském vítězství v Polsko-ukrajinské válce se pro meziválečné období stal součástí druhé Polské republiky.\n\nV roce 1939 obsadil oblast Sovětský svaz, kde Rohatyn připadl do Ukrajinské sovětské socialistické republiky. Po operaci Barbarossa v červnu 1941 jej obsadilo nacistické Německo, které zde 20. března 1942 vyvraždilo přibližně 2300 Židů. Po deportaci dalších 3500 Židů do vyhlazovacího tábora Belzec v červnu 1943 bylo zlikvidováno zdejší ghetto.\n\nRudá armáda dobyla město zpět 24. července 1944.\n\n\nV Rohatynu je dřevěný chrám svatého Ducha z patnáctého století, který je jedním šestnácti dřevěných chrámů na Ukrajině a v Polsku zařazených mezi památky UNESCO v rámci souboru \"Karpatské dřevěné chrámy v Polsku a na Ukrajině\".\n"}
{"id": "1515762", "url": "https://cs.wikipedia.org/wiki?curid=1515762", "title": "Václav Stach (architekt)", "text": "Václav Stach (architekt)\n\nVáclav Stach (25. března 1899, Plzeň – ??, Praha) byl český architekt a malíř.\n\nVáclav Stach studoval na české technice v Praze. Projektoval rodinné a nájemní domy a tovární budovy. Žil v Praze 4-Hodkovičkách.\n\n"}
{"id": "1515769", "url": "https://cs.wikipedia.org/wiki?curid=1515769", "title": "Atletika na Letních olympijských hrách 1928 – 200 metrů muži", "text": "Atletika na Letních olympijských hrách 1928 – 200 metrů muži\n\n"}
{"id": "1515770", "url": "https://cs.wikipedia.org/wiki?curid=1515770", "title": "Atletika na Letních olympijských hrách 1932 – 200 metrů muži", "text": "Atletika na Letních olympijských hrách 1932 – 200 metrů muži\n\n"}
{"id": "1515771", "url": "https://cs.wikipedia.org/wiki?curid=1515771", "title": "Atletika na Letních olympijských hrách 1936 – 200 metrů muži", "text": "Atletika na Letních olympijských hrách 1936 – 200 metrů muži\n\n"}
{"id": "1515773", "url": "https://cs.wikipedia.org/wiki?curid=1515773", "title": "Atletika na Letních olympijských hrách 1948 – 200 metrů muži", "text": "Atletika na Letních olympijských hrách 1948 – 200 metrů muži\n\n"}
{"id": "1515774", "url": "https://cs.wikipedia.org/wiki?curid=1515774", "title": "Who Made Who World Tour", "text": "Who Made Who World Tour\n\nWho Made Who World Tour bylo koncertní turné australské hardrockové skupiny AC/DC, které sloužilo jako propagace alba \"Who Made Who.\" Ačkoliv se turné konalo jen po Spojených státech, název avšak pobíral název světového turné.\n\n\nPřídavekː\n\n\nAC/DC\n\n"}
{"id": "1515775", "url": "https://cs.wikipedia.org/wiki?curid=1515775", "title": "Atletika na Letních olympijských hrách 1952 – 200 metrů muži", "text": "Atletika na Letních olympijských hrách 1952 – 200 metrů muži\n\n"}
{"id": "1515776", "url": "https://cs.wikipedia.org/wiki?curid=1515776", "title": "Atletika na Letních olympijských hrách 1956 – 200 metrů muži", "text": "Atletika na Letních olympijských hrách 1956 – 200 metrů muži\n\n"}
{"id": "1515787", "url": "https://cs.wikipedia.org/wiki?curid=1515787", "title": "Narcos: Mexiko", "text": "Narcos: Mexiko\n\nNarcos: Mexiko (v anglickém originále Narcos: Mexico) je americký kriminální seriál, který vytvořili a produkovali Chris Brancato, Carlo Bernard a Doug Miro. Seriál se poprvé objevil na Netflixu dne 16. listopadu 2018. Původně byl zamýšlen jako čtvrtá řada seriálu \"Narcos\", ale nakonec z něj vznikl samostatný seriál. Ukazuje ilegální obchodování s drogami v Mexiku, kdežto původní seriál \"Narcos\" se zaměřoval na Kolumbii. V prosinci 2018 si Netflix objednal druhou řadu seriálu.\n\nSeriál zkoumá původ moderní drogové války, která začala v době, kdy mexičtí obchodníci s drogami byli volnou a neuspořádanou konfederací drobných nezávislých pěstitelů a obchodníků s konopím. Zachycuje vzestup kartelu z Guadalajary v osmdesátých letech, kdy se Félix Gallardo (Diego Luna) snaží sjednotit všechny obchodníky, aby vybudoval drogové impérium. Mezitím se agent DEA Kiki Camarena (Michael Peña) přestěhuje z Kalifornie do Guadalajary se svou ženou a malým synem kvůli novému pracovnímu místu. Rychle ale zjistí, že jeho pracovní náplň bude náročnější, než si kdy dokázal představit.\n\nNetflix v září 2016, několik dní po vydání druhé série, objednal třetí a čtvrtou řadu seriálu \"Narcos\". Produkční práce na čtvrté řadě začaly na konci roku 2017, ihned po vydání třetí řady seriálu. Dne 18. července 2018 Netflix oznámil, že místo čtvrté řady bude vydán seriál z nového prostředí a s novým obsazením, nazvaný \"Narcos: Mexiko\".\n\nPrvní řada seriálu byla vydána 16. listopadu 2018. Netflix si objednal druhou řadu dne 5. prosince 2018.\n\nV prosinci 2017 byli do hlavních rolí obsazeni Michael Peña a Diego Luna. O několik dní později k nim přibyl i Matt Letscher ve vedlejší roli. Další herce prozradil tvůrce seriálu Eric Newman; patří mezi ně například Tenoch Huerta, Joaquín Cosío, Teresa Ruiz, Alyssa Diaz a José María Yazpik (který si zopakoval roli z třetí série \"Narcos\").\n\nRežie seriálu se ujali jak noví mexičtí režiséři Amat Escalante a Alonso Ruizpalacios, tak i kolumbijský režisér Andi Baiz, který již režíroval několik sérií \"Narcos\".\n\nCarlose Muñoze Portala, jednoho z lokačních scoutů seriálu, nalezli mrtvého dne 15. září 2017 blízko mexického města Temascalapa. Byl zavražděn několika střelnými ranami. Mluvčí mexického generálního prokurátora prohlásil, že kvůli odlehlému místu, kde bylo tělo nalezeno, nejsou žádní svědci, ale jeho vražda se bude nadále vyšetřovat. Místní úřady zvažují možnost, že jeho smrt zavinily místní drogové gangy, ale jeho vrah nalezen nebyl. \n\n"}
{"id": "1515789", "url": "https://cs.wikipedia.org/wiki?curid=1515789", "title": "Coppa Italia 2016/17", "text": "Coppa Italia 2016/17\n\n\"Zápasy byly na programu 29.- 31. července 2016.\n\n\n\"Zápasy byly na programu 5.- 8. srpna 2016.\n\n\"Zápasy byly na programu 12.- 15. srpna 2016.\n\n\"Zápasy byly na programu 29. listopadu - 1. prosince 2016.\n\n\"Zápasy byly na programu 10. - 19. ledna 2017.\n\n\"Zápasy byly na programu 24. ledna - 1. února 2017.\n\n\"Zápasy č. 1 byly na programu 28. února - 1. března 2017, zápasy č. 2 byly na programu 4. - 5. dubna 2017.\n\n"}
{"id": "1515794", "url": "https://cs.wikipedia.org/wiki?curid=1515794", "title": "Ckvara", "text": "Ckvara\n\nCkvara nebo Arsaul nebo Primorskoje ( Цәкәара nebo Арсаул nebo Приморск, პრიმორსკოე – Primorskoe) je vesnice v Abcházii, v okrese Gudauta na pobřeží Černého moře. Leží přibližně 7 km východně od okresního města Gudauta a těsně přiléhá ze západní strany k městu Nový Athos. Obcí protéká stejnojmenný potok. Obec sousedí na západě s Kulanyrchvou, na severu s Aacy, Abgarchukem a s Anchvou, na východě s Novým Athosem. Ckvaru protíná silnice spojující Rusko se Suchumi a nachází se zde také železniční zastávka.\n\nOficiálním názvem obce je Vesnický okrsek Ckvara \"(rusky Цкуарская сельская администрация, abchazsky Цәкәара ақыҭа ахадара)\". Za časů Sovětského svazu se okrsek jmenoval Arsaulský selsovět nebo Primorskij sesovět \"(Арсаульский сельсовет / Приморский сельсовет)\".\n\nSoučástí obce Ckvara jsou tyto okolní vesničky: Adzchapš \"(Аӡхаҧш)\", Akydra \"(Ақыдра)\", Anycha Zkchu \"(Аныха Зқәу)\", Apsyžra Achu \"(Аҧсыжра ахәы)\", Aca Achu \"(Аца ахәы)\", Ačačba Ibna \"(Ачачба Ибна)\", Ačanva \"(Аҷануа)\", Ačyrcha \"(Аҽырха)\", Kantaria \"(Қанҭариа)\", Msru \"(Мсры)\", Čačišta / Ačačba Jašta \"(Чачышҭа / Ачачба иашҭа)\".\n\nOd druhé poloviny 19. století do roku 1925 se tato obec jmenovala oficiálně Petropavlovskoje. V té době zde byla stejnojmenná ruská pevnost a z obce byla většina abchazských rodin vystěhována v rámci mahadžirstva do Osmanské říše. Do konce 19. století byla obec osídlena převážně Rusy a Ukrajinci, pozvanými k dosídlení liduprázdné oblasti. Od začátku 20. století zda prudce vzrostl podíl obyvatelstva arménského původu, které prchalo před genocidou. V téže době se do tehdejšího Petropavlovsku z Turecka vrátily i některé abchazské rodiny. V letech 1925 až 1948 byla přejmenována na Primorskoje a v letech 1948 do 1967 nesla gruzínský název Gogidckari. Od roku 1967 se obci říká Arsaul. Po válce v Abcházii přejmenovaly abchazské úřady obec na Ckvara, ačkoliv se nadále používají i názvy Primorskoje a Arsaul.\n\nVe Ckvaře se vedle radnice kousek od hlavní silnice nachází velký pomník ve tvaru pěticípé hvězdy s věčným ohněm, připomínající památku padlých sovětských vojáků. \n\nV současnosti je v obci umístěna vojenská základna abchazské armády a 2. srpna 2017 zde v odpoledních hodinách došlo k velkému výbuchu v muničním skladu. Exploze zabila dvě ruské turistky a zranila 64 dalších osob, z nichž 27 byli další ruští turisté a 37 místních obyvatel.\n\nDle nejnovějšího sčítání lidu z roku 2011 je počet obyvatel této obce 1384 a jejich složení následovné:\n\n\nPřed válkou v Abcházii žilo v obci bez přičleněných vesniček 721 obyvatel. V celém Arsaulském selsovětu žilo 2516 obyvatel.\n\n"}
{"id": "1515802", "url": "https://cs.wikipedia.org/wiki?curid=1515802", "title": "Cosimo Pinto", "text": "Cosimo Pinto\n\nCosimo Pinto (* 14. března 1943 Novara) je bývalý italský boxer, olympijský vítěz z roku 1964. \n\nBoxoval v týmu ozbrojených sil CS Esercito, získal zlatou medaili v polotěžké váze na Středomořských hrách 1963 a ve střední váze na Světových armádních hrách 1964. Vyhrál soutěž polotěžkých vah na olympijských hrách 1964 v Tokiu, kde finále zdolal nejtěsnějším rozdílem na body sovětského reprezentanta Alexeje Kiseljova. V letech 1965 a 1967 se stal mistrem Itálie v polotěžké váze, v této kategorii získal také bronzovou medaili na mistrovství Evropy v boxu v roce 1967. \n\nVedle boxu se věnoval také karate, v němž získal černý pás. Odmítl nabídky na profesionální kariéru a po odchodu z armády se stal bankovním úředníkem. V roce 2015 obdržel cenu Collare d'oro al merito sportivo.\n"}
{"id": "1515810", "url": "https://cs.wikipedia.org/wiki?curid=1515810", "title": "Atletika na Letních olympijských hrách 1960 – 200 metrů muži", "text": "Atletika na Letních olympijských hrách 1960 – 200 metrů muži\n\n"}
{"id": "1515813", "url": "https://cs.wikipedia.org/wiki?curid=1515813", "title": "Atletika na Letních olympijských hrách 1964 – 200 metrů muži", "text": "Atletika na Letních olympijských hrách 1964 – 200 metrů muži\n\n"}
{"id": "1515814", "url": "https://cs.wikipedia.org/wiki?curid=1515814", "title": "Atletika na Letních olympijských hrách 1968 – 200 metrů muži", "text": "Atletika na Letních olympijských hrách 1968 – 200 metrů muži\n\n"}
{"id": "1515817", "url": "https://cs.wikipedia.org/wiki?curid=1515817", "title": "Barbora Rektorová", "text": "Barbora Rektorová\n\nBarbora Rektorová (rozená Nešporová, známá jako Bára Rektorová, často přezdívaná jako sushiqueen nebo královna suši) (11. ledna 1981 Praha – 11. srpna 2019) byla česká podnikatelka a blogerka.\n\nVystudovala fyzioterapii na Univerzitě Karlově v Praze. Během studia si přivydělávala jako letuška, servírka a provozní v restauraci.\n\nV roce 2006 si založila firmu Sushiqueen. Ta se specializovala na výrobu japonského jídla suši, jeho cateringu či pořádání kurzů. Rektorová později také pomáhala začínajícím podnikatelům v oblasti gastronomie. Působila na řadě přednášek, například na ženském Forbes summitu.\n\nOsm let měla vztah s partnerem, se kterým měla dva syny. Dne 17. listopadu 2015 u ni byl diagnostikován agresivní nádor v mozku. U podnikání i během zdravotních komplikací zůstala. Od roku 2015 měla přítele Viléma Rubeše, se kterým žila společně se syny z předchozího vztahu v rodinném domě v Jílovém u Prahy.\n\nZ rakoviny se úspěšně vyléčila a začala psát knihu o své nemoci v kombinaci s podnikáním a tím, jak by se měli zdraví lidé chovat, aby nemocní jejich péči psychicky zvládli. V říjnu roku 2018 se ji ale nádor znovu vrátil a léčba chemoterapií a elektrodami už nebyla úspěšná.\n\nVlivem své onkologické nemoci zemřela čtyři minuty před půlnocí 11. srpna 2019 ve věku 38 let.\n\n"}
{"id": "1515818", "url": "https://cs.wikipedia.org/wiki?curid=1515818", "title": "Italská opera", "text": "Italská opera\n\nItalská opera je hudební jevištní vokální žánr a zároveň fenomén, který se z renesanční Itálie 16. století postupně rozšířil do dalších zemí tehdejší Evropy. \n\nS italskou operou je úzce spjat pojem \"belcanto\" (či \"bel canto\", \"belkanto\"), „krásný zpěv“ typický druh pěvecké techniky.\n\nPočátky opery leží v Itálii konce 16. století. Vůbec nejstarším dílem považovaným za operu je \"Dafne\" skladatele Jacopa Periho, jednoho ze členů \"Florentské cameraty\". Skladba byla uvedena ve Florencii kolem roku 1597, její podoba se však zřejmě nedochovala. Týž skladatel byl také autorem první dochované opery, \"Euridice\".\n\nSamotný název žánru „opera“ je italský výraz (\"opera in musica\" = hudební dílo) a poprvé byl použit v Benátkách roku 1639 v souvislosti s uvedením díla \"Le nozze di Teti e di Peleo\" Francesca Cavalliho. \n\nZ Itálie se opera šířila do dalších zemí Evropy. Zpočátku ve Francii, kam byl pozván Ital Giovanni Battista Lulli, naturalizovaný ve Francii jako Jean-Baptiste Lully, který stál u zrodu francouzské opery. I přes silnou francouzskou operní školu, která také ovlivnila autory v dalších zemích, však dlouho do 18. století zůstávala vedoucí zemí opery Itálie. \n\nMezi nejvýznamnější místa vzniku italských oper byla Neapol. Zdejší operní škola byla velice plodná. Mezi tvůrce tohoto období patřili Giovanni Battista Pergolesi, \n\nAni Země Koruny české nebyly výjimkou. Italská barokní opera se do českých zemí dostala především zásluhou hudbymilovné české a zejména moravské šlechty. Benátský zpěvák a impresário Antonio Denzio, do Prahy přivezl šest oper Antonia Vivaldiho, které byly uvedeny ve šlechtickém divadle hraběte Šporka. Dvě z těchto oper byly zkomponovány přímo pro Prahu: (\"Argippo\", podzim 1730, a pasticcio \"Alvilda, regina dei Goti\" (jaro 1731) a představení zřejmě řídil sám autor.\n\nDalším velmi významným centrem barokní opery v českých zemích, respektive na Moravě byly některé šlechtické zámky:\n\n\nKoncem 18. století se začal prosazovat vliv německy hovořících skladatelů. Na tzv. Gluckovu reformu italské „opery seria“ ze 60. let navázal Wolfgang Amadeus Mozart, jeden z největších operních skladatelů té doby. Jeho opera \"Don Giovanni\" je považována za jedno z nejlepších děl operní tvorby.\n\n\nVelkou část svých oper na italská libreta napsal také Wolfgang Amadeus Mozart (\"Mitridate, re di Ponto\", \"La clemenza di Tito\", \"Don Giovanni\", \"Le nozze di Figaro\", \"Così fan tutte\")\n\nJedním z nejvýznamnějších autorů libret byl Ital Pietro Metastasio. \n\nV opeře první třetiny 19. století vyvrcholil operní styl belcanto, reprezentovaný autory jako Gioacchino Rossini, Gaetano Donizetti a Vincenzo Bellini, a zároveň vznikla tradice „velké opery“ (\"grand opera\"), spojené se jménem Giacoma Meyerbeera. Za vrchol italské opery je však chápáno období verismu, resp. generace skladatelů nazývaných \"veristé\". Tento výraz pochází od italského slova \"vero\" (pravdivý, opravdový, skutečný), či \"verità\" (pravda). Konec 19. a začátek 20. století poznamenal vliv italského verismu a rozvoj nových harmonických postupů. K významným operním skladatelům patřili Giacomo Puccini.\n\nNásledující „zlatý věk“ opery kolem poloviny 19. století, kdy působili italští skladatelé Ruggero Leoncavallo, Vincenzo Bellini, Giuseppe Verdi, přinesl rovněž vznik dalších národních operních tradic mimo klasické země opery. \n\n"}
{"id": "1515820", "url": "https://cs.wikipedia.org/wiki?curid=1515820", "title": "NGC 5986", "text": "NGC 5986\n\nNGC 5986 je kulová hvězdokupa v souhvězdí Vlka s magnitudou 7,5.\nObjevil ji James Dunlop 10. května 1826. Pod tmavou oblohou se dá snadno najít triedrem 7x50 přibližně 2,5 stupně západně od hvězdy η Lupi, ale kvůli její velké jižní deklinaci není viditelná ve středních a severních částech Evropy\n\n\n"}
{"id": "1515824", "url": "https://cs.wikipedia.org/wiki?curid=1515824", "title": "Rektor (příjmení)", "text": "Rektor (příjmení)\n\nPříjmení Rektor nosí více významných osobností:\n\n"}
{"id": "1515826", "url": "https://cs.wikipedia.org/wiki?curid=1515826", "title": "Prorokova mešita", "text": "Prorokova mešita\n\nProrokova mešita ( ٱلْمَسْجِد ٱلنَّبَوِي, \"Al-Masdžid an-Nabaví\") je islámská svatyně v historickém centru saúdskoarabského města Medíny. Je druhým nejposvátnějším místem muslimů po Al-Masdžid al-Harám v Mekce a s kapacitou jednoho milionu věřících patří k největším mešitám světa. V roce 2012 byl ohlášen plán, podle kterého bude Prorokova mešita nákladem 6 miliard dolarů ještě více zvětšena, aby pojmula 1,6 až 2 miliony muslimů.\n\nMešitu založil prorok Mohamed, když se po svém útěku z Mekky usadil roku 622 v Medíně. Budova sloužila také jako soud a náboženská škola, její podoba s centrálním dvorem a orientací svatostánku k Mekce se stala vzorem islámské sakrální architektury. Původní prostá stavba ze dřeva a hlíny byla postupně rozšiřována a zdobena; k významné přestavbě došlo za vlády Abdülmecida I., v roce 1909 byla Prorokova mešita prvním místem na Arabském poloostrově, kam byla zavedena elektřina, současná podoba pochází z roku 1992, kdy byl interiér vybaven výtahy. V interiéru se nacházejí dva mihráby. Mešita má deset minaretů vysokých 105 metrů, celková plocha činí 384 000 m². \n\nNachází se zde Mohamedův hrob, nad nímž byla v roce 1279 vybudována kopule, která dostala v devatenáctém století podle barvy nátěru název „Zelený dóm“. Skupina wahhábistických duchovních označila uctívání prorokových ostatků za modlářství a vyzvala k tomu, aby byl Mohamed pohřben na místním hřbitově, většina muslimů však s tímto výkladem nesouhlasí. \n\nZákaz vstupu nevěřících porušil v roce 2017 izraelský bloger ruského původu Ben Cion, který se uvnitř mešity vyfotografoval s hebrejským nápisem na tašce.\n\n"}
{"id": "1515828", "url": "https://cs.wikipedia.org/wiki?curid=1515828", "title": "Josef Trojan (herec)", "text": "Josef Trojan (herec)\n\nJosef Trojan (* 8. ledna 2001 Praha) je český divadelní a filmový herec. Je synem herce Ivana Trojana a herečky Kláry Pollertové-Trojanové. V roce 2019 ztvárnil hlavní roli ve filmu \"Abstinent\" nebo v televizním seriálu \"Skvrna\".\n\nV dětství hrál v televizní pohádce \"Anděl Páně\" nebo \"Revival\". Zlom v jeho herecké kariéře nastal v roce 2019, kdy byl obsazen do hlavní role filmu \"Abstinent\" a \"Cena za štěstí\". Ztvárnil také hlavní roli v seriálu \"Skvrna\". Podle svých slov by chtěl hrát především v divadle. \n"}
{"id": "1515834", "url": "https://cs.wikipedia.org/wiki?curid=1515834", "title": "Lörrach", "text": "Lörrach\n\nLörrach je velké okresní město v německé spolkové zemi Bádensko-Württembersko. Nachází se v regionu Markgräflerland nedaleko hranic s Francií a Švýcarskem a žije v něm okolo 50 000 obyvatel. Městem protéká řeka Wiese a jeho nadmořská výška je 272 až 570 metrů.\n\nRuprecht III. Falcký udělil Lörrachu v roce 1403 právo pořádat trhy. Městem se Lörrach stal v roce 1682. V roce 1848 zorganizoval Gustav Struve v Lörrachu povstání a vyhlásil Německou republiku, jeho pokus však byl záhy potlačen.\n\nMěsto je známé především výrobou čokolády Milka. Existuje zde také farmaceutický a textilní průmysl, městem prochází Bundesautobahn 98. Významnou památkou je zřícenina středověkého hradu Rötteln. Město je známé také díky hudebnímu festivalu, masopustnímu průvodu a stezce propojující 23 soch umístěných v plenéru. Oblast okolo Lörrachu je pro teplé klima známá jako „Německé Toskánsko“.\n\n\n"}
{"id": "1515838", "url": "https://cs.wikipedia.org/wiki?curid=1515838", "title": "Nor'easter (film)", "text": "Nor'easter (film)\n\nNor'easter je americký hraný film z roku 2012, který režíroval Andrew Brotzman podle vlastního scénáře. Film zachycuje osudy začínajícího kněze na malém městě. Snímek měl světovou premiéru na Mill Valley Film Festival 6. října 2012.\n\nMladý katolický kněz Erik přichází do malého městečka. Jeho první službu mu znesnadňuje fakt, že rodina Greenova již pět let postrádá svého syna Joshe. Ten jako patnáctiletý zmizel jednoho dne a už se neobjevil. Po dohodě s rodiči mu tedy prohlásí za mrtvého a uspořádá mu pohřeb. Josh se však zanedlouho sám objeví, neboť si přečetl o pohřbu v novinách. Nikomu nechce říct, kde a s kým celou dobu byl. Pouze se vyzpovídá knězi a poté opět zmizí. Kněz je však vázán zpovědním tajemstvím, a nemůže tedy okolnosti Joshova opětovného zmizení nikomu sdělit. Nicméně se rozhodne vypátrat Joshe na vlastní pěst.\n\n\n"}
{"id": "1515839", "url": "https://cs.wikipedia.org/wiki?curid=1515839", "title": "Rogers Cup 2019 – mužská dvouhra", "text": "Rogers Cup 2019 – mužská dvouhra\n\nMužská dvouhra Rogers Cupu 2019 probíhala v první polovině srpna 2019. Do singlové soutěže montréalského tenisového mastersu hraného na tvrdém povrchu nastoupilo padesát šest hráčů. Z kvalifikace se probojovalo osm tenistů, z toho sedm řádně a John Millman jako šťastný poražený. \n\nVítězem se stal obhájce trofeje a druhý hráč žebříčku Rafael Nadal ze Španělska, jenž ve finále hladce zdolal ruskou turnajovou osmičku Daniila Medveděva po dvousetovém průběhu. V probíhající sezóně si připsal třetí turnajové vítězství, které představovalo osmdesátý třetí singlový titul na okruhu ATP Tour. Celkově také získal třicátý pátý vavřín v sérii Masters, kde figuroval na prvním místě. Canada Masters se stal jeho první událostí mistrovské série s tvrdým povrchem, z níž si 33letý Nadal odvezl pátý titul, a jedna trofej mu scházela na rekordní počet Ivana Lendla. Medveděv odehrál své premiérové finále turnaje série Masters.\n\nOsm nejvýše nasazených hráčů obdrželo volný los do druhého kola.\n\n"}
{"id": "1515843", "url": "https://cs.wikipedia.org/wiki?curid=1515843", "title": "Handštajn", "text": "Handštajn\n\nHandštajn (z německého der Hand–Gestein nebo der Handstein, lat. Lapis manualis) je kámen o velikosti uzvednutelné jednou rukou, raritní exemplář bohatě asymetricky tvarované stříbrné, měděné, cínové nebo polymetalické rudy, zpracovaný zlatníkem jako výtvarné dílo s podstavcem ze zlaceného stříbra nebo zlacené mědi. Handštajny pocházejí z rudných oblastí střední Evropy, nejčastěji Krušných hor, Příbramska nebo středního Slovenska, ze 16. až 18. století.\n\nchalkopyrit, zlato, stříbrná ruda, smolinec, cínovec, pyrhotin, pyrit, proustit, pyrargyrit, markazit, polymetalické rudy; tvary: masivní agregáty – drúzy krystalů či valouny s povrchem výrazně členitým, zrnitým, hroznovitým, či vyvinutými vícečetnými srůsty krystalů.\n\n\n\n\nPro svůj vzácný výskyt, drahocenné materiály a ojedinělé umělecké zpracování handštajny od počátku platily za kuriozity. Přičítala se jim zázračná ochranná moc, staly se votivními objekty římskokatolické i luteránské úcty. Byly opředené magickými či mýtickými vlastnostmi. Nosily se v průvodu při slavnostech horníků a hutníků, aby jimi byl přivolán zdar v těžbě rudy. Spojovaly se s alchymií a staly se vyhledávanými sběratelskými předměty. Sbírali je například císař Rudolf II., arcivévoda Ferdinand Tyrolský, Petr Vok z Rožmberka nebo kurfiřti Mořic Saský a Maxmilián I. Bavorský. V 18. století se handštajny staly součástí výzdoby stolů šlechtického stolování a diplomatickými dárky. Tak například nástolec s modely slovenských báňských měst dostal císař Josef II.. Další příklady mají hutnická muzea v Rakousku a Německu.\n\nCenných originálů ze 16.–18. století se dochovalo velmi málo, v řádu desítek kusů. Častější jsou stolní ozdoby z 19. století, doplněné zpravidla soupravou koflíků a konviček na kávu nebo lahviček na ingredience. Časté jsou také novodobé napodobeniny, které dosud zhotovují i profesionální výtvarníci.\n\nMuzea\n\n\n\n"}
{"id": "1515845", "url": "https://cs.wikipedia.org/wiki?curid=1515845", "title": "Passage Sainte-Élisabeth", "text": "Passage Sainte-Élisabeth\n\nPassage Sainte-Élisabeth je ulice v Paříži v historické čtvrti Marais. Nachází se ve 3. obvodu. Její název je odvozen od sousedícího kostela sv. Alžběty.\n\nUlice vede od domu č. 195 na \"Rue du Temple\" a končí u domu č. 72 na \"Rue de Turbigo\".\n\n"}
{"id": "1515850", "url": "https://cs.wikipedia.org/wiki?curid=1515850", "title": "Rogers Cup 2019 – mužská čtyřhra", "text": "Rogers Cup 2019 – mužská čtyřhra\n\nMužská čtyřhra Rogers Cupu 2019 probíhala v první polovině srpna 2019. Do deblové soutěže montréalského tenisového mastersu hraného na tvrdém povrchu nastoupilo třicet dva dvojic. Obhájcem titulu byl finsko-australský pár Henri Kontinen a John Peers, jehož členové dohráli ve druhém kole na raketách Granollerse se Zeballosem.\n\nVítězem se stal nenasazený, španělsko-argentinský pár Marcel Granollers a Horacio Zeballos, který ve finále za 81 minut zdolal nizozemskou dvojici Robin Haase a Wesley Koolhof po dvousetovém průběhu 7–5 a 7–5, když nečelil žádnému brejkbolu. Oba šampioni si do žebříčku ATP připsali 1 000 bodů a z prvního společně odehraného turnaje získali premiérovou trofej jako pár. Granollers vybojoval osmnáctý deblový titul na okruhu ATP Tour. Pro Zeballose to bylo třinácté takové turnajové vítězství a bodový zisk jej poprvé v kariéře posunul do elitní světové desítky na žebříčku čtyřhry. Hráči se stali první španělsko-argentinskou formací, která vyhrála Canada Masters od Manuela Orantese a Guillerma Vilase v roce 1974.\n\n"}
{"id": "1515851", "url": "https://cs.wikipedia.org/wiki?curid=1515851", "title": "Arcibiskupský exarchát Doněck", "text": "Arcibiskupský exarchát Doněck\n\nArcibiskupský exarchát Doněck je exarchát ukrajinské řeckokatolické církve, nacházející se na Ukrajině.\n\nExarchát zahrnuje dněpropetrovskou oblast, Doněck, luhanskou oblast a záporožskou oblast.\n\nExarchátním sídlem je město Doněck, kde se také nachází hlavní chrám - Katedrála Ochrany Nejsvětější Matky Boží.\n\nRozděluje se do 63 farností. K roku 2015 měl 68 900 věřících, 45 exarchátních kněží, 5 řeholních kněží, 6 řeholníků a 7 řeholnic.\n\nDne 5. července 2001 byl synodem biskupů ukrajinské církve založen arcibiskupský exarchát Doněck–Charkov, a to z části území arcibiskupského exarchátu Kyjev–Vyžhorod. Dne 11. ledna 2002 schválil papež Jan Pavel II. zřízení exarchátu.\n\nDne 2. dubna 2014 byl z části jeho území zřízen arcibiskupský exarchát Charkov.\n\n\n"}
{"id": "1515855", "url": "https://cs.wikipedia.org/wiki?curid=1515855", "title": "Atletika na Letních olympijských hrách 1976 – 200 metrů muži", "text": "Atletika na Letních olympijských hrách 1976 – 200 metrů muži\n\n"}
{"id": "1515858", "url": "https://cs.wikipedia.org/wiki?curid=1515858", "title": "Atletika na Letních olympijských hrách 1980 – 200 metrů muži", "text": "Atletika na Letních olympijských hrách 1980 – 200 metrů muži\n\n"}
{"id": "1515859", "url": "https://cs.wikipedia.org/wiki?curid=1515859", "title": "Radslav", "text": "Radslav\n\nRadslav () je osada, část vesnice Bližná, jež je součástí obce Černá v Pošumaví v okrese Český Krumlov. Nachází se na pravém břehu vodní nádrže Lipno.\n\nV roce 1921 ve vesnici bydlelo ve třinácti domech 119 obyvatel, po skončení 2. světové války byla vysídlena a z velké části zničena. Z původní zástavby se dochovala pouze kaple a dva domy.\n"}
{"id": "1515862", "url": "https://cs.wikipedia.org/wiki?curid=1515862", "title": "Atletika na Letních olympijských hrách 1984 – 200 metrů muži", "text": "Atletika na Letních olympijských hrách 1984 – 200 metrů muži\n\n"}
{"id": "1515866", "url": "https://cs.wikipedia.org/wiki?curid=1515866", "title": "Atletika na Letních olympijských hrách 1988 – 200 metrů muži", "text": "Atletika na Letních olympijských hrách 1988 – 200 metrů muži\n\n"}
{"id": "1515869", "url": "https://cs.wikipedia.org/wiki?curid=1515869", "title": "Socha rudoarmějce (Keblice)", "text": "Socha rudoarmějce (Keblice)\n\nSocha rudoarmějce stojí v obci Keblice v Ústeckém kraji v parčíku na návsi za kaplí sv. Václava jako připomínka osvobození obce na konci druhé světové války.\n\nZnázorňuje rudoarmějce se samopalem a šeříky na vzpínajícím se koni. V roce 1960 jí zhotovili Karel Zentner a jeho syn Miroslav Zentner, sochaři a restaurátoři z nedalekých Libochovic, z kvádrů pískovce ze starého opuštěného lomu nedaleko Mšena lázní. Na podstavci je nápis \"Vám poděkování a lásku Vám 9. 5. 1945\", vzadu podpisy sochařů. Jedná se o jednu z mála jezdeckých soch v Čechách.\n\n\n"}
{"id": "1515870", "url": "https://cs.wikipedia.org/wiki?curid=1515870", "title": "Passage de l'Ancre", "text": "Passage de l'Ancre\n\nPassage de l'Ancre je ulice v Paříži v historické čtvrti Marais. Nachází se ve 3. obvodu.\n\nUlice vede od domu č. 221 na \"Rue Saint-Martin\", zde navazuje na \"Rue Chapon\" a končí u domu č. 30 na \"Rue de Turbigo\", odkud dále na západ pokračuje \"Passage du Bourg-l'Abbé\" (ta se nachází již ve 2. obvodu).\n\nJejí název (pasáž u kotvy) odkazuje na vývěsní štít bývalého hostince. Původně se nazývala \"Passage de l'Ancre Royale\". Během Francouzské revoluce se v letech 1792–1805 nazývala \"Passage de l'Ancre Nationale\".\n\nV roce 1942 byli všichni obyvatelé ulice zatčeni a deportováni na Zimní velodrom.\n\nV 1998 byla pasáž otevřena pro veřejnost.\n\n"}
{"id": "1515871", "url": "https://cs.wikipedia.org/wiki?curid=1515871", "title": "Atletika na Letních olympijských hrách 2000 – 200 metrů muži", "text": "Atletika na Letních olympijských hrách 2000 – 200 metrů muži\n\nBěh na 200 metrů mužů na Letních olympijských hrách 2000 se uskutečnil ve dnech 27. září a 28. září na Olympijském stadionu v Sydney. \n"}
{"id": "1515873", "url": "https://cs.wikipedia.org/wiki?curid=1515873", "title": "Vila Barrandovská 46", "text": "Vila Barrandovská 46\n\nVila Barrandovská 46 \"(výstavní vila č. 1)\" je rodinný dům, který stojí v Praze 5 Hlubočepích ve vilové čtvrti Barrandov v ulici Barrandovská. Od 25. listopadu 1992 je zapsána na seznamu nemovitých kulturních památek.\n\nDům postavený v letech 1931–1932 pro investora ing. Václava M. Havla navrhl architekt Vladimír Grégr. Stavbu provedla firma Ing. Brázdil a Dr. Ješ, oplocení pozemku firma Martin Wilhelm a synové, úpravu zahrady firma Jaroslav Veselý, velkozávod školkařský v Molitorově, a dveře vstupní a v oplocení dodala firma Ing. O. Podhajský.\n\nFunkcionalistická vila propagovala komfortní bydlení podobně jako výstavní vila č. 2 v ulici Lumiérů. K prodeji byla nabízena za 560 tisíc korun, zájem byl však jen o její pronájem.\n\nDo roku 1938 zde bydlel kameraman Otto Heller, během 2. světové války Adina Mandlová, od roku 1953 divadelní a filmový herec Miloš Nedbal a po návratu z emigrace (1983) až do září 1989 režisér a scenárista Pavel Juráček.\n\nDům byl postaven v mírně svažitém terénu uvnitř oblouku průjezdní komunikace. Dvoupodlažní stavba má částečně zapuštěný suterén, který však neprobíhá pod celým půdorysem objektu.\n\nStavba s horizontálními liniemi má puristicky čisté plochy fasády. Jsou zde použity nautické motivy charakteristické pro emocionální funkcionalismus: „parníková“ zábradlí, kruhová okna nebo terasa jako „kapitánský můstek“. Vnitřní prostory domu mají racionální funkcionalistickou dispozici, která odděluje jednotlivé funkce objektu.\n\nZaoblený rizalit v západní části domu kopíruje oblouk hranice pozemku. V této části se nachází hlavní společenský prostor domu, který osvětluje široké pásové okno po celém jeho obvodu. Druhé nadzemní podlaží je zkráceno po celé své délce o terasu propojenou s domem prosklenými stěnami.\n\nSoučástí zahrady byl původně také bazén. Jižní a severní stranu domu doplňují anglické dvorky.\n\n\n\n"}
{"id": "1515875", "url": "https://cs.wikipedia.org/wiki?curid=1515875", "title": "Passage des Gravilliers", "text": "Passage des Gravilliers\n\nPassage des Gravilliers je ulice v Paříži v historické čtvrti Marais. Nachází se ve 3. obvodu. Její název odkazuje na přilehlou \"Rue des Gravilliers\".\n\nUlice vede od domu č. 10 na \"Rue Chapon\" a končí u domu č. 19 na \"Rue des Gravilliers\".\n\n"}
{"id": "1515876", "url": "https://cs.wikipedia.org/wiki?curid=1515876", "title": "Tom Heaton", "text": "Tom Heaton\n\nThomas David Heaton (* 15. dubna 1986, Chester) je anglický fotbalový brankář hrající za Aston Villu a anglickou fotbalovou reprezentaci.\n\nHeaton debutoval za reprezentaci do 21 let v březnu 2008 proti Polsku, když o poločase střídal Joea Harta. Do sestavy pro ME do 21 let 2009 se ale nedostal. V květnu 2015 byl povolán do seniorské reprezentace pro přátelské utkání s Irskem a utkání kvalifikace na Mistrovství Evropy ve fotbale 2016 proti Slovinsku; do hry se ale nedostal. Heaton debutoval v reprezentaci v generálce na Mistrovství Evropy ve fotbale 2016 proti Austrálii.\n"}
{"id": "1515877", "url": "https://cs.wikipedia.org/wiki?curid=1515877", "title": "Passage Charlemagne", "text": "Passage Charlemagne\n\nPassage Charlemagne je ulice v Paříži v historické čtvrti Marais. Nachází se ve 4. obvodu. Stejně jako přilehlá \"Rue Charlemagne\" nese jméno Karla Velikého.\n\nUlice vede od domu č. 16 na \"Rue Charlemagne\" a končí u domu č. 119 na \"Rue Saint-Antoine\".\n\nUlice byla jako veřejná komunikace otevřena v roce 1825.\n\n"}
{"id": "1515879", "url": "https://cs.wikipedia.org/wiki?curid=1515879", "title": "Seznam dílů seriálu Akademie kouzel", "text": "Seznam dílů seriálu Akademie kouzel\n\nToto je \"'seznam dílů seriálu \"Akademie kouzel\".\n"}
{"id": "1515883", "url": "https://cs.wikipedia.org/wiki?curid=1515883", "title": "Atletika na Letních olympijských hrách 2004 – 200 metrů muži", "text": "Atletika na Letních olympijských hrách 2004 – 200 metrů muži\n\n"}
{"id": "1515884", "url": "https://cs.wikipedia.org/wiki?curid=1515884", "title": "Ermengarda z Hesbaye", "text": "Ermengarda z Hesbaye\n\nErmengarda z Hesbaye (778 – 3. října 818), pravděpodobně členka dynastie Robertovců, byla jako manželka Ludvíka Pobožného od roku 813 římskou císařovnou a od roku 814 franskou královnou.\n\nErmengarda se narodila jako dcera hraběte Ingermana z Hesbaye a jeho manželky Rotrudy.\n\nKolem roku 794 se provdala za Ludvíka Pobožného, syna Karla Velikého, který byl od roku 781 králem Akvitánie. Ermengarda porodila šest dětí:\n\n\nKarel Veliký původně zamýšlel rozdělit svou Karolínskou říši mezi Ludvíka a jeho bratry Pipina a Karla, kteří však rychle po sobě v roce 810 a 811 zemřeli. 10. září 813 určil Karel Veliký Ludvíka svým nástupcem a prohlásil ho spoluvládcem. Ermengardin manžel se stal samostatným císařem a franským králem po otcově smrti 28. ledna 814. Pár byl pomazán a korunován papežem Štěpánem IV. 5. října 816 v remešské katedrále Notre-Dame.\n\nErmengarda z Hesbaye zemřela 3. října 818 v Angers. O rok později se Ludvík znovu oženil s Juditou Bavorskou.\n"}
{"id": "1515886", "url": "https://cs.wikipedia.org/wiki?curid=1515886", "title": "Luzenské údolí", "text": "Luzenské údolí\n\nLuzenské údolí se zřetelnou severo–jižní orientací a délkou asi 3 km se nachází v centrální Šumavě přibližně 8 km jižně od Modravy. \n\nLuzenské údolí začíná zhruba od samoty Březník (v nadmořské výšce 1140 m), která je jakousi „vstupní branou“ do údolí a toto lemuje na jeho severním okraji. Mělké údolí dále pokračuje jižním směrem až k česko–německé hranici, kde prochází sedlem mezi Luzným a Špičníkem u hraničního přechodu Modrý sloup (v nadmořské výšce 1197 m). Luzenské údolí je na své jižní straně „uzavřeno“ úpatím kuželovité hory Luzný.\n\nLuzenské údolí je obklopeno několika „tisícovkami“ šumavského hřebenu: na západě je to Blatný vrch (1376 m) (zastiňuje výhled z Luzenského údolí na Roklany); na jihu jsou to: Hraniční hora (1233 m), Špičník (1351 m) a Luzný (1373 m); na východě pak Velká Mokrůvka (1370 m) a Malá Mokrůvka (1330 m).\n\nCelá oblast Luzenského údolí je výjimečným přírodním fenoménem. Vyskytují se zde unikátní rašeliniště a podmáčené smrčiny s řadou velmi vzácných a kriticky ohrožených druhů (např. rosnatka anglická, blatnice bahenní, tetřev hlušec, sýc rousný, datlík tříprstý, kulíšek nejmenší, kropenáč vytrvalý, ...) \n\nÚdolí je rovněž místem s největšími ročními srážkami na Šumavě a zároveň i místem s nejvyšší a nejdéle trvající sněhovou pokrývkou. Vydatnost srážek v Luzenské kotlině je dána okolním terénem – přítomností hraničního hřebene hor, který při přechodu mraků častěji „zadrží“ vodu. Unikátnost klimatických parametrů v tomto místě je monitorována zde umístěnou měřicí stanicí Českého hydrometeorologického ústavu. \n\nLuzenské údolí patří mezi šumavské mrazové kotliny. Průměrná teplota se zde pohybuje jen kolem čtyř stupňů Celsia a často tu mrzne i v červenci.\n\nNízké teploty v Luzenské kotlině ovlivnily tvary zde rostoucích smrkových porostů. Smrky jsou častými mrazy zformovány do téměř dokonalých hustě prorostlých kuželů (připomínají pěstěné zakrslé zahradní smrky sivé, tzv. „coniky“). \n\nMechanismus tvarování smrků v Luzenské kotlině je následující: na jaře vyraší mladé letorosty, ale pak přijde několik výrazně studených dní, během nichž tyto nové přírůstky pomrznou. Zdejší smrky na tuto skutečnost reagují neustálým houževnatým zahušťováním a tvrdošíjným udržováním „parkového“ kuželovitého vzhledu.\n\nCelé Luzenské údolí se nachází v přísně chráněné 1. zóně Národního parku Šumava, neboť se zde vyskytuje ornitologicky jedinečná „jádrová“ lokalita s populací kriticky ohroženého tetřeva hlušce, který tu hnízdí. Luzenské údolí je jedním z posledních míst ve střední Evropě, kde se tetřev hlušec rozmnožuje a kde zároveň nachází i dostatek potravy.\n\nPřibližně středem Luzenského údolí (kotliny) klikatě protéká Luzenský potok, kolem něhož se vine neznačená stezka pro pěší vedoucí až ke hraničnímu přechodu Modrý sloup. Individuální pohyb turistů po pěšině Luzenským údolím není v současné době (rok 2019) povolen.\n\nLuzenským údolím ve středověku vedla Zlatá stezka, která spojovala Čechy s Pasovem. Ve druhé polovině 14. století nechal Karel IV. vybudovat obchodní trasu spojující Kašperské Hory s německým Pasovem. Tato „slatinná stezka“ sloužila především k transportu soli do Čech. Na počátku 18. století ale obchodní ruch na této stezce ustal. Stezka probíhala přes hraniční přechod na Bučině, pokračovala přes Kvildu, Horskou Kvildu a Kozí Hřbety až do Kašperských Hor. Luzenským údolím vedla pravděpodobně jedna z pašeráckých cest vyhýbající se solné celnici na Kozích Hřbetech i Kašperským Horám. Průchodem obtížným terénem se tak dopravci vyhnuli nutnosti platit clo a jiné poplatky ze svých cest. V průběhu 19. století byla stezka od Modrého sloupu (bavorská hranice) údolím Luzenského potoka upravena pro povozy. (Její pokračování v Bavorsku se nazývalo „Böhmerweg“.) Hraniční přechod zde nikdy v minulosti neexistoval. Až do roku 1938 zde platil režim tzv. malého pohraničního styku. Po skončení druhé světové války se Luzenské údolí ocitlo v nepřístupném a přísně střeženém hraničním pásmu. Po sametové revoluci byla v roce 1991 tzv. železná opona definitivně zlikvidována a Březník byl v rámci Národního parku Šumava zpřístupněn široké veřejnosti. Cesta ani stezka vedoucí Luzenským údolím (v 1. zóně Národního parku Šumava) ale nebyla (z důvodů ochrany hnízdišť tetřeva hlušce) obnovena.\n\n"}
{"id": "1515887", "url": "https://cs.wikipedia.org/wiki?curid=1515887", "title": "Ludvika Rottová", "text": "Ludvika Rottová\n\nLudvika Rottová, křtěná Marie Ludovíka, provdaná Popelková (24. února 1856 Praha – 30. srpen 1932 Brno), byla česká divadelní herečka.\n\nNarodila se v Praze na Starém Městě v rodině úředníka v pojišťovně Jaroslava Rotta a jeho ženy Barbory Spieglové. Od mládí tíhla k divadlu a poprvé upozornila na svůj talent u ochotníků na scéně divadla u sv. Mikuláše na Starém Městě v Praze. V letech 1876–1879 byla angažována v Prozatímním divadle pro obor tzv. „sentimentálních milovnic“. Při silné konkurenci v souboru nebyla náležitě nasazována a z tohoto důvodu následující dva roky působila na německých scénách v Olomouci, v Norimberku a Berlíně. V roce 1881 byla na doporučení Vendelína Budila angažována k divadelní společnosti Jana Pištěka, s níž hrála jednu sezónu na scéně Nového českého divadla na Královských Vinohradech, nazývaného též \"„Kravín“\" a v zimě v Besedním domě v Brně. Počátkem roku 1883 nastoupila na scénu pražského Národního divadla jako představitelka tragických hrdinek a salónních dam. V polovině roku 1886 se provdala za právníka Augustina Popelku a ukončila divadelní dráhu. \n\nNásledovala svého manžela do Brna, kde příležitostně pracovala s ochotníky. V manželství se jí narodilo pět potomků, v Brně August (* 1887), Marie (* 1888), Zdeněk (* 1892), Ludvíka (* 1894), a ve Vídni v roce 1901 syn Vladimír. Její syn Zdeněk (1892 – 1932) se rovněž věnoval herectví a opernímu zpěvu.\n\nLudvika Popelková zemřela v Brně 30. srpna 1932 a pohřbena byla na brněnském Ústředním hřbitově.\n\n\n"}
{"id": "1515888", "url": "https://cs.wikipedia.org/wiki?curid=1515888", "title": "Rogers Cup 2019 – ženská čtyřhra", "text": "Rogers Cup 2019 – ženská čtyřhra\n\nŽenská čtyřhra Rogers Cupu 2019 probíhala v první polovině srpna 2019. Do deblové soutěže torontského tenisového turnaje hraného na tvrdém povrchu nastoupilo dvacet osm dvojic. Obhájcem titulu byl australsko-nizozemský pár Ashleigh Bartyová a Demi Schuursová, jehož členky nestartovaly společně. Schuursová nastoupila s Annou-Lenou Grönefeldovou. Spoluhráčkou Bartyové se stala Viktoria Azarenková, s níž skončila v semifinále na raketách Krejčíkové a Siniakové.\n\nVítězem se stal nejvýše nasazený pár Češek Barbora Krejčíková a Kateřina Siniaková, který ve finále zdolal německo-nizozemské turnajové čtyřky Annu-Lenu Grönefeldovou a Demi Schuursovou po dvousetovém průběhu 7–5 a 6–0. Obě šampionky si do žebříčku WTA připsaly 900 bodů a po dvou grandslamech získaly třetí společnou trofej. Krejčíková vybojovala čtvrtý deblový titul na okruhu WTA Tour a pro Siniakovou to bylo šesté takové turnajové vítězství.\n\nČtyři nejvýše nasazené páry obdržely volný los do druhého kola.\n"}
{"id": "1515891", "url": "https://cs.wikipedia.org/wiki?curid=1515891", "title": "Motorband", "text": "Motorband\n\nMotorband je česká heavymetalová kapela původem ze severočeských Teplic. Tato skupina má vliv na mnoho dalších projektů a kapel po celé ČR. Skupinou prošla řada muzikantů z větších i menších kapel.\n\nV roce 1986 vzniká v Teplicích Motorband. Název je odvozen od Motörhead. Hvězda kapely stoupá velmi rychle vzhůru. Složení kapely se po 2 letech ustaluje - Kamil Střihavka (zpěv), Libor Matejčík (kytara) a dva ex-členové skupiny Hlahol Tomáš Jarolím (baskytara) a Daniel Hafstein (bicí). Hrají speed metal a jsou stálicí české heavymetalové scény stejně jako Arakain či Vitacit. Vrcholy tohoto období jsou soutěž Rockfest v Praze, kde hrají ve sportovní hal coby finalisté soutěže před 12000 diváky či Rockmapa (1989) Petra Jandy s písní \"Je To Špás\". \n\nV roce 1990 nahrávají v Německu album Made In Germany. Album je nahrání v ČJ i AJ a budí zájem jak v ČR tak ve světě. V kapele nicméně dochází ke sporům - Matejčík chce pokračovat, Střihavka mění směr kariéry a ostatní mají své problémy. Kapela se rozpadá v době kdy je na vrcholu.\n\nV roce 1993 dává Matejčík Motorband znovu dohromady. Frontmenem se stává Milan Daim, rytmickou kytaru René Schildhauer, basu Jakub Fojtík a za bicími znovu Daniel Hafstein. V roce 1994 vydávají desku Rock 'n' Roll a následně se znovu rozpadají.\n\nDalší znovuzrození kapely přichází v roce 2002. K němu také pomůže skupina Hlahol u níž Libor Matejčík dostává znovu chuť do hraní. Sestavu mimo Matejčíka tvoří Josef Šutara (zpěv), bratři Haasovi Zbyněk (kytara), Roman (bicí) a baskytaru bere do rukou Radek Šikl. Sestava začíná koncertovat a nové CD \"Satisfakce\" vydává v roce 2005.\n\nPro rok 2008 přicházejí změny - Šutaru střídá frontmen Radek Popel. Také zbytek obsazení se mění - Martin Przeczek (kytara), Sláva Safonkin (baskytara) a Daniel Hafstein (bicí). V německém Hanoveru kapela produkuje své čtvrté album Heart Of The Machine, je to první album pouze v angličtině. Album slaví úspěch v anglických rádiích. Po vydání alba se do kapely vrací Josef Šutara.\n\nNa podzim 2010 se ke kapele připojuje legendární baskytarista Karel Adam (ex-Vitacit, ex-Kreyson, ex-ABBand). Za bicí míří další legenda - Klaudius Kryšpín. V roce 2015 se dlouho očekávaným druhým kytaristou stává Jan \"Hans\" Jiříček (ex-Titanic), který se v roce 1997 účastnil dokonce konkurzu na post kytaristy Helloween kde se dostal až do finále, poté ale kvůli rodině další účast vzdal. A nakonec čeká výměna i Šutaru - střídá jej talentovaný Luděk Struhař (ex-Vindex). Kryšpín má zdravotní potíže a tak jej po vzájemné dohodě střídá Ivo Batoušek (Jumping Drums), nové album už je na spadnutí.\n\nNové album \"V\" vyšlo 23. července 2017. V listopadu pak mířil do kin film Motorband Restart, který vypráví historii celého bandu ale míří i na některé další osobnosti metalu 80. let. \nÚstřední postavou dokumentu je kytarista Libor Matejčík a jeho příběh plný odhodlání dostat se na vrchol. \n\nV březnu 2019 Iva Batouška nahrazuje na postu bubeníka Stanislav Pliska. V 20.řijna téhož roku v kapele končí frontmen Luděk Struhař a kytarista Jan Jiříček, oba odcházejí v přátelském duchu. Ke konci října byl přijat nový kytarista Vojtěch Brázda, který dříve působil v melodic-metalové kapele Liberate. Dne 17.prosince 2019 byl oznámen Petr Malý jako nový frontmen. Před Malý se v kapele vystřídalo pár frontmenů nicméně po pár dnech či týndech zase odešli v tichosti, identita Malého byla dlouho tajena.\n\n\n"}
{"id": "1515892", "url": "https://cs.wikipedia.org/wiki?curid=1515892", "title": "Konstantin Sergejevič Merežkovskij", "text": "Konstantin Sergejevič Merežkovskij\n\nKonstantin Sergejevič Merežkovskij (; – ) byl ruský biolog a botanik, který při výzkumu lišejníků formuloval teorii symbiogeneze, podle které se velké komplexní buňky vyvíjejí v symbiotickém vztahu s jednoduššími buňkami. Teorii zveřejnil v roce 1910 v ruštině v práci \"Theorie der zwei Plasmaarten als Grundlage der Symbiogenesis, einer neuen Lehre von der Ent‐stehung der Organismen\", základní myšlenky však publikoval již v roce 1905 v práci \"Über Natur und Ursprung der Chromatophoren im Pflanzenreiche\".\n\nKonstantin se narodil v Petrohradě, do početné rodiny se šesti syny a třemi dcerami. Otec Sergej Ivanovič byl vyšším úředníkem několika ruských gubernátorů (m. j. I. D. Talyzina v Orenburgu) než se stal tajným radou na dvoře Alexandra II. Maminka Varvara Vasiljevna (née Čerkasovová), dcera petrohradského policejního úředníka, byla milovnice umění a literatury. Mezi sourozenci vynikl mladší bratr Dmitrij Merežkovskij (1866–1941), který byl spisovatelem.\n\nMezi lety 1875 a 1880 studoval na Petrohradské univerzitě. Cestoval na sever k Bílému moři, aby zkoumal mořské bezobratlé a objevil druh polypovců. Po promoci odjel do Francie a do Německa, setkal se tam s uznávanými vědci, v Paříži publikoval z práce oblasti antropologie a zvířecího zbarvení.\n\nV roce 1883 se oženil s Olgou Petrovnou Sultanovovou a začal vyučovat na Petrohradské univerzitě. V roce 1886 z neznámých důvodů z Ruska emigrovali, snad bylo příčinou zneužívání dětí, ze kterého byl Merežkovskij později obviněn. Usadili se na Krymu, kde nalezl práci jako botanik, a zabýval se bobulemi vinné révy. Zároveň shromáždil rozsáhlou sbírku rozsivek z Černého moře. V roce 1898 zanechal manželku a mladého syna na Krymu a emigroval do Ameriky, kde si začal říkat \"William Adler\". V Kalifornii pracoval jako botanik v Los Angeles a na Univerzitě v Berkeley, kde, s využitím vlastních sbírek z Černého moře, vypracoval nový způsob klasifikace rozsivek založený na jejich vnitřní struktuře. V roce 1902 se vrátil do Ruska a stal se kurátorem zoologických sbírek na Univerzitě v Kazani v Tatarstánu. Zde začal v roce 1904 vyučovat a počal rozvíjet myšlenky mutualismu složitých buněk. V roce 1914 byl stíhán pro znásilnění 26 dívek. Z univerzity byl vyhozen a uprchl do Francie. V roce 1918 odešel do Botanické zahrady v Ženevě, kde pracoval v Delessertově sbírce lišejníků.\n\nV Ženevě trpěl těžkou depresí, ocitl se bez prostředků a 9. ledna 1921 byl ve svém hotelovém pokoji nalezen mrtev.\n\n"}
{"id": "1515894", "url": "https://cs.wikipedia.org/wiki?curid=1515894", "title": "Henrietta Klévská", "text": "Henrietta Klévská\n\nHenrietta Klévská (31. října 1542 – 24. června 1601) byla francouzská dvořanka a šlechtična, dědička rodiny Kléves-Nevers. V roce 1564 se po smrti svého bezdětného bratra Jakuba stala \"suo jure\" 4. vévodkyní z Nevers a hraběnkou z Rethelu. Sňatkem s vévodou Ludvíkem Gonzagou byla vévodkyní z Rethelu a kněžnou z Mantovy.\n\nByla také známá jako Henrietta de La Marck. Její portrét namaloval proslulý renesanční umělec François Clouet. Je zobrazena v románu \"Královna Margot\" a ve filmu Královna Margot z roku 1994.\n\nHenrietta se narodila v La Chapelle-d'Angillon ve francouzském departmentu Cher jako nejstarší dcera a druhé dítě Františka I., vévody z Nevers a hraběte z Rethelu, a Markéty Bourbonské. Jejím kmotrem byl dauphin Jindřich.\n\nHenrietta měla staršího bratra Františka, mladšího bratra Jakuba a mladší sestry Kateřinu a Marii.\n\nV roce 1564 se po smrti svého mladšího bezdětného bratra Jakuba stala \"suo jure\" 4. vévodkyní z Nevers a hraběnkou z Rethelu. Starší bratr František zemřel bez potomků již v roce 1562.\n\nHenriettě zůstalo po bratrech mnoho dluhů, ale podařilo se jí finanční situaci vrátit do pořádku a stala se jedním z hlavních věřitelů v království.\n\n4. března 1565 se v Moulins provdala za mantovského knížete Ludvíka Gonzagu. Ludvík se stal sňatkem vévodou z Nevers a Rethelu, zatímco Henrietta vévodkyní z Rethelu a kněžnou z Mantovy.\n\nHenrietta měla s Ludvíkem několik dětí:\n\n\nHenrietta byla dvorní dámou královny Kateřiny Medicejské a důvěrnou přítelkyní Markéty z Valois.\n\nŘíkalo se, že Henrietta byla milenkou Annibala Coconny, piemontského dobrodruha, který byl spolu s Josefem Bonifácem de La Môle za účast ve spiknutí proti Karlovi IX. v roce 1574 sťat. Spiklence podporoval vévoda z Alençonu. Tvrdilo se, že s navarrskou královnou Markétou uprostřed noci odstranily jejich veřejně vystavené hlavy, nabalzamovaly je a pohřbily ve vysvěcené půdě.\n\nHenrietta zemřela 24. června 1601 v Hotel de Nevers v Paříži a byla pohřbena v neverské katedrále.\n"}
{"id": "1515895", "url": "https://cs.wikipedia.org/wiki?curid=1515895", "title": "Vranjic", "text": "Vranjic\n\nVranjic je vesnice, přímořské letovisko a turisty často vyhledávaná lokalita v Chorvatsku v Splitsko-dalmatské župě, spadající pod opčinu města Solin. Nachází se na stejnojmenném poloostrově, v oblasti těsně mezi Splitem na jihu a Solinem na severu. Východně od vesnice se též nacházejí vesnice Kamen a Mravince. V roce 2011 zde trvale žilo 1 196 obyvatel.\n\nVranjic je pro svůj vzhled často nazýván \"malé Benátky\". Dle archeologických průzkumů je zřejmé, že byl osídlen již v pravěku. Poprvé byl písemně zmíněn někdy kolem roku 1300 jako Huragnitz.\n\nVranjic je známý především díky tomu, že se zde nachází známé Aquarium Split, jediný komplex mořských akvárií v Chorvatsku. V akváriích je zde chováno více než 80 mořských tvorů včetně ryb, žraloků, úhořů, murén, langust a humrů.\n"}
{"id": "1515896", "url": "https://cs.wikipedia.org/wiki?curid=1515896", "title": "Walim", "text": "Walim\n\nWalim ( \"Wüstewaltersdorf\", původně \"Waltersdorf\", krátce také \"Łokietek\") je vesnice v jižním Polsku v Dolnoslezském vojvodství v okrese Valbřich. Leží v údolí říčky Walimky na úpatí Velké Sovy, nejvyšší hory Sovích hor, zhruba 12 km jihovýchodně od Valbřichu a 8 km od českých hranic. Patří k Dolnímu Slezsku. Je sídlem gminy Walim, která zahrnuje 13 dalších vesnic.\n\nPrvní zmínka o Waltersdorfu aneb \"Walterově vsi\" pochází z listiny sepsané vratislavským biskupem Jindřichem I. z Vrbna kolem roku 1305. Vesnice patřila Svídnickému knížectví, které se po smrti Boleslava II. Malého stalo součástí Zemí Koruny české. Někdy kolem roku 1600 se v historických pramenech objevuje název Wüstewaltersdorf (\"Pustá Walterova ves\"), což spolu s absencí zmínek o vesnici mezi lety 1407 až 1548 naznačuje, že mohla být vypleněna během husitských válek a znovu založena až v 16. století. Značné škody utrpěla také během třicetileté války – právě po ní se název s přídavným jménem „wüste“ („pustá“) nadobro ustálil. Mezi majitele zdejšího statku patřili mj. Haugvicové z Biskupic, Žejdlicové ze Šenfeldu a nejdéle mezi lety 1654 až 1697 a opět 1708 až 1808 Zedlitzové.\n\nPo Habsburky prohrané první slezské válce přešel Wüstewaltersdorf spolu s většinou Slezska pod nadvládu Pruska. V 19. století se obec stala střediskem textilního průmyslu. Roku 1883 byly tři místní továrny spojeny do jednoho podniku \"Websky, Hartmann und Wiesen AG\", který v roce 1903 zaměstnával 1 100 lidí. V červnu 1914 byla zprovozněna elektrická lokálka spojující Wüstewaltersdorf s Hausdorfem (Jugowice). Blízkost Velké Sovy také přispěla k popularizaci obce jako turistického cíle, rozkvět cestovního ruchu připadá zejména na 20. a 30. léta 20. století.\n\nV letech 1943–1945 byly v útrobách Ostré Hory mezi Wüstewaltersdorfem a Dorfbachem (Rzeczka) vyraženy tři tunely v rámci nacistického Projektu Riese. V dubnu 1944 byl zřízen pracovní tábor AL Wüstewaltersdorf, ve kterém byli většinou Židé z Řecka. Některé zdroje naznačují, že tábor mohl být umístěn na svazích Stenzelbergu (Chłopska Góra), dle jiných je jeho existence nejistá.\n\nPo druhé světové válce byla obec spolu s celým Dolním Slezskem připojena k Polsku. Obdržela název \"Łokietek\", který byl pak během roku 1946 změněn na \"Walim\". Inspirace pro oba zůstává nejasná. Německé obyvatelstvo (3 271 osob v říjnu 1945) bylo odsunuto a jeho místo zaujali Poláci – zčásti přesunutí z východních území postoupených Sovětskému svazu, zčásti přistěhovalci z polského vnitrozemí. Podnik \"Websky, Hartmann und Wiesen AG\" byl znárodněn jako Zakłady Przemysłu Lniarskiego „Walim“. V komunistické době se zde ročně vyrábělo na 12,5 mil. bm lněných tkanin: ručníky, ubrusy, povlečení a další. Továrnu uzavřeli v roce 1992. Železniční trať byla zrušena v roce 1959 a následně rozebrána.\n\n\nWalimí prochází krajská silnice č. 383 spojující Dzierżoniów (Rychbach) a Valbřich. Do obce dojíždějí autobusy MHD z Valbřichu.\n\n"}
{"id": "1515898", "url": "https://cs.wikipedia.org/wiki?curid=1515898", "title": "USNS Glomar Explorer (T-AG-193)", "text": "USNS Glomar Explorer (T-AG-193)\n\nMV Global Explorer (původně USNS Glomar Explorer (T-AG-193)) byla americká loď pro provádění podmořských vrtů. Původně byla postavena pro CIA za účelem nasazení do přísně tajného projektu Azorian, jehož cílem bylo vyzvednutí trosek sovětské raketonosné ponorky \"K-129\" s jadernými hlavicemi. Její vrak se totiž Američanům podařilo najít dříve, než Sovětům. Vyzvednutí části vraku se podařilo uskutečnit navzdory přítomnosti sovětského plavidla. V letech 1980-1996 byla loď v rezervě, poté až do roku 2015 sloužila v civilním sektoru jako těžařská loď. Roku 2015 byla odeslána k sešrotování.\n\nDne 8. března 1968 se severozápadně od Havajských ostrovů potopila sovětská ponorka projektu 629 \"K-129\". Pět kilometrů pod hladinou se ocitly také tři balistické rakety R-21. Zatímco Sověti po \"K-129\" marně pátrali, Američané za pomoci systému pro sledování ponorek SOSUS (\"Sound Surveillance System\") poměrně přesně lokalizovali polohu vraku, který poté nalezla ponorka USS \"Halibut\".\n\nZpravodajská agentura CIA zahájila tajnou záchrannou operaci, známou jako projekt Azorian. Cílem bylo sovětskou ponorku vyzvednout (zájem byl zejména o hlavice, šifry, vysálačky atd.). Kvůli vyzvednutí ponorky bylo vyvinuto specializované plavidlo \"Global Explorer\", jehož oficiálním účelem byla podmořská těžba manganu. Kvůli utajení byly náklady ve výši 350 milionů dolarů financovány z fondu na boj proti ponorkám. Stavbu provedla loděnice Sun Shipbuilding and Drydock v Chesteru ve státě Pennsylvania. Na vodu byla loď spuštěna 1. listopadu 1972 a dne 1. července 1973 zařazena do služby jako Hughes Glomar Explorer.\n\nVe středu plavidla byla 60metrová těžní věž, pod níž se nacházel dok pro dálkově ovládaný podmořský prostředek \"Capture Vehicle\" (CV) o výtlaku 1500 tun. Jeho úkolem byl průzkum a vyzvednutí vraku \"K-129\". Fakticky to byl obrovský drapák. Dok byl přezdívám \"Moon Pool\" (měsíční bazén) a ponorka \"Clementine\". Pohonný systém tvořilo pět 16válcových dieselů Nordberg, pohánějících prostřednictvím generátorů šest stejnosměrných motorů po 2200 hp. Lodní šrouby jsou dva.\n\n\"Glomar Explorer\" byl americkým námořnictvem provozován v letech 1973-1977. Jeho první a hlavmím úkolem byl projekt Azorian. Do oblasti ztroskotání K-129 loď připlula 4. července 1974. Předstírala průzkum možského dna, přičemž byla \"Clementine\" spuštěna k vraku. Ten ležel na pravém boku, jeho zadní část byla zčásti rozdrcená a část raketových sil otevřená. Vrak byl uchopen chapadly \"Clementine\" a pro zpevnění obalen ocelovým pletivem. Mezitím \"Glomar Explorer\" tři dny sledovala sovětská výzvedná loď \"Čažma\", ale velitel uvěřil, že \"Glomar Explorer\" provádí zkoušky těžby z mořského dna. Ani několik dalších lodí nic neodhalilo.\n\nVyzvednutí pozůstatků \"K-129\" na hladinu trvalo přes 50 hodin. Po 14 hodinách se ovšem tři přední ramena odlomila, vyzvedávaný trup ponorky se rozlomil a jeho část s raketami klesla zpět na mořské dno. Vyzvednout se podařilo dvanáctimetrový úsek trupu s velitelskou sekcí. Ten byl důkladně prozkoumán. Mimo jiné bylo zjištěno, že trup byl postaven ze špatného materiálu, zřejmě kvůli urychlení stavby, aby bylo raketonosných ponorek co nejvíce. Získána byla dvě torpéda s jadernou hlavicí, palubní deník, kódovací knihy, sonar atd. Ve vraku byla také těla šesti námořníků, později pohřbená do moře. Na Havaj se \"Glomar Explorer\" vrátil 16. srpna 1974.\n\nPo skončení mise se CIA chtěla plavidla zbavit a roku 1976 jej nabídla k prodeji. Na loď, jejíž stavba přišla na 350 milionů dolarů dostala nejvyšší nabídku 2 milionů dolarů, a proto ji americkému námořnictvu k uložení do rezervy. Od ledna 1977 do června 1978 se \"Glomar Explorer\" nacházel v rezervním loďstvu (National Defense Reserve Fleet) v kalifornské Suisunské zátoce. Následně byl reaktivován a do dubna 1980 provozován konsorciem Ocean Minerals Company. Poté se vrátil do Suisunské zátoky. Roku 1996 si loď dlouhodobě (na 30 let) pronajmula společnost Global Marine (od roku 2001 GlobalSantaFe Corporation, od roku 2007 Transocean Inc.), přičemž do roku 1998 v loděnici Atlantic Marine at Mobile v Alabamě probíhaly úpravy na vrtnou loď. Nejprve byla pojmenována GSF Explorer, později MV Global Explorer. Využivána byla při těžbě ropy v Mexickém zálivu. Od roku 2013 plula pod vlajkou Vanuatu. Roku 2015 byla vyřazena a v červnu 2015 odeslána do Číny k sešrotování.\n"}
{"id": "1515899", "url": "https://cs.wikipedia.org/wiki?curid=1515899", "title": "Kouzelná Beruška a Černý kocour (3. řada)", "text": "Kouzelná Beruška a Černý kocour (3. řada)\n\nTřetí řada francouzsko-korejsko-japonsko-italského počítačem animovaného seriálu Kouzelná Beruška a Černý kocour je pokračování druhé řady tohoto seriálu.\n\n20. listopadu 2015 byl seriál prodloužen o druhou a třetí řadu. Třetí řada měla světovou premiéru 1. prosince 2018 ve Španělsku na stanici Disney Channel. Ve Francii měla premiéru 14. dubna 2019 na TF1. V Česku měla řada premiéru 4. listopadu 2019 na Disney Channel. Řada má celkem 26 dílů.\n\nPostupem času se z Marinette a Adriena stali přátelé. Ale středoškolačka zjistí, že vyjádřit své city k příteli není lehké, ve skutečnosti to bude právě naopak!\n\nNa druhou stranu, pro Berušku a Černého kocoura, navzdory jejich novým schopnostem a novým hrdinům, které volají když si to situace žádá, se boj s Lišajem stává těžší a těžší. Jejich soupeř je mnohem silnější, protože je zde nová záporná postava jménem Mayura, která dokáže vytvořit posily pro akumatizované oběti, superpadouchy.\n\nVíce schopností, více akce, více padouchů a více emocí! Třetí řada postaví Adriena a Marinette před těžkou zkoušku, zda budou schopni udržet si své tajemství a zabránit tomu, aby jejich soukromý život zasahoval do jejich superhrdinských dobrodružství.\n\n\n\n\n<onlyinclude>\n</onlyinclude>\n"}
{"id": "1515900", "url": "https://cs.wikipedia.org/wiki?curid=1515900", "title": "Kouzelná Beruška a Černý kocour (2. řada)", "text": "Kouzelná Beruška a Černý kocour (2. řada)\n\nDruhá řada francouzsko-korejsko-japonsko-italského počítačem animovaného seriálu Kouzelná Beruška a Černý kocour je pokračování první řady tohoto seriálu.\n\n20. listopadu 2015 byl seriál prodloužen o druhou a třetí řadu. Druhá řada měla světovou premiéru 11. prosince 2016 ve Francii, kdy byl odvysílán vánoční speciál na stanici TF1. Oficiální světovou premiéru měla 21. října 2017 ve Španělsku na stanici Disney Channel. Ve Francii byla oficiální premiéra druhé řady 26. října 2017 na TF1.\n\nV Česku byl vánoční speciál odvysílán 6. prosince 2017 na Disney Channel a oficiální premiéra byla 12. března 2018. Řada má celkem 26 dílů.\n\nMarinette se snaží získat srdce své tajné lásky Adriena, ale plány jí zkazí Lišaj a jeho oběti posedlé akumou. Soupeři jsou čím dál silnější a tak Marinette a Adrienovi přichází na pomoc noví hrdinové. Podaří se Kouzelné Berušče a Černému kocourovi společně s novými parťáky zastavit Lišaje a znovu tak zachránit Paříž?\n\n\n\n\n<onlyinclude>\n</onlyinclude>\n"}
{"id": "1515901", "url": "https://cs.wikipedia.org/wiki?curid=1515901", "title": "Kouzelná Beruška a Černý kocour (1. řada)", "text": "Kouzelná Beruška a Černý kocour (1. řada)\n\nPrvní řada francouzsko-korejsko-japonského počítačem animovaného seriálu Kouzelná Beruška a Černý kocour je úvodní řada tohoto seriálu. Řada měla světovou premiéru 1. září 2015 v Jižní Koreji na stanici EBS1. Ve Francii byl vysílán 19. října 2015 do 30. října 2016 na stanicí TF1. V Japonsku měl premiéru 23. července 2018 na stanici Disney Channel a v Česku 6. prosince 2015 na Disney Channel. Řada má celkem 26 dílů.\n\nPříběh vypráví o dívce jménem Marinette, která chodí na střední školu v Paříži. Tam se seznámí s Alyou, jež se stane její nejlepší kamarádkou. Marinette se však stane maskovanou superhrdinkou Beruškou. Schopnosti Kouzelné Berušky jí propůjčuje její mirákulum. Marinette tajně miluje Adriena, ten zase působí jako Černý kocour. Do Adriena je také zamilovaná Chloé, zlá a namyšlená dcera pařížského starosty. Černý kocour neboli Adrien je zase zamilován do Berušky, ale oba navzájem neznají své pravé identity. Nejvíce zápornou postavou je zde Lišaj, který chce získat mirákula Berušky a Kocoura pro sebe, aby získal neuvěřitelnou moc. Proto vysílá superpadouchy, kteří jsou posedlí zlým motýlkem neboli akumou.\n\n\n\n\n\n<onlyinclude>\n</onlyinclude>\n"}
{"id": "1515905", "url": "https://cs.wikipedia.org/wiki?curid=1515905", "title": "Katherine Johnson", "text": "Katherine Johnson\n\nKatherine Coleman Goble Johnson (26. srpna 1918, White Sulphur Springs, Západní Virginie, USA – 24. února 2020, Hampton, Virginie) byla americká matematička, jejíž výpočty orbitální mechaniky byly zlomové pro úspěch prvního a následujících letů do vesmíru s lidskou posádkou. Během své 35leté kariéry u NASA a National Advisory Committee for Aeronautics získala reputaci jako odbornice na komplexní manuální výpočty a byla průkopnicí ve využití počítače k těmto výpočtům.\n\nPráce Johnsonové zahrnovala výpočty trajektorií, startovacích oken a nouzových návratových cest pro lety do vesmíru v rámci programu Mercury, včetně výpočtů pro lety Alana Sheparda, prvního Američana ve vesmíru, nebo Johna Glenna, prvního člověka na oběžné dráze, a v rámci programu Apollo, včetně výpočtů pro let Lunárního modulu na Měsíc. Její výpočty byly také nezbytné pro program Space Shuttle a pracovala také na plánech pro misi na Mars.\n\nV roce 2015 byla americkým prezidentem Barackem Obamou oceněna Prezidentskou medailí svobody. NASA po ní pojmenovala své centrum pro ověřování a potvrzování výpočtů.\n"}
{"id": "1515906", "url": "https://cs.wikipedia.org/wiki?curid=1515906", "title": "Kostel svatého Jakuba (Žitava)", "text": "Kostel svatého Jakuba (Žitava)\n\nŠpitální kostel svatého Jakuba v Žitavě (německy \"Hospitalkirche St. Jakob\") je metodistický gotický kostel ze 14. století. Nachází se na křižovatce ulic Freidensstrasse a Christian-Keimann-Strasse v saské Žitavě, zemském okrese Zhořelec v Německu.\n\nGotický halový kostel zasvěcený svatému Jakubovi Většímu byl postaven ve 14. století a jeho založení tak spadá do období panování Karla IV., přilehlý špitál ovšem vznikl již v roce 1303. \n\nZa husitských válek byla původní stavba vypleněna a roku 1464 obnovena. Za třicetileté války byla poničena nemocnice i kostel. Renovace proběhla v roce 1721. Během ostřelování města roku 1757 kostel opět utrpěl značné škody. Následná rekonstrukce a stavba věže byla dokončena až v roce 1778. \n\nZachovala se kazatelna z roku 1680, empory jsou z roku 1617.\n"}
{"id": "1515911", "url": "https://cs.wikipedia.org/wiki?curid=1515911", "title": "Kostel svatého Jana Křtitele (Žitava)", "text": "Kostel svatého Jana Křtitele (Žitava)\n\nKostel svatého Jana Křtitele v Žitavě (německy \"St.-Johannis-Kirche\", či jen \"Johanniskirche\") je původně románský kostel z konce 13. století několikrát přestavovaný. Současná klasicistní podoba je z 18. století. Kostel se nachází na náměstí Johannisplatz v centru saské Žitavy, zemského okresu Zhořelec v Německu.\n\nZmínka o prvním kostele sv. Jana pochází z roku 1291. V roce 1230 na tomto místě stála trojlodní románská bazilika se dvěma věžemi v průčelí, která byla zbudována pro Řád johanitů. V 15. století byla exilovým sídlem pražské kapituly sv. Víta. V letech 1485–1531 byla stavba goticky přestavěna a rozšířena na čtyřlodní halový kostel. Ten byl během sedmileté války, 23. července 1757, zcela zdemolován. Zničeny byly i varhany, které krátce předtím postavil Gottfried Silbermann. \n\nDne 23. července 1766 byla na základech zničeného kostela zahájena nová stavba v barokním slohu, avšak dostavily se vážné problémy se statikou. Současná podoba stavby pochází od Karla Friedricha Schinkela, který barokní dispozice kompletně přestavěl v klasicistním slohu. Realizaci těchto úprav prováděl Schinkelův žák Carl August Schramm z Žitavy. Už v průběhu výstavby se naklonila pravá z věží. \n\nGotická plastika sv. Václava, dříve umístěná na západní fasádě, se dnes nachází v městském muzeu.\n\nV interiéru je pozoruhodný plochý kazetový strop. Kostel též disponoval Silbermannovými varhanami, které se však nedochovaly. \n\nChrámoví varhaníci současně působili jako obecní regenschori (Directores musices) města. Byli mezi nimi někteří významní hudebníci:\n"}
{"id": "1515912", "url": "https://cs.wikipedia.org/wiki?curid=1515912", "title": "Daulo Augusto Foscolo", "text": "Daulo Augusto Foscolo\n\nDaulo Augusto Foscolo (6. října 1785, Benátky – 7. června 1860, Benátky) byl italský katolický kněz, biskup, který byl posledním titulárním latinským patriarchou jeruzalémským a titulárním latinským patriarchou alexandrijským. Celý život prožil v Benátkách, kde i zemřel.\n\n"}
{"id": "1515913", "url": "https://cs.wikipedia.org/wiki?curid=1515913", "title": "Hlahol (hudební skupina)", "text": "Hlahol (hudební skupina)\n\nHlahol je česká heavymetalová kapela původem z Teplic. Kapela má dost podobný (a společný) příběh se skupinou Motorband. Dost je proslavilo členství nejrůznější muzikantů včetně členů skupiny Kabát, další mezníkem je pak vystupování s českým imitátorem Lemmyho, díky němuž se skupina dostala do světa se svou písní \"Lemmy\", coby poctou zesnulém frontmenovy skupiny Motörhead – Lemmymu.\nSkupinu založila parta spolužáků v osmé třídě a původně se jmenovala Black Out. Byla založena v roce 1984 Milošem „Mumli“ Levkem (bicí), Milanem „Jun“ Kordou (zpěv a kytara) a Tomáš „James“ Jarolím na basu ještě spolu s Pavlem Novakovským na druhou kytaru, který však záhy odchází a na jeho místo nastupuje Milan Špalek z Kabátu. V roce 1985 Jarolím kapelu opouští ( jde do Motorbandu) a na jeho místo nastupuje Milan Špalek jemuž členové odešli na vojnu. Ten kapele dává definitivní název - Hlahol. Špalek opouští kapelu ještě během roku.\n\nPro rok 1986 se mění sestava - Korda mění kytaru za basu, kytaru do rukou bere nový kytarista Martin Křivka a k němu se přidává na druhou kytaru Josef Vojtek.\n\nMumli je na jaře roku 1987 nahrazen Danielem „Hafo“ Hafsteinem. Hafstein z kapely odchází v závěru roku aby se Také připojil k Motorbandu, s ním i Vojtek který míří zpívat ke Kabátu. Skupina přerušuje činnost.\n\nKapela v tomto období je inspirována skupinami jako Motörhead, Judas Priest či němečtí Accept.\n\nNa začatku roku 1988 v sestavě Mumli (bicí), Korda (zpěv+basa) a kytaristy tvoří Ota Váňa, toho později doplňuje kytarista z Krupky Karel Steiniger. Po odchodu Váňi se do kapely vrací zpět Křivka, nicméně do konce roku 1989 kapela znovu ukončuje činnost.\n\nToto období hraje kapela v inspiraci Thrash metalem - kapelami jako Slayer, Metallica či Anthrax.\n\nV roce 1991 Hlahol oživuje už jen Korda. Ten si do kapely bere Milana Ileše na post kytaristy, ten přináší prvky rock n rollu ve stylu AC/DC. Zbytek bandu tvoří Pavel Hradil (bicí), Petr Záhorčák (sólo kytara). V této době se ustaluje zvuk kapely jaký známe dodnes. V roce 1993 dochází k dalším změnám - Záhorčák odchází do kapely Scandall, Hradila za bicím střídá Honza Brand. Záhorčákovo místo zaujímá Lubor „Lowr“ Ileš (ex Mewa, Uruguay Cavallery), bratr Milana. \n\nDalší změny přicházejí v roce 1995 - kapelu opouští sám Milan Korda. Basu přebírá Dan Trojánek a zpěv Martin Koláčný. Hlahol tak poprvé hraje v pětičlenné sestavě. Branda střídá další bubeník - Radek Šikl. V této sestavě kapela drží do roku 1997.\n\nV roce 1997 se kapela vydává do Žirovnice do studia k Milošovi DODO Doležalovi aby nahráli demo Břichem vzad. Následně kapelu opouští kapelu Lubor Ileš - a střídá jej boss Motorbandu Libor Matejčík, tomu Hlahol dá energii a chuť oživit Motorband.\nV roce 1999 se znovu kapitola kapely Hlahol uzavírá, tentokrát na dlouhých 9 let.\n\nMilan Korda se v roce 2008 rozhodl kapelu znovu dát dohromady. Spojil se s oběma bratry Ilešovými a doplnil je bubeníkem Milanem „Fugasem“ Krbcem (ex Generace). Sám se chopil zpěvu a baskytary.\n\nNa jaře roku 2009 bylo na seznamu 14 skladeb. Zvuk se nemění takže Motorhead+AC/DC. V roce 2011 z kapely odchází Fugas ze zdravotních důvodů, ale vrací se do kapely jeden z hrdinů doby minulé - Daniel „Hafo“ Haftstein. \n\nDalší změna když ke konci roku 2018 Milan Korda končí s basou - střídá jej spoluzakladatel kapely, ztracený syn Tomáš „James“ Jarolím.\n\nV roce 2019 vyrazila na turné se skladbami z nové desky Buď zdráv a pozdravuj se! natočeném ve spolupráci s Milanem Cimfem ve studiu SONO Records.\n\n\n"}
{"id": "1515919", "url": "https://cs.wikipedia.org/wiki?curid=1515919", "title": "Žatec (nádraží)", "text": "Žatec (nádraží)\n\nŽatec je železniční stanice v severní části města Žatec v okrese Louny ve Ústeckém kraji odděleného od centra města řekou Ohří. Leží na tratích 123, 124 a 160. Západně od budovy je umístěno též městské autobusové nádraží. Traťový úsek ze stanice \"Kadaň-Prunéřov\" do Obrnic, procházející stanicí, je elektrizován (3 kV ss, navazuje na elektrifikované úseky), ostatní zaústěné tratě nikoliv. Součástí stanice jsou rovněž obvody západ (dříve samostatná stanice přibližně 500 metrů západně od nádraží) a Velichov (dříve odbočka).\n\nRozsáhlá staniční budova byla zbudována v letech 1871-1873 v rámci budování trati z Prahy přes Kladno a Rakovník do Chomutova v rámci projektu propojení kladenské a severočeské důlní oblasti. Provoz byl zahájen 4. února 1871. Výstavbu a provoz trati financovala a provozovala soukromá společnost Buštěhradská dráha (\"BEB\"), autorem univerzalizované podoby stanic \"BEB\" byl architekt Ing. Josef Chvála. Dne 8. srpna 1873 pak projekt společnosti Plzeňsko-březenská dráha (\"EPPK\") spojil žateckou stanici přes Blatno u Jesenice s Plzní, která ve města postavila stanici \"Žatec západ\". V roce 1902 byl přistavěn restaurační pavilon a kryté schodiště umožňující pohodlnější přístup do zvětšeného vestibulu z nižší uliční úrovně, které v duchu stavebního slohu stávající budovy navrhl Adolf Schrayer.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 2017 byla dokončena rekonstrukce nástupišť ve stanici.\n\nNachází se zde čtyři jednostranná nekrytá modernizovaná nástupiště, k příchodu na vnitřní nástupiště slouží přechod přes koleje.\n\n"}
{"id": "1515920", "url": "https://cs.wikipedia.org/wiki?curid=1515920", "title": "Amaro Lucano", "text": "Amaro Lucano\n\nAmaro Lucano je italský bylinný likér typu Amaro. Vyrábí jej Amaro Lucano Sp A., rodinná firma se sídlem v Pisticci, v kraji Basilicata, v Itálii. Přívlastek „Lucano“ je odvozen od slova Lucanie, což je jiný název kraje Basilicata.\n\nLikér poprvé namíchal v roce 1894 cukrář Pasquale Vena z více než 30 bylin Tajný recept byl v rodině předáván z generace na generaci . V roce 1900 se Amaro Lucano proslavilo po celém italském království , když se rodina Vena stala oficiálním dodavatelem Savojského domu a když se na etiketě objevil jeho erb . \n\nV roce 1950 se pod vedením Venových synů Leonarda a Giuseppeho stal z malé rodinne firmy průmyslový podnik. V roce 1965 byla otevřena nová továrna v Pisticci Scalo, která vyráběla 117 000 litrů ročně. V 70. letech 20. století začala rodina Vena vyrábět další druhy likérů pod značkou „Lucano“, například Sambuca, Limoncello a Caffè, a také čokolády plněné likérem. \n\nProces přípravy Amara Lucana je rozdělen do sedmi kroků: výběr bylin, infuze, zpracování, přidání tajné ingredience, výrobní kontrola, mísení a plnění do lahví.\n\nByliny, které se do likéru přidávají, pocházejí z celého světa. Usuší se přirozenou cestou, pak se drtí a míchají dohromady. Seznam bylin, které se používají:   \n\n\nSměs se ponoří do roztoku čistého alkoholu a vody; přes noc se pak v lázni zahřívá na teplotu 55 ° až 60 ° C.\n\nV dalším kroku se směs za tepla lisuje a tím ze získá bylinný odvar.\n\nJakmile je infuze hotová, přidá se tajná ingredience.\n\nProvedou se laboratorní testy; pak se nechá extrakt zrát pět měsíců. Během tohoto procesu dochází k jeho rozvrstvení, kdy těžší složky klesnou ke dnu, zatímco lehčí komponenty vyplavou napovrch. „Srdcem“ extraktu je to, co zůstane uprostřed.\n\nV tomto kroku se smísí ve velké nádrži čistý alkohol, éterické oleje, voda, odleželý extrakt, cukr, karamel a voda, tím vznikne hydroalkoholický roztok.\n\nSměs se poté filtruje, plní se do lahví a připravuje se k prodeji.\n\nAmaro Lucano má karamelovou barvu, má hořkosladkou chuť a obsahuje 28 procent alkoholu . Obvykle se podává jako digestiv po jídle nebo se používá jako základ pro koktejly. \n\nAmaro Lucano se pije jako aperitiv a digestiv, i jako nápoj v průběhu dne. Používá se v koktejlech, jako jsou italská Sangria, Gelato Lucano, Amarcord.\n\n\n\n"}
{"id": "1515921", "url": "https://cs.wikipedia.org/wiki?curid=1515921", "title": "Tachov (nádraží)", "text": "Tachov (nádraží)\n\nTachov je železniční stanice v severní části okresního města Tachov v Plzeňském kraji nedaleko řeky Mže poblíž městského autobusového nádraží. Leží na jednokolejné neelektrizované trati 184. Na území města se nachází též železniční zastávky \"Tachov zastávka\" a \"Tachov-Bíletín\".\n\n16. ledna 1895 otevřela společnost \"Místní dráha Planá-Tachov\" trať z Plané u Mariánských Lázní, kudy od roku 1872 vedla trať společnosti Dráhy císaře Františka Josefa (\"KFJB\") spojující Vídeň, České Budějovice a Cheb. Nově postavená stanice v Tachově zde vznikla jako koncová stanice, dle typizovaného stavebního vzoru. 1. srpna 1910 zprovoznila společnost \"Místní dráha Domažlice-Tachov\" železniční spojení s Domažlicemi napojující se na existující železnici Planá-Tachov v obci Pasečnice.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde tři jednostranné vnitřní úrovňová nekrytá nástupiště, k příchodu na nástupiště slouží přechody přes koleje.\n\n"}
{"id": "1515923", "url": "https://cs.wikipedia.org/wiki?curid=1515923", "title": "Český Krumlov (nádraží)", "text": "Český Krumlov (nádraží)\n\nČeský Krumlov je železniční stanice v severní části okresního města Český Krumlov v Jihočeském kraji nedaleko řeky Vltavy. Leží na jednokolejné neelektrizované trati 194.\n\n19. listopadu 1891 otevřela Rakouská společnost místních drah \"ÖLEG\" odbočnou trať z Rožnova, odkud od roku 1871 vedla trať spojující České Budějovice a Linec, do Kájova. Stanice v Českém Krumlově na této trase vznikla dle typizovaného stavebního vzoru nádražních budov \"ÖLEG\". Železniční spojení bylo 4. července 1892 prodlouženo do Želnavy (nyní Nová Pec) a roku 1910 do stanice Černý Kříž.\n\nProvoz zajišťovaly od začátku Císařsko-královské státní dráhy (\"kkStB\"), roku 1894 byla trať zestátněna, po roce 1918 pak správu přebraly Československé státní dráhy, od roku 1993 byly provozovatelem České dráhy, od roku 2008 tuto povinnost převzala Správa železniční dopravní cesty (nynější Správa železnic).\n\nV roce 2015 prošla celá trať rekonstrukcí, v rámci které byla ve stanici původní hranová nástupiště nahrazena ostrovním, zároveň byla ve stanici zrušena dopravní služba a stanice je nyní ovládána z Kájova.\n\nVe stanici zastavují pravidelné osobní vlaky, jejichž dopravcem je od prosince 2017 GW Train Regio, od prosince 2016 jezdí do České Krumlova též jeden pár pravidelných expresů z Prahy, jehož dopravcem jsou České dráhy.\n\nNachází se zde ostrovní nekryté nástupiště, k příchodu na nástupiště slouží přechod přes kolej.\n\n"}
{"id": "1515926", "url": "https://cs.wikipedia.org/wiki?curid=1515926", "title": "Skalice nad Svitavou (nádraží)", "text": "Skalice nad Svitavou (nádraží)\n\nSkalice nad Svitavou je železniční stanice ve východní části obce Skalice nad Svitavou v okrese Blansko v Jihomoravském kraji v těsné blízkosti řeky Svitavy. Leží na trati 260 a 262. Stanice je elektrizovaná (25 kV 50 Hz AC, trať 260).\n\nJednoduchá jednopatrová budova stanice dle typizovaného vzoru byla vybudována jakožto součást Severní státní dráhy spojující primárně tratě v majetku společnosti procházející Brnem a Českou Třebovou, autorem je pravděpodobně vrchní architekt inženýr Anton Jüngling. Primárně sloužila k dopravní obsluze zhruba tři kilometry vzdálených Boskovic a nesla tedy sdílený název \"Skalice-Boskovice\". Práce na stavbě trati započaly roku 1843 ve směru od Brna v Obřanech, hlavním projektantem se stal inženýr Hermenegild von Francesconi. Práce zajišťovala brněnská stavební firma bratří Kleinů, která po určitou dobu měla svou kancelář v domě rodiny Blodigů ve Svitavách. První vlak dorazil na skalické nádraží 1. ledna 1849, roku 1869 byla zdvoukolejněna.\n\nNa přelomu 19. a 20. století dochází k přestavbě stanice, vznikají přístavky čekáren po obou stranách budovy a ozdobná fasáda. 18. května 1908 otevřela společnost \"Místní dráha Velké Opatovice-Skalice nad Svitavou\" trať do Velkých Opatovic, odkud vedla již existující železnice přes Chornice až do Prostějova. Na trase vznikla též samostatná stanice \"Boskovice\" a původnímu nádraží byl změněn název na \"Skalice nad Svitavou\" (oficiálně až roku 1929). Roku 1912 nahradila starou nová parní, později elektrická, věžová vodárna.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV 2. čtvrtině 20. století zde pak vznikla nová vícepatrová funkcionalistická výpravní budova a také nadchod nad kolejištěm. K dokončení elektrifikace úseku Česká Třebová – Brno došlo až v 90. letech 20. století, pravidelný provoz elektrických souprav zde byl zahájen v roce 1999.\n\nStanicí prochází První železniční koridor, leží na trase 4. Panevropského železničního koridoru. V letech 1992–1998 prošla trať Brno - Česká Třebová rekonstrukcí, nacházejí se zde dvě vnitřní úrovňová nástupiště, jedno vnější nástupiště a jedno kryté ostrovní nástupiště. Ke krytému ostrovnímu nástupišti a k vnějšímu nástupišti (pro vlaky směr Boskovice) se přichází nadchodem přes kolejiště s výtahy (2019). U nádraží je v provozu nádražní pohostinství.\n\n"}
{"id": "1515928", "url": "https://cs.wikipedia.org/wiki?curid=1515928", "title": "Atletika na Letních olympijských hrách 2016 – 200 metrů muži", "text": "Atletika na Letních olympijských hrách 2016 – 200 metrů muži\n\n"}
{"id": "1515930", "url": "https://cs.wikipedia.org/wiki?curid=1515930", "title": "Atletika na Letních olympijských hrách 1948 – 200 metrů ženy", "text": "Atletika na Letních olympijských hrách 1948 – 200 metrů ženy\n\n"}
{"id": "1515932", "url": "https://cs.wikipedia.org/wiki?curid=1515932", "title": "Viktor Petrovič Tyšenko", "text": "Viktor Petrovič Tyšenko\n\nViktor Petrovič Tyšenko (rusky Виктор Петрович Тыщенко; 15. ledna 1937, Ulan-Ude – 24. května 1986) byl ruský entomolog, žák Alexandra Danilevského.\n\nVyvinul teorii fyziologických mechanismů fotoperiodických reakcí, významně přispěl k domácí arachnologii. Je autorem učebnic pro univerzity o fyziologii hmyzu. V letech 1969 až 1986 vedl entomologické oddělení biologické a pedologické fakulty Leningradské státní univerzity. Byl prvním předsedou arachnologické sekce všesvazové entomologické společnosti, doktor biologických věd.\n\n"}
{"id": "1515933", "url": "https://cs.wikipedia.org/wiki?curid=1515933", "title": "Atletika na Letních olympijských hrách 1952 – 200 metrů ženy", "text": "Atletika na Letních olympijských hrách 1952 – 200 metrů ženy\n\n"}
{"id": "1515934", "url": "https://cs.wikipedia.org/wiki?curid=1515934", "title": "Atletika na Letních olympijských hrách 1956 – 200 metrů ženy", "text": "Atletika na Letních olympijských hrách 1956 – 200 metrů ženy\n\n"}
{"id": "1515935", "url": "https://cs.wikipedia.org/wiki?curid=1515935", "title": "Rodinný podnik (seriál)", "text": "Rodinný podnik (seriál)\n\nRodinný podnik (ve francouzském originále \"Family Business)\" je francouzský televizní seriál, který vytvořil Igor Gotesman a poprvé se vysílal dne 28. června 2019 na Netflixu. Hlavní role ztvárnili Gérard Darmon, Jonathan Cohen, Julia Piaton, Liliane Rovère, Olivier Rosemberg, Ali Marhyar, Lina El Arabi a Louise Coldefy. V červenci 2019 bylo oznámeno, že seriál získá druhou řadu.\n\nGérardovi Hazanovi se nedaří udržet rodinné košer řeznictví. Jeho syn Joseph přichází s možným řešením, slyšel z „důvěrného zdroje“, že konopí bude brzy legalizováno. Snaží se přesvědčit celou svou rodinu, aby řeznictví přetvořili na první francouzský coffee shop. Během čekání na legalizaci ale Hazanovi musí veškeré své podnikání utajit. \n\n\nNetflix dne 11. července 2019 na svém twitterovém účtu oznámil, že připravuje druhou řadu seriálu. \n\n"}
{"id": "1515936", "url": "https://cs.wikipedia.org/wiki?curid=1515936", "title": "Atletika na Letních olympijských hrách 1960 – 200 metrů ženy", "text": "Atletika na Letních olympijských hrách 1960 – 200 metrů ženy\n\n"}
{"id": "1515938", "url": "https://cs.wikipedia.org/wiki?curid=1515938", "title": "Atletika na Letních olympijských hrách 1964 – 200 metrů ženy", "text": "Atletika na Letních olympijských hrách 1964 – 200 metrů ženy\n\n"}
{"id": "1515943", "url": "https://cs.wikipedia.org/wiki?curid=1515943", "title": "Delio Onnis", "text": "Delio Onnis\n\nDelio Onnis (* 24. března 1948 Giuliano di Roma, Itálie) je bývalý argentinský fotbalista. Ve francouzské nejvyšší fotbalové lize je dodnes nejlepší střelec s celkovými 299 góly za kluby Stade de Reims, AS Monaco FC, Tours FC a Sporting Toulon Var.\n\nOnnis se narodil v Giuliano di Roma v Itálii, ale měl argentinské občanství a svoji fotbalovou kariéru začal v Argentině, kde měl přezdívku \"El Tano\" (Ital). Tam s týmem Club de Gimnasia y Esgrima La Plata skončil třetí v roce 1970. V roce 1971 přestoupil do francouzského klubu Stade de Reims. Tam byl dvě sezóny a přestoupil do monackého klubu AS Monako. Tam zažil svoji nejúspěšnější část své kariéry. V sedmi sezónách odehrál v 1. francouzské lize 232 zápasů a vstřelil 157 gólů, dvakrát byl králem střelců. V roce 1980 překvapivě přestoupil z jednoho z nejlepších ligových klubů do týmu nezkušeného nováčka Tours FC, kde odehrál tři sezóny a opět se dvakrát stal nejlepším střelcem ligy. V roce 1983, po sestupu Tours, přestoupil do SC Toulon, kde se ještě jednou stal králem střelců a v sezóně 1985/86 ukončil svoji úspěšnou kariéru.\n\n\n"}
{"id": "1515944", "url": "https://cs.wikipedia.org/wiki?curid=1515944", "title": "Oregonské teritorium", "text": "Oregonské teritorium\n\nOregonské teritorium oficiálně \"Territory of Oregon\") bylo začleněné území Spojených států amerických, jež existovalo od 14. srpna 1848 do 14. února 1859, kdy se jeho jihozápadní část stala součástí Unie jako stát Oregon.\n\nÚzemí, o něž mělo původně zájem vícero států (viz Oregon Country), bylo Oregonskou dohodou z roku 1846 rozděleno mezi Spojené království Velké Británie a Irska, tedy takzvanou Britskou Severní Ameriku, a Spojené státy. Při svém vzniku zahrnovalo teritorium celé území dnešních amerických států Oregon, Washington a Idaho a část území států Wyoming a Montana. Hlavním městem teritoria bylo zpočátku Oregon City, poté Salem, který nakrátko vystřídal Corvallis. Při vstupu Oregonu do Unie se hlavním městem stal opět Salem. \n\nOblast, kterou původně obývali indiáni, objevili Evropané z moře. První zaznamenanou objevitelskou cestu vykonali v roce 1777 španělští mořeplavci. Britské a americké lodě se zde objevily nedlouho poté. Následující suchozemské objevitelské výpravy Skota Alexandra Mackenzieho (1792–1793), americká Lewisova a Clarkova expedice (1804–1806) a rozvoj obchodu s kožešinami posílily soupeření mezi Británií a Spojenými státy.\n\nProtichůdné zájmy dvou hlavních soupeřících stran měla za úkol vyřešit smlouva z roku 1818, která stvrdila „společné vlastnictví“ sporného území Brity a Američany. Oregon Country, jak tuto oblast nazývala americká strana, se rozkládala na území dnešních amerických států Oregon, Washington a Idaho a na části území států Wyoming a Montana. V kanadské provincii Britská Kolumbie dosahovala až k linii 54°40′ severní šířky.\n\nV období společného užívání teritoria byla většina činností kromě aktivit původního obyvatelstva spjata s obchodem s kožešinami, v němž hrála hlavní úlohu britská Společnost Hudsonova zálivu. V oblasti se postupně usazovali lovci kožešin neboli trappeři a začali farmařit. Od roku 1830 sem začali přijíždět i misionáři. Koncem 30. let přijížděli i noví osadníci a od roku 1841 již jejich plachtami kryté vozy projížděly po Oregonské stezce. V té době neexistovala v Oregon Country žádná vláda, neboť toto území jednoznačně neovládala žádná země. \n\nV roce 1841 se v Údolí řeky Willamette počala scházet skupina osadníků, aby prodiskutovala možnost zřízení vlády v Oregon Country. Tyto nejstarší zaznamenané debaty, jejichž námětem bylo zejména utvoření vlády, se konaly v Champoegu, tábořišti prvních průkopníků a indiánů, jež se posléze stalo městem. Tato setkání, známá jako Champoegská setkání, vedla k dalším debatám a v roce 1843 k vytvoření Prozatímní oregonské vlády. V roce 1846 byl spor o oregonské hranice mezi USA a Británií vyřešen podpisem Oregonské dohody. Britové získali veškeré území na sever od 49. rovnoběžky a celý ostrov Vancouver a USA veškeré území na jih od této linie. \n\nVláda Spojených států ponechala svůj díl území dva roky bez jakéhokoli řízení, dokud se Kongresu nedonesly zprávy o Masakru na Whitmanově misii. Tento vražedný akt urychlil vznik Oregonského teritoria coby začleněného území USA. V srpnu 1848 schválil Kongres Zákon o ustavení vlády Oregonského teritoria, běžně nazývaný Oregonský zákon, čímž oficiálně vzniklo Oregonské teritorium, kam spadalo celé území dnešních amerických států Idaho, Oregon a Washington a části území států Montana a Wyoming, které se nacházely západně od Velkého kontinentálního rozvodí. Jeho jižní hranici tvořila v souladu se Smlouvou Adams-Onís z roku 1819 42. rovnoběžka, severní pak 49. rovnoběžka. Za první hlavní město Teritoria bylo ustanoveno Oregon City.\n\nOregon City bylo sídlem vlády od roku 1848 do roku 1851, kdy vláda přesídlila do Salemu. Zde sídlila do roku 1855, načež se nakrátko přestěhovala do Corvallisu. Ještě téhož roku se však nastálo navrátila do Salemu. V roce 1853 bylo z části území Teritoria severně od dolního toku řeky Columbia a severně od 46. rovnoběžky na východ od řeky utvořeno Teritorium Washington. Roku 1857 se sešlo Oregonské ústavodárné shromáždění, aby v rámci přípravy na povýšení Oregonu na stát Unie navrhlo jeho ústavu. Zástupci lidu delegovaní na toto shromáždění dokument odsouhlasili v září a v listopadu byl schválen hlasováním všech obyvatel Teritoria.\n\nDne 14. února 1859 vstoupilo Teritorium do Unie jako stát Oregon. Jeho tehdejší hranice se shodují s dnešními. Zbývající východní část původního Teritoria (jižní část dnešního Idaha a západní Wyoming) byly přičleněny k Washingtonskému teritoriu. \n"}
{"id": "1515946", "url": "https://cs.wikipedia.org/wiki?curid=1515946", "title": "Atletika na Letních olympijských hrách 1968 – 200 metrů ženy", "text": "Atletika na Letních olympijských hrách 1968 – 200 metrů ženy\n\n"}
{"id": "1515947", "url": "https://cs.wikipedia.org/wiki?curid=1515947", "title": "Albert Calmette", "text": "Albert Calmette\n\nAlbert Calmette (12. července 1863 Nice – 29. října 1933 Paříž) byl francouzský bakteriolog a imunolog.\n\nPocházel z rodiny právníka, vystudoval Školu námořní medicíny a sloužil jako vojenský lékař v Africe a v jihovýchodní Asii. V roce 1891 založil pobočku Pasteurova ústavu v Saigonu. V letech 1895 až 1917 vedl Pasteurův ústav v Lille. V roce 1919 byl přijat do Académie Nationale de Médecine a v roce 1927 do Francouzské akademie věd.\n\nZabýval se výzkumem cholery a dýmějového moru i toxikologiií, popsal účinky kurare. Vyvinul Calmettovo sérum proti hadímu uštknutí. Věnoval se otázkám veřejné hygieny, prosadil vybudování první čistírny odpadních vod v Lille. V roce 1906 začali spolu s Camillem Guérinem experimentovat s baktérií \"Mycobacterium bovis\", způsobující dobytčí tuberkulózu, a z jejích oslabených kmenů vytvořili vakcínu BCG, která bylo poprvé úspěšně aplikována roku 1921 v pařížském Hôpital de la Charité. Proces preventivního očkování dětí proti TBC se podle něj nazývá kalmetizace.\n\nJe po něm pojmenována Calmettova nemocnice v Phnompenhu a Calmettův most v Ho Či Minově Městě.\n\nJeho bratr Gaston Calmette byl šéfredaktorem deníku \"Le Figaro\".\n\n"}
{"id": "1515953", "url": "https://cs.wikipedia.org/wiki?curid=1515953", "title": "Atletika na Letních olympijských hrách 1972 – 200 metrů ženy", "text": "Atletika na Letních olympijských hrách 1972 – 200 metrů ženy\n\n"}
{"id": "1515955", "url": "https://cs.wikipedia.org/wiki?curid=1515955", "title": "Atletika na Letních olympijských hrách 1976 – 200 metrů ženy", "text": "Atletika na Letních olympijských hrách 1976 – 200 metrů ženy\n\n"}
{"id": "1515957", "url": "https://cs.wikipedia.org/wiki?curid=1515957", "title": "Dafné (Peri)", "text": "Dafné (Peri)\n\nDafné (původně \"Dafne\") je první (známá) hudební skladba, již můžeme dle současných kritérií považovat za operu. Hudbu zkomponoval v roce 1598 italský hudební skladatel Jacopo Peri na základě libreta Ottavia Rinucciniho.\n\n\"Dafne\" poprvé provedl malý hudební soubor ve složení: cembalo, loutna, viola, arciloutna a tři flétny. Bylo to poprvé, kdy Peri provedl hudební skladbu složenou z recitativů, recitace textu s hudebním doprovodem, tvořící převážnou část díla.\n\nJacopo Peri napsal \"Dafne\" za podpory hudebníka a mecenáše Jacopa Corsiho pro omezený počet florenstkých vzdělanců, kteří tvořili tzv. Florentskou cameratu \"de' Bardi\", působící v letech 1594 až 1597. Uskutečnila se pravděpodobně soukromě 26. prosince 1598 v Palazzo Tornabuoni. a byla novým impulsem pro oživení řecké tragédie dle tehdy aktuálních potřeb. Ačkoli byla velmi vzdálená starořecké tragédii, stala se novým uměleckým žánrem, který se pak rozvíjela po dalších 400 let.\n\nVětší část Periho rukopisu partitury je i přes jeho značnou popularitu v tehdejší Evropě ztracena, dochovalo se pouze libreto o 455 slokách. \n\nFlorentský panovnický rod Medicejských byla skladbou tak nadšen, že si u Periho objednala novou operu \"Euridice\" ku příležitosti sňatku Marie Medicejské s francouzským králem Jindřichem IV. v roce 1600.\n\nPrvní veřejné představení \"Dafne\" se konalo 21. ledna 1599 ve druhé verzi s Vittorií Archileiovou v Pittiovském paláci.\n\nNámět je založen na příběhu lásky mezi bohem Apollónem a nymfou Dafné. \n\nPostavy opery jsou: \n\nVýznamné výstupy jsou: \"\"Almo dio che 'l carro ardente...\"\", \"\"Da fortunati campi ove immortali...\"\", \"\"Non curi la mia pianta o fiamma o gelo...\"\". \n"}
{"id": "1515960", "url": "https://cs.wikipedia.org/wiki?curid=1515960", "title": "Peter Withe", "text": "Peter Withe\n\nPeter Withe (* 30. srpna 1951 Liverpool) je bývalý anglický fotbalista, který hrál v letech 1971 až 1990 nejčastěji na pozici středního útočníka. Vynikal důrazem v hlavičkových soubojích.\n\nV roce 1975 vyhrál s klubem Portland Timbers North American Soccer League. V roce 1978 získal s Nottinghamem titul ve Football League First Division, EFL Cup a Community Shield. Během působení v Newcastle United FC byl v letech 1979 a 1980 vybrán do nejlepší jedenáctky druhé nejvyšší soutěže, v roce 1980 přestoupil do prvoligové Aston Villy. Pomohl jí k mistrovskému titulu v roce 1981, kdy vstřelil dvacet branek a dělil se se Stevem Archibaldem z Tottenhamu o korunu krále střelců. V roce 1981 získal s Aston Villou také Community Shield. Podílel se na největším úspěchu v historii klubu, když vyhrál Pohár mistrů evropských zemí 1981/82, kde ve finále proti Bayernu vstřelil jediný gól utkání. V roce 1982 získal s Aston Villou také Superpohár UEFA. \n\nCelkově odehrál za Aston Villu 182 prvoligových zápasů a vstřelil v nich 74 branek. Kariéru zakončil v klubu Huddersfield Town AFC, který v té době hrál třetí ligu.\n\nV anglické reprezentaci odehrál v letech 1981–1984 jedenáct mezistátních utkání, jedinou branku vstřelil v utkání kvalifikace ME 1984 proti Maďarsku. Byl členem týmu na mistrovství světa ve fotbale 1982, kde však do žádného zápasu nenastoupil.\n\nPo ukončení hráčské kariéry působil jako trenér, s reprezentací Thajska vyhrál AFF Championship v letech 2000 a 2002.\n\n"}
{"id": "1515964", "url": "https://cs.wikipedia.org/wiki?curid=1515964", "title": "Carlos Bianchi", "text": "Carlos Bianchi\n\nCarlos Arcecio Bianchi (* 26. dubna 1949 Buenos Aires) je argentinský fotbalista a trenér. Jako hráč dal mnoho gólů v Argentině a Francii. Byl velmi úspěšný i jako trenér. Týmy CA Vélez Sarsfield a CA Boca Juniors dovedl k vítězství v Poháru osvoboditelů. Bianchi je jediný trenér, který jej vyhrál 4×.\n\nCarlos Bianchi debutoval v týmu Vélez Sarsfield v 18 letech při remíze 1:1 proti Boca Juniors. S týmem vyhrál 1968 Torneo Nacional a byl králem střelců na podzim 1970 i na jaře 1971.\n\nV roce 1973 Bianchi odešel do francouzského Stade de Reims. Ve 4 sezonách dal 107 gólů a byl králem střelců v letech 1974, 1976 a 1977. V roce 1977 šel do Paris Saint-Germain FC, kde byl opět králem střelců, a to v obou sezonách v klubu.\n\nV sezoně 1979/80 hrál za Racing Štrasburk, bez úspěchu, dal jen 8 gólů. Bianchi se v roce 1980 vrátil do Argentiny, do Vélez Sarsfield, kde byl králem střelců na podzim 1981. Pak znovu přestoupil do Remeše, kde skončil kariéru.\n\nBianchi je nejlepší střelec v historii Vélez Sarsfield s 206 góly a 9. nejlepší střelec v historii argentinské ligy. Zároveň je i 9. nejlepší střelec v historii francouzské ligy se 179 góly. \"(Obojí platné k srpnu 2019.)\"\n\nV letech 1970 až 1972 reprezentoval Argentinu ve 14 utkáních, ve kterých dal 7 gólů.\n\nTrenérskou kariéru začal ve Francii, kde trénoval Stade de Reims a OGC Nice.\n\nV letech 1993–1996 trénoval CA Vélez Sarsfield, se kterým vyhrál v roce 1994 Poháru osvoboditelů i Interkontinentální pohár.\n\nKrátce vedl AS Řím.\n\nV letech 1998–2001 a 2003–2004 byl v CA Boca Juniors, se kterým vyhrál 3× Poháru osvoboditelů v letech 2000, 2001 a 2003 a 2× Interkontinentální pohár v letech 2000 a 2003.\n\nPak byl v Atléticu Madrid a znovu v Boca Juniors.\n\nBianchi je jediný trenér, který dokázal vyhrát Poháru osvoboditelů 4×. \n\n\n\n\n\n"}
{"id": "1515968", "url": "https://cs.wikipedia.org/wiki?curid=1515968", "title": "Šarivari", "text": "Šarivari\n\nŠarivari byl lidový posměšný či potupný průvod s kakofonickou \"kočičinou\" a kraválem, podobný zvykům masopustu nebo starověkých bakchanálií, který však nebyl vázán na určité datum. \nVe Francii a v jižním Německu jím vesnice například protestovala proti muži pod pantoflem, proti vdovci, který se příliš brzy podruhé ženil nebo si bral hodně mladou nevěstu a pod. Rituál mohl trvat velmi dlouho, dokud jeho terč nenabídl něco k pití, případně i peněžité výkupné. Zvyk je doložen od 14. století, byl pravidelně zakazován, ale někde se udržel až do 19. století.\n\nNázev šarivari (chariwari) je odvozen z latinského \"caribaria\" a řeckého \"karébaria\", které doslova znamená \"těžkou hlavu\", kocovinu. Téhož původu je patrně německé a české slovo \"kravál\" (\"Krawall\").\n\nV metafoře může znamenat hlučný zmatek, chaos, \"virvál\". V Bavorsku znamenalo \"chariwari\" řetěz s přívěsky, který muž nosil na kalhotách a žena na dirndlu. Ve Francii v 19. století to byly jezdecké kalhoty s koženou vložkou a zapínáním z vnější strany, aby se daly obléci i přes boty.\n\n\"Le Charivari\" byl v letech 1832-1937 slavný francouzský satirický deník s karikaturisty jako Honoré Daumier, Gustave Doré, Nadar aj. Anglický humoristický časopis \"Punch\" měl dlouho jako podtitul označení \"Londýnské Charivari\".\n\n"}
{"id": "1515969", "url": "https://cs.wikipedia.org/wiki?curid=1515969", "title": "Coppa Italia 2015/16", "text": "Coppa Italia 2015/16\n\n\"Zápasy byly na programu 2. srpna 2015.\n\n\n\"Zápasy byly na programu 8. - 10. srpna 2015.\n\n\"Zápasy byly na programu 14. - 20. srpna 2015.\n\n\"Zápasy byly na programu 1. - 3. prosince 2015.\n\n\"Zápasy byly na programu 15. - 17. prosince 2015.\n\n\"Zápasy byly na programu 13. - 20. ledna 2016.\n\n\"Zápasy č. 1 byly na programu 26. - 27. února 2016, zápasy č. 2 byly na programu 1. - 2. března 2016.\n\n"}
{"id": "1515970", "url": "https://cs.wikipedia.org/wiki?curid=1515970", "title": "Kaldachvara", "text": "Kaldachvara\n\nKaldachvara ( Калдахәара, კალდახვარა – Kaldachvara) je vesnice v Abcházii, v okrese Gudauta. Leží přibližně 22 km severozápadně od okresního města Gudauty a nezasahuje k pobřeží Černého moře. Obec sousedí na západě s Bzyptou v okrese Gagra, s kterým tvoří hranici řeka Bzyb, na východě s Blabyrchvou a na jihu s Amžikuchvou. Na severu od obce se rozkládá těžko prostupný Bzybský hřbet. Kaldachvaru protíná silnice spojující Rusko se Suchumi.\n\nOficiálním názvem obce je Vesnický okrsek Kaldachvara \"(rusky Калдахуарская сельская администрация, abchazsky Калдахәара ақыҭа ахадара)\". Za časů Sovětského svazu se okrsek jmenoval Kaldachvarský selsovět \"(Калдахуарский сельсовет)\".\n\nSoučástí Kaldachvary jsou následující části:\n\nV minulosti se Kaldachvara rozkládala na daleko větším území než v současnosti a zahrnovala obě strany řeky Bzyb. Na konci 19. století totiž zahrnovala nejen současné území Kaldachvary, ale i celé území obce Amžikuchva (místní obyvatelé nazývali tuto část vsi Kaldachvara Vircu \"(Калдахәара ҩырцә)\", v překladu do češtiny \"Pravostranná Kaldachvara\"), a celé území obce Bzypta (místní obyvatelé nazývali tuto část Kaldachvara Lyrcu \"(Калдахәара лырцә)\", v překladu do češtiny \"Západní přesříční Kaldachvara\").\n\nVe druhé polovině 19. století byla Kaldachvara těžce poznamenána odlivem obyvatel vlivem mahadžirstva, tedy nuceným odchodem do Osmanská říše. Ačkoliv území současné Kaldachvary si udrželo abchazský ráz, území současné Amžikuchvy zůstalo zcela vylidněné. Většina obyvatel vyhnaných z tehdejší Kaldachvary se usadila v severozápadním Turecku v Sakaryjské provincii. Svůj nový domov nazvali \"Kaldachvara,\" avšak oficiální turecký název obce je Bıçkıdere (Бычкыдере).\n\nDle nejnovějšího sčítání lidu z roku 2011 je počet obyvatel této obce 843 a jejich složení následovné:\n\n\nPřed válkou v Abcházii žilo v obci bez přičleněných vesniček 266 obyvatel. V celém Kaldachvarském selsovětu žilo 1217 obyvatel.\n\n"}
{"id": "1515972", "url": "https://cs.wikipedia.org/wiki?curid=1515972", "title": "Atletika na Letních olympijských hrách 1980 – 200 metrů ženy", "text": "Atletika na Letních olympijských hrách 1980 – 200 metrů ženy\n\n"}
{"id": "1515973", "url": "https://cs.wikipedia.org/wiki?curid=1515973", "title": "Iveta Maurerová", "text": "Iveta Maurerová\n\nIveta Maurerová (* 26. července 1998 Znojmo) je česká modelka a vítězka nultého ročníku obnovené národní soutěže krásy Miss České republiky z roku 2018.\nPochází ze Znojma, kde také vystudovala osmileté gymnázium. V současnosti studuje na Univerzitě v Pardubicích, kde studuje ekonomickou - správní fakultu. \n\nSvoji kariéru modelky začala Iveta Maurerová v menší modelingové agentuře Victoria Agency. Od 16 let působila v brněnské modelingové agentuře DFC Fashion Club. V roce 2019 Maurerová zahájila spolupráci s modelingovou agenturou Pure Models. Iveta Maurerová jako modelka vystupuje na řadě akcí, například Czech Fashion Week.\n\nIveta Maurerová se v začátcích své kariéry modelky účastnila menších soutěží krásy Miss Taneční, Dívka České republiky a Miss Junior. Za první významnější úspěch se dá považovat 2. místo Miss Léta v roce 2017. V roce 2018 vyhrála národní soutěž krásy Miss České republiky. Od roku 2019 je členkou organizačního týmu Miss České republiky. Zároveň se dále věnuje modelingu.\n\n"}
{"id": "1515974", "url": "https://cs.wikipedia.org/wiki?curid=1515974", "title": "Atletika na Letních olympijských hrách 1984 – 200 metrů ženy", "text": "Atletika na Letních olympijských hrách 1984 – 200 metrů ženy\n\n"}
{"id": "1515977", "url": "https://cs.wikipedia.org/wiki?curid=1515977", "title": "Atletika na Letních olympijských hrách 1988 – 200 metrů ženy", "text": "Atletika na Letních olympijských hrách 1988 – 200 metrů ženy\n\n"}
{"id": "1515978", "url": "https://cs.wikipedia.org/wiki?curid=1515978", "title": "Atletika na Letních olympijských hrách 1996 – 200 metrů ženy", "text": "Atletika na Letních olympijských hrách 1996 – 200 metrů ženy\n\nBěh na 200 metrů žen na Letních olympijských hrách 1996 se uskutečnil ve dnech 31. července a 1. srpna na Olympijském stadionu v Atlantě. \n\n"}
{"id": "1515981", "url": "https://cs.wikipedia.org/wiki?curid=1515981", "title": "Devil´s Causeway", "text": "Devil´s Causeway\n\nDevil´s Causeway (Ďáblova dlážděná cesta) je starověká římská silnice v hrabství Northumberland na severovýchodě Anglie. Od římské silnice Dere Street odbočuje severně od vesnice Corbridge a v jejích stopách lze jít po tomto hrabství zhruba 89 kilometrů na sever až do města Berwick-upon-Tweed. \n\nPůvodní římský název se nedochoval, pojmenování Devil's Causeway pochází až ze středověku. \n\nVe starověku tato silnice bývala spolu s Dere Street (Watling Street) hlavní komunikací ze severu k jihu na území dnešního hrabství Northumberland. \nO této římské silnici se předpokládá, že je starší než Hadriánův val. Začínala asi dva kilometry od opevněné brány Portgate a přibližně šest kilometrů na sever od vesnice Corbridge, na místě, kde odbočuje od římské silnice Dere Street (moderní silnice A68) a cestou do Kaledonie pokračovala na sever údolím Redesdal. Vedla až téměř k ústí řeky Tweed ve městě Berwick-Upon-Tweed , kde nejspíš sloužila potřebám vojenského přístavu.\nNecelé dva kilometry na východ od Portgate se nachází římská pevnost Onnum (známá také jako Hunnum či Halton Chesters). Je proto pravděpodobné, že silnici Devil´s Causeway střežila kavalérie, která tam sídlila. \n\nPevnost Hunnum, postavená na Hadriánově valu a orientovaná na sever, ležela v půli cesty mezi pevnůstkami (mílovými kastely) Milecastle 21 a 22, tedy asi 800 metrů na východ od silnice Dere Street. Tato stará pevnost Hadriánova valu měla téměř čtvercový půdorys, měřila asi 134 metrů ze severu na jih a 122 metrů z východu na západ, takže zabírala plochu přibližně půl druhého hektaru. \nObjevená kamenná deska ze západní brány pevnosti nese písmena LEG VI V P F FEC (\"legio VI Victrix, loajální a věrná, vykonala toto\"). Je zde uvedena šestá legie jako stavitel pevnosti, ale název původní posádky není znám. Je pravděpodobné, ale nikoli podložené důkazy, že šlo o kohortu \"cohorts quingenaria equitata\", pomocnou jednotku (auxilia) o síle až pěti set mužů, z nichž přibližně polovinu tvořili jezdci. Jednotky tohoto typu byly v mnoha pevnostech valu. Byla to totiž optimální kombinace, pěchota hlídala pevnost a val, kdežto jízda střežila silnice Dere Street a severně od ní Devil´s Causeway. \n\nSilnice prochází kolem vesnice Great Whittington a pak míří k severovýchodu, k vesnici Hartburn, kde na západ od ní přechází přes Hart Burn, což je přítok řeky Wansbeck. Pokračuje na východ od Netherwittonu, kde stávala hodně diskutovaná věž. \n\nZa Netherwittonem silnice vede západně od vesnice Longhorsley. Pokračuje k řece Coquet, přes kterou přechází východně od Brinkburnského převorství, kde se stáčí k severozápadu kolem západního okraje vesnice Longframlington. Na severně od ní se dotkne silnice A697, pak ji přejde a poté zamíří na západ od vesnice Edlingham. \n\nNedaleko vesnice Whittingham bývala v Learchildu římská pevnost, od ní silnice vedla na západ, aby se setkala se silnicí Dere Street v pevnosti Bremenium (High Rochester). Severně od této pevnosti římská silnice znovu přetíná silnici A697, pak projde vesnicí Glanton a dosáhne vesnice Powburn. \nV této vesnici moderní silnice A697 stejně jako tato starověká římskou silnice překračuje řeku Breamish a zůstává na pradávné trase více než tři kilometry. Římská silnice pak míří k Newtownu a přetne řeku Till u Hortonu. V Hortonu silnice pokračuje 11 kilometrů jako místní komunikace k vesnici Lowick.\n\nTa se nachází v severní části hrabství Northumberland, 143 metrů nad mořem, přibližně 14 kilometrů na jih od města Berwick-upon-Tweed a 11 kilometrů severovýchodně od městečka Wooler. Zde se s Ďáblovou dlážděnou cestou protíná starověká trasa, kterou používali mniši z Lindisfarne cestou do anglického města Durham; právě díky této křižovatce se začal Lowick rozrůstat. \n\nSilnice potom prochází vesnicí Berrington a vydá se směrem k Tweedmouthu (což je část města Berwick-upon-Tweed) a k ústí řeky Tweed. \nŘímských silnic je v hrabství Northumberland poměrně málo a neexistuje přesná představa, kdy která vznikla a za jakým účelem, ale zjevně byly strategicky důležité jak pro starověké římské vojsko, tak později pro středověké vojsko i církev a  době nikterak vzdálené pro obchodování přes anglicko-skotskou hranici (vedly tudy zejména cesty pašeráků). To vše jim dodává na významu a propůjčuje jim romantickou atmosféru, jakou se ze silnic na území starověké provincie Británie vyznačuje jen málokterá.\n"}
{"id": "1515982", "url": "https://cs.wikipedia.org/wiki?curid=1515982", "title": "Národní park Gorongosa", "text": "Národní park Gorongosa\n\nNárodní park Gorongosa ( Parque Nacional da Gorongosa) je chráněné území o rozloze 4067 km² ve středním Mosambiku, nacházející se nedaleko okresního města Gorongosa v provincii Sofala.\n\nV roce 1920 zde zřídila Mosambická společnost chráněné loviště pro své zaměstnance. V roce 1940 rezervace přešla pod správu portugalského státu a v roce 1960 zde byl zřízen první národní park na mosambickém území. Koncem šedesátých let provedl jihoafrický zoolog Kenneth Tinley první vědecký výzkum parku. Oblast byla zdevastována v době občanské války, kdy bylo vybito kolem devadesáti pěti procent velkých savců. Obnova byla zahájena v roce 1994, projekt financovala Africká rozvojová banka a nadace amerického filantropa Gregoryho C. Carra. V roce 2015 obdržel park portugalský Řád za zásluhy.\n\nPark leží na jižním konci Velké příkopové propadliny. Krajinu tvoří savana a miombo, typickými stromy jsou akácie, brachystegie a lejnice. Podnebí je tropické, s pravidelným střídáním suchých a deštivých období. Nachází se zde jezero Urema, území je zavlažováno také řekami jako Vunduzi nebo Nhandunguè. Krajině dominují četná termitiště. Žije zde více než pět set druhů ptáků (jeřáb královský, frankolín rudohrdlý), nejhojnějšími savci jsou prase savanové, buvol africký, voduška velká a lesoň, do parku se navrátili i lvi. \n\nNa severozápadě park sousedí s horským masivem Serra da Gorongosa, jehož nejvyšší vrchol Gogogo má 1863 metrů nad mořem. Bylo proto navrženo rozšíření parku za účelem ochrany horských ekosystémů.\n\n"}
{"id": "1515985", "url": "https://cs.wikipedia.org/wiki?curid=1515985", "title": "Atletika na Letních olympijských hrách 1976 – 800 metrů muži", "text": "Atletika na Letních olympijských hrách 1976 – 800 metrů muži\n\nNa start této disciplíny se postavilo v šesti rozbězích celkem 42 běžců. Do semifinále postoupili vždy první dva běžci z rozběhů a další čtyři s nejlepším časem (shodou okolností všichni z prvního rozběhu). V semifinále znamenal postup umístění na prvních čtyřech místech. Vítězný čas Juantoreny představoval zároveň nový světový rekord. Jediným československým reprezentantem v této disciplíně byl Jozef Plachý, který doběhl ve třetím rozběhu čtvrtý a nepostoupil do dalších bojů.\n\n"}
{"id": "1515991", "url": "https://cs.wikipedia.org/wiki?curid=1515991", "title": "Svatohorská rezidence", "text": "Svatohorská rezidence\n\nSvatohorská rezidence se nachází v bezprostřední blízkosti poutního areálu Svatá Hora u Příbrami ve Středočeském kraji. Jedná se komplex budov, které slouží jako sídlo správy Svaté Hory. Po dobu existence samostatné české provincie Kongregace Nejsvětějšího Vykupitele (tj. do jejího sloučení s provincií slovenskou) byla svatohorská rezidence sídlem českého provinciála. \n\nBudova rezidence byla budována postupně a její jednotlivé části se tak od sebe svou velikostí, stavebním slohem i účelem liší.\n\nProboštství či bývalá jezuitská rezidence je nejstarší částí současné svatohorské rezidence. Jezuité převzali správu Svaté Hory v roce 1647, tehdy se ale na Svaté Hoře nacházela pouze malá kaple a stará poustevna, což velkému počtu poutníků i samotným jezuitům nevyhovovalo. Z tohoto důvodu byl na Svatou Horu povolán architekt Carlo Lurago, který následně zpracoval plány pro přestavbu poutního místa. V rámci plánu byla na žádost jezuitů vytvořena i poměrně rozlehlá čtyřkřídlá rezidence s rajským dvorem uprostřed. S výstavbou rezidence bylo započato v roce 1662, ovšem stavba postupovala velmi pomalu hlavně kvůli nedostatku financí, které byly přednostně dávány na výstavbu kostela. Až v roce 1682 bylo dokončeno jižní a východní křídlo a jezuité je následně začali obývat, přestože některé interiéry (např. refektář) ještě nebyly dokončeny. \n\nVýstavba dále pokračovala ještě pomaleji a jezuité začali v roce 1714 přemýšlet o výstavbě zcela nové rezidence na jižní straně poutního areálu. Ovšem ve stejném roce vypukl v Příbrami mor, jehož obětí se stali i někteří členové řádu, takže jezuité od svého plánu upustili a pokračovali ve stavbě původní rezidence. Tu ukončilo až v roce 1773 zrušení jezuitského řádu papežem Klementem XIV. \n\nSvatou Horu poté spravovali příbramští kněží, jimž byl v roce 1796 propůjčen titul svatohorského probošta. Probošté se usídlili ve východním křídle jezuitské rezidence, kterou nechali upravit na pohodlné sídlo zámeckého typu. Nejzajímavější místností je zřejmě tzv. Biskupský pokoj, kde je umístěna kopie obrazu Zvěstování Panně Marii od Petra Brandla. Vládu proboštů ukončil až příchod redemptoristů v roce 1861.\n\nJižní křídlo rezidence bylo vystavěno zároveň se severním ambitem baziliky. Původně se zde měla nacházet pouze spojovací chodba mezi východním a západním křídlem rezidence, ovšem později byl tento prostor upraven na klášterní knihovnu. Po návratu redemptoristů po sametové revoluci došlo k úpravě původní knihovny na infocentrum s prodejnou upomínkových předmětů. V roce 2015 bylo ve sklepení pod tímto křídlem otevřeno nové muzeum.\n\nBudova kláštera vznikla mezi léty 1884–1885 podle plánů příbramského architekta Bastla na severní straně rezidence. Klášter má pět pater a slouží jako zázemí pro svatohorskou komunitu kongregace Nejsvětějšího Vykupitele. V období komunismu byl v klášteře umístěn internát střední průmyslové školy.\n\nHospodářské křídlo je nejmladší částí rezidence. Vystavěno bylo v roce 1896.\n\nNedaleko budovy rezidence se nachází zahrada, která původně zásobovala klášterní kuchyni. Prostor zahrady je ohraničen vysokou kamennou zdí a je uspořádán do několika teras. Zahrada se v současnosti (2019) k původnímu účelu již nevyužívá. Výjimku tvoří včelín, který je stále funkční; med od svatohorských včel lze koupit v prodejně na Svaté Hoře.\n\nV rámci velké rekonstrukce celé Svaté Hory v roce 2015 byla opravena i svatohorská rezidence. Nejvíce se rekonstrukce zaměřila na proboštství, kde byly obnoveny původní klenby a výmalba jednotlivých místností, které v současnosti (2019) slouží jako reprezentační a výstavní prostory. V jižním křídle rezidence bylo otevřeno moderní informační centrum a muzeum. Obnoveny byly také omítky, které se svým vzhledem vrátily do podoby z 2. poloviny 17. století.\n\n\n"}
{"id": "1515998", "url": "https://cs.wikipedia.org/wiki?curid=1515998", "title": "Jordan Radičkov", "text": "Jordan Radičkov\n\nJordan Dimitrov Radičkov (Йордан Димитров Радичков, 24. října 1929 Kalimanica – 21. ledna 2004 Sofie) byl bulharský spisovatel. Používal také pseudonym Gligor Gligorov.\n\nByl venkovanem z Montanské oblasti, vystudoval střední školu v Berkovici. Časopisecky publikoval od roku 1949, první kniha mu vyšla v roce 1959. Pracoval jako novinář a televizní scenárista, v letech 1986 až 1989 byl místopředsedou Svazu bulharských spisovatelů. Byl zakladatelem Společnosti bulharsko–švédského přátelství. V roce 2001 byl zvolen poslancem bulharského parlamentu, ale krátce nato složil mandát.\n\nRadičkov bývá řazen k představitelům magického realismu na Balkáně. Ve svých experimentálních textech nerespektoval hranice mezi jazykovými styly ani pravidla výstavby dramatu, jeho tvorba se vyznačovala tragikomickým a absurdním laděním, využívala kontrastů mezi vysokým a nízkým stylem, mezi městem a venkovem, mezi modernitou a tradicí. Je autorem divadelních her \"Sníh se smál, až padal\", \"Pokus o létání\", \"Lazařina\" a \"Košíky\", povídkových sbírek \"Střelný slabikář\", \"Horké poledne\", \"Něžná spirála\" a \"Vzpomínky na koně\" a dětské knihy \"My, vrabčáci\". Jeho dílo bylo přeloženo do více než třiceti jazyků.\n\nObdržel Premio Grinzane Cavour a Řád Stara planina, dvakrát byl nominován na Nobelovu cenu za literaturu. Byla po něm pojmenována hora na Livingstonově ostrově.\n"}
{"id": "1516002", "url": "https://cs.wikipedia.org/wiki?curid=1516002", "title": "Western &amp; Southern Open 2019", "text": "Western &amp; Southern Open 2019\n\nWestern & Southern Open 2019, také známý pod názvem Cincinnati Masters 2019, byl společný tenisový turnaj mužského okruhu ATP Tour a ženského okruhu WTA Tour, hraný v areálu Lindner Family Tennis Center na otevřených dvorcích s tvrdým povrchem DecoTurf. Konal se mezi 11. až 18. srpnem 2019 v americkém městě Mason, ležícím přibližně 35 kilometrů od centra ohijského Cincinnati. Událost probíhala jako 118. ročník mužského a 91. ročník ženského turnaje.\n\nMužská polovina byla po grandslamu a Turnaji mistrů zařazena do třetí nejvyšší kategorie okruhu ATP Masters 1000, s dotací 6 735 690 amerických dolarů. Ženská část s rozpočtem 2 944 486 dolarů patřila do kategorie WTA Premier 5. Turnaj představoval součást severoamerické US Open Series 2019 v jejím čtvrtém týdnu.\n\nNejvýše nasazenými hráči v soutěžích dvouher se stali, mezi muži srbská světová jednička Novak Djoković a v ženské části druhá hráčka žebříčku Ashleigh Bartyová z Austrálie. Jako poslední přímí účastníci do dvouher nastoupili 49. hráč pořadí Bulhar Grigor Dimitrov a 47. žena klasifikace Viktória Kužmová ze Slovenska. \n\nPátý singlový titul na okruhu ATP Tour a první v sérii Masters vyhrál 23letý Rus Daniil Medveděv, jenž se třetím finále v řadě poprvé posunul do elitní světové pětky, na 5. příčku. Pátou singlovou trofej z okruhu WTA Tour, a první z kategorie Premier 5, získala 24letá Američanka Madison Keysová, která se vrátila do čelní světové desítky na 10. místo.\n\nPremiérový společný titul z mužské čtyřhry na túře ATP si odvezl chorvatsko-slovenský pár Ivan Dodig a Filip Polášek. Debutovou společnou trofej v ženském deblu WTA vybojovala česko-slovinská dvojice Lucie Hradecká a Andreja Klepačová. Hradecká tím na Cincinnati Masters obhájila titul a připsala si třetí triumf z turnaje.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující pár obdržel divokou kartu do hlavní soutěže:\n\n\n\n\n\n"}
{"id": "1516005", "url": "https://cs.wikipedia.org/wiki?curid=1516005", "title": "NGC 6362", "text": "NGC 6362\n\nNGC 6362 je kulová hvězdokupa v souhvězdí Oltáře s magnitudou 7,7.\nObjevil ji James Dunlop 30. června 1826.\nOd Země je vzdálená 24 500 světelných let.\n\nHvězdokupa se dá snadno najít i malým dalekohledem v jižním výběžku souhvězdí Oltáře, přibližně 1° severovýchodně od hvězdy 5. magnitudy ζ Apodis ze sousedního souhvězdí Rajky. Nejjasnější členové hvězdokupy mají magnitudu 12,7.\n\nPodle Shapleyho–Sawyerové třídění tato hvězdokupa patří do třídy X, protože má nevýrazné středové zhuštění. Vyznačuje se velkým počtem modrých opozdilců, tedy hvězdami, které jsou jasnější a mají více modrý odstín v porovnání s ostatními členy hvězdokupy.\n\n\n"}
{"id": "1516006", "url": "https://cs.wikipedia.org/wiki?curid=1516006", "title": "Suicide Is Painless", "text": "Suicide Is Painless\n\nPíseň byla napsána speciálně pro Kena Prymuse, který ji zpíval během sebevraždy Waltera „Painless Pole” Waldowski (John Schuck) ve filmu \"Last Supper\". Režisér Robert Altman měl pro Mandela dva požadavky: píseň se musela jmenovat „Sebevražda je bezbolestná“ a musela to být „nejhloupější píseň, jaká kdy byla napsána“. Altman se pokoušel psát texty sám, ale zjistil, že je pro něj příliš obtížné napsat „dost hloupé“. Požádal tedy svého čtrnáctiletého syna Michaela, který napsal texty za pět minut.\n\nAltman se později rozhodl, že píseň bude fungovat, jako motiv pro seriál i přes Mandelovy počáteční námitky. Tuto verzi zpívali neuznaní zpěváci John Bahler, Tom Bahler, Ron Hicklin a Ian Freebairn-Smith. Během vystoupení na \"The Tonight Show Starring Johnny Carson\" v 80. letech 20. století Robert Altman řekl, že zatímco za režii filmu vydělal jen 70 000 dolarů, jeho syn vydělal více než 1 milion dolarů za spoluautorství písně.\n\nJako motiv pro televizní seriál bylo použito několik instrumentálních verzí písně.\n"}
{"id": "1516007", "url": "https://cs.wikipedia.org/wiki?curid=1516007", "title": "Emerald Shine", "text": "Emerald Shine\n\nEmerald Shine je česká folk metalová skupina z Nového Jičína. Koncertuje i v zahraničí, například v Polsku. Kapela svůj styl hraní definuje jako Fantasy metal.\n\nZakladatelé kapely Leena (Lenka Jašková) a Richie (Radomír Vrzal) spolu působili v projektu Černá Zář v roce 2010. Jenže to jejich hudební touhy nenaplňovalo a tak uvažovali kudy a jak se vydat. Když se roku 2013 s basákem Radkem Čečivou, slovo dalo slovo a vznikli Emerald Shine. Následně se ke kapele připojil bubeník Kamil Rýc (Ador Dorath).\n\nKapela začala experimentovat v různých sestavách a nástrojích, začaly vznikat první skladby. Na čtyřech nahraných skladbách bylo jasné jak se zvukově bude kapela ubírat:pestrá nástrojová sestava, metalové i akustické nástroje, různé druhy vokálů. V lednu 2016 vydala kapela první EP „Beneath the Stars“, které vyšlo vlastním nákladem na CD a později také online. Poté následovalo turné „Far Beneath the Northern Stars Tour“ s brněnskou kapelou Wolfarian po ČR.\n\nV roce 2017 kapela měla změny v sestavě, po odchodu některých členů v roce 2016 a z kraje 2017. V březnu 2018 kapela zveřejnila svůj první oficiální videoklip k písni „Rainy Night“, který zaznamenal úspěch v Czech Parádě na TV Rebel, kde se stal nakonec „bramborovým“ klipem roku 2018, tedy skončil na 4. místě. V listopadu téhož roku vyšlo očekávané debutové album „Misty Tales“. V roce 2018 kapela supportovala jiné folkmetalové kapely jako argentiské Skiltron či ruskou Kalevalu.\n\nV závěru roku 2018 kapela poprvé vstoupila v Polsku respektive Varšavě. V Poslku začala vystupovat skupina celkem pravidelně a také zamířili na Slovensko. V plánu je také další videoklip. Mimo jiné v roce 2019 předskakují kapelám jako Radogost a Valkenrag.\n\n\n\n\n\n \n"}
{"id": "1516010", "url": "https://cs.wikipedia.org/wiki?curid=1516010", "title": "Western &amp; Southern Open 2019 – ženská dvouhra", "text": "Western &amp; Southern Open 2019 – ženská dvouhra\n\nŽenská dvouhra Western & Southern Open 2019 probíhala ve druhé polovině srpna 2019. Do singlové soutěže cincinnatského tenisového turnaje hraného na tvrdém povrchu nastoupilo padesát šest hráček. Z kvalifikace se probojovalo dvanáct tenistek včetně čtyř tzv. šťastných poražených Puigové a Strýcové, Wangové a Pegulaové. Obhájkyní titulu byla Nizozemka Kiki Bertensová, kterou ve druhém kole vyřadila americká hráčka Venus Williamsová. \n\nNaomi Ósakaová, Ashleigh Bartyová a Karolína Plíšková vstoupily do turnaje jako soupeřky o post světové jedničky na žebříčku WTA. Ósakaová po skončení udržela pozici první hráčky.\n\nVítězkou se stala šestnáctá nasazená, 24letá Američanka Madison Keysová, jež ve finále zdolala 34letou Rusku startující na divokou kartu Světlanu Kuzněcovovou po dvousetovém průběhu 7–5 a 7–6. V obou sadách přitom otočila nepříznivý vývoj her ze stavu 3–5. Aktivní vzájemnou bilanci americká šampionka navýšila na 4–0 v utkáních a 8:0 v setech. V probíhající sezóně si, po triumfu na charlestonském Volvo Car Open 2019, připsala druhé turnajové vítězství, které představovalo pátý singlový titul na okruhu WTA Tour a první z kategorie Premier 5. Keysová poprvé vyhrála více než jeden turnaj v kalendářním roce. \nOsm nejvýše nasazených hráček obdrželo volný los do druhého kola.\n"}
{"id": "1516014", "url": "https://cs.wikipedia.org/wiki?curid=1516014", "title": "Matres", "text": "Matres\n\nMatres, Matrae (latinsky „matky“) či Matrones (latinsky „matrony“) je konvenční označení pro bohyně ctěné starověkými Kelty a Germány, jejichž více než tisíc zpodobnění a nápisů jim věnovaných bylo nalezeno především v severozápadní Evropě. Nejčastěji se objevují ve trojici, někdy však také v jiném počtu či se jedná o osamocenou bohyni.\n\nMatres nejspíše odpovídají ilyrské a messapské bohyně zvané Ana či Anna, jejichž jméno nejspíše znamená „matka“, umbrijská Cubra Mater a titulatura některých římských bohyň jako Mater Matuta, Mater Mursina, Lua Mater, Stata Mater, Iuno Mater a dalších. Kult mnoha bohyň a duchů nazývaných mātes „matky“ byl také vlastní Lotyšům, napočítáno jich může být přes padesát, podle některých autorů ale také přes sto. Kult Matres pravděpodobně vznikl pod vlivem předindoevropských populací, u kterých měla ženská božstva nejspíše větší význam než u Indoevropanů, tyto populace lze ztotožnit se „starou Evropou“ Marije Gimbutas. Podle Martina L. Westa byla pravděpodobně v praindoevropském náboženství jediná mateřská bohyně - Bohyně země.\n\nJaan Puhvel přirovnává trojici Matres k dalším bohyním, které se objevovali i ve trojici, jako je irská Brigid či řecké Múzy. Samotnou Matronu spojuje s velšskou Modronou a galskou Deou Matronou, ale také s irskou Danu, Ériu, Medb, Machou a velšskou Dôn. Obecně podle Puhvela představuje Matrona a Matres keltskou transfunkcionální bohyni, kterou zase spojuje s koňskými bohyněmi jako je galská Epona a velšská Rhiannon. Na základě podobnosti s germánskými dísami považuje zároveň Matres za ochranná či strážná božstva analogická íránským fravaši a daénám. John Lindow spojuje Matres kromě dís také s nornami a valkýrami.\n"}
{"id": "1516018", "url": "https://cs.wikipedia.org/wiki?curid=1516018", "title": "Sylva Macharová", "text": "Sylva Macharová\n\nSylva Macharová (23. června 1893, Vídeň – 19. ledna 1968, Praha), dcera Josefa Svatopluka Machara, byla česká zdravotní sestra, jedna z prvních školených sester v Praze. V letech 1923 až 1931 vedla první ošetřovatelskou školu v zemi. Byla jednou z prvních nositelek medaile Florence Nightingalové. Práci na čas přerušila, aby se věnovala rodině. Po druhé světové válce se vrátila do ošetřovatelství a do roku 1949 pracovala ve Vojenské nemocnici. Poté byla jmenována vedoucí rehabilitačního oddělení na klinice profesora Jiráska.\n\nSylva Macharová se narodila 23. června 1893 ve Vídni, která byla v té době hlavním městem Rakousko-Uherska. Její otec Josef Svatopluk Machar pracoval v době jejího narození jako bankovní úředník. Sylva navštěvovala lyceum v Hradci Králové a roku 1913 se zapsala na studia do Fakultní nemocnice \"Rudolfinerhaus\" ve Vídni. Mluvila česky, německy a anglicky. Absolvovala v roce 1915 a odešla do Prahy, kde působila jako jedna z prvních vystudovaných zdravotních sester. Pracovala v sanatoriu v Podolí. Brzy nato se stala ošetřovatelkou na klinice profesora Kukulyho. Kolem roku 1918 odešla Macharová do Zlína na žádost Tomáše Bati, zakladatele firmy Baťa, tehdejšího starosty Zlína. Baťa po ní chtěl, ať vyzkoumá, proč se u něj objevily hnisající rány. (Sylvě se podařilo příčinu odhalit.) V roce 1920 jí udělil Mezinárodní výbor Červeného kříže medaili Florence Nightingale. Macharová byla druhou českou nositelkou. V roce 1923 se stala první ředitelkou Československé školy ošetřovatelství. Současně se stala ředitelkou německé ošetřovatelské školy ve městě. Macharová rozvinula stáže a workshopy za účelem zlepšení dovedností a snažila se integrovat jazyky do obou škol. \n\nRoku 1931 se vdala za veterináře Alfonse Nováčka. Manželé se roku 1938 přestěhovali do Moravských Budějovic, kde Macharová postupně přivedla na svět dva syny. Rodina se nakonec musela vrátit do Prahy, protože Sylvin otec těžce onemocněl a potřeboval neustálou péči. V roce 1946 se vrátila k ošetřovatelství, pracovala v Ústřední vojenské nemocnici, označované jako Střešovická. V neurochirurgické jednotce pracovala tři roky, potom byla nucena z politických důvodů rezignovat. Ještě téhož roku ale byla najata jako vedoucí rehabilitačního oddělení na klinice profesora Jiráska, kde zůstala až do svého odchodu do důchodu v roce 1957. Zemřela po dlouhém boji s rakovinou 19. ledna 1968.\n"}
{"id": "1516031", "url": "https://cs.wikipedia.org/wiki?curid=1516031", "title": "Fly on the Wall World Tour", "text": "Fly on the Wall World Tour\n\nFly on the Wall World Tour bylo koncertní turné australské hardrockové skupiny AC/DC, které sloužilo jako propagace studiového alba \"Fly on the Wall.\"\n\n\nPřídavekː\n\n\nAC/DC\n\n"}
{"id": "1516035", "url": "https://cs.wikipedia.org/wiki?curid=1516035", "title": "Slovenská ornitologická spoločnosť/BirdLife Slovensko", "text": "Slovenská ornitologická spoločnosť/BirdLife Slovensko\n\nSlovenská ornitologická spoločnosť/BirdLife Slovensko (SOS/BirdLife Slovakia) je občanské sdružení, které se věnuje ochraně a výzkumu přírody, zejména volně žijícímu ptactvu a jeho biotopům.\n\nZastupuje Slovensko v následujících mezinárodních organizacích: BirdLife International, Euring, Association of Europaen Rarities Comittees. \n\nZaměřuje se hlavně na ochranu druhů, biotopů a území, ochranářský výzkum včetně kroužkování, environmentální politiku, environmentální výchovu, práci s dětmi a mládeží. Věnuje se vydavatelské činnosti a organizování seminářů i konferencí. Vydává odborný časopis \"Tichodroma\" a populárně-naučný časopis \"Vtáky\".\n\nHistorie:\n\n"}
{"id": "1516042", "url": "https://cs.wikipedia.org/wiki?curid=1516042", "title": "Jana Kovalčíková", "text": "Jana Kovalčíková\n\nJana Kovalčíková (* 21. března 1991 Prešov, Československo) je slovenská herečka. Na Slovensku je známá díky seriálu \"Oteckovia\", kde hraje právničku Emu, v Česku pak díky seriálu \"Ulice\", kde hrála Katarínu Benešovou. \n\nPo gymnáziu studovala herectví, hostovala ve Slovenském národním divadle v Bratislavě. Mimo jiné si zahrála v Paneláku a zahrála si v celovečerním snímku Ondřeje Šulaje Agáva.\n\nJana Kovalčíková hraje ve slovenském seriálu \"Kredenc\", hrála i v českém seriálu \"Hraběnky\". \n\nRáda čte, jejím oblíbeným autorem je Gabriel García Márquez. Mezi její záliby patří jóga, squash a badminton.\n"}
{"id": "1516043", "url": "https://cs.wikipedia.org/wiki?curid=1516043", "title": "Národní park Skuleskogen", "text": "Národní park Skuleskogen\n\nNárodní park Skuleskogen (švédsky \"Skuleskogens nationalpark\") je národní park ležící v kraji Västernorrland na pobřeží Baltského moře v severním Švédsku. Zaujímá plochu 30,62 km a tvoří východní část lesa Skule.\n\nPark se vyznačuje velmi nerovným povrchem s mnoha skalnatými vrcholy, z nichž nejvyšší je Slåttdalsberget s nadmořskou výškou 280 m, stoupající přímo od moře. Topografie je také poznamenána přítomností hlubokých rozsedlin a jeskyní. Podobnou topografii terénu lze nalézt na celém Höga kusten (Vysokém pobřeží), regionu Švédska, který získal takové jméno, protože představuje nejvyšší část pobřeží Baltského moře. Tento region je v dnešní době známý především jako oblíbené místo pro pozorování postglaciálního vzestupu. Většina oblasti byla před méně než 10 000 lety pod mořem poté, co roztál ledový příkrov, který ji zakrýval. Díky odtání této hmoty ledu, která na něj tlačila, se země trvale zvedá, v současné době rychlostí 8 mm/rok.\n\nLidé v parku zanechali své stopy, ačkoli se tu pravděpodobně nikdy nevyskytovali ve větším počtu. Při hranici tehdejšího dávného pobřeží jsou stále vidět četné pohřební mohyly z doby bronzové. Později byl les využíván hlavně jako pastvina. Situace se změnila v polovině 19. století, kdy se těžební průmysl rozšířil po celém Švédsku a ovlivnil téměř celý les parku. Tato těžba však skončila koncem století, takže v současném lese už dominují stromy starší 100 let. Les tak dokázal obnovit část svého bohatství předků a stal se domovem důležité fauny a flóry s několika ohroženými druhy, jako je lišejník , který je symbolem parku. Toto geologické a biologické bohatství vedlo v roce 1984 k vytvoření národního parku, po kterém následovalo v roce 2000 zařazení parku i s celým pobřežím Höga kusten do seznamu světového dědictví UNESCO.\n\nDnes je park navzdory své vzdálenosti od míst s velkou hustotou obyvatelstva relativně důležitým místem cestovního ruchu s 20 000 návštěvníky ročně. Hlavní atrakcí parku je 40 metrů hluboká trhlina Slåttdalskrevan, k níž se dá snadno dojít četnými turistickými stezkami, včetně dálkové trasy Höga kustenleden, která vede po celém pobřeží Höga kusten.\n\nNárodní park Skuleskogen se nachází na území kommun Örnsköldsvik a Kramfors, obě v kraji Västernorrland, obě v historické švédské provincii Ångermanland. Park leží 27 km jižně od města Örnsköldsvik a 40 km severně od města Kramfors, centrálních obcí obou zmíněných komun. Rozkládá se na ploše 3062 ha, z nichž 282 je na moři, jelikož park leží podél pobřeží Baltského moře.\n\nPark je součástí území zvaného Höga kusten (Vysoké pobřeží), zóny velmi drsného reliéfu, tvořící terén trhlinových údolí (švédsky sprickdalslandskap): krajina je zahloubená mnoha malými údolími, která vznikla erozí trhlin a poruch v podloží. Höga kusten je obecně definována jako část východního pobřeží Švédska mezi městy Härnösand a Örnsköldsvik. Název tohoto regionu pochází ze skutečnosti, že se jedná o nejvyšší část pobřeží Baltského moře, četné vrcholky vystupující z moře, dosahující nadmořské výšky 200 až 250 metrů. Tento členitý terén se táhne i pod hladinou moře; takže právě v této oblasti najdeme nejhlubší bod Botnického moře, Ulvödjupet, s hloubkou 293 m. Samotný park pokrývá východní část lesa Skule, který se vyznačuje terénem, který tvoří jakousi zeď oddělující sever a jih.\n\nTopografii parku charakterizují malá údolí (), některé dokonce vypadají jako svislé trhliny, nejpůsobivější je Slåttdalskrevan (40 m hluboká, 200 m dlouhá a 8 metrů široká), významná je také Trollporten („Trolí dveře“), malá trhlina proslulá skalou, která spočívá na vrchu. Dalším charakteristickým prvkem je přítomnost mnoha jeskyní, i když nejslavnější \"Skulegrottan\" na hoře Skuleberget již leží za hranicí parku. Nejvyšším bodem parku je Slåttdalsberget s nadmořskou výškou 280 metrů.\n\nV národním parku je subpolárnímu podnebí (Dfc podle Köppenovy klasifikace). Vliv na moře vysvětluje, proč jsou jeho časná léta chladnější než ve vnitrozemí, ale jeho podzim je naopak mírnější. Topografie způsobuje důležité místní variace. Klima je vlhké s asi 700 mm srážek ročně, z toho více než třetina ve formě sněhu, což vytváří sněhovou pokrývku v průměru 175 dnů. Jaro je nejsušším obdobím a v určitých letech má tato relativní suchost důležité důsledky pro životní prostředí, zejména proto, že tenká půdy špatně udržuje vlhkost. V regionech, které byly nejvíce zasaženy kyselým deštěm, průzkumy naznačily, že se situace zlepšuje, pH srážek se mírně zvyšuje.\n\nParkem protéká řada potoků, které napájí několik jezer. Hlavní jezera jsou Tärnättvattnen (7,9 ha) a Stocksjön (6,1 ha), které patří do povodí potoků Skravelbäcken a také Långtjärnen (3,9 ha), který patří do povodí Nylandsbäcken. Nezanedbatelná část parku (125 ha) je tvořena slatiništi.\n\nHlavní horninou parku je žula Nordingrå, park patří k masivu Nordingrå. Skládá se z žuly typu rapakivi, vytvořené asi před 1,5 miliardou let. Má charakteristickou jasně červenou barvu a snadno eroduje. Na severovýchodě parku se nachází také dolerit, který byl vytvořen před 1,2 miliardou let v poruchách masivu Nordingrå. Žula tvoří substrát velmi chudý na živiny, naopak dolerit tvoří velmi úrodné podloží, který umožňuje bohatší vegetaci.\n\nNárodním parkem vede několik zlomů, jako zbytků vysokého pobřeží. Tyto zlomy byly vyplněny ložisky, která mořská eroze někdy později odstranila. Jedním z nejpůsobivějších příkladů tohoto jevu je Slåttdalsskrevan na východní straně parku: průrva 40 metrů hluboká a 200 m dlouhá, je jedním z nejnavštěvovanějších míst parku. Tato trhlina byla zlomem vyplněnou žílou doleritu, který však byl později erodován, zčásti mořem.\n\nVe vrcholné období poslední doby ledové před 20 000 lety měla ledová pokrývka, která pokrývala celou severní Evropu, své centrum v moři poblíž Höga kusten. Tloušťka ledu dosahovala 3 km, vyvíjející velký tlak na podloží, které bylo tak situováno 800 metrů pod aktuální úrovní Höga kusten. Když led roztál, země se postupně zvedala zpátky, což je fenomén zvaný postglaciální vzestup, rychlostí (v současnosti) 8 mm za rok. Oblast byla zbavena ledu před 9 600 lety. Jak se země vynořila z Ancylového jezera (předchůdce Baltského moře), vlny ovlivnily terén dnešního parku. Pobřeží této éry lze nyní nalézt v nadmořské výšce 285 m, měřeno na Skulebergetu, jihozápadně od národního parku, což představuje absolutní rekord. Vrcholy parku byly v té době ostrovy. Dávné pobřeží je zvláště zviditelněné vegetačními čepičkami, které pokrývají oblasti, které nebyly při ústupu ledovců ponořeny, což vysvětluje název („horská čepice“) dávaná určitým horám regionu a parku. Tyto čepice vegetace se dokázaly vytvořit, protože na těchto místech nebyly morény erodované vlnami, a tak tvořily místa, kde se mohla vegetace zapojit.\n\nPostglaciální vzestup pokračuje dodnes: ostrov Tärnättholmarna, ležící uvnitř parku, se pomalu stal poloostrovem a záliv Salsviken je nyní jezero izolované od moře malým pruhem písku. \n\nPark je domovem mnoha druhů savců charakteristických pro severní Švédsko, zejména rysa ostrovida (') a medvěda hnědého (), které jsou v zemi ohroženy. Kromě těchto dvou druhů je možné najít i lišku obecnou ('), jezevce lesního ('), kunu skalní ('), losa (), bobra evropského ('), tuleně kuželozubého (') a ondatru pižmovou ('). Žijí tady i drobní savci, jako je veverka obecná ('), norek americký (') a lasice hranostaj ('). Území rysa je mnohem rozsáhlejší než samotný park, což proto nestačí k ochraně těchto zvířat. Populace rysa v širším regionu skutečně klesá, pravděpodobně kvůli fragmentaci stanovišť v důsledku přítomnosti dálkové silnice E4.\n\nPokud jde o ptáky, mnoho druhů je ve Švédsku také na seznamu ohrožených druhů jako je sojka zlověstná ('), datlík tříprstý ('), potáplice malá ('), včelojed lesní ('), káně rousné ('), budníček zelený ('), lejsek malý ('), ťuhýk obecný ('), ořešník kropenaný ('), hýl rudý (') a strnad zahradní ('). V parku jsou také významné populace žlun šedých ('), jeřábů popelavých ('), volavek popelavých ('), střízlíka obecného ('), krutihlava obecného (') a jeřábka lesního (\").\n\nŘíčky a jezera v parku jsou relativně chudé. Jsou domovem hlavně okounů (') a pstruha hnědého ('), potok Skravelbäcken je navíc domovem sivena amerického ('). V moři žije sleď obecný ('), ale také štika severní (\"), pstruzi a okouni, jelikož Baltské moře má nízkou slanost.\n\nO hmyzu v parku je málo známo. Jde o nejbohatší místo na výskyt brouků v celé provincii.\n\nSkuleskogen se nachází na severní hranici výskytu několika druhů rostlin. V parku se tak nachází několik druhů listnatých dřevin, jako je lipa malolistá ('), líska obecná ('), kalina obecná (') a javor mléč ('). Přítomnost těchto druhů je považována spíše za relikt teplejší éry než za rys současné doby. Jejich přežití bylo umožněno neobvyklými podmínkami, se kterými se setkáváme na úpatí některých hor zvaných (doslova „hora jižní vegetace“): orientace skalní stěny ke slunci a vlhkost zadržovaná horou nabízejí příznivé mikroklima, které ve spojení s úrodnou půdou umožňuje přežít rostlinám, kterým se obvykle nedaří na tak vysoké rovnoběžce.\n\nListnatý les však zabírá pouze 42 ha, což je jen 1,4 % rozlohy parku. Les je tedy tvořen z drtivé většiny jehličnatým lesem, charakteristický pro skandinávský a ruský bioregion tajga. Roste tu hlavně smrk ztepilý ('), ale na hranici s bezlesím je hlavní druh borovice lesní ('). Smrk tu převažuje, protože lesní požáry jsou méně časté než dříve; ve skutečnosti bříza a borovice lesní jsou prvními druhy, které by se se po požáru vrátily. Zdá se, že k požárům dříve docházelo přirozeně v průběhu století, ale nebyl tu už dvě stě let, jelikož lidé aktivně bojují proti jejich šíření. Maximální věk stromů v lese je 100 let, ale některé borovice dosáhly věku 500 let, pokud byly zvláště nepřístupné, a tak ušetřené dřevorubci. Během posledních 100 let však les částečně obnovil své bohatství, které charakterizují různověké stromy.\n\nV jehličnatých lesích roste několik druhů keřů a květin, z nichž nejčastější jsou brusnice borůvka ('), brusnice brusinka ('), černýš lesní (') a zlatobýl obecný ('). V bohatší půdě roste jaterník podléška ('), mléčivec alpský ('), mléčka zední ('), stejně jako několik druhů kapradin, jako je kapraď samec (') a papratka samičí (\").\n\nVelká část parku (36 %) je tvořena holými skalami, které jsou špatným substrátem pro vegetaci. Hlavními stromy jsou zakrslé borovice, které nebyly postiženy těžbou dřeva a které tak mohou být až 500 let staré. Kromě těchto malých stromů je vegetace téměř zcela keřovité povahy, s vřesem obecným ('), jalovcem obecným (') nebo medvědicí lékařskou (\"). Tyto oblasti jsou také domovem velkého počtu druhů mechů a lišejníků.\n\nMnoho mechů a lišejníků v parku je ve Švédsku považováno za ohrožené, zejména \"\", která je nyní symbolem parku.\n\nPark je velmi dobře přístupný a jeho umístění v centru Höga kusten, místa zapsaného v seznamu světového dědictví, láká 20 000 návštěvníků ročně, což je poměrně hodně, vzhledem k jeho umístění na severu země, v Norrlandu.\n\nPark má tři vstupy, ze severu, jihu a západu, severní vstup je hlavní. Tyto tři vstupy se nacházejí v blízkosti evropské silnice E4, která je hlavní silnicí v severním Švédsku a která prochází celou zemí od jihu k severu. V blízkosti těchto vstupů jsou parkoviště a informační panely o parku. V parku je možné strávit noc v jedné z pěti chat (Norrsvedjebodarna, Tärnettvattnen, Tärnettholmarna, Tärnettsundet a Näskebodarna), což byly před založením parku soukromé domy. Je také možné kempovat na vyhrazených místech, vesměs v okolí výše zmíněných chat.\n\nParkem prochází mnoho turistických stezek, převážně jeho východní třetinou. Parkem od severu k jihu v délce 8,7 km prochází dálková turistická trasa Höga kustenleden (Stezka vysokým pobřežím). Tato stezka se dá využít pro pěší přístup do parku z vesnic Docksta a Bjästa, které jsou samy dostupné veřejnou dopravou. Kromě pěší turistiky je možné v parku v zimě lyžovat; jeho topologie dokonce umožňuje sjezdové lyžování. Je také možné jet na kajaku podél pobřeží a plavat, zejména na písečných plážích jezera Tärnättholmarna nebo v laguně Salsviken v severní části, kde voda může dosáhnout vyšších teplot. Na stezce podél pobřeží je povolena jízda na kole.\n\nNejnavštěvovanějším místem v parku je pravděpodobně soutěska Slåttdalsskrevan, ale také populární jsou výhledy na souostroví z nedalekého vrcholu Slåttdalsberget, stejně jako pohřební mohyly z doby bronzové. \n\n"}
{"id": "1516047", "url": "https://cs.wikipedia.org/wiki?curid=1516047", "title": "Smaragdus", "text": "Smaragdus\n\nSmaragdus (také Smaragdos, Smaracdus) byl východní římský patricij a exarcha z Ravenny od roku 585 do roku 589 a od roku 603 do roku 610 (608?).\n\nCísařský dvorní úředník a eunuch Smaragdus nahradil v roce 584/585 z pověření císaře Maurikia svého předchůdce Decia (Decius, první exarcha Ravenny). V této době se východořímskému vojsku v Itálii ve spojení s lombardským vévodou Droctulftem, který se vzbouřil proti novému králi Autharimu, podařilo vybojovat výhody nad Lombardy, což vedlo k uzavření tříletého příměří (pravděpodobně koncem riku 585). Papež Pelagius II. v jednom dopisu tento úspěch připisuje snahám Smaragda, kterého nazývá \"Exarchus\" a \"Chartularius\". Ihned po uzavření příměří začala vyjednávání k odstranění sporu o tři kapitoly mezi italskými biskupy. Nevedla však k ničemu. Poté Smaragdus zatkl nového biskupa Severuse z Aquileie a biskupy Johna z Parenza, Severuse z Terstu, Vindemiuse z Pago a \"defensora ecclesiae\" (obránce víry) Antonia z Grado. Odvlekl je na rok do Ravenny a přinutil je ke sjednocení s římskou církví. Možná tyto události a stížnosti schismatiků v Konstantinopoli způsobily odvolání Smaragda (589/90). Po vraždě Maurikia a nastoupení Phokase na císařský trůn však byl Smaragdus roku 603 znovu jmenován exarchou. Podle pramenů je pravděpodobné, že svého předchůdce Callinicuse násilím odstranil, protože ten nechtěl uzurpátora Phokase za císaře uznat. Ve dvou dopisech novému císaři vyjádřil papež Gregor Veliký úlevu, že se vztahy mezi římským biskupem a císařem v Konstantinopoli zlepšily. Napětí s Maurikiem muselo existovat již dříve, protože v jeho posledních letech nebyl v Konstantinopoli ani jednou přítomen papežský vyslanec. \n\nSmaragdus zdědil válku s Lombardy od svého předchůdce Callinicuse a odmítl vydat dceru lombardského krále Agilulfa a jejího muže, kteří oba byli v roce 601 v byzantském zajetí. Téhož roku oblehl Agilulf Cremonu a za pomoci Avarů ji dobyl 21. srpna 603 a poté město rozbořil. Mantovu obsadil 1. září. Když jeho armáda dosáhla pevnosti Vulturina, její posádka se vzdala a při útěku vypálila město Brescello. Smaragdus byl nucen uzavřít s Lombardy devítiměsíční příměří v září 604. Agilulfova dcera byla propuštěna a se svým manželem a dětmi odešla do Parmy. Po vypršení příměří ještě Lombardi v Toskánsku dobyli v dubnu 605 města Bagnarea („Balneus Regis\") a Orvieto („Urbs Vetus\"). V listopadu pak Smaragdus vykoupil jednoletý mír za 12 000 Solidi. Později byl mír ještě o tři roky prodloužen (606–609), a vydržel tak po zbytek jeho exarchátu.\n\nO konci Smaragdova exarchátu neexistuje žádná zpráva. Poslední pochází z roku 608, kdy nechal na počest císaře na náměstí Forum Romanum v Římě postavit monumentální sloup s pozlacenou sochou císaře. Možná přišel o práci (a o život?) v souvislosti se svržením a zabitím Phocase v roce 610.\n\n\n\n"}
{"id": "1516049", "url": "https://cs.wikipedia.org/wiki?curid=1516049", "title": "Zvonice (Zámrsk)", "text": "Zvonice (Zámrsk)\n\nZvonice se nachází v Zámrsku v okrese Ústí nad Orlicí, vedle kostela svatého Martina biskupa, je kulturní památkou Česka.\n\nSpolu s kostelem svatého Martina biskupa v letech 1781–1782 byla postavena také zvonice s hranolovou věží a cibulovitou bání. Nachází se v ní zvon z roku 1596, který ulil zvonař Brikcí z Cimperka. Zvon tam byl přenesen v roce 1792 ze zrušeného kostela Panny Marie na Louži. V roce 2003 byla zvonice opravena a zavedeno elektrické zvonění.\n\nZvonice je zděná hranolová dvoupatrová stavba se zaoblenými nárožími, zdobená u nároží pilastry. Zvonice je zakončena cibulovou bání s osmibokou lucernou, na lucerně je malá cibulová báň, makovice a dvouramenný kříž. Pravoúhlý vchod do zvonice se nachází na západní straně, portál vchodu je profilovaný s ušima a klapkami. Nad vchodem v patře jsou kulatá okna s jednoduchým štukovým orámováním. Ve zvonovém patře jsou okna s půlkruhovým záklenkem v šambránách s dřevěnými žaluziemi. Korunní římsa je bohatě profilovaná a ve střední části má vyklenutí pro hodiny, které nebyly instalovány.\nVe zvonici byl zavěšen zvon z roku 1719, který byl přelit v roce 1764. V roce 1768 bylo v evidenci kostela pět zvonů. V roce 1792 byl zvon Jan vyměněn za zvon ze zrušeného kostela Pany Marie v Louži. Tento zvon nepoléhal rekvirování v době první světové války Jeho výška a průměr jsou 0,94 m, je bohatě zdobený reliéfy a textem. Zvon z roku 1716 měl průměr 0,82 m, zvon z roku 1707 měl průměr 0,47 m a výšku 0,44 m a zvon z roku 839 měl průměr 25 cm a výšku 20 cm. Tyto zvony byly rekvírovány. V roce 1928 byly pořízeny nové zvony Jan Křtitel, Florián a Josefína, které byly rekvírována na začátku druhé světové války.\n"}
{"id": "1516051", "url": "https://cs.wikipedia.org/wiki?curid=1516051", "title": "Zvonička v Záchlumí", "text": "Zvonička v Záchlumí\n\nZvonička v Záchlumí je drobná dřevěná štenýřová stavba z 18. století stojící v centru obce Záchlumí.\n\nPřesné datum, kdy byla zvonička postavena, není známo, ve Státním okresním archívu v Ústí nad Orlicí je existence zvoničky doložena roku 1790. Novodobé dějiny zvoničky jsou známy až od roku 1945, kdy byla založena nová kronika obce Záchlumí, nahrazující kroniku ztracenou za druhé světové války.\n\nV roce 1946 proběhla menší rekonstrukce opláštění a zvonička byla opatřena zvonkem. V roce 1996 proběhla generální rekonstrukce celé zvoničky, při které byly pomocí dřevěných příložek zesíleny nosné trámy, byla sejmuta a znovu vytvořena nosná konstrukce cibule. Plechová krytina cibule byla nahrazena štípaným šindelem, kterým byl pokryt i obvodový plášť stavby. Všechny opravné práce provedl pan Josef Krahulec ze Záchlumí.\n"}
{"id": "1516053", "url": "https://cs.wikipedia.org/wiki?curid=1516053", "title": "Atletika na Letních olympijských hrách 2000 – 200 metrů ženy", "text": "Atletika na Letních olympijských hrách 2000 – 200 metrů ženy\n\nBěh na 200 metrů žen na Letních olympijských hrách 2000 se uskutečnil ve dnech 27. září a 28. září na Olympijském stadionu v Sydney. \n\n"}
{"id": "1516057", "url": "https://cs.wikipedia.org/wiki?curid=1516057", "title": "Atletika na Letních olympijských hrách 2004 – 200 metrů ženy", "text": "Atletika na Letních olympijských hrách 2004 – 200 metrů ženy\n\n"}
{"id": "1516059", "url": "https://cs.wikipedia.org/wiki?curid=1516059", "title": "Anna von Harnierová", "text": "Anna von Harnierová\n\nAnna von Harnierová (* 27. ledna 1981 Stuttgart) je bývalá německá zápasnice – judistka.\n\nS judem začala v 8 letech v Böblingenu pod vedením Gernota Rohma. Připravovala se střídavě v olympijském tréninkovém centru v Sindelfingenu a v Kolíně nad Rýnem, kde studovala na univerzitě japonská studia. Přípravu na vrcholné turnaje typu olympijských her absolovala pravidelně v Japonsku s profesionálním týmen firmy Komatsu vedeném Jošijukim Macuokou. V německé ženské reprezentaci se prosazovala od roku 2002 v polostřední váze do 63 kg. V roce 2004 startovala na olympijských hrách v Athénách, kde nezvládla závěr úvodního kola v boji na zemi s Kanaďankou Marie-Hélène Chisholmovou. V roce 2008 se kvalifikovala na olympijské hry v Pekingu, kde prohrála ve čtvrtfinále s Francouzkou Luci Décosseovou na ippon technikou uči-mata. Přes opravný pavouk se do bojů o medaile neprobojovala. Sportovní kariéru ukončila v roce 2010. Věnuje se funkcionářské práci.\n\n\n"}
{"id": "1516062", "url": "https://cs.wikipedia.org/wiki?curid=1516062", "title": "Western &amp; Southern Open 2019 – mužská dvouhra", "text": "Western &amp; Southern Open 2019 – mužská dvouhra\n\nMužská dvouhra Western & Southern Open 2019 probíhala ve druhé polovině srpna 2019. Do singlové soutěže cincinnatského tenisového turnaje hraného na tvrdém povrchu nastoupilo padesát šest hráčů. Z kvalifikace se probojovalo deset tenistů, z toho sedm řádně po výhrách ve dvou kolech a tři jako tzv. šťastní poražení. Obhájcem titulu byl první hráč světa Novak Djoković ze Srbska, kterého v semifinále vyřadil Medveděv.\n\nVítězem se stal devátý nasazený a 23letý Rus Daniil Medveděv, jenž ve finále za 100 minut zdolal 28letou belgickou turnajovou šestnáctku Davida Goffina po dvousetovém průběhu 7–6 a 6–4. V probíhající sezóně si tak připsal premiérové turnajové vítězství, které představovalo pátý singlový titul na okruhu ATP Tour a vůbec první v sérii Masters. Navázal tak na finále z předchozích dvou týdnů ve Washingtonu a Montréalu, z nichž odešel poražen. Celkově 44. vítězným utkáním se posunul do čela statistik vyhraných zápasů v roce 2019. Bodový zisk mu zajistil debut v elitní světové pětce, jíž uzavíral na 5. příčce. Goffin se probojoval do premiérového finále Mastersu, Medveděv prožil debut o týden zpět v Montréalu.\n\nOsm nejvýše nasazených hráčů obdrželo volný los do druhého kola.\n"}
{"id": "1516064", "url": "https://cs.wikipedia.org/wiki?curid=1516064", "title": "Vranjska Banja", "text": "Vranjska Banja\n\nVranjska Banja (v srbské cyrilici Врањска Бања) је místní část města Vranje na jihu Srbska, v údolí řeky Jižní Morava. Administrativně spadá pod Pčinjský okruh. V roce 2011 měla 5347 obyvatel. \n\nRozkládá se v blízkosti ústí říčky Banjštica do řeky Jižní Morava. I když je součástí města Vranje, jedná se o urbanisticky i historicky separátní celek, původně samostatnou obec (původní Opština Vranjska Banja zanikla v roce 1965). Obec se rozvíjela díky lázeňství, v současné době se zde nachází institut pro léčbu revmatických nemocí. \n\nV 90. letech 20. století se obec proslavila neúspěšným investičním projektem s názvem Simpolend, který iniciovala společnost Simpo. \n\nSeverně od Vranjské Banje prochází hlavní silniční tahy (dálnice A1 a železniční trať Niš–Skopje), Vranjska Banja na ní má vlastní nádraží. Obyvatelstvo je především srbské národnosti, značný počet obyvatel se hlásí také k romské etnické skupině. \n"}
{"id": "1516065", "url": "https://cs.wikipedia.org/wiki?curid=1516065", "title": "Banatski Karlovac", "text": "Banatski Karlovac\n\nBanatski Karlovac (v srbské cyrilici Банатски Карловац, maďarsky ‚Nagykárolyfalva) је obec ve východní části srbské Vojvodiny. Administrativně spadá pod opštinu Alibunar, Jihobanátský okruh. I když je součástí opštiny Alibunar a je dle počtu obyvatel větší, než samotné její sídlo, není jejím centrem. V roce 2011 měl 5082 obyvatel. \n\nMěsto se rozkládá v rovinaté panonské nížině v regionu Banátu (východně od řeky Tisy, na hlavním dopravním tahu spojujícím města Pančevo a Vršac. \n\nObcí prochází hlavní silniční tah i železniční trať železniční trať z Bělehradu do Vršacu, v Banátském Karlovaci má svojí zastávku. \n\nBanatski Karlovac byl založen roku 1802 v rámci kolonizace Dolních Uher. Usídleno zde bylo německé obyvatelstvo, které zde žilo až do konce druhé světové války. Po jeho vyhnání sem byli dosídleni Srbové z území dnešní Bosny a Hercegoviny. \n"}
{"id": "1516066", "url": "https://cs.wikipedia.org/wiki?curid=1516066", "title": "Veliko Gradište", "text": "Veliko Gradište\n\nVeliko Gradište (v srbské cyrilici Велико Градиште) је město v severovýchodní části centrálního Srbska. Administrativně spadá pod Braničevský okruh. Je sídlem stejnojmenné opštiny. V roce 2011 mělo Veliko Gradište 5825 obyvatel. \n\nNachází se na břehu řeky Dunaje (říční kilometr 1059), v blízkosti turisticky atraktivního Stříbrného jezera (zahrazeného slepého ramena, které zůstalo po výstavbě přehrady Železná vrata). V jeho blízkosti se do veletoku vlévá říčka Pek. \n\nVeliko Gradište má díky své lokalitě na břehu evropského veletoku bohatou historii. Nacházela se zde různá sídla dřívějších kultur, bylo v minulosti často obsazováno různými dobyvateli, kteří vnikali na území dnešního Srbska i blízkého Rumunska. \n\nMístní kostel zasvěcený Archandělu Gabrielovi byl vybudován ve 30. letech 19. století. \n"}
{"id": "1516067", "url": "https://cs.wikipedia.org/wiki?curid=1516067", "title": "Umka", "text": "Umka\n\nUmka (v srbské cyrilici Умка) је obec administativně spadající pod opštinu Čukarica, město Bělehrad. V roce 2011 měla 5272 obyvatel. \n\nUmka se rozkládá na břehu řeky Sávy, na siničním tahu (Sávská magistrála), spojujícím srbskou metropoli Bělehrad s městem Obrenovac. \n\nV blízkosti obce je vedena také dálnice A2. Obec nemá napojení na srbskou železniční síť. \n"}
{"id": "1516068", "url": "https://cs.wikipedia.org/wiki?curid=1516068", "title": "Ćićevac", "text": "Ćićevac\n\nĆićevac (v srbské cyrilici Ћићевац) је obec v centrální části Srbska. Administrativně spadá pod Rasinský okruh. Je sídlem opštiny (obce). V roce 2011 měl 4667 obyvatel. \n\nObec se rozkládá v údolí řeky Moravy, u soutoku Západní a Jižní Moravy, na silničním tahu Kruševac–Paraćin a na železniční trati Bělehrad–Niš. V její blízkosti je také vedena dálnice A1. \n\nĆićevac existoval nejspíše již před příchodem Turků do oblasti dnešního centrálního Srbska. Během prvního srbského povstání se místní přidávali do bojů proti Turkům, ale k Srbsku byla obec připojena až v roce 1833. Díky blízkosti hranice mezi Osmanskou říší a obrenovićovského Srbska zde probíhala řada střetů mezi vojsky obou států v druhé polovině 19. století. \n"}
{"id": "1516070", "url": "https://cs.wikipedia.org/wiki?curid=1516070", "title": "Duće", "text": "Duće\n\nDuće je vesnice, přímořské letovisko a turisty často vyhledávaná lokalita v Chorvatsku v Splitsko-dalmatské župě, spadající pod opčinu Dugi Rat. Nachází se pod pohořím Omiška Dinara, mezi letovisky Dugi Rat a Omiš. V roce 2001 zde trvale žilo 1 640 obyvatel.\n\nDuće se skládají ze sedmi částí: \"Dočina\", \"Golubinke\", \"Glavice\", \"Luke\", \"Rogača\", \"Stare Duće\" a \"Vavlja\".\n"}
{"id": "1516073", "url": "https://cs.wikipedia.org/wiki?curid=1516073", "title": "Schafberg", "text": "Schafberg\n\nSchafberg je jedna z dominantních hor v Solné komoře, v Salcbursku, na území Rakouska. Nachází se mezi jezery Mondsee, Attersee a Wolfgangsee, severně od města Sankt Wolfgang a východně od města Sankt Gilgen. Schafberg má nadmořskou výšku 1 782 metrů.\nNa vrchol hory vede ze Sankt Wolfgangu ozubnicová dráha postavená v roce 1893. Jedná se o nejstrmější ozubnicovou dráhu v Rakousku.\n"}
{"id": "1516074", "url": "https://cs.wikipedia.org/wiki?curid=1516074", "title": "Miomir Kecmanović", "text": "Miomir Kecmanović\n\nMiomir Kecmanović (srbskou cyrilicí: Миомир Кецмановић; * 31. srpna 1999 Bělehrad) je srbský profesionální tenista. Ve své dosavadní kariéře na okruhu ATP Tour nevyhrál žádný turnaj. Na challengerech ATP a okruhu Futures získal do září 2019 pět titulů ve dvouhře a jeden ve čtyřhře. \n\nNa žebříčku ATP byl ve dvouhře nejvýše klasifikován v srpnu 2019 na 49. místě a ve čtyřhře pak v červenci téhož roku na 211. místě. Trénuje ho Miro Hrvatin.\n\nV juniorské kategorii vybojoval trofej na Orange Bowlu 2015 po finálovém vítězství nad Řekem Stefanosem Tsitsipasem. V roce 2016 floridský titul obhájil jako první hráč od roku 1974. Jako poražený finalista skončil na juniorce US Open 2016, kde jej zdolal Félix Auger-Aliassime. Sezónu 2016 zakončil na 1. místě juniorského kombinovaného žebříčku ITF a stal se mistrem světa.\n\nV rámci hlavních soutěží událostí okruhu Futures debutoval v červnu 2015, když na turnaj v rodném Bělehradu obdržel divokou kartu. Ve druhém kole podlehl krajanu Denisi Bejtulahiovi. Premiérový titul na challengerech si odvezl ze sučouského tunaje v říjnu 2017. Ve finále přehrál moldavského hráče a stého třinácté muže žebříčku Radu Albota. \n\nVe dvouhře okruhu ATP Tour debutoval na dubnovém U.S. Men's Clay Court Championships 2018 v Houstonu. Do hlavní soutěže prošel z kvalifikace po výhře nad Dennisem Novikovem. V úvodním kole dvouhry pak vypadl s Američanem Ryanem Harrisonem. Premiérový kariérní vyhraný zápas v této úrovni dosáhl na Brisbane International 2019 po vítězství nad padesátým šestým hráčem žebříčku Leonardem Mayerem z Argentiny. Ve druhé fázi skončil na raketě Milose Raonice. Bodový zisk jej poprvé posunul do elitní světové stovky žebříčku ATP. V rámci série Masters se do čtvrtfinále probojoval na BNP Paribas Open 2019 v Indian Wells z pozice šťasného poraženého kvalifikanta. V soutěži vyřadil světovou třicítku a krajana Lasla Djereho, než jeho cestu pavoukem opět ukončil Raonic.\n\nDebut v hlavní soutěži nejvyšší grandslamové kategorie zaznamenal v mužském singlu Australian Open 2019 po zvládnuté tříkolové kvalifikaci. V úvodním kole dvouhry však nenašel recept na Španěla Fernanda Verdasca. Debutový vyhraný zápas na grandslamu dosáhl na French Open 2019, když přehrál Denise Kudlu po pětisetové bitvě, aby ve druhém kole skončil na raketě Davida Goffina.\n\nPremiérové finále na okruhu ATP Tour si zahrál na travnatém Antalya Open 2019, kde do finále prošel přes Australana Jordana Thompsona. Ve vyrovnaném utkání rozhodl o všech sadách až tiebreak. Ve finálovém duelu podlehl sedmdesátému pátému hráči žebříčku Lorenzu Sonegovi z Itálie, přestože měl ve druhém setu mečbol.\n\n"}
{"id": "1516079", "url": "https://cs.wikipedia.org/wiki?curid=1516079", "title": "Chotěboř (nádraží)", "text": "Chotěboř (nádraží)\n\nChotěboř je železniční stanice v jihovýchodní části stejnojmenného města v okrese Havlíčkův Brod v Kraj Vysočina. Leží na jednokolejné neelektrizované trati 238. V těsném sousedství stanice se nachází též městské autobusové nádraží.\n\nV roce 1871 dostavěla společnost Rakouská severozápadní dráha (\"ÖNWB\") svou trať navazující na železnici z Liberce a Rosic nad Labem a pokračující dále přes Chrudim do Havlíčkova Brodu, pravidelný provoz na trati byl zahájen 1. června. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železničních tratí v majetku \"ÖNWB\" jihozápadním směrem, tedy traťových úseků Liberec-Pardubice a hlavního tahu společnosti, železniční trati spojující Vídeň a Berlín.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 2011 byla dokončena rekonstrukce nádraží. Původní jedno vnější a jedno vnitřní nekryté nástupiště nahradilo jedno nekryté vyvýšené bezbariérové nástupiště poloostrovní (k příchodu slouží přechod přes kolej). Dále byla stanice dovybavena novým akustickým informačním systémem.\n\n"}
{"id": "1516082", "url": "https://cs.wikipedia.org/wiki?curid=1516082", "title": "Bill May", "text": "Bill May\n\nBill May (* 17. ledna 1979) je reprezentant Spojených států amerických v synchronizovaném plavání. Patří k prvním mužům v tomto tradičně ženském sportu.\n\nStartoval na Hrách dobré vůle v roce 1998, kde získal v soutěži smíšených dvojic s partnerkou Kristinou Lum stříbrnou medaili. Účast na Panamerických hrách ani na Olympijských hrách nebyla Mayovi dovolena, ale mohl startovat na soutěžích, které pořádá Mezinárodní plavecká federace. Vystupoval také v Cirque du Soleil.\n\nVrátil se k závodění poté, co byla soutěž smíšených dvojic zařazena poprvé na program mistrovství světa v plavání 2015 a May s Lumovou zvítězili v technickém programu a byli druzí ve volném programu. Na mistrovství světa v plavání 2017 byla jeho partnerkou Kanako Kitao a získali dvě bronzové medaile. \n\n"}
{"id": "1516085", "url": "https://cs.wikipedia.org/wiki?curid=1516085", "title": "Rychnov nad Kněžnou (nádraží)", "text": "Rychnov nad Kněžnou (nádraží)\n\nRychnov nad Kněžnou je železniční stanice v jižní části okresního města Rychnov nad Kněžnou v Královéhradeckém kraji nedaleko řeky Kněžná poblíž městského autobusového nádraží. Leží na jednokolejné neelektrizované trati 022. Na území města se nachází též železniční zastávka \"Rychnov nad Kněžnou zastávka\".\n\n26. října 1893 otevřela společnost \"Rychnovsko-solnická místní dráha\" (\"RSLB\") trať do Solnice odbočkou z Častolovic, odkud od roku 1871 vedla trať společnosti Rakouská severozápadní dráha (\"ÖNWB\") spojující Hradec Králové a Lichkov, tedy s hranicí s tehdejším Pruskem.\n\n\"RSLB\" provozovala trať až do roku 1948, s 1. lednem 1949 pak správu přebraly Československé státní dráhy.\n\nNachází se zde dvě nekrytá jednostranná nástupiště, jedno je vnější u budovy, druhé je vnitřní s přístupem přechodem přes kolej. V roce 2015 byla provedena rekonstrukce stanice, byla upravena nástupiště a zprovozněn elektronický informační systém pro cestující. K nádraží byl také přesunut terminál městské hromadné dopravy (autobusy).\n\n"}
{"id": "1516087", "url": "https://cs.wikipedia.org/wiki?curid=1516087", "title": "Roudnice nad Labem (nádraží)", "text": "Roudnice nad Labem (nádraží)\n\nRoudnice nad Labem je železniční stanice ve stejnojmenném městě v okrese Litoměřice ve Ústeckém kraji přímo při břehu řeky Labe u městského mostu. Leží na dvoukolejné elektrifikované trati 090 (3 kV ss) a jednokolejné neelektrifikované trati 096. Dále se ve městě nacházejí železniční zastávky \"Roudnice nad Labem město\", \"Roudnice nad Labem-Bezděkov\" a \"Roudnice nad Labem-Hracholusky\".\n\nStanice byla vybudována jakožto součást trati společnosti Severní státní dráha (\"NStB\") spojující Prahu a Drážďany, podle univerzalizované podoby stanic celé železniční stavby. Nádraží mělo původně vzniknout v poli u vsi Bezděkov (později součást Roudnice) na východní straně od pozdější polohy, ale kvůli levnějšímu nákupu pozemkům bylo rozhodnuto o přesunu stavby areálu blíže k centru města. Železnice zde lemuje levý polabský břeh, stavba si tedy vyžádala demolice starých budov v této lokalitě. Zbořena byla například stará synagoga (nahrazena v letech 1852-1853 novou synagogou a další objekty místního židovského ghetta, rybářské domky, části městských hradeb nebo gotický kostel Sv. Václava (Panny Marie Loretánské) vystavěný z vůle pražského biskupa Jana IV. z Dražic. 1. června 1850 byl s roudnickým nádražím uveden do provozu celý nový úsek trasy z Prahy do Lovosic, odkud roku 1851 mohly vlaky pokračovat do Podmokel (Děčína) a na hranici se Saskem.\n\nV roce 1895 byla dle návrhu v Roudnici přechodně sídlícího architekta Aloise Otokara Samohrda ke stanici přistavěna čekárna III. třídy, kryté nástupiště a jedna dopravní kolej. 23. října 1900 otevřela společnost \"Místní dráha Roudnice - Hospozín\" železniční spojení své trati z nově postavené stanice \"Roudnice nad Labem-Bezděkov\" s Hospozínem (nádraží v Kmetiněvsi), 2. listopadu byla trať zaústěna do kolejiště staršího roudnického nádraží. Úsek byl později prodloužen několikakilometrovou spojkou až do Zlonic. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nZ důvodu nutnosti zvýšení přepravní kapacity stanice proběhla z rozhodnutí Ministerstva železnic v letech 1929-1932 kompletní přestavba areálu roudnické stanice. Kolejiště bylo přestavěno a rozšířeno, nákladové nádraží bylo přesunuto do stanice \"Roudnice nad Labem-Bezděkov\". Namísto starého nádraží zde vznikla nová vícepatrová výpravní funkcionalistická budova podle návrhu architekta Vojtěcha Krcha a také věžová vodárna. Během hloubení základů byly odhaleny původní dlažby a celé zdi náležející k východnímu křídlu knížecího pivovaru, klenutá chodba, kterou vedlo potrubí čerpající říční vodu do pivovaru a žlab pro odvod splašků.\n\nElektrická trakční soustava sem byla dovedena 1.1. 1980.\n\nStanicí prochází První železniční koridor, leží na trase 4. Panevropského železničního koridoru. Nachází se zde jedno kryté hranové nástupiště, dále dvě nekrytá ostrovní, ke kterým se přichází přechody přes kolejiště a jedno kryté ostrovní nástupiště s podchodem pro cestující (2019). Rekonstrukce počítá též s proražením podchodu směrem k Labi.\n\n"}
{"id": "1516089", "url": "https://cs.wikipedia.org/wiki?curid=1516089", "title": "Dawoud Bey", "text": "Dawoud Bey\n\nDawoud Bey (* 1953) je americký fotograf a lektor známý svými velkoformátovými uměleckými fotografiemi a pouliční fotografií, především portréty amerických adolescentů ve své komunitě a dalšími často marginalizovanými subjekty. V roce 2017 získal ocenění „Genius Grant“ od Nadace Johna D. a Catherine T. MacArthurových. Je profesorem na Columbia College v Chicagu.\n\nNarodil se jako David Edward Smikle v newyorské Jamajce v Queensu a na počátku 70. let si změnil své jméno na Dawoud Bey. Promoval na střední škole Benjamina N. Cardoza. Studoval na School of Visual Arts v New Yorku od 1977–78, absolvoval s titulem bakalář umění v oboru fotografie na Empire State College v roce 1990 a titul magistr umění získal na Yale University School of Art v roce 1993. V průběhu své kariéry se Bey zúčastnil více než 20 uměleckých rezidencí, které mu umožnily pracovat přímo s dospívajícími předměty jeho nejnovější práce.\n\nDawoud Bey, produkt šedesátých let, uvedl, že on i jeho práce jsou produktem postoje, „pokud nejste součástí řešení, jste součástí problému.“ Tato filosofie významně ovlivnila jeho uměleckou praxi a vyústila ve způsob práce, jak v komunitě, tak ve spolupráci. Nejstarší fotografie Beyho ve stylu pouliční fotografie se vyvinuly v klíčový pětiletý projekt dokumentující každodenní život a lidi z Harlemu v \"Harlemu v USA\" (1975–1979), který byl vystaven v ateliéru Studio v Harlemu v roce 1979. V roce 2012 provedl Art Institute of Chicago první kompletní představení fotografií „Harlem, USA“ od této původní výstavy a do původní skupiny dvaceti pěti tiskových výtisků přidal několik dosud nikdy tištěných fotografií. Kompletní skupina fotografií byla v té době získána AIC.\n\nV průběhu času Bey dokazuje, že rozvíjí pouto se svými poddanými a je političtější. V článku „Vystavuje nás výzva, abychom se neohlédli Fotografové se zaměřili na bolest, realitu ve městě“ od Carolyn Cohen z \"Bostonu Globe\", text podle Beyho Decaravy označuje Beyovu práci za „určitou politickou výhodu“. Píše více o estetice Beysovy práce a o tom, jak je spojena s dokumentární fotografií a jak jeho práce ukazuje empatii pro jeho předměty. Tento článek také zmiňuje Beyho o vystavování jeho práce v Walker Art Center, kde Kelly Jones znovu identifikuje sílu své práce a jeho vztah k jeho subjektům. \n\nO své práci s teenagery Bey řekl: „Můj zájem o mladé lidi souvisí s faktem, že jsou arbitry stylu v komunitě; jejich vzhled hovoří nejsilněji o tom, jak se komunita lidí definuje v určitém historickém okamžiku.. “ Během pobytu v Addison Gallery of American Art v roce 1992 začal Bey fotografovat studenty z různých středních škol a to jak z veřejného, tak ze soukromého sektoru, ve snaze „zasáhnout napříč předpokládanými rozdíly“ mezi studenty a komunitami. Tento nový směr ve své práci vedl Beyho na dalších patnáct let, včetně dvou dalších rezidencí v Addisonu, velkého počtu podobných projektů po celé zemi a vyvrcholil významnou výstavou roku 2007 a publikací portrétů teenagerů organizovaných společností Aperture a nazvaných \"Class Pictures\". Vedle každé fotografie v \"Class Pictures\" je osobní prohlášení každého portrétovaného. Tato bohatá kombinace obrazu a textu rozšiřuje představu o fotografickém portrétu a dále vytváří portréty, z nichž každý je neuvěřitelně silný v jeho sloučení, někdy překvapivý, znepokojující a srdeční. V roce 2018 jeho projekt \"Night Coming Tenderly, Black\", sestává z řady fotografií evokujících imaginární zážitek uniklých otroků pohybujících se na sever podél podzemní železnice.\n\nV současné době žije v Chicagu, Illinois Bey je profesorem umění a Distinguished College Artist na Columbia College Chicago a je zastoupena Mary Boone Gallery (NYC), Rena Bransten Gallery (San Francisco) a Stephen Daiter Gallery (Chicago).\n\nBey byl v roce 1983 příjemcem uměleckého stipendia v Creative Artists Public Service (CAPS), New York, uměleckého stipendia z New York Foundation for the Arts v roce 1986, regionálního společenství v roce 1991 jako Národní nadace pro umění a stipendium Nadace Johna Simona Guggenheima v roce 2002. Vystavoval na několika samostatných a skupinových výstavách včetně \"Dawoud Bey: Portréty 1975–1995\" v Walker Art Center v roce 1995, \"Dawoud Bey\" v Queensově muzeu umění v roce 1998, \"Dawoud Bey: Chicago projekt\" v David and Alfred Smart Museum of Art v roce 2003, \"Dawoud Bey: Detroit Portréty\" na Detroit Institute of Arts v roce 2004, a \"Class Pictures\", organizované Aperture Foundation a na pohled zpočátku v Addison Gallery of American Art v roce 2007, a poté turné muzea v celé zemi po dobu čtyř let, včetně muzea současného umění Houston, Indianapolis Museum of Art a Milwaukee Art Museum a řady dalších. Jeho práce “Birmingham projekt” připomíná šest mladých afroameričanů zabitých v Birminghamu, AL 15. září 1963. Výstava byla zahájena v muzeu umění v Birminghamu v září 2013, padesát let po tragickém dni. Výstava byla zahájena v domě George Eastmana, Mezinárodním muzeu fotografie a filmu v roce 2016. Na začátku roku 2019 zahájil umělecký institut v Chicagu výstavu nazvanou „Dawoud Bey: Noční přicházející něžně, černá“, skládající se z dvaceti pěti černobílých fotografií, které byly zachyceny po podzemní dráze v Clevelandu a Hudsonu v Ohiu. Výstava bude vystavena v budově Modern Wing v muzeu od 11. do 14. dubna 2019. Bey je držitelem ceny Infinity 2019 od Mezinárodního centra fotografie.\n\n\n"}
{"id": "1516090", "url": "https://cs.wikipedia.org/wiki?curid=1516090", "title": "Lovosice (nádraží)", "text": "Lovosice (nádraží)\n\nLovosice je železniční stanice ve stejnojmenném městě v okrese Litoměřice ve Ústeckém kraji nedaleko řeky Labe u městského mostu. Leží na dvoukolejné elektrizované trati 090 (3 kV ss) a jednokolejných neelektrizovaných tratích 087, 097, 114. Dále se ve městě nacházejí železniční stanice \"Lovosice město\", \"Lovosice zastávka\", \"Lovosice závod\" a \"Lovosice Prosmyky 1\".\n\nStanice byla vybudována jakožto součást trati společnosti Severní státní dráha (\"NStB\") spojující Prahu a Drážďany, podle univerzalizované podoby stanic celé železniční stavby. Primárně sloužila k dopravní obsluze zhruba tři kilometry vzdálených Litoměřic na opačném břehu Labe. 1. června 1850 byl s lovosickým nádražím uveden do provozu celý nový úsek trasy z Prahy do Ústí nad Labem, odkud roku 1851 mohly vlaky pokračovat do Podmokel (Děčína) a na hranici se Saskem. 22. října 1882 otevřela Rakouská společnost státní dráhy (\"StEG\") železniční trať stojící na základu cukrovarské vlečky do Libochovic, roku 1902 prodloužené do Loun. 18. října 1898 pak projekt společnosti Ústecko-teplická dráha spojil Řetenice u Teplic přes Lovosice a stanici Litoměřice horní nádraží, odkud byla 16. prosince dráha zprovozněna do České Lípy.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nZ důvodu nutnosti zvýšení přepravní kapacity stanice proběhla koncem 60. let 20. století kompletní přestavba budov i kolejiště lovosické stanice. Namísto starého nádraží vznikla dále od centra nová výpravní budova ovlivněná bruselským stylem podle návrhu architekta Josefa Dandy, která ovšem z důvodu úspor nebyla realizována v plném rozsahu. Původní budova železniční stanice byla stržena roku 1970. Elektrický provoz na hlavní trati procházejícíc stanicí byl zahájen 1. 1. 1980.\n\nStanicí prochází První železniční koridor, leží na trase 4. Panevropského železničního koridoru. Nachází se zde dále dvě nekrytá a tři krytá ostrovní nástupiště s podchodem pro cestující (2019). Rekonstrukce stanice byla dokončena roku 2018.\n\n"}
{"id": "1516092", "url": "https://cs.wikipedia.org/wiki?curid=1516092", "title": "Kostelec u Jihlavy (nádraží)", "text": "Kostelec u Jihlavy (nádraží)\n\nKostelec u Jihlavy (německy \"Wolframs\") je železniční stanice v západní části obce Kostelec v okrese Jihlava v Kraji Vysočina v těsné blízkosti řeky Jihlavy. Leží na jednokolejných tratích 225 a 227. Stanice je elektrifikovaná (25 kV, 50 Hz AC, trať 225). V obci se dále nachází železniční zastávka \"Kostelec u Jihlavy masna\" (trať 227).\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku z Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové skladiště. 13. srpna 1898 zprovoznila společnost \"Místní dráha Kostelec-Telč\" propojovací trať mezi Kostelcem a Telčí, odkud byl roku 1902 zahájen společností Císařsko-královské státní dráhy (\"kkStB\") provoz do Waldkirchenu v Rakousku.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, \"kkStB\", po roce 1918 pak správu přebraly Československé státní dráhy. Elektrická trakční soustava zde byla dána do provozu 28. května 1980.\n\nNachází se zde dvě hranová nekrytá a jedno ostrovní kryté nástupiště, k příchodu k vlakům slouží přechody přes kolejiště.\n\n"}
{"id": "1516094", "url": "https://cs.wikipedia.org/wiki?curid=1516094", "title": "Těmnikov", "text": "Těmnikov\n\nTěmnikov (, – \"Těmnikav\") je město v Mordvinsku v Ruské federaci. Při sčítání lidu v roce 2010 měl přes sedm tisíc obyvatel.\n\nTěmnikov leží na řece Mokše, pravém přítoku Oky v povodí Volhy. Od Saransku, hlavního města republiky, je vzdálen přibližně 160 kilometrů severozápadně.\n\nTěmnikov byl založen v 14. století osm kilometrů po proudu jako opevněné sídlo. Na své současné místo byl přesunut v roce 1536. Je nejstarším městem v Mordvinsku.\n\nV roce 1779 získal městská práva.\n\nZa druhé světové války zde byl zajatecký tábor pro německé zajatce\n\nNedaleko Těmnikova strávil na svém sídle své poslední roky admirál Fjodor Fjodorovič Ušakov, který je také pohřben v místním klášteře.\n"}
{"id": "1516096", "url": "https://cs.wikipedia.org/wiki?curid=1516096", "title": "Telč (nádraží)", "text": "Telč (nádraží)\n\nTelč je železniční stanice ve východní části města Telč v okrese Jihlava v Kraji Vysočina nedaleko soustavy rybníků na Telčském potoce. Leží na jednokolejné trati 227. V obci se dále nachází železniční zastávka \"Telč-Staré Město\".\n\nStanice byla zprovozněna 13. srpna 1898 společností \"Místní dráha Kostelec-Telč\" na odbočné trati z Kostelce od Českomoravské transverzální dráhy (\"BMTB\") z Veselí nad Lužnicí do Jihlavy, fungující od roku 1887. Vzhled budovy byl vytvořen dle typizovaného architektonického vzoru nádražních budov, inspirovaných či zcela shodných se stanicemi \"BMTB\", vzniklo zde též nákladové nádraží. 7. září 1902 zahájen společností Císařsko-královské státní dráhy (\"kkStB\") provoz do Waldkirchenu v Rakousku.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, \"kkStB\", po roce 1918 pak správu přebraly Československé státní dráhy. Po uzavření hranic s Rakouskem 22. května 1945 byl ukončen i provoz ze Slavonic dále na jih. Od roku 2003 se objevují snahy o obnovení přeshraničního provozu.\n\nNacházejí se zde tři jednostranná nekrytá nástupiště, k příchodu na dvě vnitřní nástupiště slouží přechody přes koleje.\n\n"}
{"id": "1516098", "url": "https://cs.wikipedia.org/wiki?curid=1516098", "title": "Klatovy (nádraží)", "text": "Klatovy (nádraží)\n\nKlatovy (německy \"Klattau\") je železniční stanice v severozápadní části okresního města Klatovy v Plzeňském kraji nedaleko řeky Úhlavy. Leží na jednokolejných tratích 170, 183 a 185. Stanice je elektrizovaná (25 kV, 50 Hz AC, trať 183), vedení ze stanice dále nepokračuje. V jižní části města se dále nachází železniční zastávka \"Klatovy město\".\n\nStanice byla vybudována jakožto součást Plzeňsko-březenské dráhy (\"EPPK/PBD\") spojující Duchcov, Plzeň a Nýrsko, podle typizovaného stavebního návrhu drážních budov společnosti. 20. září 1876 byl s místním nádražím uveden do provozu celý nový úsek trasy z provizorního nádraží (později \"Plzeň zastávka\") do Nýrska, kudy bylo možno od roku 1877 pokračovat po železnici přes hraniční přechod Železná Ruda-Alžbětín do Bavorska. Trať byla také toho roku zaústěna do kolejiště plzeňského nádraží.\n\n1. října 1888 otevřela společnost Českomoravská transverzální dráha (\"BMTB\") železniční spojení své trati z Domažlic do Horažďovicemi (\"Horažďovice město\"), která ve městě zprovoznila zastávku \"Klatovy město\". Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nZ důvodu nutnosti zvýšení přepravní kapacity stanice proběhla koncem 50. let 20. století kompletní přestavba budov i kolejiště klatovské stanice. Namísto starého nádraží vznikla nová výpravní budova ovlivněná bruselským stylem podle návrhu architekta Josefa Dandy. V interiéru se nachází sgrafitová výzdoba od Václava Matase v duchu socialistického realismu. Elektrická trakční soustava sem byla dovedena 21. září 1996.\n\nNachází se zde jedno úrovňové (u staniční budovy) a dvě ostrovní krytá nástupiště, k příchodu na ostrovní nástupiště slouží podchody pod kolejemi. Budova stanice je památkově chráněna.\n\n"}
{"id": "1516101", "url": "https://cs.wikipedia.org/wiki?curid=1516101", "title": "Ondřej Hrabal", "text": "Ondřej Hrabal\n\nOndřej Hrabal (* 5. ledna 1995 Uherské Hradiště), publikující jako O. L. Hrabal nebo Ondřej L. Hrabal, je český slamer a básník.\n\nZískal bakalářský titul na Filozofické fakultě Univerzity Palackého v Olomouci, a to v oborech filozofie anglická filologie. Od roku 2019 studuje aplikovaná ekonomická studia a anglickou filologii tamtéž. Absolvoval semestrální studijní pobyty ve Španělsku a Velké Británii. \n\nPodílí se na organizaci rozličných kulturních akcí, mj. ostravského literárního festivalu \"Inverze\" nebo literárního programu na Letní filmové škole v Uherském Hradišti. Je ředitelem nakladatelství \"Nugis Finem Publishing\". Mimo to se živí copywritingem a jako editor. \n\nNa slam poetry scénu vstoupil v roce 2014. Je čtyřnásobným finalistou mistrovství ČR. V roce 2018 se stal mistrem ČR. \n\nV roce 2019 debutoval básnickou sbírkou \"Nezkoušej se usmát\". \n\nSpoluautorsky se podílel na románu \"\" z fantasy série Odkaz tastedarů.\n\n\n"}
{"id": "1516104", "url": "https://cs.wikipedia.org/wiki?curid=1516104", "title": "Poseidon (Teplické skály)", "text": "Poseidon (Teplické skály)\n\nPoseidon je název podzemního labyrintu, který se nachází v Teplických skalách na katastrálním území města Teplice nad Metují v okrese Náchod v Královéhradeckém kraji. Tento podzemní systém, z hlediska svého rozsahu v Evropě zcela unikátní, je součástí národní přírodní rezervace Adršpašsko-teplické skály v Chráněné krajinné oblasti Broumovsko.\n\nObjev rozsáhlého podzemního systému je spojen se jménem Romana Mlejnka ze Správy jeskyní České republiky, který v roce 2006 prováděl v Teplických skalách biospeleologický průzkum. Následující dva roky zde pracovníci Správy jeskyní ČR pokračovali v průzkumu, během kterého se jim podařilo zmapovat více než 27,5 kilometrů podzemního labyrintu. Z této celkové délky podzemních puklin bylo člověku dostupných 19 655 metrů, zbývajících zhruba 8 kilometrů bylo zaměřeno pomocí laserového dálkoměru.\n\nBylo to poprvé, kdy v Teplických skalách proběhl tak rozsáhlý průzkum zdejšího podzemí. Ze systému Poseidon byly do té doby známy jen určité lokality v celkové délce pouhých 179 metrů, do nichž se podařilo proniknout některým horolezcům. Některé úseky byly prozkoumány v roce 1961 - horolezci Z. Malínský a P. Švorčík 21. května uvedeného roku zlezli \"Koutový komín\", který je součástí \"Teplické propasti\", a 24. června 1961 zdolali B. Svoboda a E. a J. Stránští \"Vnitřní komín\" v koncové části \"Skalního chrámu\". Výpravy horolezců do teplického podzemí byly však kvůli značné vlhkosti skal a nedostatku světla ojedinělé.\n\nPrvní speleologické výzkumy z let 1969–1979, během nichž se započalo s evidencí jeskyní a propastí, jsou spojeny s činností oddílu krasové turistiky TJ Slovan Broumov. V roce 1979 pak vznikla základní organizace České speleologické společnosti 5-03 Broumov, která se věnovala systematickému průzkumu pseudokrasových lokalit. Do konce roku 2005 bylo tak v Teplických skalách zaevidováno celkem 44 jeskyní a propastí, z nichž veřejnosti nepřístupná suťová \"Teplická jeskyně\", dlouhá 1065 metrů, je nejdelší jeskyní v pískovcích na území ČR. Více než polovinu z celkového počtu představují jeskyně puklinové (55 %), 15 % tvoří jeskyně suťové, 5 % jeskyně rozsedlinové a 25 % jeskyně kombinované. \n\nZvláštní místo v systému Teplických skal zaujímá monumentální, více než 60 metrů vysoká puklinová jeskyně \"Skalní chrám\" (též \"Dóm\", německy \"Münster\" nebo \"Felsendom\"), která je zahrnována do části podzemního systému, označované jako \"Poseidon I\". Jedná se o jedinou turisticky zpřístupněnou lokalitu v nekrasové hornině na území České republiky. \"Skalní chrám\" byl prezentován návštěvníkům Teplických skal již od roku 1846, přistup k jeskyni byl po obou stranách uzavřen brankami, vnitřní prostory byly osvětleny loučemi a výklad průvodce v jeskyni doprovázela hudební produkce flašinetáře. \"Skalní chrám\", který patří se Sloupsko-šošůvskými jeskyněmi a s Býčí skálou v Moravském krasu a s Chýnovskou jeskyní v jižních Čechách k nejstarším turisticky zpřístupněným jeskyním na území České republiky, je zároveň místem, kde se může veřejnost nejvíce přiblížit ke vstupu do nepřístupného podzemního systému Poseidon. \n\nJako součást systému Poseidon je prezentována rovněž 20 metrů dlouhá tzv. \"Průvodcovská jeskyně\" neboli \"Skalní kaple\" (v minulosti nazývaná též \"Umrlčí komora\") na turistickém okruhu mezi \"Velkým\" a \"Malým Chrámovým náměstím\". \n\nPodzemní systém Poseidon se nachází v Broumovské vrchovině, v centrální části národní přírodní rezervace Adršpašsko-teplické skály.\n\nZ faktického hlediska Poseidon není ve skutečnosti jeskynním systémem, jak se někdy mylně uvádí, i když zahrnuje řadu puklinových a suťových jeskyní. Přesněji řečeno, jedná se o soustavu hlubokých puklin a propastí v kvádrových pískovcích centrální části teplického skalního města. (Pozn.: někteří autoři však tvrzení, že se jedná o propojený podzemní systém, odmítají a označují jej za pouhou soustavu skalních věží, soutěsek a dalších tvarů v pískovcovém masívu.) Celá tato podzemní soustava se dělí do tří částí: na \"Poseidon I\" na severním a západním okraji plošiny \"Ostruha\", dále \"Poseidon II\" na strukturní plošině zvané \"Skalní ostrov\", na severozápadě ohraničenou \"Anenským údolím\" a mrazivou, místy jen 50 centimetrů širokou soutěskou \"Sibiř\", a na část \"Poseidon III\" mezi soutěskou \"Sibiř\" a puklinami a suťovými jeskyněmi v blízkosti věže \"Pavlač\" na jihu. \n\nVe směru od severu k jihu je délka území, na němž se nachází podzemní labyrint, 740 metrů, v příčném směru je šířka této lokality 550 metrů. Nejvyšší nadzemní body této oblasti dosahují nadmořské výšky 720 metrů. Plocha, na níž se nacházejí puklinové labyrinty a propasti, činí více než 41 500 m², k tomu je třeba přičíst plochu zhruba 26 800 m² se suťovými jeskyněmi. Pukliny a propasti dosahují hloubky až 60 metrů, celkové vertikální rozpětí (denivelace) na tomto území činí 105 m.\n\nV oblasti Teplických skal je velmi specifické mikroklima, jehož výrazným znakem je teplotní inverze. Tento specifický charakter místního prostředí se stálou nízkou teplotou se promítá jak do života na povrchu, tak i v podzemí, které má schopnost akumulovat a zadržet chlad.\n\nPři průzkumu podzemí Poseidonu bylo zaregistrováno prozatím celkem 72 tzv. \"kořenových stalagmitů\" a vzácněji se vyskytujících \"kořenových stalagnátů\". Podle příslušné charakteristiky lze tento počet rozdělit na 56 stalagmitů, 4 stalagnáty, 5 kořenových polštářů a 7 kořenových výplní vrstevních spár. Tyto zvláštní kořenové útvary, připomínající krasové tvary (krápníky), vznikají ze stromových kořenů, prorůstajících do podzemních prostor a pod skalní převisy a rostoucích proti směru trvale skapávající vody. Vyskytují se především v oblastech kvádrových pískovců, jako je Děčínská a Broumovská vrchovina, Jičínská pahorkatina, ojediněleji pak v oblasti Lužických hor a Drahanské vrchoviny. První a zároveň i největší kořenový stalagmit na území ČR byl objeven právě v teplickém Poseidonu v jeskyni \"Kořenka\". \n\nV důsledku teplotní inverze se v soutěskách a puklinách vyskytují chladnomilné druhy horských rostlin.V širších soutěskách lze nalézt například podbělici alpskou (\"Homogyne alpina\") a violku dvoukvětou (\"Viola biflora\"), v užších puklinách se vyskytují horské druhy mechorostů.\n\nSchopnost skalních soutěsek, puklin a propastí zadržet chlad je příčinou, že mezi bezobratlými živočichy, žijícími v oblasti Poseidonu, lze nalézt pět druhů glaciálních reliktů. V roce 1986 byl v Teplických skalách, poprvé ve střední Evropě, zaznamenán výskyt dravého roztoče \"Rhagidia gelida\", který byl dosud registrován pouze v oblastech za severním polárním kruhem. Dalšími reliktními druhy, vyskytujícími se v Poseidonu, jsou někteří pavouci. Příkladem může být pavouk \"Sisicus apertus\", který byl dosud znám jen z kamenitých sutí ve vyšších polohách Alp a Vysokých Tater, nebo pavouk \"Oreonetides vaginatus\", který se na území ČR jinak vyskytuje jen na nejvyšších hřebenech Krkonoš a Šumavy.\n\n"}
{"id": "1516106", "url": "https://cs.wikipedia.org/wiki?curid=1516106", "title": "Atletika na Letních olympijských hrách 2008 – 200 metrů ženy", "text": "Atletika na Letních olympijských hrách 2008 – 200 metrů ženy\n\n"}
{"id": "1516107", "url": "https://cs.wikipedia.org/wiki?curid=1516107", "title": "Atletika na Letních olympijských hrách 2012 – 200 metrů ženy", "text": "Atletika na Letních olympijských hrách 2012 – 200 metrů ženy\n\n"}
{"id": "1516108", "url": "https://cs.wikipedia.org/wiki?curid=1516108", "title": "Atletika na Letních olympijských hrách 2016 – 200 metrů ženy", "text": "Atletika na Letních olympijských hrách 2016 – 200 metrů ženy\n\n"}
{"id": "1516113", "url": "https://cs.wikipedia.org/wiki?curid=1516113", "title": "Jan Pfeiffer", "text": "Jan Pfeiffer\n\nJan Pfeiffer (17. dubna 1928 Praha – 4. srpna 2019 Lomnice nad Lužnicí) byl český český skaut, lékař a profesor neurologie, který je považován za jednoho ze zakladatelů české rehabilitační medicíny. \n\nKromě medicíny se také celý život podílel na výchově mládeže v rámci Junáka a dalších organizací.\n"}
{"id": "1516116", "url": "https://cs.wikipedia.org/wiki?curid=1516116", "title": "Nick Sandow", "text": "Nick Sandow\n\nNick Sandow (* 3. srpna 1966 Bronx, New York City, New York) je americký herec, scenárista, producent a režisér. Jeho nejznámější rolí je Joe Caputo v seriálu \"Orange Is the New Black\".\n\nVyrostl v Bronxu. Ve svých 19 letech se přestěhoval na Manhattan, kde studoval na umělecké škole William Esper Studio a hrál v divadle.\n\nMnohokrát se objevil v hostujících rolích v seriálech jako \"Právo a pořádek\", \"Třetí hlídka\", \"Impérium – Mafie v Atlantic City\" a \"Spravedlnost v krvi\". Jeho nejznámější rolí je Joe Caputo v seriálu \"Orange Is the New Black\". Tato role měla být původně pouze vedlejší, ale v průběhu druhé série byla jeho dějová linka rozšířena a od třetí série patřil mezi hlavní postavy. \n\nS režírováním začal v divadle, mimo Broadway. V roce 2015 napsal a režíroval film \"The Wannabe\", kde si i zahrál.\n\n\n"}
{"id": "1516118", "url": "https://cs.wikipedia.org/wiki?curid=1516118", "title": "Atletika na Letních olympijských hrách 1896 – 400 metrů muži", "text": "Atletika na Letních olympijských hrách 1896 – 400 metrů muži\n\nZávod v běhu na 400 metrů na Letních olympijských hrách 1896 se konal ve dnech 6.–7. dubna 1896 na stadiónu Panathinaiko v Athénách.\n\n"}
{"id": "1516120", "url": "https://cs.wikipedia.org/wiki?curid=1516120", "title": "Mapové dílo", "text": "Mapové dílo\n\nMapové dílo je souborem map s jednotným měřítkem, zobrazením, rozměrem, systémem značení a kladem mapových listů, které souvisle pokrývají určité území a jsou vytvořeny a uspořádány dle jednotné koncepce.\n\nPrvní mapová díla vznikala od druhé poloviny 16. století na základě mapování jednotlivých zemí Svaté říše římské. Topografické mapy potřebné pro vojenské účely byly masově využívány v průběhu 19. století a 20. století. Území střední Evropy zachycují mapová díla vzniklá na základě prvního, druhého a třetího vojenského mapování, jež proběhly na území habsburské monarchie a později Rakousko-Uherska.\n\n"}
{"id": "1516121", "url": "https://cs.wikipedia.org/wiki?curid=1516121", "title": "Paul Davidson", "text": "Paul Davidson\n\nPaul Davidson (* 23. října 1930) je americký makroekonom, který byl jedním z předních mluvčích americké větve postkeynesiánské školy v (politické) ekonomii. Je plodným spisovatelem a aktivně zasáhl do důležitých debat o hospodářské politice (přírodní zdroje, mezinárodní měnový systém, dluh rozvojových zemí) z pozice, která je velmi kritická vůči mainstreamové ekonomii.\n\nDavidson si původně nevybral ekonomii jako profesi. Jeho primární studium bylo v chemii, tak v biologii, za kterou obdržel B.Sc. tituly z Brooklyn College v roce 1950. Vystudoval biochemii na Pensylvánské univerzitě, ale v roce 1955 přešel na ekonomii, v roce 1955 získal titul MBA na City University v New Yorku a v roce 1959 ukončil doktorát na University of Pennsylvania.\n\nDavidson je Holly profesorem excelence, Emeritus na University of Tennessee v Knoxville. Je hostujícím učencem ve Schwartzově centru pro analýzu hospodářské politiky na Nové škole. Kromě University of Pennsylvania, University of Tennessee a New School, Davidson vyučoval ekonomii na Rutgers University, Bristol University a University of Cambridge. Na počátku šedesátých let pracoval ve společnosti Continental Oil Company.\n\nDavidson a Sidney Weintraub založili v roce 1978 Journal of Post Keynesian Economics. Davidson pokračuje jako redaktor tohoto časopisu. Rovněž přispívá do Centra pro plnou zaměstnanost a stabilitu. Internetová stránka CFEPS (viz Další přispěvatelé: Paul Davidson) obsahuje více životopisných informací o něm, jakož i seznam jeho publikací, s odkazy na několik z nich.\n"}
{"id": "1516122", "url": "https://cs.wikipedia.org/wiki?curid=1516122", "title": "Atletika na Letních olympijských hrách 1900 – 400 metrů muži", "text": "Atletika na Letních olympijských hrách 1900 – 400 metrů muži\n\n"}
{"id": "1516123", "url": "https://cs.wikipedia.org/wiki?curid=1516123", "title": "Limburský sýr", "text": "Limburský sýr\n\nLimburský sýr neboli Limburger se vyrábí z pasterizovaného kravského mléka, vzhledem a chutí připomíná romadur. Pochází z města Herve v někdejším Limburském vévodství, kde je jeho výroba doložena již v patnáctém století (bývá také nazýván \"Herve\"). Je populární především v Belgii, Nizozemsku a Německu, od roku 1867 se vyrábí i v USA. Na povrchu má načervenalý maz a uvnitř je vláčný, nechává se zrát tři až čtyři týdny. Přítomnost baktérie \"Brevibacterium linens\" způsobuje příslovečný silný zápach připomínající zpocené nohy, chuť je pikantní až palčivá. Limburský sýr je nízkotučný, někdy se do něj přidávají i bylinky. V obchodech se objevuje v podobě cihliček, konzumuje se nejčastěji se žitným chlebem a cibulí nebo s bramborami, zapíjí se pivem, ciderem nebo mlékem.\n"}
{"id": "1516127", "url": "https://cs.wikipedia.org/wiki?curid=1516127", "title": "Carrie Kirsten", "text": "Carrie Kirsten\n\nCarly Kirstenová (* 16. února 1998 Praha, Česko) alias Carrie Kirsten je česká youtuberka a influencerka. \n\nJejí tvorba se řadí do kategorie lifestyle a entertainment. Její kariéru nastartovalo natáčení YouTube videí v roce 2014. Jedná se o jednu z nejlépe vydělávajících a nejodebíranějších youtuberek v Česku. V roce 2016 získala Czech blog awards 3. místo za kategorii video-blogerka roku, ve stejném roce se umístila v žebříčku 77 nejvlivnějších Čechů časopisu Forbes na sociálních sítí jako 67., v roce 2017 se umístila na 39. místě. V roce 2018 se umístila v Czech Social Awards v TOP10 rovnou ve dvou kategoriích. Jednou z nich byl Instagram roku a druhou Inspiration & Influence.\n\nNarodila se v roce 1998 do rodiny elektro-technického inženýra a lékařky. Má o 3 roky mladší sestru Andreu alias Andy Coconut, která je také youtuberkou a tanečnicí. Carly vystudovala střední odbornou školu zaměřenou na management-marketing a v říjnu roku 2018 nastoupila na Vysokou školu ekonomie a managementu v Praze, kde od roku 2018 studuje obor komunikace a lidské zdroje. Působí i jako podnikatelka, její živnost byla podle obchodního rejstříku započata v červnu roku 2016.\n\n"}
{"id": "1516131", "url": "https://cs.wikipedia.org/wiki?curid=1516131", "title": "Robert Hübner", "text": "Robert Hübner\n\nRobert Hübner (* 6. listopadu 1948 Kolín nad Rýnem) je německý šachový velmistr, na počátku osmdesátých let třetí nejlepší hráč světa.\n\nPochází z Porzu (předměstí Kolína nad Rýnem), šachisty byli i jeho otec a starší bratr. V roce 1957 se stal členem klubu Eisenbahnschachverein Turm Köln a v roce 1967 vyhrál západoněmecký šampionát. V roce 1969 získal titul mezinárodní mistr a v roce 1971 šachový velmistr.\n\nČtyřikrát se zúčastnil Turnaje kandidátů v šachu, nejúspěšnější byl v roce 1981, kdy ho až ve finále zastavil Viktor Korčnoj. Vyhrál Festival šachu v Bielu v roce 1984 (dělené první místo s Vlastimilem Hortem) a Šachový turnaj v Linaresu v roce 1985 (dělené první místo s Ljubomirem Ljubojevićem).\n\nTřikrát vyhrál Evropský pohár klubů v šachu: 1976 a 1990 s SG Solingen a 1992 s Bayernem Mnichov. Se západoněmeckým a poté německým týmem startoval na jedenácti šachových olympiádách a získal stříbrnou medaili v roce 2000, jeho bilance je 80,5 bodu ze 122 utkání. Třikrát získal třetí místo na mistrovství Evropy v šachu družstev. V roce 2000 odešel z reprezentace na protest proti zavedení dopingových kontrol v mezinárodním šachu, které označil za byrokratickou šikanu a překážku rozvoje šachového sportu.\n\nUkázkou jeho svérázného přístupu ke hře byla remíza po prvním tahu s Kennethem Rogoffem na studentském mistrovství světa družstev v roce 1972.\n\nJe také uznávaným šachovým teoretikem a přispěvatelem ChessBase, vypracoval návrh na autorskoprávní ochranu šachových her, který však Německý spolkový sněm zamítl.\n\nZískal titul mistra světa v čínském šachu.\n\nVystudoval papyrologii na Kolínské univerzitě. Vynikl rovněž jako překladatel, převedl Iliadu do německého hexametru a sestavil výbor z díla svého oblíbeného finského satirika Väinö Nuortevy. Vydal literárněvědnou studii o díle Franze Kafky.\n\n"}
{"id": "1516132", "url": "https://cs.wikipedia.org/wiki?curid=1516132", "title": "Mcara", "text": "Mcara\n\nMcara ( Мҵара, მწარა - Mcara) je vesnice v Abcházii, v okrese Gudauta. Leží přibližně 13 km severovýchodně od okresního města Gudauty a nezasahuje k pobřeží Černého moře. Obec sousedí na západě s Aacy, na východě s Anchvou a na jihu se Ckvarou. Na severu a severovýchodě od obce se rozkládá těžko prostupný Bzybský hřbet.\n\nOficiálním názvem obce je Vesnický okrsek Mcara \"(rusky Мцарская сельская администрация, abchazsky Мҵара ақыҭа ахадара)\". Za časů Sovětského svazu se okrsek jmenoval Mcarský selsovět \"(Мцарский сельсовет)\".\n\nSoučástí Mcary jsou následující části:\n\nPozn.: Mcara se tradičně rozděluje na Horní a Dolní Mcaru. Horní Mcara se nachází blíže k Bzybskému hřbetu, zatímco Dolní Mcara leží blíže k pobřeží, hned vedle Aacy.\n\nMcara byla ve druhé polovině 19. století zasažena mahadžirstvem podobně jako ostatní obce v okolí, avšak v Mcaře daleko více než jinde. Celá zdejší abchazská populace byla nucena se vystěhovat do Osmanské říše a území obce bylo několik let zcela liduprázdné. Většina vyhnaných Abchazů se usadila v západním Turecku v provincii Düzce do Merkezského okresu. Založili zde obec Mcara, která se však turecky oficiálně nazývá Güven.\n\nAž v roce 1879 se do Mcary přistěhovali první arménští osadníci z osmanské provincie Samsun (provincie) a o dva roky později byla obec oficiálně znovu založena. Mcara se tak stala první čistě arménskou obcí v Abcházii. V roce 2004 se zde konala slavnost 125letého výročí obce.\n\nVe druhé polovině 20. století se do Horní Mcary přistěhovali i navrátivší Pontští Řekové, kteří byli dříve během stalinských represí násilně z Abcházie vystěhováni.\n\nDle nejnovějšího sčítání lidu z roku 2011 je počet obyvatel této obce 383 a jejich složení následovné:\n\n\nPřed válkou v Abcházii žilo v obci bez přičleněných vesniček 398 obyvatel. V celém Mcarském selsovětu žilo 1273 obyvatel.\n\n"}
{"id": "1516133", "url": "https://cs.wikipedia.org/wiki?curid=1516133", "title": "Flick of the Switch/Monsters of Rock Tour", "text": "Flick of the Switch/Monsters of Rock Tour\n\nFlick of the Switch/Monsters of Rock Tour bylo koncertní turné australské hardrockové skupiny AC/DC, které sloužilo jako propagace studiového alba \"Flick of the Switch.\" V rámci turné se skupina účastnila festivalového turné Monsters of Rock po Evropě a také festivalu Rock in Rio. Jednalo se o první turné skupiny s bubeníkem Simonem Wrightem, který nahradil Phila Rudda.\n\n\nPřídavekː\n\n\nAC/DC\n\n"}
{"id": "1516138", "url": "https://cs.wikipedia.org/wiki?curid=1516138", "title": "Volby do Evropského parlamentu ve Švédsku 2019", "text": "Volby do Evropského parlamentu ve Švédsku 2019\n\nVolby do Evropského parlamentu 2019 se ve Švédsku uskutečnily v neděli 26. května roku 2019 v rámci celoevropských voleb do Evropského parlamentu. Během let 2019-2024 bude mít v Evropském parlamentu Švédsko 20 zástupců.\n\nVolební účast byla 55,27%.\n"}
{"id": "1516139", "url": "https://cs.wikipedia.org/wiki?curid=1516139", "title": "Zapaleri", "text": "Zapaleri\n\nCerro Zapaleri je vyhaslá sopka v jihoamerickém pohoří Cordillera de Lípez, vysoká 5653 metrů. Na jejím vrcholu se stýkají hranice tří zemí – Chile, Bolívie a Argentiny. V kráteru se nachází jezírko. Vznik sopky se datuje do doby před 2 800 000 lety.\n\nZapaleri je známé díky bohatým ložiskům obsidiánu, který zde těžily již předkolumbovské civilizace. \n\nHora tvoří jižní hranici národní rezervace Eduardo Avaroa.\n"}
{"id": "1516142", "url": "https://cs.wikipedia.org/wiki?curid=1516142", "title": "Atletika na Letních olympijských hrách 1904 – 400 metrů muži", "text": "Atletika na Letních olympijských hrách 1904 – 400 metrů muži\n\n"}
{"id": "1516144", "url": "https://cs.wikipedia.org/wiki?curid=1516144", "title": "Atletika na Letních olympijských hrách 1908 – 400 metrů muži", "text": "Atletika na Letních olympijských hrách 1908 – 400 metrů muži\n\n"}
{"id": "1516145", "url": "https://cs.wikipedia.org/wiki?curid=1516145", "title": "Atletika na Letních olympijských hrách 1912 – 400 metrů muži", "text": "Atletika na Letních olympijských hrách 1912 – 400 metrů muži\n\n"}
{"id": "1516147", "url": "https://cs.wikipedia.org/wiki?curid=1516147", "title": "NGC 6624", "text": "NGC 6624\n\nNGC 6624 je kulová hvězdokupa v souhvězdí Střelce s magnitudou 7,9.\nObjevil ji William Herschel 24. června 1784.\nOd Země je vzdálená 25 800 světelných let.\n\nHvězdokupa se dá snadno najít i malým dalekohledem v západní části souhvězdí Střelce, což je část oblohy velice bohatá na hvězdy. Leží necelý 1° jihovýchodně od hvězdy 3. magnitudy Kaus Media (δ Sgr),\nkterá představuje prostřední část Střelcova luku. Pomocí triedru 10x50 se ukáže jako malá jasná skvrna podobná mlhavé hvězdě. V dalekohledu o průměru 120 mm je možné si při zhruba stonásobném zvětšení všimnout několika hvězd na okraji hvězdokupy, a to zejména na západní straně, ale ty zřejmě leží mnohem blíže k Zemi. Na okraji hvězdokupy je možné vysledovat několik řetězců slabých hvězd. Nejjasnější členové hvězdokupy jsou 14. magnitudy, a tak jsou vidět až většími dalekohledy.\n\nKvůli její velké jižní deklinaci je hvězdokupa pozorovatelná zejména z jižní zemské polokoule, ale přesto je do jisté míry pozorovatelná až do středních zeměpisných šířek severní polokoule. Nejvhodnější období pro její pozorování na večerní obloze je od června do října.\nTuto hvězdokupu poprvé pozoroval William Herschel 24. června 1784\npomocí zrcadlového dalekohledu o průměru 18,7 palce (475 mm). Popsal ji jako docela velký a uprostřed velmi jasný kruhový objekt. Jeho syn John Herschel později dodal, že se dá rozložit na sotva rozlišitelné hvězdy.\n\nNGC 6624 je středně zhuštěná kulová hvězdokupa a podle dvanáctidílného Shapleyho–Sawyerové třídění se tak řadí do třídy VI. Její vzdálenost od Země se odhaduje na 25 800 světelných let, od jádra Galaxie je vzdálená pouhých 3 900 světelných let a leží blízko galaktického disku. Tato hvězdokupa má vysokou metalicitu. V její středové oblasti se nachází přinejmenším desítka modrých opozdilců, což výrazně svědčí o tom, že v jejím hustém jádru často probíhalo těsné míjení mezi hvězdami a následný vznik těchto zvláštních objektů.\n\nVýzkum provedený pomocí Hubbleova vesmírného dalekohledu přinesl objev rentgenové dvojhvězdy s malou hmotností, která dostala označení 4U 1820–30 a která se skládá z neutronové hvězdy a bílého trpaslíka, kteří kolem sebe obíhají s periodou 11,4 minut. Vzdálenost mezi těmito hvězdami je pouhých 160 000 km, což je méně než polovina vzdálenosti od Země k Měsíci. Neutronová hvězda má hmotnost 1,58±0,06 formula_1 a poloměr pouhých 9,1±0,4 km.\n\n\n"}
{"id": "1516148", "url": "https://cs.wikipedia.org/wiki?curid=1516148", "title": "Atletika na Letních olympijských hrách 1920 – 400 metrů muži", "text": "Atletika na Letních olympijských hrách 1920 – 400 metrů muži\n\n"}
{"id": "1516150", "url": "https://cs.wikipedia.org/wiki?curid=1516150", "title": "Jasutaka Učijama", "text": "Jasutaka Učijama\n\nJasutaka Učijama (japonsky: 内山 靖崇,\"Učijama Jasutaka\"; * 5. srpna 1992 Sapporo) je japonský profesionální tenista. Ve své dosavadní kariéře na okruhu ATP Tour vyhrál jeden deblový turnaj. Na challengerech ATP a okruhu Futures získal do září 2019 jedenáct titulů ve dvouhře a jedenáct ve čtyřhře. \n\nNa žebříčku ATP byl ve dvouhře nejvýše klasifikován v  červenci 2019 na 139. místě a ve čtyřhře pak v srpnu 2018 na 108. místě. Trénuje ho Kentaró Masuda. Připravuje se v Tokiu a Barceloně.\n\nV japonském daviscupovém týmu debutoval v roce 2013 čtvrtfinálem 1. skupiny zóny Asie a Oceánie proti Indonésii, v níž vyhrál dvouhru a s Item také čtyřhru. Japonci zvítězili 5:0 na zápasy. Do listopadu 2019 v soutěži nastoupil k dvanácti mezistátním utkáním s bilancí 2–1 ve dvouhře a 3–9 ve čtyřhře.\n\nV rámci hlavních soutěží událostí okruhu Futures debutoval v říjnu 2009, když na turnaji v Kašiwě postopuil z kvalifikace. Ve čtvrtfinále dvouhry podlehl Tchawanci Tsung-hua Jangovi. Premiérový singlový titul na challengerech si odvezl z kjótského turnaje v lednu 2017. Ve finále přehrál slovinského, stosedmdesátého hráče žebříčku Blaže Kavčiče. Druhou trofej si odvezl z challengeru Keio Challenger 2018 v Jokohamě po výhře nad krajanem Tacumou Item. \n\nV rámci okruhu ATP Tour debutoval na říjnovém Rakuten Japan Open Tennis Championships 2011 v Tokiu, kde s Američanem Donaldem Youngem obdrželi divokou kartu do čtyřhry. V úvodním kole je vyřadila čtvrtá nasazená, česko-slovenská dvojice František Čermák a Filip Polášek. První singlový zápas na okruhu odehrál na Malaysian Open, Kuala Lumpur 2015, na němž prošel kvalifikačním sítem. V prvním utkání dvouhry však skončil na raketě Radka Štěpánka.\n\nDo premiérového finále na túře ATP postoupil ve čtyřhře Rakuten Japan Open Tennis Championships 2017, do níž zasáhl po boku krajana Bena McLachlana. Ve čtvrtfinále vyřadili nejvýše nasazené Jeana-Juliena Rojera s Horiou Tecăuem. V boji o titul pak za 1.32 hodin přehráli favorizované britsko-brazilské turnajové dvojky Jamieho Murrayho s Brunem Soaresem po dvousetovém průběhu. Bodový zisk jej 9. října 2017 posunul na nové kariérní maximum, 133. místo deblového žebříčku ATP.\n\nDebut v hlavní soutěži nejvyšší grandslamové kategorie zaznamenal v mužském singlu Wimbledonu 2019 po zvládnuté tříkolové kvalifikaci. V úvodním kole však nenašel recept na Američana Tennyse Sandgrena, jemuž podlehl po čtyřsetovém průběhu.\n\n"}
{"id": "1516152", "url": "https://cs.wikipedia.org/wiki?curid=1516152", "title": "Kosmos 954", "text": "Kosmos 954\n\nKosmos 954 byla sovětská špionážní družice s jaderným reaktorem, která se silně poškozená pravděpodobně po střetu s cizím tělesem zřítila na pevninskou Kanadu. \n\nSatelit byl vypuštěn 18. září 1977 a ke zřícení došlo 24. ledna 1978. Většina družice shořela v atmosféře a na zem dopadlo kromě trosek včetně drobných částí reaktoru i několik kilogramů velmi radioaktivního jaderného paliva, z něhož bylo nalezeno jen několik desetin procent. Nicméně odborná analýza ukázala, že nešlo kvůli vysokému stupni rozptýlení velmi malých částí o vážné riziko pro zdraví a životní prostředí. Celkem bylo nalezeno 65 kilogramů materiálu z družice, většinou vůbec nebo nepříliš radioaktivního, ale jeden úlomek vykazoval smrtelně nebezpečnou hodnotu záření cca 500 rentgenů za hodinu a pocházel z jaderného paliva. Pátrání stálo 14 milionů kanadských dolarů (přepočet 2019: 9 mld. Kč), o něž vedla Kanada spor se Sovětským svazem. Ten nakonec zaplatil polovinu. Od družic s jaderným reaktorem upustil Sovětský svaz v roce 1988, nicméně na oběžné dráze v roce 2019 zůstávalo ještě 30 dalších vysloužilých družic s jadernými reaktory.\n\n"}
{"id": "1516153", "url": "https://cs.wikipedia.org/wiki?curid=1516153", "title": "GMA (televizní stanice)", "text": "GMA (televizní stanice)\n\nGMA je filipínská televizní stanice založená 29. října 1961 jako RBS TV Channel 7. Kanál vlastní společnost GMA Network Inc. a také se nazývá \"Kapuso Network\". Nachází se v budově GMA Network Center v Quezon City.\n\n"}
{"id": "1516154", "url": "https://cs.wikipedia.org/wiki?curid=1516154", "title": "Dějiny Malajsie", "text": "Dějiny Malajsie\n\nDějiny Malajsie jsou dějinami území současné malajské monarchie, a ovšem i přilehlé oblasti, kterou obývají Malajci (Indonésie, Singapur), a která byla silně ovlivněna evropským kolonialismem, jenž do značné míry narýsoval hranice současných států, bez ohledu na hranice etnické, náboženské a jazykové.\n\nMalajské etnikum osídlilo oblast současné Malajsie v několika migračních vlnách z Číny a Indie. Od 3. století př. n. l. byl dominatním kulturním vlivem vliv Indie. Odtud se rozšířil buddhismus a hinduismus. Klíčovým zprostředkovatelem indického kulturního vlivu se v 7.–13. století stala námořní velmoc Šrívidžaja. Ve 14. století se rozšířil islám, který nakonec vytlačil indická náboženství. V jeho šíření sehrál klíčovou roli Malacký sultanát, první významný stát se sídlem na území současné Malajsie (v Malacce). V 16. století začala koloniální nadvláda Evropanů, nejprve Portugalců, poté Nizozemců, kteří oblasti dominovali v 17. a 18. století. V 19. století je vytlačili Britové, kteří oblast kontrolovali až do 50. let 20. století. Krom jiného proměnili etnickou strukturu a umožnili masivní čínské přistěhovalectví, což způsobilo etnické konflikty po britském odchodu. Nezávislost Malajsie získala roku 1957, současný federativní stát vznikl v roce 1963. Od etnických nepokojů v roce 1969 je v zemi omezena demokracie a vládne jedna politická skupina, jejíž dominance je však postupně omezována.\n\nNejstarší pozůstatky po člověku moderního typu pocházejí z období před 40 000 lety. Poté následovaly tři migrační vlny. První tvořili kočovní lovci a sběrači Negritové. V polovině třetího tisíciletí př. n. l. přišli z Číny austronéští Protomalajci. Ti již znali zemědělství a zpracování kovů. Z Indočíny dorazilo brzy další etnikum, tzv. Deuteromalajci, kteří přinesli pěstování rýže za pomoci umělého zavlažování. Spojením těchto tří etnik, ovšem se zásadní rolí toho posledního z nich, pak vznikli Malajci.\n\nDalší osadníci a obchodníci přicházeli z Indie a z jižní Číny a postupně vytvořili do konce 1. století prosperující obchodní společnost, která byla pod silným vlivem obou těchto zemí. Historikové zaznamenali v této prehistorii zhruba třicet malých malajských státečků, ale žádný z nich nebyl významný a nezcelil větší území.\n\nZ Indie se na území dnešní Malajsie začaly šířit buddhismus a hinduismus, největší rozmach těchto náboženství lze zaznamenat mezi 7.–13. stoletím, díky námořní velmoci (thalasokracii) Šrívidžaja, která měla hlavní sídlo v Palembangu na Sumatře (dnes součást Indonésie) a Malajsie se octla pod jejím silným vlivem. V té době také slovní zásobu malajských dialektů obohatil sanskrt.\n\nIslám se začal šířit ve 14. století. V jeho šíření sehrál klíčovou úlohu Malacký sultanát, který roku 1402 založil sultán Paramešvára, jenž byl původně uprchlým posledním králem království Singapura, které neodolalo tlaku Ajutthajského království a říše Madžapahit. Malacký sultanát je první významný stát, který měl sídlo na území dnešní Malajsie. Hlavním městem se stala Malakka. Paramešvára učinil z Malakky centrum obchodu, především s kořením, ale brzy též s čínským porcelánem a hedvábím. První obchodníci byli Číňané, ale brzy v Malacce působili i Indové, Peršané a Arabové. Místní mořské nomády (Orang Laut) král využil k ochraně proti pirátům a zároveň jako \"reklamní agenty\", kteří nasměrovávali obchodníky plující po moři do nového přístavu. \n\nParamešvárův syn a následník Megat Iškandar Šáh (vládl 1414–1424) začal s těžbou cínu, která pak dějiny Malajsie silně ovlivnila ještě i v koloniální éře. Megat Iškandar Šáh nechal Malakku rovněž opevnit. Obával se především moci Ajutthajců, kvůli čemuž také udržoval velmi dobré vztahy s Čínou. Za třetího malackého krále Raja Tengaha (vládl 1424–1444) do země přišel první islámský misionář Saijid Abdul Aziz. Král mu naslouchal, přijal islám a začal užívat titul sultán a muslimské jméno Muhammad Šáh. Zpočátku byl islám jen náboženstvím vládnoucí elity, později však panovníci začali vyžadovat i konverze obyvatelstva. Nárůst konvertitů je patrný zvláště ve druhé polovině 15. století. Islámskou zemí je Malajsie dodnes.\n\nRoku 1446 a pak znovu roku 1456 na Malacký sultanát zaútočili Ajutthajci, ale Malačané se pod velením Klang Tun Peraka v obou případech ubránili. Pověst, jíž si tak získali, se stala základem pro éru největšího vlivu království v oblasti. V příštích padesáti letech Malacký sultanát ovládl Pahang, jižní Thajsko, východ Sumatry a především Malacký průliv, což mu umožnilo kontrolovat veškerý námořní obchod. Do značné míry si podrobil i upadající Madžapahit, byť jen sňatkovou politikou. Zlatý věk je spojen především s panovníkem Mansurem Šáhem (vládl 1459–1477). Slavným se stal královský palác, který Mansur nechal postavit. (Ten se nedochoval, ale Malajsie nechala palác roku 1984 znovu postavit podle původních plánů a dnes je v něm muzeum; dokazuje to rovněž vztah moderní Malajsie k Malackému sultanátu jako ke zdroji národní identity). Kolem roku 1500 moc a sláva Malackého státu kulminovaly. To se mu však stalo osudným, neboť po příchodu Evropanů do oblasti se Malakka stala nutně jejich terčem.\n\nPoté, co roku 1453 padl Konstantinopol do rukou Osmanů, začali Portugalci hledat novou cestu do Indie, kvůli obchodu s kořením. Když cestu do Indie nalezli, pokračovali v expanzi dál na východ. Roku 1511 dobyli Malakku, do té doby otevřený přístav a obchodní centrum oblasti. Svými násilnými metodami však obchodní pověst města Portugalci zničili, což mj. vedlo ke vzestupu jiných mocenských center v oblasti, zejména tří sultanátů: Johor, Perak a Aceh.\n\nRoku 1641 Portugalce z Malakky vytlačili Nizozemci, kteří v zemi zůstali téměř 200 let (neměli však sílu iberské mocnosti vytlačit z Filipín, což narýsovalo jednu z budoucích hranic existujících dodnes). Větší zájem ovšem Nizozemci projevovali o jih oblasti (dnešní Indonésii), kde založili město Batávii (dnešní metropole Jakarta).\n\nOd konce 18. století byli Nizozemci pod tlakem Britů, kteří o oblast jevili eminentní zájem, mj. kvůli obchodu s cínem. Kapitán Francis Light nejprve ovládl roku 1786 ostrov Penang, roku 1819 pak Britové získali přístav Singapur. V roce 1824 získali Malakku a roku 1826 vytvořili státní celek zvaný Průlivové osady, jenž se později transformoval v tzv. Britské Malajsko.\n\nDůležitým mezníkem byl podpis smlouvy mezi Brity a Nizozemci roku 1824, která vymezovala hranici mezi britským územím a Nizozemskou východní Indií. Tato dohoda oblast zásadně ovlivnila, neboť dohodnutá hranice je patrná dodnes – tvoří hranici mezi dnešní Malajsií a Indonésií, která jinak nerespektuje hranice etnické, neboť Malajsie je domovem jen asi poloviny Malajců na světě. V Indonésii jsou třetí největší etnickou skupinou (žijí hlavně na Sumatře a Kalimantanu), většinu tvoří i v Bruneji a velké menšiny jsou také v Thajsku a Singapuru. Britové svůj vliv uplatňovali i jinak než mocí britského státu. Roku 1841 například založil anglický dobrodruh James Brooke v Sarawaku (na severu Bornea) dynastii bílých rádžů, jež vládla oblasti sto let. Britové oblast proměnili i etnicky – na práci v dolech dováželi především Číňany, pro práci na plantážích zase Tamily z jihu Indie. Číňané se později chopili obchodu ve velkých městech a stali se jistým způsobem obchodní elitou v oblasti. Britové rostoucí napětí mezi původními Malajci a Číňany tlumili tím, že Číňanům neudělovali občanství, aby zdůraznili jejich status hostů. Po odchodu Britů však etnický problém znovu vybublal na povrch. Jako i jinde ve svých koloniích byli ovšem Britové velmi tolerantní k místním náboženstvím a některé územní celky si zachovávaly i jistou mocenskou autonomii (tzv. nefederované státy). Těžbou cínu a kaučuku Britové oblasti dali relativní prosperitu. \n\nZa druhé světové války byla po bitvě o Malajsii celá Malajsie okupována Japonci. Britský ústup v Malajsii a na Singapuru, v jehož důsledku Japonci získali více než sto tisíc zajatců (často šlo o Australany a Indy) je dodnes považován za nejhorší porážku Britského impéria v dějinách. Zajatce navíc často čekaly děsivé podmínky v zajateckých a pracovních táborech. Na okupovaném malajském území se Japonci nejprve snažili využít protibritských nálad a cíleně pěstovali malajský nacionalismus, stejně tak proti sobě stavěli Malajce a Číňany, s nimiž krom toho zacházeli mnohem tvrdším způsobem. Rozdmýchaný nacionalismus se však nakonec obrátil proti nim, když obyvatelstvo začalo těžce snášet okupaci (v důsledku hladomorů, k nimž vedlo zhroucení zásobování na konci války).\n\nPo válce se do oblasti vrátili Britové. Zpočátku byli v zásadě vítáni, neboť jejich příchod znamenal konec hladu a válečných útrap. Brzy se však Britové dostali do neřešitelného etnického dilematu. Aby udrželi většinové, malajské, obyvatelstvo v klidu, ustoupili mu a v nově založené Federaci malajských států dostali občanství jen etničtí Malajci. To však rozvášnilo Číňany, kteří navíc začali být silně podporování zvnějšku maoistickou Čínou. Číňané se tak houfně přidávali ke komunistickým partyzánským skupinám a začali vést protibritský odboj (zatlačený brzy z městských oblastí do džungle), zaštítěni antikolonialistickými hesly. Britové, kteří po druhé světové válce sami iniciovali rozpad své koloniální říše a byli ochotni připravit postupný přechod k nezávislosti, si v situaci studené války nemohli dovolit Malajsii pustit a vyklidit tak cestu komunismu. Dekolonizaci tak zastavili, což se ovšem nelíbilo ani Malajcům. Ti podporovali britské tažení proti čínským partyzánům, ale tlačili na zisk nezávislosti. Britové nakonec ustoupili a ještě před definitivním vítězstvím nad partyzány předali vládu místním. Dnem nezávislosti se pro Malajce stal 31. srpen 1957. Prvním premiérem byl zvolen Tunku Abdul Rahman, který premiérský post držel již za Britů, od roku 1951 a vedl s nimi hlavní jednání o nezávislosti, a který na svém postu vydržel až do roku 1970.\n\nZisk nezávislosti však neznamenal ještě vznik nového státu v hranicích starého britského vlivu. Status řady území byl nejasný a Britové diplomaticky pracovali na tom, aby část starých britských území nebyla součástí nově vznikající Malajsie. Správně cítili, že v menších státech si udrží mnohem větší vliv. Zajistili tak nezájem Bruneje a zejména Singapuru o vstup do rodící se federace. Naopak Sarawak a Sabah, stále ještě pod vládou rodiny Brooků, zájem o vstup do malajské federace projevily, k nelibosti Indonésie. Přesto byl nový stát 16. září 1963 vyhlášen, bez Bruneje, ale se Singapurem, Sarawakem a Sabahem. Singapur, jenž byl vlastně jedním velkým městem a obchodním centrem, s převahou Číňanů (početní i majetkovou), se s tím však nesmířil a jeho politický vůdce Lee Kuan Yew tvrdě útočil na centrální vládu. Malajská vláda zareagovala překvapivě – roku 1965 vyloučila Singapur z federace a vlastně ho tak donutila k nezávislosti. Slibovala si od toho oslabení čínského vlivu v zemi. K němu sice došlo, ale národnostní poměry nového státu byly stále velmi křehké – Malajci tvořili 50 procent obyvatel, Číňané 40 procent. Malajci učinili některá opatření k „malaizaci“ života, například na vysokých školách se nově smělo přednášet jen v malajštině a angličtině. Napětí vygradovalo roku 1969. Číňané se stali obětí lidových pogromů. Vláda na jedné straně tvrdě proti pogromům zakročila, na straně druhé se jim do budoucna rozhodla zabránit dalšími protičínskými opatřeními a také utužením režimu, oslabením demokracie a suspendací některých občanských svobod. Ty nebyly již nikdy plně obnoveny.\n\nRoku 1973 vznikla Národní fronta (Barisan Nasional), koalice pravicových stran, která ovládala malajský politický systém čtyřicet let. Symbolem této etapy byl především premiér Mahathir Mohamad, zastávající svůj úřad 22 let. Je mu připisován velký hospodářský rozvoj, Malajsie se za jeho vlády změnila z agrární země v asijského ekonomického tygra. Je mu ale vyčítána i řada autoritářských prvků vlády (např. zatčení místopředsedy vlády Anwara Ibrahima roku 1998, navíc odsouzeného za homosexualitu). Roku 2007 čelila Barisan Nasional prvním masovým protestům žádajícím demokratizaci země. Roku 2013 opozice (stále více podporovaná Číňany) dokonce získala jasně nadpoloviční počet hlasů ve volbách, ovšem kvůli volebnímu systému šitému na míru vládnoucí koalici přesto nesestavovala vládu. Roku 2018 se k moci vrátil Mahathir Mohamad, byť v čele nově založené strany Pakatan Harapan.\n"}
{"id": "1516156", "url": "https://cs.wikipedia.org/wiki?curid=1516156", "title": "Suwannee", "text": "Suwannee\n\nSuwannee je řeka protékající americkými státy Georgie a Florida, dlouhá 396 km. Pramení v oblasti bažin Okefenokee a vlévá se do Mexického zálivu nedaleko obce Suwannee. Hlavními přítoky jsou Alapaha a Withlacoochee.\n\nPodle archeologických nálezů bylo povodí řeky osídleno již před více než tisícem let příslušníky kultury Weeden Island. Timukuové nazývali řeku \"Guacara\"; pojmenování Suwannee může být odvozeno od španělské misie \"San Juan\" nebo od indiánského slova \"sawani\", což znamená „ozvěna“. Za americké občanské války se na pobřeží konala bitva u Olustee. Řeka je zmíněna (v nářeční podobě jako \"Swanee Ribber\") ve skladbě Stephena Fostera „Old Folks at Home“, která se stala státní písní Floridy a inspirovala George Gershwina ke složení hitu „Swanee“.\n\nSuwannee patří mezi řeky s černou vodou, břehy tvoří především vápenec a jsou porostlé tisovci a duby. Nedaleko města White Springs se nacházejí jediné vodopády na Floridě, oblast je také známá léčivými sirnými prameny, které patřily na přelomu devatenáctého a dvacátého století k vyhlášeným turistickým atrakcím, kde pobýval i prezident Theodore Roosevelt. Na dolním toku se nachází chráněné území Lower Suwannee National Wildlife Refuge, kde žije jelenec běloocasý, orel bělohlavý a aligátor severoamerický. Typickými místními rybami jsou jeseter ostrorypý, sumeček tečkovaný, okounek pstruhový a okounek suwanneeský. Podél řeky vede naučná turistická stezka \"Suwannee River Wilderness Trail\".\n\n"}
{"id": "1516164", "url": "https://cs.wikipedia.org/wiki?curid=1516164", "title": "Stanislav Burachovič", "text": "Stanislav Burachovič\n\nStanislav Burachovič (* 13. října 1950, Karlovy Vary) je český historik a publicista. Vystudoval historii, knihovnictví a informační vědy na Filozofické fakultě Univerzity Karlovy v Praze. Celý profesní život věnoval odborné práci v karlovarském muzeu a činnostem, které s touto prací souvisí. Napsal bezpočet knih, článků a odborných studií v oblasti kulturních dějin Karlovarského kraje. V roce 2019 je již v důchodu.\n\nStanislav Burachovič se narodil 13. října 1950 v Karlových Varech. V letech 1971–1976 vystudoval historii, knihovnictví a informační vědy na Filozofické fakultě Univerzity Karlovy. Celý život žije v Karlových Varech věren citátu Otokara Březiny \"„Stejně jako květina, tak i člověk působí nejlépe tam, kde vyrostl“\".\n\nOd roku 1976, tedy hned po ukončení vysokoškolského studia, nastoupil na pozici odborného pracovníka v Muzeu Karlovy Vary. Jako specializaci zvolil vlastivědu a kulturní dějiny Karlových Varů a Karlovarského kraje. Jeho badatelská činnost se od počátku zaměřovala na památky a umění v regionu západočeských lázní, rudné hornictví v Krušných horách a Slavkovském lese, vlastivědné písemnictví Karlovarska, národopis bývalého Loketského kraje, historie lázeňství v česko-moravských zemích a česko-sudetoněmecké vztahy.\n\nV oboru regionální historiografie Karlovarska publikoval jako autor či spoluautor více než 50 knižních prací a stovky článků a odborných studií.\n\n\nNedílnou součástí pracovní aktivity Stanislava Burachoviče byla přednášková činnost v oblasti dějin Karlových Varů a Karlovarského kraje, kterou soustředil na dospělé i mládež. Přednášel též německy a anglicky v zahraničí – nejvíce v Německu a Rakousku, ale také v Japonsku v letech 1992 a 1998.\n\nV roce 1990 byl spoluzakladatelem tradice historických seminářů, které se v Karlových Varech každý rok konají na počest karlovarského patriota a vlastivědného badatele Karla Nejdla (1900–1990). Stal se editorem jejich sborníků, kterých již vyšlo 28 (rok 2019).\n\nV rámci své profese v karlovarském muzeu spolupracoval na přípravě stálých expozic a výstav s regionálními tématy.\n\n\n\nNěkteré výstavy byly prezentovány také v Německu. Autor se podílel na přípravě mezinárodní výstavy a vědeckého katalogu o vřídelním kameni. Tuto výstavu prezentoval v roce 2005 také v Karlových Varech.\n\n\nOrganizoval několik mezinárodních vědeckých seminářů, např.:\n\n\nAutorsky se podílel na přípravě četných dokumentárních filmů a rozhlasových relací v České republice i zahraničí.\n\nV roce 1998 bylo dlouholeté vlastivědné působení Stanislava Burachoviče oceněno udělením \"Ceny města Karlovy Vary\". V roce 2018 získal ocenění \"Osobnost Karlovarského kraje\".\n\n\n"}
{"id": "1516167", "url": "https://cs.wikipedia.org/wiki?curid=1516167", "title": "Minarety na Chrámové hoře", "text": "Minarety na Chrámové hoře\n\n<mapframe text=\"Jeruzalémská Chrámová hora s vyznačením čtyř minaretů\" width=190 height=280 zoom=16 latitude=31.778 longitude=35.2355 align=right>\n</mapframe>\nNa Chrámové hoře ve Starém Městě v Jeruzalémě se nacházejí čtyři minarety. Všechny patří k mešitě al-Aksá. Jsou to:\n\n\nNa východní straně Chrámové hory minaret dosud není. V roce 2006 izraelské úřady údajně schválily plán jordánského krále Abdalláha II. na vybudování nového minaretu východně od mešity.\n"}
{"id": "1516171", "url": "https://cs.wikipedia.org/wiki?curid=1516171", "title": "Národní park souostroví Haparanda", "text": "Národní park souostroví Haparanda\n\nNárodní park souostroví Haparanda () je národní park ve Švédsku, ležící na území kommuny Haparanda v kraji Norrbotten, byl založen v roce 1995. \n\nPark zaujímá jen malou část souostroví Haparanda na severovýchodě Botnické zátoky (severní část Botnického zálivu) poblíž hranice s Finskem. V parku se nachází dva relativně velké ostrovy, Sandskär a Seskar Furö, a několik menších ostrovů a útesů. Park je umístěný západně od finského národního parku Perämeri. \n\nVšechny ostrovy v souostroví Haparanda se objevily přibližně v posledních 1500 letech, jelikož zátoka zálivu se od poslední době ledové zvedá kvůli postglaciálnímu vzestupu. Země stále roste tempem 8,5 mm za rok, takže se ostrovy neustále rozšiřují. Voda obklopující ostrovy je mělká a je tu obtížné přistát. Pro ostrovy jsou typické velké duny.\nNárodní park má celkovou rozlohu 6 000 hektarů, z toho desetinu zaujímá ostrov Sandskär. Mezi zajímavosti patří rozlehlé písečné pláže s dunami, zajímavá flóra a bohatý ptačí život.\n\n"}
{"id": "1516172", "url": "https://cs.wikipedia.org/wiki?curid=1516172", "title": "Dolindo Ruotolo", "text": "Dolindo Ruotolo\n\nSlužebník Boží Dolindo Ruotolo (6. října 1882, Neapol – 19. listopadu 1970, Neapol) byl italský římskokatolický kněz. Je znám pro své mystické zážitky a celoživotní utrpení. Dne 5. ledna 1997 byl oznámen začátek kanonizačního procesu.\n\nDolindo se narodil do chudé rodiny jako páté z jedenácti dětí. Neobvyklé jméno, znamenající \"bolest\", dostal od svého otce.\n\nPo rozvodu rodičů v roce 1896 začal Dolindo, spolu s bratrem Eliášem, navštěvovat školu pro řeholní kněze-misionáře. V roce 1903 požádal, aby se mohl stát misionářem v Číně. Jeho žádost byla zamítnuta s odůvodněním, že: „tuto touhu má sice od Boha, avšak nebude mučedníkem krve, ale srdce“.\n\nDne 24. června 1905 obdržel kněžské svěcení, o den později sloužil svou první mši. Začal působit jako učitel gregoriánského zpěvu v Tarentu, nicméně jeho nadřízený jej před jeho žáky soustavně shazoval. V důsledku toho byl Dolindo přeložen do Molfetty. Jeho nadřízený v novém působišti, otec Volpe, byl přeložen do města Katánie a na Dolinda připadlo zkoumání případu ženy jménem Serafína, která měla jistá nadpřirozená vidění. Její vidění již jednou zkoumal právě otec Volpe, a to s pozitivním výsledkem. Dne 3. září 1907 přijela Serafína do města Giovinazzo, které se nachází nedaleko Molfetty. Během osmi dní vedla rozhovory s otcem Dolindem, který byl také přítomen jejím extatickým stavům. Žena o těchto stavech vypověděla, že měla vidění svatého Ducha v podobě dítěte. Dolindo o událostech, které pozoroval, napsal pozitivní posudek, který dále postoupil nadřízeným v Neapoli. Ti však v popisovaných událostech spíše než vizionářství, spatřovali heretické sklony, a proto byl dne 29. října 1907 povolán do Neapole. Bylo mu zakázáno nadále se případem zabývat, rovněž mu bylo zakázáno veřejné kněžské působení (tento zákaz platil i pro o. Volpeho). Zároveň byl 4. prosince 1907 předvolán do Říma, kde byl následující 4 měsíce vyšetřován inkvizicí.\n\nProtože i po dlouhých výsleších nehodlal změnit svou výpověď, byl suspendován a podroben sérii psychiatrických vyšetření, aby se zjistilo zda netrpí duševní poruchou. Byl shledán zdravým, suspenze byla zrušena a byl odeslán do Neapole, kde mělo dojít k vyloučení z řad misijních kněží. Po svém návratu byl považován mnohými za blázna, o jeho případu negativně referoval i místní tisk. Dne 15 května 1908 odešel v důsledku společenského nátlaku z řádu sám a vrátil se domů. Během následujících třech roků se podrobil exorcismu, a ačkoli nebyl učiněn žádný pozitivní nález, byl on (i o. Volpe) považovaný za kacíře.\n\nDne 22. prosince 1909 sám zažil nadpřirozené zjevení. V kostelní sakristii měl zjevení Ježíše Krista. Dolindo se odstěhoval do Rossana, odkud písemně žádal své známé preláty, přátele a svědky svých nadpřirozených zážitků, aby jej podpořili v chystané revizi přezkoumání jeho případu. Rehabilitace dosáhl 8. srpna 1910. Již v prosinci roku 1911 byl opět povolán k vyšetřování inkvizicí (od roku 1908 již byl nazvána jako \"Posvátná kongregace Svatého oficia\") a umístěn do vyšetřovací cely pro kněze. V roce 1921 byl postaven před církevní soud, na kterém byly odsouzeny jeho rozhovory s Kristem, které si dle závěrů soudu vymyslel. Teprve 17. července 1937 byla jeho vidění církevně potvrzena a on byl rehabilitován.\n\nAni v pozdějších letech se mu nevyhnuly nepříjemnosti, zejména ústrky ze strany jak církevních nadřízených, tak od veřejnosti. Mnohým také vadila jeho celoživotní dobrovolná chudoba. Roku 1960 v důsledku cévní mozkové příhody ochrnul na levou polovinu těla, zejména v té době se pak věnoval psaní teologických textů. Otec Dolindo zemřel na následky zápalu plic 19. listopadu 1970. V roce 1997 byl započat kanonizační proces.\n\nOtec Dolindo sestavil na základě prožitých zjevení tzv. \"úkon odevzdání se\" tak, jak mu jej nadiktoval Ježíš Kristus. Rozdělením textu vznikla \"novéna odevzdanosti\", která koresponduje se způsobem Dolindova žití. Text této modlitby on sám aplikoval jako \"způsob proti úzkosti a trápení\".\n\n"}
{"id": "1516174", "url": "https://cs.wikipedia.org/wiki?curid=1516174", "title": "Vieille-Église", "text": "Vieille-Église\n\nVieille-Église je francouzská obec v departementu Pas-de-Calais v regionu Hauts-de-France. Žije zde obyvatel.\n\nObec leží na severozápadě departementu Pas-de-Calais. \n\n\"Počet obyvatel\"\n"}
{"id": "1516175", "url": "https://cs.wikipedia.org/wiki?curid=1516175", "title": "Jesenice (Chorvatsko)", "text": "Jesenice (Chorvatsko)\n\nJesenice, nebo též často Krilo-Jesenice, je vesnice, přímořské letovisko a turisty často vyhledávaná lokalita v Chorvatsku v Splitsko-dalmatské župě, spadající pod opčinu Dugi Rat. Nachází se pod pohořím Omiška Dinara, mezi letovisky Dugi Rat a Podstrana, asi 7 km severozápadně od Omiše. V roce 2011 zde trvale žilo 2 089 obyvatel.\n\nJesenice se skládá z pěti hlavních částí- \"Jesenice\", \"Krilo\", \"Orij\", \"Suhi Potok\" a \"Sumpetar\".\n"}
{"id": "1516176", "url": "https://cs.wikipedia.org/wiki?curid=1516176", "title": "Vila Barrandovská 27", "text": "Vila Barrandovská 27\n\nVila Barrandovská 27 \"(Dřevostavba Kolowrat)\" byl ukázkový rodinný dům, který stál v Praze 5-Hlubočepích ve vilové čtvrti Barrandov v ulici Barrandovská. Byl zbořen roku 2009 a na jeho místě postaven nový rodinný dům.\n\nDům postavený v letech 1937–1938 pro investora Jindřicha Kolowrat-Krakowského (1897–1996), majitele Západočeských dřevařských závodů, navrhl architekt Jan Houštecký. Jednalo se o pilotní stavbu takzvané „Dřevostavby Kolowrat“, která byla určena k nabízení průmyslníkům a obchodníkům.\n\nTato dřevostavba však měla omezenou životnost. Přes snahu ji zachránit došlo v dubnu 2009 k její demolici a na uvolněném místě byl postaven nový rodinný dům „Nová vila Kolowrat“.\n\n\n"}
{"id": "1516181", "url": "https://cs.wikipedia.org/wiki?curid=1516181", "title": "Divulje", "text": "Divulje\n\nDivulje () je malá vesnička a přímořské letovisko v Chorvatsku v Splitsko-dalmatské župě, spadající pod opčinu města Trogir. Nachází se u Kaštelského zálivu, těsně mezi městy Kaštela (Kaštel Štafilić) a Trogir. Severně od vesnice se též nachází vesnice Plano. V roce 2011 zde trvale žilo 26 obyvatel. Kromě let 1953 a 1961, kdy zde žilo 552 a posléze 361 obyvatel, bylo Divulje vždy malou vesničkou, většinou s počtem obyvatel kolem třiceti.\n\nDopravu ve vesnici zajišťuje především silnice D409, která zajišťuje její spojení se silnicí D8, která je zde přeměněna v dálnici.\n\nDivulje je známé tím, že je zde umístěno letiště Split.\n"}
{"id": "1516183", "url": "https://cs.wikipedia.org/wiki?curid=1516183", "title": "Andrej Blatnik", "text": "Andrej Blatnik\n\nAndrej Blatnik (* 22. května 1963 Lublaň) je slovinský spisovatel. Vystudoval Univerzitu v Lublani (obory \"americká literatura\" a \"sociologie kultury\"), kde působí od roku 2009 jako profesor. Pracoval jako redaktor v nakladatelstvích Kmečki glas a Cankarjeva založba a časopise \"Literatura\", byl předsedou poroty Literární ceny Vilenica. Získal Fulbrightovo stipendium.\n\nPatří ke generaci debutující v osmdesátých letech, která byla ovlivněna postmodernismem. Jeho spisovatelským vzorem je Javier Marías. Napsal tři romány a mnoho povídek, literárněvědných esejí a rozhlasových her. Působí také jako překladatel z angličtiny (Stephen King, Paul Bowles, Sylvia Plathová). Získal literární ceny Zlata ptica (1984) a Prešernova cena (2002). Jeho díla byla přeložena do třiceti jazyků včetně češtiny: nakladatelství Periplum v Olomouci vydalo jeho povídkové sbírky \"Proměny kůží\" (2002) a \"Zákon touhy\" (2004). \n\nV mládí byl baskytaristou punkové kapely. \n\n\n"}
{"id": "1516186", "url": "https://cs.wikipedia.org/wiki?curid=1516186", "title": "Passage Saint-Paul", "text": "Passage Saint-Paul\n\nPassage Saint-Paul je slepá ulice v Paříži v historické čtvrti Marais. Nachází se ve 4. obvodu. Její název odkazuje na bývalou čtvrť Saint-Paul.\n\nUlice vede od domu č. 43 na \"Rue Saint-Paul\" a končí u kostela svatého Pavla a Ludvíka u soukromého průchodu, který vede od \"Rue Charlemagne\".\n\nPrůchod je poprvé zmiňován na plánu města z roku 1652. Její názvy se v minulosti měnily – \"Avenue des Jésuites\" a \"Passage Saint-Louis\".\n\n"}
{"id": "1516190", "url": "https://cs.wikipedia.org/wiki?curid=1516190", "title": "Rue Crémieux", "text": "Rue Crémieux\n\nRue Crémieux je ulice v Paříži. Nachází se ve 12. obvodu.\n\nUlice vede od křižovatky s \"Rue de Bercy\" a končí u \"Rue de Lyon\".\n\nUlice vznikla v roce 1865 na místě bývalého sportoviště Arènes nationales. Výstavbu realizoval podnikatel Moïse Polydore Millaud (1813–1871). Ulice se do roku 1897 jmenovala \"Avenue Millaud\" a poté byla přejmenována na počest advokáta a politika Adolpha Crémieuxe (1796–1880). Od roku 1993 je v ulici zřízena pěší zóna.\n\nUlice je od roku 2016 hojně navštěvována turisty. Z tohoto důvodu radnice 12. obvodu zvažuje omezit v noci vstup do ulice kvůli zachování klidu místních obyvatel.\n\n"}
{"id": "1516191", "url": "https://cs.wikipedia.org/wiki?curid=1516191", "title": "Section d'Or", "text": "Section d'Or\n\nSection d'Or (Zlatý řez), skupina známá také jako Groupe de Puteaux (nebo Puteaux Group), byla tvořena skupinou malířů, sochařů, básníků a kritiků spojených s kubismem a orfismem. Umělci se pravidelně scházeli domě bratrů Duchampových v Puteaux a ve studiu Alberta Gleizese v Courbevoie. Section d'Or byla aktivní od roku 1911 do roku 1914. Na jaře roku 1911 se členové skupiny objevili na výstavě Salonu nezávislých. Výstavy se účastnili Albert Gleizes, Jean Metzinger, Robert Delaunay, Henri le Fauconnier, Fernand Léger a Marie Laurencin (ta na žádost Apollinaira). Výstava způsobila skandál, který na kubismus poprvé upozornil širokou veřejnost.\n\nSalon de la Section d'Or, výstava konaná v říjnu 1912 – největší a nejdůležitější veřejné představení kubistických děl před první světovou válkou – představil kubismus širokému publiku. Po válce s podporou prodejce Léonce Rosenberga se kubismus vrátil do přední linie pařížské umělecké činnosti. Umělci ze skupiny „Groupe de Puteaux“ uspořádali v letech 1920 a 1925 dvě další rozsáhlé výstavy „Section d'Or“ s cílem odhalit celý proces transformace kubismu od jeho počátku.\n\nZdá se, že skupina přijala název „Section d'Or“ jako poctu matematické harmonii spojené s Georgem Seuratem a odlišuje se od užšího stylu kubismu, který paralelně vyvinuli Pablo Picasso a Georges Braque v pařížské čtvrti Montmartre. Název měl zdůraznit, že kubismus představoval pokračování staré tradice, nikoli izolovanou uměleckou formu: zlatý poměr, neboli zlatý řez, (ve francouzštině: Section d'Or) fascinoval západní intelektuály různého zaměření po dobu nejméně 2 400 let.\n\nSkupina Puteaux (odnož la Société Normande de Peinture Moderne) uspořádala svou první výstavu pod názvem „Salon de la Section d'Or“ v Galerii La Boétie v Paříži v říjnu 1912. Albert Gleizes a Jean Metzinger v přípravě na otevření této výstavy publikovali svou práci na obranu kubismu s názvem Du „Cubisme“.\n\nPo výstavě na Salonu nezávislých v roce 1911 se skupina tvořená Le Fauconnierem, Metzingerem, Gleizesem, Légerem a R. Delaunayem rozšířila o několik dalších umělců jako například Alexander Archipenko, Joseph Csaky, Roger de La Fresnaye, Juan Gris a Jean Marchand byli veřejnosti před touto výstavou prakticky neznámí. Začali navštěvovat Puteaux a Courbevoie. František Kupka žil v Puteaux několik let ve stejném komplexu jako Jacques Villon. Francis Picabia byl skupině také představen, pravděpodobně jej přivedl Guillaume Apollinaire (obvykle doprovázen Marií Laurencin), se kterou se nedávno spřátelil. Nejdůležitější byl kontakt navázaný mezi Metzingerem a bratry Duchampovými, kteří vystavovali pod jmény Jacques Villon, Marcel Duchamp a Duchamp-Villon. Účast mnoha z těchto umělců ve sdružení „Les Artistes de Passy“ v říjnu 1912 byla pokusem o přeměnu pařížské čtvrti Passy na další umělecké centrum; byla to další známka rostoucího důrazu na společnou činnost, která by vyvrcholila výstavou Section d'Or.\n\nMyšlenka založení umělecké skupiny „Section d'Or“ vznikla v průběhu rozhovorů mezi Gleizesem, Metzingerem a Villonem. Název skupiny navrhl Jacques Villon poté, co si přečetl překlad \"Trattato della Pittura\" (\"Pojednání o malbě\") Leonarda da Vinciho z roku 1910 od Joséphina Péladana. Peladan připisoval velký mystický význam zlatému řezu a dalším podobným geometrickým konfiguracím. Pro Villona to symbolizovalo jeho víru v řád a význam matematických zákonů, protože odrážejí vzorce a vztahy vyskytující se v přírodě. Jean Metzinger a bratři Duchampové se vášnivě zajímali o matematiku. Jean Metzinger, Juan Gris a možná i Marcel Duchamp v této době byli spolupracovníky Maurice Princeta, amatérského matematika, jemuž je připisováno zavedení racionálních vědeckých argumentů do kubistických diskusí. Název „La Section d'Or“ představoval současně kontinuitu s minulými tradicemi a současnými trendy v souvisejících oborech a ponechávalo do budoucnosti otevřený umělecký vývoj. Historik umění Daniel Robbins argumentoval, že termín „Section d'Or“ je spojený kromě matematických zákonitostí užívaných v kubistických obrazech vystavených na Salonu, ale odkazuje také na jméno předešlé skupiny „Bandeaux d'Or“, se kterou Albert Gleizes a další bývalí členové Abbaye de Créteil byli spojení.\n\nSalon de la Section d'Or z roku 1912 byl patrně nejdůležitější kubistickou výstavou před první světovou válkou. V předchozím roce kubisté a mnoho dalších umělců vystavovali v „Galerie de l'Art Contemporain“ (Galerii současných umění) na ulici Tronchet v Paříži pod záštitou „Société Normande de Peinture Moderne“. Tato výstava si získala pozornost tisku (l'Autorité a Paris Journal), ačkoli vzhledem k rozmanitosti prezentovaných děl byla označována jako výstava fauvistů a kubistů. Nicméně, Salon de la Section d'Or byl obecně přijímán jako úplně první skutečná kubistická výstava. Bylo vystaveno přes 200 děl a skutečnost, že mnozí umělci ukázali umělecká díla představující jejich vývoj během let 1909 až 1912, dodala výstavě půvab kubistické retrospektivy.\n\nPřestože byli kubisté v „Salle 41“ překvapeni skutečně vášnivými reakcemi, které vyvolaly obrazy vystavené na Salonu nezávislých roku 1911, zdá se, že přímo dychtili upoutat co největší pozornost na svůj „Salon de la Section d'Or“. Inaugurace se konala od devíti do půlnoci. Jediným precedentem takové slavnosti bylo otevření Podzimního salonu v roce 1903. Bylo rozesláno mnoho pozvánek a tak mnohým hostům musel být vstup na zahajovací slavnost odepřen (9. října 1912). Svůj proslov zde měl nejen Apollinaire ale také Olivier Hourcade a Maurice Raynal. Recenze o výstavě byla publikována v časopise \"La Section d'Or\" a ve stejném znění i v \"Vernissage\". Své příspěvky zveřejnili Guillaume Apollinaire, Roger Allard, René Blum, Olivier Hourcade, Max Jacob, Maurice Raynal, Pierre Reverdy, André Salmon, André Warnod a další.\n\nSkutečnost, že výstava z roku 1912 byla uskutečněna pod odborným vedením aby ukázala vývojové etapy, kterými kubismus prošel, a že publikace „Du “Cubisme„ byla při této příležitosti vydána naznačuje úmysl umělců učinit svou práci srozumitelnou pro co nejširší veřejnost: umělecké kritiky, sběratele a prodejce umění. Nepochybně se díky velkému úspěchu výstavy stal kubismus uznávaným jako umělecký směr, žánr nebo styl v moderním umění se specifickou společnou filosofií a cílem: vznik nového avantgardní hnutí.\n\nStále existuje debata zda práce vystavené na “Salonu de la Section d'Or„ v roce 1912 využívaly zlatý řez či ne. Navzdory obecnému zájmu kubistů o matematickou harmonii je obtížné určit, zda obrazy vystavené na této slavné výstavě využívaly ve svých kompozicích zlatý řez. Analýza Christophera Greena naznačuje, že Juan Gris pravděpodobně zlatý řez ve svých obrazech využil.\n\nHistorik umění David Cottington píše:\n\nCamfield píše v La Section d'Or že použití zlatého řezu je spíše obecné:\n\nZ názvů děl, dat a předchozích výstav uvedených v katalogu \"Salon de la Section d'Or\" z roku 1912 bylo od té doby identifikováno mnoho obrazů, například Gleizesův \"Les Baigneuses\" (\"Koupání\") a Metzingerovy obrazy \"Le goûter\" (\"Čas čaje\") \"La Femme au Cheval\" (\"Žena s koněm\") a mnoho dalších děl Gleizese, Metzingera a dalších. Výjimkou jsou díla Juana Grise, protože pod jeho jménem nejsou v katalogu uvedeny žádné názvy. Z publikované korespondence mezi umělcem a prodejcem Léoncem Rosenbergem je však známo, že bylo vystaveno 13 Grisových obrazů, z nichž většina byla identifikována podle jejich názvů, dat a rozměrů.\n\nAlbert Gleizes vystavoval \"Les Baigneuses\" v roce 1912 na Salonu de la Section d'Or (katalogové číslo 40). Poměry plátna přesně odpovídají zlatému obdélníku (poměr 1: 1,618 ± 0,01). Tato práce má vzácný rozměr 105 x 171 cm. Gleizes, jako většina umělců v té době, obecně používal standardní formát, který není zlatým řezem.\n\nV \"Du Cubisme\" bylo argumentováno, že kubismus sám nebyl založený na nějaké geometrické teorii, ale neeukleidovská geometrie odpovídala umělcům lépe než klasická euklidovská geometrie, k čemu kubisté dodávali: „jestliže bychom chtěli spojit kubistické vidění světa s geometrií, měli bychom se odkazovat na neeuklidovskou matematiku; měli bychom si do jisté míry prostudovat Riemannovu větu.“\n\nKompozice Juana Grise z roku 1912 byly podle historika umění Christophera Greena \n\nSkupina Section d'Or založená některými z nejvýznamnějších kubistů byla ve skutečnosti poctou Georgesovi Seuratovi. V jeho obrazech z kaváren, kabaretů a koncertů, což byla témata u avantgardy také oblíbená, znovu objevili kubističtí umělci základní matematickou harmonii, kterou lze lehce použít pro zobrazení pohybu a dynamické konfigurace.Zatímco Cézanne ovlivňoval vývoj kubismu v letech 1908 až 1911, v následujících letech 1911 až 1914 přitahoval pozornost kubistů a futuristů Seurat ve svém nejexpresionističtějším období, kdy vytvářel plošší geometrické struktury. Podle Apollinaira pro kubisty byl atraktivní způsob, jakým Seurat prosazoval absolutní „vědeckou jasnost početí“. Kubisté pokračovali ve svých matematických harmoniích, geometrickém strukturování pohybu a formy, nadřazenosti myšlenky nad přírodou (něco, co symbolisté také přijali). Seurat v jejich očích „učinil zásadní krok ke kubismu svým návratem k intelektu a obnovením řádu v umění poté, co toto impresionismus popřel“ (Robert Herbert, 1968).\n\nZlatý řez se nevztahuje na geometrickou strukturu Seuratova obrazu \"Parade de Cirque (Cirkusové představení).\" Moderní názor je, že Seurat nikdy nepoužil „božský poměr“. Obraz je rozdělen vodorovně na čtvrtiny a svisle na šestiny. Poměr 4: 6 odpovídá rozměrům plátna (půlkrát širší než svislý rozměr). Poměr Seuratova obrazu odpovídal poměru 1: 1,502, ± 0,002 (na rozdíl od zlatého poměru 1: 1,618). Kompoziční osy v obraze odpovídají základním matematickým dělením (jednoduché poměry, které se zdají přibližovat zlatému řezu.)\n\nPo první světové válce se s podporou prodejce Léonce Rosenberga kubismus vrátil jako hlavní umělecké téma. S výstavami pořádanými Salony, kterým dominoval návrat ke klasicismu, se Albert Gleizes v roce 1920 pokusil oživit ducha Section d'Or, ale setkal se s velkými obtížemi, navzdory podpoře Fernanda Légera, Alexandera Archipenka, George Braquea, Constantina Brâncuși, Henriho Laurense, Jacquese Villona (znám jako Gaston Duchamp), Raymonda Duchamp-Villona, Louise Marcoussise a Léopolda Survage. Organizační úsilí Gleizese bylo zaměřeno na obnovení celoevropského hnutí kubismu a abstraktního umění ve formě velké putovní výstavy; „Expozice de la Section d´Or.“ Cílem bylo shromáždit sbírku děl, která by odhalila celý proces transformace a procesu, který transformaci doprovázel. Nebyl to úspěch, v který doufal. Kubismus byl viděn jako passé pro začínající umělce i pro umělce již zavedené, jako byli Marcel Duchamp a Francis Picabia. Gleizes se naopak domníval, že byla prozkoumána pouze předběžná fáze kubismu.\n\nKromě kubistických děl (které již představovaly širokou škálu stylů), druhá výstava Section d'Or konaná v Galerii La Boétie od 5. března 1920 zahrnovala práce ve stylu De Stijl (neoplasticismu), výtvarné školy Bauhaus, konstruktivismus a futurismus. Právě oživení Section d'Or zajistilo, že se kubismus stal preferovaným cílem stylu dadaismu. Nová polemika vyústila ve vydání publikace \"Du cubisme et des moyens de le comprendre\" (\"Kubismus a způsoby, jak mu porozumět\") od Alberta Gleizese, následovanou v roce 1922 publikací \"La Peinture et ses lois\" (\"Malba a její zákony\").\n\n\n\n\n"}
{"id": "1516195", "url": "https://cs.wikipedia.org/wiki?curid=1516195", "title": "Náměšť nad Oslavou (nádraží)", "text": "Náměšť nad Oslavou (nádraží)\n\nNáměšť nad Oslavou je železniční stanice v okrese Třebíč, v jižní části města Náměšť nad Oslavou v Kraji Vysočina nedaleko řeky Oslavy. Leží na jednokolejné neelektrizováné trati 240. Před stanicí se nachází městské autobusové nádraží.\n\nStanice byla zprovozněna 4. června 1886, kdy došlo k zahájení provozu na dobudovaném úseku ze Zastávky u Brna do Okříšek společností Rakouská společnost státní dráhy (\"StEG\"), čímž bylo dokončeno propojení s Třebíčí a Brnem. Vyrostla zde nerozměrná nádražní budova ve specifickém architektonickém stylu budov celé dráhy. V areálu stanice bylo vystavěno též nákladové nádraží.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde tři jednostranná nástupiště, z toho jedno vnější u budovy. K příchodu na vnitřní nástupiště slouží přechod přes koleje.\n\n\n"}
{"id": "1516199", "url": "https://cs.wikipedia.org/wiki?curid=1516199", "title": "Arbanija", "text": "Arbanija\n\nArbanija () je vesnice a přímořské letovisko v Chorvatsku v Splitsko-dalmatské župě, spadající pod opčinu města Trogir. Nachází se na ostrově Čiovo, asi 4 km jihovýchodně od Trogiru. V roce 2011 zde trvale žilo 374 obyvatel.\n\nDopravu ve vesnici zajišťuje především silnice D126, která ji propojuje s letovisky Mastrinka a Slatine.\n"}
{"id": "1516207", "url": "https://cs.wikipedia.org/wiki?curid=1516207", "title": "Seznam sídel v Chorvatsku (Č)", "text": "Seznam sídel v Chorvatsku (Č)\n\nToto je seznam sídel v Chorvatsku začínajících na písmeno Č.\n"}
{"id": "1516208", "url": "https://cs.wikipedia.org/wiki?curid=1516208", "title": "Moritz Jakob Freiherr Daublebsky von Sterneck", "text": "Moritz Jakob Freiherr Daublebsky von Sterneck\n\nMoritz Jakob Daublebský (také Daudlebský, Doudlebský) ze Sternecku (25. listopadu 1871 Innsbruck – 2. března 1917) pocházel z rodu Daudlebských ze Sternecku.\n\nJeho otec byl Mořic Daublebský ze Sternecku, matka byla Anna Amtmannová. Měl dvě sestry Marii Daublebskou a Annu Daublebskou. Moritz Jakob D. se oženil s Marií Amélií Františkou Stefanie Salvadori z Whiesenhofu (1872–1962). S manželkou měl následující děti: Amelii, Marii Štefanii, Annu Františku a Mořice.\n\nPo dokončení studia na vídeňské univerzitě vstoupil do státních služeb. Sekretářem zemské vlády v Opavě se stal v roce 1902. Roku 1911 byl jmenovám okresním hejtmanem a později získal stejnou funkci ve Vyškově. V roce 1917 náhle zemřel.\n\n"}
{"id": "1516215", "url": "https://cs.wikipedia.org/wiki?curid=1516215", "title": "Minaret al-Facharíja", "text": "Minaret al-Facharíja\n\nMinaret al-Facharíja, známý také jako minaret u Maghrebské brány (arabsky resp. \"ma'danat báb al-Magháriba\"), je jeden ze čtyř minaretů na Chrámové hoře ve Starém Městě v Jeruzalémě; všechny patří k mešitě al-Aksá.\n\nMinaret al-Facharíja, který se nachází v jihozápadním rohu areálu Chrámové hory, byl postaven v roce 1278 (podle jiných zdrojů až 1297) na příkaz sultána Ladžina stavitelem Kádí Šaraf ad-Dín al-Chalílí. V roce 1922 byl obnoven. Název \"al-Facharíja\" je odvozen ze jména otce stavitele minaretu, Fachr ad-Dín al-Chalílí, na něhož měl upomínat.\n\nMinaret čtvercového půdorysu byl postaven v tradičním syrském stylu. Zvenčí ho ozdobné lišty dělí do tří pater. Nahoře je čtvercová komora s výklenkem a platformou, z níž se vyzývá k modlitbě. Vrchol tvoří kamenná kupole pokrytá olověným pláštěm.\n\n"}
{"id": "1516218", "url": "https://cs.wikipedia.org/wiki?curid=1516218", "title": "Udon", "text": "Udon\n\nUdon je druh tlusté nudle vyrobené z pšeničné mouky, používané často v japonské kuchyni. V nejjednodušší formě, \"kake udon, \" se podává v nudlové polévce uvařené z mírně ochuceného vývaru zvaného \"kakejiru\", vyrobeného z daši, sojové omáčky a mirinu. Do vývaru se obvykle dává nadrobno nasekaná cibulka. Také lze přidat tempuru, krevety, \"kakiage\" (druh rozdrobené tempury), \"aburaage\" (druh smaženého tofu ochuceného cukrem, vínem mirin a sojovou omáčkou) nebo tenký plátek \"kamaboko\" (rybího koláče ve tvaru půlměsíce). Dochutit lze kořením šičimi. \n\nChuť vývaru a přidávané ingredience se v jednotlivých regionech liší. Ve východním Japonsku se obvykle používá tmavě hnědý vývar vyrobený z tmavé sójové omáčky (\"koikuchi shōyu\"), v západním Japonsku je to světlehnědý vývar vyrobený ze slabé sójové omáčky (\"usukuchi shōyu\"). To se pozná i podle balení instantních nudlí, které se často prodávají ve dvou verzích. \"Currynanban\" je další populární variace, podává se v kari vývaru.\n\nPůvod nudlí udon není znám. Existuje několik různých vysvětlení: \n\nPrvní říká, že v roce 1241 zavedl Rinzai mnich jménem Enni v Japonsku technologii mletí mouky, která byla v té době používána v Song China. Mouka se pak používala v nudlích jako jsou udon nebo soba, nebo v palačinkovém těstě. Tato technologie se pak rozšířila po celém Japonsku.\n\nJiný verze zasazuje vznik udonu do období Nara. Japonský vyslanec, který byl na návštěvě Číně během dynastie Tang, zde ochutnal 14 druhů cukrovinek. Jedna ze sladkostí se jmenovala \"sakubei\" 索餅. V japonském slovníku Shinsen Jikyō, publikovaném v období Heian, byla uvedena jako muginawa. Všeobecně přijímaný názor je, źe muginawa je původem mnoha druhů japonských nudlí. Muginawa uvedená ve slovníku Shinsen Jikyō se však vyráběla z pšeničné a rýžové mouky. \n\nDalší názor říká, že původní název nudle udon byl \"konton\", který se vyráběl z pšeničné mouky a ze sladkých náplní. \n\n Další verze říká, že nudle udon přivezl na Šikoku buddhistický mnich Kukai během období Heian na počátku 9. století, když se vrátil z Tang Číny, kde byl studovat. \n\nUdon nudle se vaří v hrnci s horkou vodou. Způsobem, jakým je udon podáván, závisí na jeho typu. Nudle se obvykle podávají chlazené v létě a horké v zimě. \n\nDo salátu z nudlí udon se obvykle přidávají plátky vaječné omelety, na drobno nakrájené kuřecí mase a čerstvá zelenina, jako okurky nebo ředkvičky. Do polévky udon se ingredience vybírají podle toho, co zrovna nabízí sezona. Přísady se většinou přidávají za syrova, i když jsou i výjimky jako smažená tempura. Mnoho jídel z udon nudlí může být připraveno také s nudlemi soba. \n\n\n\n"}
{"id": "1516219", "url": "https://cs.wikipedia.org/wiki?curid=1516219", "title": "Třída Tegu", "text": "Třída Tegu\n\nTřída Tegu je třída fregat námořnictva Korejské republiky. Jejím úkolem je zejména pobřežní obrana a protiponorkové hlídkování. Ve službě nahrazuje 37 desítky let sloužících fregat třídy \"Ulsan\" a korvet tříd \"Pohang\" a \"Tonghe\". Plánována je stavba osm jednotek této třídy. Prototypová jednotka \"Tegu\" byla do služby přijata roku 2018. Jsou to první jihokorejské válečné lodě vybavené integrovaným elektrickým systémem. Další jejich vylepšení představuje instalace vertikálních vypouštěcích sil K-VLS a zvětšený hangár.\n\nFregaty třídy \"Tegu\" (jinak též FFX-II) představují druhou skupinu válečných lodí vyvinutých v rámci modernizačního programu FFX (\"Future Frigate eXperimental\"). Jsou modernizovanou verzí předchozí třídy \"Inčchon\" (FFX-I) a jejich další evolucí vznikne zdokonalená třídu \"FFX-III\".\n\nFregaty vyvinula jihokorejská loděnice Daewoo Shipbuilding and Marine Engineering (DSME) v Okpo. Původně byla plánována stavba šesti jednotek této třídy. Stavbou prvního a třetího páru byla pověřena loděnice DSME. Prototypová jednotka \"Tegu\" byla do služby přijata 6. března 2018. V prosinci 2016 byla stavba druhého páru zadána loděnici Hyundai Heavy Industries (HHI) v Ulsanu. V prosince 2018 loděnice HHI získala objednávku na čtvrtý pár, takže jejich celkový počet stoupl na osm. Dodány mají být do roku 2023.\n\nJednotky třídy \"Tegu\":\nV konstrukci druhé skupiny třídy byla uplatněna řada zlepšení. Plavidla mají prodloužený trup a byla na nich uplatněna zdokonalená opatření pro redukci signatur (stealth). Výtlak oproti první skupině přitom stoupl o cca 500 tun. Jsou vybavena 3D radarem LIG Nex1 SPS-550K, systémem elektronického boje SONATA SLQ-200(V)1K, trupovým sonarem SQS-240 a nízkofrekvenčním vlečným sonarem.\n\nHlavňovou výzbroj představuje 127mm/62 kanón Mk.45 Mod.4, doplněný o 20mm kanón systému bojové obrany Phalanx Mk.15 block 1B. Údernou výzbrojí je osm protilodních střel SSM-700K Hae Song. Prodloužením trupu získaný prostor byl využit pro instalaci 16násobného vertikálního vypouštěcího sila K-VLS. Z něj mohou být vypouštěny protiletadlové řízené střely K-SAAM (do jedné buňky K-VLS se vejdou čtyři tyto střely), raketová torpéda Hong Sang Eo a střely s plochou dráhou letu Haeryong. K ničení ponorek slouží dva 324mm torpédomety Mk.32. Na zádi se nachází přistávací plocha a hangár pro vrtulník. Hangár byl zvětšen, takže umožňuje operace těžších vrtulníků do hmotnosti 10 tun. Hlavním provozovaným typem je protiponorkový AgustaWestland AW159 Wildcat).\n\nNovinkou je integrovaný energetický systém využívající soustavu typu CODLAG. Pohonný systém je velmi tichý, což zlepší účinnost plavidel v protiponorkovém boji. Tvoří jej plynová turbína Rolls-Royce MT30 o výkonu až 40 MW, čtyři diesely MTU 12V 4000 M53B a dvě elektromotory Leonardo DRS. Nejvyšší rychlost dosahuje 30 uzlů.\n"}
{"id": "1516220", "url": "https://cs.wikipedia.org/wiki?curid=1516220", "title": "Hot pot", "text": "Hot pot\n\nChuo-kuo (, doslova \"ohnivý kotlík\", ) je čínská metoda vaření, kdy se polévka vaří přímo na jídelním stole. Obsahuje řadu východoasijských potravin a přísad. Polévka se zároveň s tím, jak se z ní postupně odebírá na talíře, doplňuje o ingredience, které se opět povaří a pak naservírují. Mezi typické potraviny, které se do polévky přidávají, patří tenké plátky masa, listová zelenina, houby, wontony, vaječné knedlíčky, tofu a mořské plody. Hotové jídlo se obvykle konzumuje s dipem.\n\nPodle archeologických nálezů se nejstarší nádoby na hotpot objevily kolem období dynastie Chan . Každý člen čínské nobility měl svůj osobní kotlík. Byl vyroben z bronzu a pojmenován „Ran Lu“ (čínsky:: 炉). Později, během dynastie Čching, se hotpot stal populární mezi císaři. Zejména císař Čchien-lung si hotpot velmi oblíbil a jedl ho téměř při každém jídle. Pozdější císař Jiaqing uspořádal na oslavu své korunovace banket, na kterém se pojídalo z 1 550 horkých kotlíků. Cch’-si byla také známá tím, že si pochutnávala na hotpotu, zejména v zimních měsících.\nExistuje mnoho důvodů, proč si hotpot získal mezi Číňany popularitu. Jedna historka uvádí, že čchienlungský císař říše Čching měl hotpot polévku opravdu rád a jedl ji často. Při banketech v paláci horké kotlíky nikdy nechyběly. Také jeho syn, jiaqingský císař, měl toto jídlo rád. Když obyčejní lidé slyšeli, jak tuto polévku císaři milují, chtěli ji také vyzkoušet a tak se pokrm po Číně rozšířil. \n\nJiné vysvětlení je, že hotpot polévka dokáže posílit přátelství a sjednotit členy rodiny nebo kolegy. Několik lidí se sesedne kolem hrnce, mluví a jedí. Teplé jídlo a teplý vzduch od vařiče tak přispívá k všeobecné pohodě.\n"}
{"id": "1516224", "url": "https://cs.wikipedia.org/wiki?curid=1516224", "title": "Daši", "text": "Daši\n\nDaši (anglicky \"dashi\") je druh polévek a výtažek, které se používájí v japonské kuchyni. \"Daši\" tvoří základ polévky miso, čirého vývaru, nudlového vývaru a jiných ekutin, které se používají na zvýraznění pikantní chuti jídla, jako například chuti umami. Daši se také mísí s moukou při grilování některých potravin, například okonomijaki a takojaki. \n\nNejběžnější formou \"daši\" je jednoduchý vývar nebo rybí výtažek: voda obsahující \"kombu\" řasy a \"kezurikacuo\" (hobliny \"kacuobuši\" - fermentovaný tuňák pruhovaný nebo levnější bonito) se přivede téměř k varu a pak se přecedí. Bonito se může nahradit sušenými ančovičkami nebo sardinkami. \n\nDomácí \"daši\", vyrobené ze sušeného kombu a kacuobuši, je dnes méně oblíbené, a to i v Japonsku. Domácí produkt nahradilo ve druhé polovině 20. století granulované nebo tekuté instantní daši. Ve srovnání s chutí domácích daši má výraznější, méně jemnou chuť, a to díky použití chemických zvýrazňovačů chuti - glutamátů a ribonukleotidů.\n\nDaši se dá, kromě z kombu a kacuobuši, získat použitím jiných druhů surovin. Vyrábí se například z mořských řas, sušených sardinek niboši nebo z hub šiitake mnohahodinovým máčením ve vodě nebo vařením v téměř vroucí vodě. Takto získaná tekutina se pak přecedí a daši je hotovo. \n\n\nV roce 1908 japonský chemik Kikunae Ikeda identifikoval neobvyklou výraznou příchuť mořské řasy kombu jako \"umami\", „pátou chuť“. Tato chuť vzniká jako reakce lidských chuťových receptorů na kyselinu glutamovou.\n"}
{"id": "1516227", "url": "https://cs.wikipedia.org/wiki?curid=1516227", "title": "Chrám svatého Petra a Pavla", "text": "Chrám svatého Petra a Pavla\n\nChrámů zasvěcených apoštolům Petru a Pavlovi je více:\n\n\n"}
{"id": "1516230", "url": "https://cs.wikipedia.org/wiki?curid=1516230", "title": "Katedrála svatého Petra a Pavla (rozcestník)", "text": "Katedrála svatého Petra a Pavla (rozcestník)\n\nKatedrál zasvěcených apoštolům Petru a Pavlovi je více:\n\n\n"}
{"id": "1516236", "url": "https://cs.wikipedia.org/wiki?curid=1516236", "title": "Černohorský močál", "text": "Černohorský močál\n\nČernohorský močál je vrchovištní rašeliniště (s rašelinnou vrstvou a rozsáhlými klečovými porosty) nacházející se v mělkém sedle, které je tvořeno severozápadním svahem Černé hory (1315 m) a jižním svahem Čertova vrchu (1244 m). Černohorský močál (o rozloze 120 hektarů v nadmořské výšce kolem 1170 m) je vzdálen vzdušnou čarou asi 4 km jihozápadním směrem od šumavské obce Kvilda. Celá jeho plocha se nachází v chráněné 1. zóně Národního parku Šumava, kam je volný přístup turistů povolen jen v rámci výprav (organizovaných Správou Národního parku Šumava) s odborným průvodcem. Zdejší rašelinné lesy jsou místem výskytu lesní orchideje – bradáčku srdčitého. Ve středu horského vrchoviště se ostrůvkovitě vyskytují vzácná reliktní společenstva blatnice bahenní, ostřice mokřadní a klikvy bahenní. \n\nČernohorský močál se nachází na rozvodnici Černohorského potoka (jeho voda se nakonec vlévá do řeky Otavy) a levostranných přítoků Teplé Vltavy (jejich vody se nakonec vlévají do řeky Vltavy) – tedy stručněji na rozvodí Otavy a Vltavy. \n\nZa správního hlediska se v minulosti Černohorský močál nacházel na území revírů Filipova Huť (část obce Modrava) a Hraběcí Huť (část obce Kvilda). V současné době (rok 2019) probíhá Černohorským močálem správní hranice mezi obcemi Modrava a Kvilda (přesněji se jedná dokonce o správní hranice Plzeňského kraje a Jihočeského kraje).\n\nPožadavky na výsadby lesních porostů za účelem pěstování lesů či zakládání nových lesů (případně získávání pastvin nebo polí) vedly v minulosti k neuvážených odvodňovacím zásahům do rašelinových komplexů. Zásahy do vodního režimu (výstavba sítí odvodňovacích příkopů a kanálů) nežádoucím způsobem ovlivnily i vývoj Černohorského močálu. S vysoušením se začalo již v 19. století, ale největší zásahy se uskutečnily v 80. letech dvacátého století, kdy Šumavou procházel drátěný zátaras tzv. železná opona. „Jádrem“ Černohorského močálu je vrchoviště. To je obklopeno podmáčenými smrčinami a odvodňovacími rýhami. Kromě těchto prvků, které močál „ohraničují“ je Černohorský močál navíc na své jižní straně přetnut (do dálky táhnoucím se) průsekem zbylým po drátěném zátarasu z 80. let dvacátého století. Podél této „příhraniční opony“ byly vyhloubeny odvodňovací kanály, z nichž mnohé sahaly do hloubky až dvou a půl metrů. Do nich byly svedeny odtoky z pramenů z navazujících lesních rašelinišť. \n\nPoznatky o důležitosti zadržování vody v krajině, významu vytváření místního mikroklimatu a podstatného zpomalování odtoku povodňových vod, k nimž se dospělo na začátku 21. století, vyústily ke konkrétním revitalizačním opatřením: původní odvodňovací rýhy byly nově přehrazeny kaskádou dřevěných hrází s cílem opětovně zvýšit hladinu podzemní vody a zadržet vodu v dotčených biotopch na revitalizovaném území. \n\nTak i podél jižní hranice Černohorského močálu byly zde se nacházející odvodňovací kanály postupem doby revitalizovány (viz dále). \n\nHorské vrchoviště díky předešlému odvodňování téměř celé zarostlo „klečí“ a zčásti také stromovou vegetací. První opatření směřující k záchraně mokřadů byla na lokalitě Černohorského močálu zahájena již v roce 2002. V letech 2006 až 2010 byly ručně zablokovány odvodňovací kanály v těsném okolí vrchoviště. Blokování bylo provedeno pomocí dřevěných hrází. Nakonec byly zablokované odvodňovací kanály zasypány. \n\nV rámci druhé etapy (v letech 2013 až 2014) došlo k zablokování silně vymílaných odvodňovacích kanálů na svazích nad Teplou Vltavou. Během této druhé revitalizační etapy bylo přehrazeno celkem 2,4 km kanálů. Přehrazení bylo provedeno kaskádou dřevěných hrází tak, aby se zvýšila hladina podzemní vody a to na úroveň, která byla potřebná pro obnovu a zachování rašeliniště. Přehrazené (zablokované) kanály byly nakonec zasypány. Současně byly obnoveny drobné lesní potůčky. Ty byly v rámci předchozího odvodňování zavedeny do lesa, během revitalizace pak byla jejich voda nasměrována do soustavy nezablokovaných kanálů, které „vyživují“ močál. Obrovské rozměry odvodňovacích kanálů (místy 7 m šířky a více jak 2 m hloubky) si ve druhé etapě revitalizace vyžádaly použití techniky. \n\n"}
{"id": "1516239", "url": "https://cs.wikipedia.org/wiki?curid=1516239", "title": "Nový kalvinismus", "text": "Nový kalvinismus\n\nNový kalvinismus, též novo-kalvinismus, řidč. i neokalvinismus je současným hnutím v rámci konzervativního evangelikalismu, jež se snaží oživit doktríny reformačního kalvinismu (zejména v oblasti soteriologie) a kontextualizovat je do reality 21. století.\n\nZrod nového kalvinismu je spojován s konferencí \"Together for the Gospel\", která se konala roku 2006 v Louisville. K osobnostem, které se řadí k uvedenému hnutí, patří např. John Piper, Mark Driscoll, Albert Mohler, R. C. Sproul, John MacArthur, Paul Washer či Michael Horton.\n\nNový kalvinismus není zcela sourodým hnutím. Od počátků vychází jak z presbyteriánské, tak baptistické tradice. Spojuje ho kalvinistická doktrína o spáse, jeho zastánci se však rozcházejí v učení o křtu, eschatologii, trvání charizmat či názorech na formy církevní správy. Je zpravidla konzervativní v etických otázkách (odmítá homosexuální soužití či interrupce, zastává komplementaritu rolí mužů a žen), klade důraz na bezchybnost Bible, je kritický k ekumenickým aktivitám s katolickou církví, k evangeliu prosperity a marketingovým strategiím v křesťanství. \n\nNový kalvinismus není jen záležitostí USA, ale významné pozice si získal např. v Brazílii. V České republice lze k novému kalvinismu řadit např. Český biblický institut v Kroměříži.\n\n"}
{"id": "1516243", "url": "https://cs.wikipedia.org/wiki?curid=1516243", "title": "The Norman Fucking Rockwell Tour", "text": "The Norman Fucking Rockwell Tour\n\nThe Norman Fucking Rockwell Tour (stylizováno jako The Norman Fucking Rockwell! Tour) je chystané páté koncertní turné americké zpěvačky Lany Del Rey na podporu jejího šestého studiového alba, Norman Fucking Rockwell (2019). Turné bylo ohlášeno 1. srpna 2019 a jeho začátek je plánován na 21. září téhož roku. První část turné se bude konat v Severní Americe a druhá část v Evropě.\n"}
{"id": "1516244", "url": "https://cs.wikipedia.org/wiki?curid=1516244", "title": "Sympathy for the Devil (film)", "text": "Sympathy for the Devil (film)\n\nSympathy for the Devil (původně One Plus One) je dokumentární film režiséra Jeana-Luc Godarda z roku 1968. Film je výpovědí o specifické kultuře z konce 60. let dvacátého století. Drogy, beatlemánie, boje za lidská práva, za svobodu, za mír. Bouřlivé intelektuálské diskuse, nekompromisní politické proudy a hlavně rock'n'roll. Godard zkomponoval autentické obrazy s uměleckými výjevy a fikce se tak prolíná s realitou. The Rolling Stones jsou zároveň zachyceni při natáčení svého alba \"Beggars Banquet\" v čele s hitem \"Sympathy for the Devil.\" Film byl v roce 2018 digitálně zremasterován.\nFilm dokumentuje nahrávací sessions skupiny The Rolling Stones při nahrávání alba \"Beggars Banquet.\" Ve filmu je také k vidění vývojová fáze skladby \"Sympathy for the Devil\", která se ve filmu od původní akustické verze jako jakési základní „\"kostry\"“ skladby postupně mění k rychlejší a rychlejší podobě do finální podoby v rytmu samby. Jako filmová vsuvka jsou ve snímku obsaženy záběry uměleckých výjevů s herci představující protestanty za lidská práva apod.\n\n"}
{"id": "1516245", "url": "https://cs.wikipedia.org/wiki?curid=1516245", "title": "Coppa Italia 2014/15", "text": "Coppa Italia 2014/15\n\n\"Zápasy byly na programu 10. srpna 2014.\n\n\n\"Zápasy byly na programu 16. - 17. srpna 2014.\n\n\"Zápasy byly na programu 21. - 24. srpna 2014.\n\n\"Zápasy byly na programu 2. - 4. prosince 2014.\n\n\"Zápasy byly na programu 13. - 22. ledna 2015.\n\n\"Zápasy byly na programu 27. ledna - 4. února 2015.\n\n\"Zápasy č. 1 byly na programu 4. - 5. března 2015, zápasy č. 2 byly na programu 7. - 8. dubna 2015.\n\n"}
{"id": "1516259", "url": "https://cs.wikipedia.org/wiki?curid=1516259", "title": "Bill Peet", "text": "Bill Peet\n\nBill Peet (29. ledna 1915 Grandview, Indiana, USA – 11. května 2002 Studio City, Kalifornie, USA) byl americký ilustrátor, scenárista a animátor Walt Disney Animation Studios. \n\nK Disneymu nastoupil v roce 1937 a stihl ještě závěrečné práce na \"Sněhurce\". Postupem času dostával více práce a ve studiu setrval až do přípravy \"Knihy džunglí\" (1967), kdy ho umělecké spory s Waltem Disneym přiměly k odchodu. Poté se věnoval psaní a ilustrování dětských knih.\n\n"}
{"id": "1516262", "url": "https://cs.wikipedia.org/wiki?curid=1516262", "title": "Hodinářův učeň", "text": "Hodinářův učeň\n\nHodinářův učeň je filmová pohádka z roku 2019, kterou napsala a režírovala Jitka Rudolfová. Snímek vznikl v české a slovenské koprodukci a jeho vznik také podpořili Státní fond české kinematografie, Jihomoravský filmový nadační fond a Audiovizuálny fond. Natáčení probíhalo například na Panské skále, na zámku Lednice, v Beskydech, Doksanech nebo na zámku Uherčice u Znojma. \n\nHlavní role ztvárnili Michal Balcar, Dana Droppová, Jana Plodková, Viktor Preiss, Václav Neužil a Jaroslav Plesl. Oficiální premiéra v českých kinech proběhla dne 15. srpna 2019.\n\n\n"}
{"id": "1516264", "url": "https://cs.wikipedia.org/wiki?curid=1516264", "title": "Vasilij Ždanov", "text": "Vasilij Ždanov\n\nVasilij Ivanovič Ždanov (Василий Иванович Жданов, * 12. ledna 1963 Zalomnoje) je bývalý reprezentant Sovětského svazu a Ukrajiny v silniční cyklistice. \n\nPochází z venkovské rodiny, závodní cyklistice se začal věnovat až v patnácti letech. Vystudoval tělovýchovný institut v Charkově a závodil za armádní tým. Získal titul zasloužilý mistr sportu.\n\nZvítězil na mistrovství světa v silniční cyklistice v roce 1985 v Giavera del Montello v časovce družstev na 100 km, kde sovětský tým vytvořil rekord šampionátu. Startoval v této disciplíně také na LOH 1988, kde sovětský tým skončil až sedmý. Vyhrál Memoriál poručíka Skopenka 1983, Kolem SSSR 1986, Milk Race 1988 a Circuit des Ardennes 1988, na Tour de Normandie skončil v roce 1988 druhý. Třikrát byl mistrem SSSR v časovce družstev a dvakrát v časovce dvojic. Na Závodě míru byl ve vítězném družstvu v letech 1985 a 1986, v klasifikaci jednotlivců obsadil v roce 1985 17. místo, v roce 1986 9. místo a v roce 1987 33. místo. V roce 1987 jel po vítězství v prologu dva dny ve žlutém trikotu vedoucího jezdce. \n\nV roce 1989 přestoupil do italského profesionálního týmu Alfa Lum, startoval na Tour de France (148. místo 1990 a 121. místo 1991), Giro d'Italia (80. místo 1989) i Vuelta a España (99. místo 1989, 88. místo 1991). V roce 1992 ukončil kariéru, byl hlavním trenérem ukrajinské cyklistické reprezentace a šéfem sportovního odboru charkovské radnice, od roku 2011 působí ve vedení týmu Lampre-Merida. \n\n"}
{"id": "1516268", "url": "https://cs.wikipedia.org/wiki?curid=1516268", "title": "NGC 3918", "text": "NGC 3918\n\nNGC 3918 je planetární mlhovina v souhvězdí Kentaura s magnitudou 8,1.\nOd Země je vzdálená přibližně 4 900 světelných let.\nPrvní tuto mlhovinu pozoroval James Dunlop kolem roku 1826,\nale popsal ji pouze jako „hezkou modrou hvězdu“, takže je za jejího objevitele považován John Herschel, který ji zaznamenal 3. dubna 1834\na správně ji popsal jako planetární mlhovinu modré barvy. Ústřední hvězda mlhoviny má magnitudu 14,6 a okolní mlhovina je stará přibližně 3 000 let.\n\nMlhovina leží v jihozápadním výběžku souhvězdí Kentaura, 3,5° severozápadně od hvězdy Decrux (δ Cru) ze sousedního souhvězdí Jižního kříže a dá se vyhledat i triedrem, ve kterém vypadá jako hvězda 8. magnitudy. Známá mlhovina Carina leží 6° směrem na jihozápad od NGC 3918.\n\n\n"}
{"id": "1516273", "url": "https://cs.wikipedia.org/wiki?curid=1516273", "title": "Koca Mustafa Paša", "text": "Koca Mustafa Paša\n\nKoca Mustafa Paša (?–1512) byl osmanský státník. V letech 1511–12 byl také velkovezírem Osmanské říše. Původem byl z Řecka. \n\nSvou politickou kariéru začal jako \"kapıcıbaşı\", tedy jako správce komnat paláce Topkapi. V této funkci se také účastnil státních slavností a zasedání vládní rady. Velkovezírem se stal krátce před koncem vlády sultána Bajezida II. a v roce 1512 byl popraven. V Istanbulu nechal dva byzantské chrámy přestavět na mešity, které poté byly pojmenovány po něm. \n"}
{"id": "1516274", "url": "https://cs.wikipedia.org/wiki?curid=1516274", "title": "Harlingen", "text": "Harlingen\n\nHarlingen () je přístavní město na pobřeží Severního moře (Waddenzee) v nizozemské provincii Frísko. Město má dlouhou rybářskou a obchodní tradici a obývá je 15 285 obyvatel (2017). Harlingen obdrželo městská práva v roce 1234.\n\nVe městě se narodil nizozemský mořeplavec Maarten Gerritsz Vries a rychlobruslař Jan Ykema.\n\n\nVe městě je do moře zaústěn \"van Harinxmův kanál\", ve městě se nacházejí dva přístavy – Severní (\"Noorderhaven\") a Jižní (\"Zuiderhaven\"). Z města vyplouvají trajekty na ostrovy Vlieland a Terschelling. Ve městě se nacházejí dvě železniční stanice – \"Harlingen\" a \"Harlingen Haven\" (v přístavu) – na trati, která spojuje Harlingen s hlavním městem provincie, Leeuwardenem a Franekerem. S těmito městy (a dále i s celým jihem Nizozemska) propojuje Harlingen i dálnice A31.\n\n"}
{"id": "1516275", "url": "https://cs.wikipedia.org/wiki?curid=1516275", "title": "Chov levharta mandžuského v Zoo Praha", "text": "Chov levharta mandžuského v Zoo Praha\n\nChov levharta mandžuského v Zoo Praha patří k nejtradičnějším chovům šelem v celé historii zoo. Pražský chov se řadí mezi nejvýznamnější mezi světovými zoologickými zahradami. Na konci roku 2000 byl čistokrevný levhart mandžuský chován pouze v šesti zoo světa v počtu 19 jedinců, z toho pět v Praze.\n\nV Zoo Praha je tento poddruh chován s přestávkami od počátku 60. let 20. století. V roce 1961 byl jako první přivezen samec Miška, jenž byl dovezen z Ruska, z volné přírody. Následující chov a odchovy ovšem trpěly tím, že mláďata byla kříženci, nejednalo se tak o čistokrevné levharty mandžuské. V roce 1968 se totiž podařilo získat ze Zoo Tallinn samici Kateřinu, ale ukázalo se, že nejde o levharta mandžuského, nýbrž zřejmě levharta čínského. Miška uhynul v červnu 1976. Téhož roku byli přivezeni Tristan a Isolde, narození v Zoo Frankfurt v Německu.\n\nSoustavnější chov se datuje od roku 1992. Tehdy byla v souvislosti s novým pavilonem kočkovitých šelem přivezena hned čtyři zvířata. Samice Silka a samec Argony, dvojčata narozená v maďarské Zoo Szeged, starý samec ze Zoo Frankfurt a ze Zoo Lipsko samec Argun, rovněž narozený v Zoo Frankfurt. V letech 1992 a 1993 pak ještě byly díky tehdejšímu řediteli Zoo Praha Bohumilu Královi dovezeny dvě mladé samice Koryo a Kuli z Korey, což znamenalo významné genetické obohacení chovu tohoto vzácného levharta v Evropě. Roku 1993 se podařilo získat ze Zoo Moskva k samicím samce, který pocházel také z Korey. Počet levhartů mandžuských v Zoo Praha tehdy dosáhl čísla sedm. Na konci roku 1993 byl levhart z Frankfurtu vrácen do své mateřské zoo. V roce 1994 byli odvezeni Argun a Silka do Zoo Kaunas v Litvě. Samec Argony, původem z maďarského Szegedu, jel za novou partnerkou do Oakhill Center poblíž Oklahoma City v USA. V roce 1995 se podařilo získat ještě dva čistokrevné samce. Ze Zoo Helsinky byl dovezen samec Aga Khan, narozený v Zoo Lipsko, a rovněž samec Shelti ze Zoo Tallinn, narozený v Zoo Moskva. Celkem tak bylo v letech 1992 až 1995 získáno pět čistokrevných levhartů mandžuských. Na jaře 1996 došlo k prvnímu porodu. Mládě páru Kuli a Aga Khan se však nepodařilo odchovat.\n\nPrvní čistokrevná mláďata byla odchována v roce 1997 párem skládajícím se ze samice Kuli a samce Sheltiho. Jednalo se o Bogana a Borinu, tedy samce a samici. Roku 1999 přišel na svět samec pojmenovaný Plaváček, první mládě chovného samce Daniela. Na konci roku 2000 zoo chovala šest levhartů mandžuských.\n\nPočátek roku začal úhynem starého kocoura Sheltiho. V březnu 2001 se však také narodil sameček Edward, který byl v roce 2019 převezen do Zoo Olomouc. Jedná se o poslední Sheltiho mládě. V květnu 2001 se pak ještě narodila dvě mláďata v Zoo Olomouc, která byla počata v Praze. Rodiči těchto mláďat byli Daniel a samice Atas, která byla v Zoo Praha jen krátce a porodila až v Zoo Olomouc. \n\nPřehled jedinců chovaných v červenci 2005, v době otevření současné expozice:\n\n\n25. listopadu 2013 se narodila trojčata. Úspěšného odchovu tehdy bylo dosaženo po třinácti letech. Rodiči dvou samců a jedné samice byli tehdy tříletá samice Khanka a čtyřletý samec Kirin (narozen roku 2009 v Zoo Ústí nad Labem). Ke konci roku 2018 byl chován pár těchto zvířat. Kurátor Dr. Pavel Brandl je členem komise evropského záchovného programu (EEP) pro tento poddruh. Do současnosti se podařilo odchovat sedm mláďat.\n\nLevhart mandžuský je k vidění v expozici v horní části zoo v rámci expozičního celku Severský les. K zahájení výstavby došlo 1. září 2004 a k dokončení v červnu 2005. Expozice byla následně slavnostně otevřena v sobotu 23. července 2005, a to za účasti zpěvačky a herečky Zory Jandové. Zpočátku expozici obývala pouze samice Koryo. Na vybudované zázemí a ubikaci navazuje expoziční voliéra se čtyřmi vodními plochami, přibližně obdélníková expozice nabývá rozměrů 11,2 x 17,8 m. Výška oplocení činí 5,5 m. Před výstavbou této expozice žili levharti mandžuští v pavilonu šelem v dolní části zoo.\n"}
{"id": "1516277", "url": "https://cs.wikipedia.org/wiki?curid=1516277", "title": "Kapıcıbaşı", "text": "Kapıcıbaşı\n\nOsmanský titul kapıcıbaşı označoval strážce bran paláce nebo strážce komnat. V počátcích Osmanské říše tento titul směl nosit pouze jeden pověřený člověk a jeho úřad obnášel více pracovních činností. Postupem času byly jednotlivé funkce odděleny a v 18. století se v říši vyskytovalo 150 osob nosících tento titul současně. Držitel tohoto titulu měl na starost hlídače bran (\"kapıcılar\") a sám také hlídal brány, předával zprávy a nařízení a vykonával popravy odsouzenců.\n\n"}
{"id": "1516278", "url": "https://cs.wikipedia.org/wiki?curid=1516278", "title": "Seznam sídel v Chorvatsku (D)", "text": "Seznam sídel v Chorvatsku (D)\n\nToto je seznam sídel v Chorvatsku začínajících na písmeno D.\n"}
{"id": "1516281", "url": "https://cs.wikipedia.org/wiki?curid=1516281", "title": "Gedo", "text": "Gedo\n\nGedo je správní region v Somálsku. Nachází se ve vnitrozemské části státu, hraničí na západě a severozápadě s Keňou (kraje Mandera a Wajir), na severu s Etiopií (Somálský stát), na východě s regiony Bakool a Bay, na jihovýchodě se Střední Džubou a na jihu s Jižní Džubou.\n\nRegion Gedo patří k největším v Somálsku, má rozlohu 85 389 km² a žije v něm okolo 3,8 milionu obyvatel. Administrativním centrem je Garbahare (asi 50 000 obyvatel) a největším městem je Bardera (asi 150 000 obyvatel). Většina obyvatel patří ke klanu Marehan, žije zde také bantuské etnikum Gabaweyn.\n\nVětšinu území zaujímá Somálská planina, nejvyšší horou je Humbaale (614 m n. m.). Hlavními řekami jsou Džuba a Dawa. Obyvatelé se věnují převážně pastevectví (velbloudi, ovce, kozy, koně) a zemědělství (kukuřice, čirok, sezam, brambory), okolí Bardery je hlavním producentem ovoce a zeleniny v Somálsku. Vzhledem ke své příhraniční poloze žije region také z obchodu. Ve městě Bardera sídlí univerzita Jamaacada Gedo, založená v roce 2008. Index lidského rozvoje má hodnotu 0,318 (rok 2017).\n\nZ Geda pocházel dlouholetý vládce Somálska Muhammad Siad Barre. Po jeho svržení nastala občanská válka v Somálsku, v níž oblast ovládli radikální islamisté, které v roce 1999 vyhnala etiopská armáda. Region Gedo je od roku 2011 formálně pod kontrolou autonomního státu Jubaland, o nadvládu však jednotky somálské vlády bojují s džihádistickými milicemi aš-Šabáb. Hlavní fáze bojů proběhla v letech 2011 a 2012, ale k menším srážkám dochází i nadále. V oblasti se pohybuje značné množství vnitřních uprchlíků a většina obyvatel trpí nedostatkem potravin a pitné vody.\n"}
{"id": "1516282", "url": "https://cs.wikipedia.org/wiki?curid=1516282", "title": "Seznam sídel v Chorvatsku (Đ)", "text": "Seznam sídel v Chorvatsku (Đ)\n\nToto je seznam sídel v Chorvatsku začínajících na písmeno Đ.\n"}
{"id": "1516285", "url": "https://cs.wikipedia.org/wiki?curid=1516285", "title": "Vladykové z Michalovic", "text": "Vladykové z Michalovic\n\nVladykové (rytíři) z Michalovic, původně český měšťanský rod ze Žatce povýšený v 16. století do stavu nižší šlechty. Užívali predikát \"z Michalovic\", který dříve náležel rodu pánů z Michalovic (větev Markvarticů), v té době již vymřelému.\n\nDne 14. září 1554 byl bratrům Bohuslavovi a Petrovi, žateckým měšťanům, udělen erb, roku 1571 pak byli přijati do stavu rytířského. Drželi statky na Žatecku, např. Rvenice, Nové Sedlo či Strupčice. V roce 1595 se připomíná Jan z Michalovic, jenž napadl rvenického školního mistra Šebestiána Milera.\n\nNejznámějším členem tohoto rodu byl Bohuslav z Michalovic (1565–1621), který byl v letech 1590–1611 místopísařem Království českého, 1612–1617 místokancléřem a během stavovského povstání 1618–1620 se stal jedním z třiceti stavovských direktorů. Po porážce na Bílé hoře byl v červnu na Staroměstském náměstí v Praze popraven. Jeho bratr Smil utekl do zahraničí a rodové majetky byly zkonfiskovány. Patrně v průběhu první poloviny 17. století rod vymřel.\n\n\n"}
{"id": "1516286", "url": "https://cs.wikipedia.org/wiki?curid=1516286", "title": "Knihovna s infocentrem MČ Praha-Kolovraty", "text": "Knihovna s infocentrem MČ Praha-Kolovraty\n\nKnihovna s infocentrem je organizační složkou Úřadu městské části Praha-Kolovraty. Informační centrum sídlí společně s Místní veřejnou knihovnou od 27. května 2002 v moderní budově v centru Kolovrat na adrese Mírová 20/54. Čtenáři knihovny si mohou vybrat z 10 tisíců titulů a desítky časopisů. Knihovní fond je pravidelně obnovován z rozpočtu městské části a z dotací Magistrátu hl.m. Prahy. \n\nKnihovna s infocentrem je zároveň komunitním centrem s pestrou nabídkou akcí pro všechny generace (vernisáže výstav profesionálních i amatérských výtvarníků a fotografů, literární večery, koncerty, besedy, přednášky, kurzy a také tradiční akce Vánoční a Velikonoční jarmark, Dětský den, Noc s Andersenem, Pasování prvňáčků na čtenáře, Kolovratský parník, Vítání dětí…)\n\nInformační centrum poskytuje služby pro občany i pro návštěvníky Kolovrat (kopírovací služby, internet zdarma, mapy, brožury, turistické vizitky). Knihovna s infocentrem je zároveň redakcí čtvrtletníku Kolovratský zpravodaj či informačního letáku Kolovratský měsíčník a spravuje také webové stránky městské části. Od listopadu 2017 nabízí novou službu - ověřování dokumentů (legalizace a vidimace).  \n\nNa správný chod knihovny dohlíží metodik Městské knihovny v Praze v rámci regionálních funkcí knihoven. \n\nOd roku 2017 je knihovna členem Svazu knihovníků a informačních pracovníků ČR (SKIP).\n\nMístní knihovna byla v Kolovratech zřízena v místní škole roku 1898 z iniciativy Sboru dobrovolných hasičů, který o tom rozhodl na své schůzi 26. listopadu 1899 v hostinci U Šlingrů. V záznamu jednací knihy sboru stojí: „Výbor uznávaje důležitost knihovny pro lid, jemuž dobrá kniha je potravou duševní, jednohlasně se usnesl, aby z pokladny věnováno účelu tomu deset zlatých na nakoupení knih. Provedení se ponechává na ten čas, až členské příspěvky budou složeny.“ První, kdo na vznik knihovny přispěl, byl sedlák Josef Lehovec, který daroval jeden zlatý. Dalších pět zlatých věnoval pod podmínkou, že jeho fotografie bude zdobit první stranu knihy, která o vzniku knihovny pojednává. Poté, co vstoupil v platnost zákon o obecních knihovnách (22. června 1919), kolovratští hasiči věnovali do fondu 150 knih českých klasiků.\n\nKnihovna nejdříve sídlila v budově Obecní školy v Mírové ulici. Prvním knihovníkem byl učitel Václav Hájek, pozdější ředitel školy. Na krátkou dobu byla knihovna přemístěna do domu manželů Sukových, Na Skále 210, kde o fond pečovala Josefa Suchomelová a později Vlasta Ševčíková. V roce 1959 se knihovna přestěhovala do nové hasičské zbrojnice, kde knihy získaly více místa. Slavnostního otevření 5. března 1959 se zúčastnil i spisovatel Václav Lacina. Knihovníkem a zároveň obecním kronikářem se stal Antonín Šarf. Poté ho vystřídal Jan Kolář, řídící učitel ve výslužbě z Lipan, který se svojí manželkou Věrou, také bývalou učitelkou, úroveň knihovny výrazně pozvedl.\n\nKnižní fond se postupně rozrůstal a prostory v hasičské zbrojnici začaly být těsné. Knihy byly v roce 1974 přestěhovány do místnosti v prvním patře nové víceúčelové budovy v ulici Na Parkáně. Rok poté byl knihovníkem jmenován Ladislav Halama, který rozšířil fond i půjčovní dobu. Po jeho smrti v roce 1994 ho vystřídal Miroslav Kvaš. Ten v knihovně působil se svou manželkou Zdeňkou až do roku 1997.\n\nV roce 1997 se knihovna opět stěhovala, protože bylo nutné uvolnit místo poštovnímu úřadu. Staronovým působištěm se stala místnost se samostatným vchodem v přístavbě tělocvičny, přimknuté k budově školy. Knihovna byla vybavena novými kovovými regály a počítačem. Knihovnicí byla jmenována Eva Černohorská, někdejší ředitelka Husovy knihovny v Říčanech. V roce 2001 byla knihovna připojena k internetu a klasické knižní lístky nahradil moderní knihovní systém Lanius. V této době se o knihovnu starala také Marcela Černá.\n\nVýznamným mezníkem je rok 2002, kdy knihovna získala důstojné prostory v moderní nadčasové budově postavené v místě bývalého hostince U Stárků. Od té doby sídlí pod jednou střechou společně s informačním centrem. Nová budova byla vyprojektována tak, aby vzhledem navazovala na původní statek a zároveň nenarušila okolní vesnickou zástavbu. Projekt významně podpořil bývalý starosta Kolovrat Ing. Marek Ovečka. Velkoryse navrženému prostoru od Ing. arch. Václava Maška dominuje pět galerií propojených samonosným schodištěm z oceli. Proskleným vrcholem „pyramidy“ nad schodištěm proniká denní světlo až do přízemí. Pestré hřbety knih na zadních stěnách galerií jsou důležitým estetickým prvkem interiéru. Otevřená variabilní hala v přízemí umožňuje pořádat nejen výtvarné výstavy, přednášky, besedy či literárně-hudební večery, ale lze ji proměnit i v taneční parket. \n\nInvenci autorů projektu ocení návštěvníci už při vstupu do Knihovny s infocentrem. Vchodové dveře jsou osazeny velkolepou vitráží se stylizovaným znakem Kolovrat, která je dílem Zuzany Krausové a Heleny Halové a vznikla v jejich ateliéru přímo v Kolovratech. Práce na této vitráži byla sponzorským darem městské části.\n\nKnihovna s infocentrem byla slavnostně otevřena 27. května 2002. Vedoucí byla jmenována Zdeňka Musilová, kterou v roce 2006 vystřídala ve funkci Blanka Oujezdská. Kromě let 2012 – 2014, kdy byla vedoucí Ing. Jana Novodvorská, vede Knihovnu s infocentrem dodnes. O rozvoj této instituce včetně doplňkových aktivit se zejména v počátcích zasloužil dlouholetý asistent Tomáš Bezouška. Po Evě Černohorské se knihovně krátce věnovaly Daniela Volešáková a Dagmar Walachová. Od roku 2015 je knihovnicí Petra Makúchová.\n\n\nKnihovna používá výpůjční systém Tritius, všechny svazky včetně zvukových nosičů jsou ve volném výběru. K dispozici je cca 10 tisíc titulů a desítka časopisů. Ve sníženém přízemí je dětské oddělení a část oddělení pro dospělé (naučná literatura, detektivky, životopisy, cestopisy). Beletrie je abecedně rozmístěna na galeriích ve vyšších patrech. V hale poblíž výpůjčního pultu je regál s časopisy a leporela s deskovými hrami (těch jsou tři desítky). Do roku 2020 se počítá s rozšířením dětského oddělení do přilehlých prostor, které dosud sloužily komerčním účelům.\n\nNabídka služeb:\n\n\nInfocentrum má otevřené dveře pro všechny návštěvníky, kteří do Kolovrat zavítají. Je pomyslnou vstupní bránou do této městské části i pro nově přistěhovalé obyvatele.\n\nNabídka služeb:\n\n\nKnihovna s infocentrem organizuje řadu vlastních knihovnických akcí a spolupracuje s místními organizacemi při přípravě větších kulturně-společenských akcí.\n\n\n"}
{"id": "1516294", "url": "https://cs.wikipedia.org/wiki?curid=1516294", "title": "Křemencova", "text": "Křemencova\n\nKřemencova ulice (dříve také Skřemenná nebo Poštovní ulice) se nachází na Novém Městě v Praze 1 v dřívější vsi Opatovické, a to mezi ulicemi V jirchářích a Myslíkovou. Název Křemencova pochází po Velíku Křemenci, který zde měl v 15. století dům zvaný Medulánský po starším majiteli, potom pojmenovaný Na Košících a U Fáfů. Zhruba ve dvou třetinách její 260metrové délky ji kolmo protíná ulice Opatovická. Ve středověku se jednalo o ulici jirchářskou, neboli ulici, kde byla zpracovávána kůže pomocí síranů. V období vydání císařských map stabilního katastru ulice nesla název Poštovská (v Čechách měření proběhlo v letech 1826–1830 a 1837–1843). \n\nMezi nejvýznamnější objekty nacházející se v této ulici patří dům čp. 179/12 – bývalé reálné gymnázium a čp. 183/9 a 1651/11 – pivovar s pivnicí U Fleků.\n\nPrvní české reálné gymnázium (později Masarykovo) bylo založeno 7. října 1871, ale na Křemencovu se přestěhovalo až roku 1894 z důvodu nevyhovujících prostor v dřívějších objektech v Revoluční čp. 17 a ve Spálené čp. 24. Gymnázium „přežilo“ obě světové války, ale po nástupu komunismu bylo zrušeno a do budovy se nastěhoval Armádní umělecký sbor a po něm v roce 1952 průmyslová škola chemická.\nStavební náklady byly vyčísleny na 260 188 zl. a původně se jednalo o budovu třípodlažní s břidlicovou střechou a v celém objektu byl zřízen vodovod na říční vodu. Škola měla také plynové osvětlení. Z původního projektu se ale nezrealizovala stavba zadního příčného křídla, kde měly být nad sebou umístěny tělocvična a kaple. \n\nMezi význačné absolventy patří například malíř Antonín Slavíček, spisovatelé Vladislav Vančura, Jiří Voskovec a Jan Werich, nebo skladatel J. B. Foerster. Avšak reálné gymnázium v Křemencově ulici se nejvíce zapsalo do veřejného povědomí svým kulturním odkazem, jelikož v jeho zdech přišlo na svět roku 1920 avantgardní uskupení Devětsil.\n\nNa místě gymnázia dříve stál dům knížete Karla Schwanzerberga, předka dnešního stejnojmenného politika.\n\nPivovar s pivnicí „U Fleků“ (dříve U Domažlíků, Na Křemenci, U Dvou strak) je jeden z nejznámějších a nejstarších českých pivovarů. První zmínka o existenci pochází již z roku 1499. Na začátku 17. století dům patřil Matěji Vranovci, který byl ale donucen odejít z náboženských důvodů a dům byl tak postoupen jeho švagru Janu Ulrichovi. Po bitvě na Bílé hoře byl ale dům zkonfiskován tehdejší majitelce Kateřině Ulrichové. Roku 1762 dům zakoupil Jakub Flekovský, jehož jméno nese pivovar dodnes. V 19. století pak objekt patřil rodině Pštrossových, za jejichž správy dosáhl pivovar dnešního rozsahu. \nV interiéru se nacházejí nápisy od L. Nováka, a to v rytířské síni a větší šenkovně. Od roku 1902 zde hrál loutkové divadlo Klub vlasteneckých přátel dr. Paříka z Třebenic.\nRoku 1911 zde pak parta chorvatských studentů vracející se z derby pražských „S“ založila chorvatský fotbalový klub HNK Hajduk Split.\n\nV Křemencově ulici bydlel i JUDr. Alois Rašín, a to v domě č. 1647.\n\nUlice Křemencova má podle legendy i svoje strašidlo. Prý zde dvakrát týdně o půlnoci projede černý kočár tažený čtyřmi koňmi od Vyšehradu a ztrácí se V jirchářích. Není prý slyšet dusot kopyt a v kočáru sedí duch mlynáře, jenž kdysi nakradl spoustu peněz a někde je zakopal. Nedojde pokoje, dokud se tyto peníze nenajdou a nepoužijí k dobrému užitku.\n"}
{"id": "1516299", "url": "https://cs.wikipedia.org/wiki?curid=1516299", "title": "Martinsyde F.1", "text": "Martinsyde F.1\n\nMartinsyde F.1 byl britský dvouplošný dvoumístný stíhací letoun vyrobený v době první světové války firmou Martinsyde Limited. Vznikly pouze dva prototypy.\n\nTyp F.1 byl navržen jako těžký stíhací letoun pro Royal Flying Corps a po konstrukční stránce se jednalo o rozměrný dvouplošník poháněný dvanáctiválcovým vidlicovým motorem Rolls-Royce Mk.III o výkonu 250 hp (186 kW) v tažném uspořádání. Osádka seděla v otevřených kokpitech tandemového uspořádání, neobvyklým prvkem konstrukce bylo umístění pozorovatele v předním a pilota v zadním stanovišti. V centroplánu horního křídla byl obdélníkový výřez, umožňující pozorovateli výstřel z kulometu směrem vzad. V červenci 1917 typ prošel zkouškami v Martlesham Heath, kde prokázal dobré letové charakteristiky, ale rozmístění osádky bylo podrobeno kritice. Sériová výroba typu nebyla objednána, a jediný dokončený prototyp byl až do konce války užíván Royal Aircraft Factory ve Farnborough.\n\nÚdaje dle\n\n\n\n\n\n"}
{"id": "1516301", "url": "https://cs.wikipedia.org/wiki?curid=1516301", "title": "Franz Joseph Aumann", "text": "Franz Joseph Aumann\n\nFranz Joseph Aumann, česky také František Josef Aumann (24. února 1728 Traismauer – 30. března 1797 Sankt Florian), byl rakouský skladatel.\n\nFranz Josef Aumann byl synem ředitele školy a varhaníka. Než začal mutovat, zpíval ve stejném vídeňském pěveckém sboru jako Michael Haydn a Johann Georg Albrechtsberger, skladatelé, s nimiž si později v životě měnil partitury. S ohledem na tyto směny není překvapivé, že část jeho hudby byla nesprávně přiřazena Haydnovi. Dále například jeho \"Missa Profana\", satirizující koktání a špatný zpěv ředitele školy, byla dříve přičítána Wolfgangu Amadeovi Mozartovi.\n\nVe Vídni absolvoval lekce basso continuo s Giovanni Boogem. V roce 1753 vstoupil do kláštera řádu augustiniánů v městečku Sankt Florian a v podstatě v něm zůstal po zbytek svého života. V roce 1755 ze byl jmenován regenschorim a v roce 1757 vysvěcen na kněze. Občas mše jako duchovní sloužil, ale především spoustu mší napsal. S obzvláštní láskou a péčí se věnoval péči o duchovní a světskou hudbu v klášteře a prostřednictvím četných skladeb uplatnil dalekosáhlý vliv na rakouskou církevní hudbu.\n\nPsal především církevní hudbu, která stále obsahuje prvky barokní hudby. Zkomponoval mimo jiné 38 mší, 12 rekviem, 29 žalmů, 25 magnificátů, 22 offertorií, 10 litanií, 8 responsorií, 7 nešpor, 4 oratoria, moteta. Byl také autorem světské hudby, včetně 3 symfonií, 2 singspielů, 25 serenád, divertiment, suit, kánonů, písní. Svou hudbou byl pod vlivem benátské a neapolské školy i vídeňských klasiků. Ještě v 19. století byl známý a vysoce ceněný, později z velké části upadl do zapomnění.\n\nAumannova hudba tvořila po 19. století velkou část repertoáru v Sankt Florianu a Anton Bruckner tento zdroj využil pro studium kontrapunktu. Bruckner se hodně soustředil na Aumannova vánoční responsoria a \"Ave Maria\" \"D dur\". Bruckner, který obdivoval Aumanna nejen pro jeho hluboký kontrapunkt, ale především měl rád Aumannovu barevnou harmonii, přidal v roce 1879 k jeho orchestraci \"Ecce quomodo moritur justus\" a \"Tenebrae factae sunt\" doprovod tří pozounů.\n\nCírkevní skladby Franze Josefa Aumanna se dochovaly v Čechách a na Moravě, např. v katedrále sv. Víta v Praze, Strahovském klášteře, Kuksu, Roudnici nad Labem a v Kroměříži.\n\n\n\n"}
{"id": "1516302", "url": "https://cs.wikipedia.org/wiki?curid=1516302", "title": "Seznam sídel v Chorvatsku (E)", "text": "Seznam sídel v Chorvatsku (E)\n\nToto je seznam sídel v Chorvatsku začínajících na písmeno E.\n"}
{"id": "1516305", "url": "https://cs.wikipedia.org/wiki?curid=1516305", "title": "Saint-Omer-Capelle", "text": "Saint-Omer-Capelle\n\nSaint-Omer-Capelle je francouzská obec v departementu Pas-de-Calais v regionu Hauts-de-France. Žije zde obyvatel.\n\nObec leží na severozápadě departementu Pas-de-Calais. \n\n\"Počet obyvatel\"\n"}
{"id": "1516308", "url": "https://cs.wikipedia.org/wiki?curid=1516308", "title": "Hexamidin", "text": "Hexamidin\n\nHexamidin (systematický název 4,4'-[hexan-1,6-diylbis(oxy)]dibenzenkarboximidamid) je antiseptikum a dezinficiens.\n\nPoužívá se především ve formě diisethionátové soli, která je lépe rozpustná ve vodě než dihydrochlorid. Právě dihydrochlorid hexamidinu byl poprvé syntetizován a patentován jako trypanocid (přípravek k hubení trypanozom) v roce 1939 pro britskou firmu May & Baker. V 90. letech 20. století byly objeveny jeho amébicidní vlastnosti.\n\nPřesný mechanismus biocidního účinku není znám, ale předpokládá se, že je podobný jako u kvartérních amoniových sloučenin a je založen na vazbě na záporně nabité lipidové membrány patogenů.\n\nHexamidin a jeho kratší příbuzný, propamidin, se používají jako antiseptika a konzervanty v léčivech a kosmetických přípravcích. Používají se zejména pro povrchovou léčbu akantamébiázy (akantamébové keratitidy).\n"}
{"id": "1516310", "url": "https://cs.wikipedia.org/wiki?curid=1516310", "title": "Western &amp; Southern Open 2019 – ženská čtyřhra", "text": "Western &amp; Southern Open 2019 – ženská čtyřhra\n\nŽenská čtyřhra Western & Southern Open 2019 probíhala ve druhé polovině srpna 2019. Do deblové soutěže cincinnatského tenisového turnaje hraného na tvrdém povrchu nastoupilo dvacet osm dvojic. Obhájcem titulu byl česko-ruský pár Lucie Hradecká a Jekatěrina Makarovová, jehož členky nestartovaly společně. Makarovová do turnaje nezasáhla pro zranění.\n\nBarbora Strýcová a Kristina Mladenovicová vstoupily do turnaje jako soupeřky o post světové jedničky žebříčku WTA ve čtyřhře. Mladenovicová ztratila příležitost vystřídat na čele figurující Strýcovou vyřazením ve čtvrtfinále.\n\nVítězem se stal osmý nasazený, česko-slovinský pár Lucie Hradecká a Andreja Klepačová, který ve finále zdolal německo-nizozemské turnajové pětky Annu-Lenu Grönefeldovou s Demi Schuursovou po dvousetovém průběhu 6–4 a 6–1. Obě šampionky si do žebříčku WTA připsaly 900 bodů a získaly premiérovou společnou trofej. Hradecká vybojovala dvacátý třetí deblový titul na okruhu WTA Tour, respektive třetí na Cincinnati Masters, a pro Klepačovou to bylo sedmé takové turnajové vítězství.\nČtyři nejvýše nasazené páry obdržely volný los do druhého kola.\n"}
{"id": "1516312", "url": "https://cs.wikipedia.org/wiki?curid=1516312", "title": "A vy lynčujete negry", "text": "A vy lynčujete negry\n\n„A vy lynčujete negry“ (rusky: „А у вас негров линчуют“, \"A u vas něgrov linčujut\") a později „A vy věšíte černochy“ jsou fráze satirizující reakce sovětské propagandy na americkou kritiku porušování lidských práv. Používání frází, jako jsou tyto, je příkladem taktiky \"tu quoque\" a bylo pokusem odrážet kritiku Sovětského svazu odkazováním na rasovou diskriminaci a lynčování v USA.\n\nSovětská média často poukazovala na rasovou diskriminaci, finanční krizi a nezaměstnanost ve Spojených státech, což bylo prezentováno jako selhání kapitalistického systému, které bylo odstraněno komunismem. Na lynčování Afroameričanů bylo nahlíženo jako na kostlivce ve skříni USA, což Sověti využívali jako formu rétorické munice v případech, kdy jim byla vytýkána jejich vlastní ekonomická a společenská selhání. Používání fráze zaznamenalo rozmach v 60. letech 20. století v rámci studené války. Po pádu Sovětského svazu v roce 1991 se fráze rozšířila jako odkaz na ruskou taktiku informační války. V Rusku se pak rozšířila jako kritika jakékoli formy politiky USA.\n\nBývalý český prezident a spisovatel Václav Havel zařadil frázi mezi „často uctívané demagogické triky“. Magazín \"The Economist\" ji popsal jako formu whataboutismu, která se podle něj masově rozšířila po rozpadu SSSR. Kniha \"Exit from Communism\" autora Stephena Richardse Graubarda popisuje, že symbolizuje odklon od reality. Michael Dobson ji srovnává s idiomem „the pot calling the kettle black“ (\"hrnec říká konvici, že je černá\") a označuje ji za oblíbený případ \"tu quoque\". Konzervativní magazín \"National Review\" frázi označuje za „hořkou pointu sovětské éry“ a poznamenává, že „na tento vtip existuje milion studenoválečných variací“. Liberální izraelské noviny \"Ha'arec\" popisují použití fráze jako formu sovětské propagandy. Britský liberální politický web \"Open Democracy\" frázi označuje jako „nejlepší příklad whataboutismu“. Elizaveta Gaufman ve své práci Bezpečnostní hrozby a veřejné vnímání popisuje idiom jako nástroj, který obrací něčí argument proti němu.\n"}
{"id": "1516320", "url": "https://cs.wikipedia.org/wiki?curid=1516320", "title": "Daniel Mayer-Zajíc", "text": "Daniel Mayer-Zajíc\n\nDaniel Mayer-Zajíc, narozený jako Daniel Mayer, křtěný Daniel Florián (24. dubna 1885 Lovosice – 14. listopadu 1914 Barcelona) byl český malíř.\n\nNarodil se v Lovosicích v početné rodině obchodníka s obilím Daniela Mayera a jeho ženy Johany, roz. Zajícové. Od mládí byl vychováván svou matkou Johanou, nadanou hudebnicí, k lásce k umění a hudbě. Jeho mladší bratr Jan, byl později architektem, žákem prof. J. Kotěry. Daniel v mládí často pobýval v Libochovicích u svého dědečka, kupce Daniela Mayera, který zachránil pozůstalost J. E. Purkyně.\n\nPo absolvování základního a patrně i středního vzdělání studoval malířství na Umělecko-průmyslové škole v Praze u prof. J. Schikanedra. V roce 1908 si v Praze na Letné zařídil atelier, v němž se scházeli tehdejší pražští malíři a literáti. Kolem malíře Daniela Mayera se vytvořila skupinka několika žáků Umělecko-průmyslové školy, kteří vyznávali duchovní romantismus a nazývali se „Mayer-klub“. Za svůj vzor měli mystiky, sochaře Františka Bílka a malíře Felixe Jeneweina. Ke skupině patřili např. Augusta Nekolová-Jarešová, M. Klusáčková, M. Vařechová a několik dalších. Mayer si záhy připojil druhé jméno \"\"Zajíc\"\", jednak na památku své matky a jednak proto, aby se odlišil od několika současných výtvarníků téhož jména. Byl po řadu předválečných let předsedou Výtvarného odboru Umělecké besedy a stal se brzy oblíbeným umělcem, jeho obrazů se však mnoho nedochovalo.\n\nTěsně před vypuknutím první světové války odjel do Paříže, aby zkonfrontoval svou tvorbu s cizinou a poučil se o nových trendech v malířství. Nestačil se ale včas vrátit do vlasti a jakožto cizinec, příslušník nepřátelského Rakousko-Uherského císařství, byl v roce 1914 internován v zajateckém táboře. Následně byl převezen do Katalánska, kde dne 14. listopadu 1914 v Barceloně na následky internace a tyfu zemřel.\n\n\n\n\n"}
{"id": "1516325", "url": "https://cs.wikipedia.org/wiki?curid=1516325", "title": "Eparchie Santa María del Patrocinio en Buenos Aires", "text": "Eparchie Santa María del Patrocinio en Buenos Aires\n\nEparchie Santa María del Patrocinio en Buenos Aires je eparchie ukrajinské řeckokatolické církve, nacházející se v Argentině.\n\nEparchie zahrnuje všechny věřící ukrajinské řeckokatolické církve, kteří se nacházejí na území Argentiny.\n\nEparchiálním sídlem je město Buenos Aires, kde se také nachází hlavní chrám - Katedrála Nuestra Señora del Patrocinio (Pokrov).\n\nRozděluje se do 17 farností. K roku 2017 měla 120 000 věřících, 22 eparchiálních kněží, 5 řeholních kněží, 1 trvalého jáhna, 15 řeholníků a 79 řeholnic.\n\nDne 9. února 1968 byl bulou \" Ucrainorum fidelium\" papeže Pavla VI. zřízen apoštolský exarchát Argentina.\n\nDne 24. dubna 1978 byl exarchát bulou \"Cum praeterito\" papeže Pavla VI. povýšen na eparchii.\n\n\n"}
