{"id": "1481028", "url": "https://cs.wikipedia.org/wiki?curid=1481028", "title": "Thomas Beecham", "text": "Thomas Beecham\n\nThomas Beecham (29. dubna 1879, St Helens – 8. března 1961, Londýn) byl anglický dirigent.\n\nThomas Beecham se narodil v bohaté průmyslnické rodině. Vystudoval na Wadham College na Oxfordské univerzitě. Začínal jako klavírista, v roce 1899 začal kariéru dirigenta. Rodinné bohatství využil k financování opery v Covent Garden, od roku 1910 až do začátku druhé světové války ji řídil a uvedl v ní řadu britských premiér děl Richarda Strausse. Se svým mladším kolegou Malcolmem Sargentem založil v roce 1932 Londýnský filharmonický orchestr. Ve čtyřicátých letech pracoval tři roky ve Spojených státech, kde byl hudebním ředitelem Seattle Symphony a dirigoval v Metropolitní opeře. Roku 1946 založil Royal Philharmonic Orchestra a až do roku 1961 byl jeho šéfdirigentem.\n"}
{"id": "1481035", "url": "https://cs.wikipedia.org/wiki?curid=1481035", "title": "Metody elementární technické analýzy", "text": "Metody elementární technické analýzy\n\nMetody elementární technické analýzy se skládají ze tří hlavních analýz, a to z Analýzy absolutních ukazatelů, Analýzy rozdílových ukazatelů a rozsáhle Analýzy poměrových ukazatelů. Metoda elementární technické analýzy využívá pro výpočty základní aritmetické operace a vyšší metody finanční analýzy využívají metody založené na složitějších matematických postupech a myšlenkách. Využití těchto všech metod vcelku zobrazují komplexní finanční rozbor hospodaření podniku.\n\nAnalýza se člení na horizontální analýzu a vertikální analýzu. Tato analýza sleduje změny absolutní hodnoty ukazatelů v čase a také jejich relativní (procentní) změny.\n\nSlouží ke zhodnocení postupného vývoje hodnot v čase a změň daných ukazatelů (náklady, tržby, zisk, aktiva, pasiva, CF z provozní činnosti, CF z finanční činnost, CF z investiční činnosti atd.), díky kterým může finanční analytik detailně zhodnotit průběh změn významných finančních položek.\nDle Scholleové lze horizontální analýzu provádět dvěma základními způsoby, kde sledujeme:\n\nRozdílová analýza je vhodnější pro menší podniky s neustálenou strukturou majetku, protože při využití podílové analýzy může dojít k zanedbání veliké finanční částky oproti předchozímu období. Pro velké podniky je vhodnější podílová analýza, protože rozdílová analýza může při velikých částkách ztratit přehlednost z hlediska sledování vývoje.\n\nVertikální analýza poměřuje jednotlivé položky vnitřní struktury absolutních ukazatelů, aplikace této metody dále také umožňuje porovnání s ostatními podniky, které podnikají ve stejném oboru. Vertikální analýza má za úkol určit:\n\nAnalýza rozdílových ukazatelů používá převážně výkazy, které v sobě zahrnují tokové položky, jedná se o výkazy zisku a ztrát, výkazy cash flow. V případě analýzy oběžných aktiv u této metody se využijí i výkazy rozvahy. Rozdílové ukazatelé jsou také označovány jako fondy finančních prostředků. „Fond je chápán jako agregace (shrnutí) určitých stavových ukazatelů vyjadřujících aktiva nebo pasiva, resp. Jako rozdíl mezi souhrnem určitých položek krátkodobých aktiv a určitých položek krátkodobých pasiv (tzv. čistý fond).“\n\nUkazatel čistého pracovního kapitálu (ČPK) se užívá k výpočtu rozdílu mezi celkovými oběžnými aktivy a celkovými krátkodobými dluhy. Čím větší má podnik čistý pracovní kapitál, tím lépe by měl být schopen splácet své dluhy. V případě nenadálé události, která by vyžadovala vyšší výdaje peněžních prostředků, by měl ČPK také umožnit bezproblémové pokračování chodu podniku. To však závisí na obratovosti krátkodobých aktiv firmy i vnějších okolnostech, jako např. stabilita trhu, celní předpisy, konkurence aj. Pro výpočet čistého pracovního kapitálu existují dva způsoby výpočtu, a to manažerský způsob a investorský způsob.\n\nPro manažerský způsob výpočtu se využívá následující vzorec. Tento způsob výpočtu je chápán jako část oběžného majetku, který je financován dlouhodobým kapitálem. Tedy jaká část dlouhodobého kapitálu je vázána v oběžném majetku. Tento kapitál je využíván k hladkému průběhu hospodářské činnosti.\n\nČPK =oběžná aktiva-krátkodobé závazky\n\nInvestorský způsob výpočtu nám zobrazuje část dlouhodobého kapitálu, který je možno využít k úhradě oběžných aktiv, pomocí následujícího vzorce.\n\nČPK=dlouhodobá pasiva-dlouhodobý majetek\n\nČPK bychom měli jako míru likvidity používat pouze opatrně, protože oběžná aktiva obsahují i málo likvidní či dlouhodobě nelikvidní položky. Proto pro sledování okamžité likvidity byl navržen vzorec čistých pohotových prostředků (ČPP), který neobsahuje málo likvidní položky. Při přísnějším způsobu výpočtu likvidity se do pohotových peněžních prostředků zahrnuje pouze hotovost a peníze na účtech. Při méně přísným způsobu se může zahrnout do pohotových peněžních prostředků i peněžní ekvivalenty (např. šeky, směnky, krátkodobé cenné papíry, termínové vklady rychle likvidní atd.), tento ukazatel je snadno ovlivnitelný uskutečněním dřívějších plateb nebo naopak zdržením plateb. Okamžitě splatné závazky jsou všechny závazky splatné k aktuálnímu datu nebo starší.\n\nČPP =pohotové peněžní prostředky- okamžitě splatné závazky\n\nUkazatel čistý peněžně-pohledávkový finanční fond ukazuje kompromis neboli střední cestu mezi ČPK a ČPP. Dle Sedláčka lze analýzu změny likvidity u tohoto ukazatele provést následovně:\n\nČPPFF=oběžná aktiva-zásoby-pohledávky po splatnosti-krátkodobé závazky\n\nAnalýza poměrových ukazatelů patří k nejoblíbenějším a také k nejrozšířenějším metodám finanční analýzy. Ukazatelé poměrové analýzy zobrazují vzájemný vztah mezi dvěma a více absolutními ukazateli podle jejich podílu. Výpočtem těchto ukazatelů finanční analýza nekončí, ba naopak teprve začíná, protože díky ní získáme rychlý a nenákladný obraz o finančních charakteristikách zdraví podniku, která zachytí oblasti vyžadující hlubší analýzu. Mezi základní členění analýzy poměrových ukazatelů patří:\n\n\nUkazatel likvidity nám ukazuje, zda je podnik likvidní, tzn., jestli je schopný hradit své závazky, získat dostatek prostředků na provedení veškerých plateb potřebných pro chod podniku aj. Tento ukazatel poměřuje hodnotu, kterou je možno platit a hodnotu, co je potřeba zaplatit. Za nízké hodnoty likvidity může nedostatek zásob neboli nedostatek finančních prostředků. Příliš vysoké hodnoty způsobují snížení výnosu nebo znamenají nevhodné, nijaké investování přebytečných peněžních prostředků. Pro úspěšný rozvoj podniku a žádné zbytečné ohrožování chodu činností je třeba, aby krátkodobé dluhy byly hrazeny z takových položek, které jsou pro to určeny a aby nebyly využívány položky na jiné záležitosti, např. aby na uhrazování splátek úvěru nebyl prodán hmotný majetek.\n\nUkazatele likvidity rozlišujeme na:\n\nBěžná likvidita nám říká, kolikrát oběžná aktiva jsou vyšší než krátkodobé závazky, tj. kolikrát je podnik schopen uhradit své závazky u věřitelů v případě proměny všech oběžných aktiv. Doporučené hodnoty pro běžnou likviditu jsou 1.8 – 2,5, ale v současné době rychlého rozvoje se jedná už o větší zadržování majetku (Scholleová, 2012).\nBěžná likvidita je citlivá na strukturu zásob a včasné neuhrazení závazků, protože zásoby jsou obtížná likvidní aktiva, neboť nejdříve musejí být spotřebovány, přeměněny na výrobky a uhrazeny od odběratelů až po nějakém uplynutí měsíců.\nBěžná likvidita se vypočítá poměrem oběžných aktiv a krátkodobých závazků.\n\nBěžná likvidita = (oběžná aktiva)/(krátkodobé závazky)\n\nJe to upravený ukazatel výše zmíněné běžné likvidity o zásoby, v čitateli nadále zbývají peníze na bankovních účtech, pokladní hotovost, obchodovatelné cenné papíry, pohledávky po korekci opravnou položkou k pohledávkám. Je rozumné opravit čitatel i o nedobytné pohledávky, případně o pohledávky s pochybnou likviditou. Doporučené hodnoty pohotové likvidity by se měli pohybovat v rozmezí 1,0 – 1,5; ovšem záleží i na typu činnosti podniku, strategii apod. Hodnoty pohotové likvidity by měly mít růstový trend, což vyjadřuje zlepšování platební schopnosti.\n\nPohotová likvidita= ((oběžná aktiva-zásoby))/(krátkodobé závazky)\n\nUkazatel okamžité likvidity vyjadřuje schopnost podniku hradit právě splatné dluhy (Sedláček, 2001). Vypočítá se jako poměr finančního majetku a krátkodobých závazků. Mezi finanční majetek patří peníze v hotovosti, peníze na účtech a krátkodobé obchodovatelné cenné papíry. Doporučená hodnota okamžité likvidity je v rozmezí 0,2 – 0,5.\n\nOkamžitá likvidita = (finanční majetek)/(krátkodobé závazky)\n\nUkazatel rentability nám zobrazuje celkovou efektivnost, jak je společnost schopna dosahovat zisku z investovaného kapitálu a jak dokáže vytvářet nové zdroje. Tento ukazatel bude především nejvíce zajímat akcionáře a potenciální investory, avšak i pro ostatní skupiny má tento ukazatel svůj nesporný význam. Rentabilita se obecně vypočítá poměrem zisku k částce vloženého kapitálu. Pro finanční analýzu jsou tři nejdůležitější kategorie zisku. Mezi tyto kategorie patří:\nRentabilitu můžeme zjišťovat podle následujících ukazatelů:\n\n„ROA je klíčovým měřítkem rentability. Poměřuje zisk podniku s celkovými vloženými prostředky bez ohledu na to, zda byl financován z vlastního, nebo cizího kapitálu. S rentabilitou aktiv se lze setkat v několika tvarech, ale jako nejvhodnější se jeví tvar s EBIT.“\n\nROA = EBIT/aktiva\n\nPatří k nejdůležitějším ukazatelům hodnotící podnikatelskou činnost. Ukazatel rentability vyjadřuje, s jakou účinností působí celkový kapitál vynaložený do společnosti nezávisle na zdroji financování. Tento ukazatel nebere v úvahu daň ani úroky, proto je vhodný pro srovnání různě zadlužených a zdaněných podniků.\n\nROI= EBIT/(celkový kapitál)\n\nUkazatel rentability vlastního kapitálu zobrazuje, kolik čistého zisku připadá na jednu korunu investovaného kapitálu společníky.\nExistuje několik důvodů způsobující nárůst ukazatele ROE:\n\n„Poklesne-li ukazatel rentability proto, že došlo ke zvýšení podílu vlastního kapitálu na celkových zdrojích z důvodu kumulace nerozděleného zisku z předchozích účetních období, signalizuje to chybnou investiční politiku společnosti, která nechává zahálet vytvořené prostředky.“\n\nROE = EAT/(vlastní kapitál)\n\nRentabilita tržeb charakterizuje, jak podnik dokáže dosahovat zisku při určitém množství tržeb. Tržby jsou vyjádření ceny vynaložených výkonů firmy za určité časové období, které jsou ovlivněny mnoha faktory. Roli v dosažení tržeb nehraje jen hlavní faktor, kterým je hodnota výrobku či služby, ale i marketingová strategie, cenová politika, reklama, módní vlivy, nálady veřejností aj.\n\nROS = EAT/tržby\n\nUkazatel rentability investovaného kapitálu se používá na zobrazení velikosti výnosnosti u dlouhodobě investovaného kapitálu a také k mezipodnikovému srovnávání.\n\nROCE = EBIT/(vlastní kapitál+rezervy+dlouhodobé závazky+dlouhodobé bankovní úvěry)\n\nUkazatele aktivity nám umožňují měřit schopnost společnosti využití investovaných prostředků v jednotlivých druzích aktiv a pasiv, které nám nejčastěji vyjadřují počet obrátek jednotlivých složek zdrojů, aktiv nebo dobu obratu. Tento rozbor ukazatelů slouží především ke zjištění, jak hospodaříme s aktivy a s jejich jednotlivými složkami. Ukazatelé počtu obrátek zobrazují, kolikrát převyšují tržby hodnotu položky za určité období, jejíž obratovost počítáme. Při vyšším počtu obrátek je kratší dobu majetek vázán v podniku a tím se obvykle zvyšuje zisk. Doba obratu vyjadřuje průměrnou dobu trvání jedné obrátky určitého majetku, proto je vhodné, co nejvíce zkrátit tuto dobu a maximalizovat obrátky. Celkové ukazatelé aktivity:\n\nMezi ukazatele počtu obrátek spadá obrat celkových aktiv, obrat stálých aktiv a obrat zásob.\n\nKomplexní ukazatel, pomocí kterého se měří efektivnost celkových aktiv za rok. Využívá se především pro mezipodnikové srovnávání, kde minimální doporučená hodnota ukazatele je 1. Nízké hodnoty vyjadřují nadměrný obsah aktiv v podniku a jejich neefektivní využívání.\n\nObrat celkových aktiv = tržby/aktiva\n\nObrat stálých aktiv je dle Sedláčka: „převráceným ukazatelem relativní vázanosti stálých aktiv, a tudíž trpí stejnými nedokonalostmi.“ Je brán v potaz při rozhodování o tom, zda bude pořízen další produkční investiční majetek. V případě nižší hodnoty ukazatele, než je průměr v oboru, je třeba zvýšit využití výrobních kapacit a omezit investice.\n\nObrat stálých aktiv = tržby/(stálá aktiva)\n\nObrat zásob zobrazuje, kolikrát se za rok zásoby přemění v ostatní formy oběžného majetku a zase zpět v zásoby. Tento ukazatel obratu zásob má dva hlavní nedostatky. Mezi první patří to, že tržby jsou vyjádřeny v tržní hodnotě a zásoby jsou vyjádřeny v pořizovací hodnotě, to vede k nadhodnocení skutečné obrátky. Druhým nedostatkem je, že tržby odrážejí výsledek celoroční aktivity a zásoby zobrazují stav k jednomu okamžiku.\n\nObrat zásob = tržby/zásoby\n\nMezi ukazatele vyjadřující dobu obratu patří doba obratu zásob, doba obratu pohledávek a doba obratu závazků.\n\nDoba obratu zásob je vyjádření doby, po kterou jsou veškerá oběžná aktiva vázána ve formě zásob a vyjadřuje, jak intenzivní je využití zásob. Je obecně známo, že když je kratší doba obratu zásob a vyšší obratovost zásob je to dobré znamení efektivnějšího využívání zásob pro podnik. Avšak je třeba dodržovat určité podmínky, že zásoby materiálu zajišťují plynulou výrobu, že jsou dostatečné zásoby výrobků a podmínky takové, aby nehrozilo pod kapitalizování podniku.\n\nDoba obratu zásob = (průměrný stav zásob)/tržby*360\n\nDoba obratu pohledávek udává počet dnů mezi prodejem na obchodní úvěr a okamžikem uhrazení pohledávky od odběratele. V případě, kdy výsledná doba překračuje dobu splatnosti, je třeba zlepšit morálku odběratelů, protože se takto podniku zvyšují náklady.\n\nDoba obratu pohledávek = (průměrný stav pohledávek)/tržby*360\n\nDoba obratu závazků je průměrná doba odkladu plateb neboli bezplatný obchodní úvěr od svých dodavatelů. Tedy zde zjistíme, jakou má podnik platební morálku vůči svým závazkům. Pomocí doby obratu závazků hodnotíme účet 321 – Dodavatelé. Pro podnik je výhodnější, když je doba obratu závazků delší než doba obratu pohledávek.\n\nDoba obratu závazků= (krátkodobé závazky)/tržby*360\n\nZadlužeností je vyjádřena skutečnost, že podnik využívá k úhradám, financování svých aktiv cizí zdroje neboli dluh. V reálné situaci je samozřejmé, že velké podniky nefinancují veškerá svá aktiva pouze z vlastního kapitálu nebo pouze z cizích zdrojů, v případě využití výhradně vlastního kapitálu k financování vede ke snížení celkové výnosnosti vloženého kapitálu.\n„Analýza zadluženosti porovnává rozvahové položky a na jejich základě zjistí, v jakém rozsahu jsou aktiva podniku financována cizími zdroji.“ Ukazatel zadluženosti se i zabývá tím, jak je podnik schopen hradit svoje náklady dluhu, je také vhodné zjistit veškeré majetky, který má firma pořízen na leasing, protože tyto aktiva se nezobrazují v rozvaze, a to by vedlo ke špatnému zobrazení zadluženosti podniku.\n\nCelková zadluženost je jedním ze základních ukazatelů zadluženosti, je to koeficient napjatosti neboli ukazatel věřitelského rizika, který se vypočte jako podíl cizího kapitálu k celkovým aktivům. Věřitelé preferují nízký ukazatel zadluženosti, protože čím větší je podíl vlastního kapitálu, tím je větší bezpečnostní polštář proti ztrátám v případě likvidace. V případě vyšší výsledné hodnoty oproti oborovému průměru roste riziko nesplácení dluhů společnosti, a proto věřitelé váhají s poskytnutím úvěrů a navyšují úroky.\n\nCelková zadluženost = (cizí kapitál)/(celková aktiva)\n\nKoeficient samofinancování je jedním z nejdůležitějších poměrových ukazatelů zadluženosti pro hodnocení celkové finanční situace, zde je důležitá i návaznost na ukazatele rentability. Koeficient zobrazuje, do jaké výši jsou aktiva společnosti financována vlastním kapitálem neboli penězi akcionářů.\n\nKoeficient samofinancování = (vlastní kapitál)/(celková aktiva)\n\nDoba splacení dluhu vyjadřuje za jak dlouho by byl podnik schopen uhradit veškeré své dluhy při stávající výkonnosti.\n\nDoba splacení dluhu = (Cizí zdroje-rezervy)/(Provozní cashflow)\n\nÚrokové krytí zobrazuje, kolikrát zisk převyšuje placené úroky. Tyto informace zajišťují věřitelům jistotu, že je podnik schopen splácet závazky a může mu být poskytnut úvěr. Když je tento ukazatel roven jedné, znamená to, že na zaplacení úroků je třeba celý zisk a na akcionáře nezbyde nic. Doporučené hodnoty pokrytí úroků zisky jsou 3x – 6x.\n\nÚrokové krytí = EBIT/(nákladové úroky)\n\nProvozní ukazatelé neboli výrobní ukazatelé se zaměřují na vnitřní část společnosti, které management využívá pro sledování a rozebírání základních činností společnosti. Výsledkem provozních ukazatelů je hospodárné vynaložení položek nákladů. V rámci analýzy provozních ukazatelů se berou v potaz tokové veličiny, hlavně tedy náklady. Mezi provozní ukazatele patří nákladovost výnosů, mzdová produktivita, produktivita práce z přidané hodnoty a osobní náklady k přidané hodnotě.\n\nProduktivita práce z přidané hodnoty zobrazuje, kolik přidané hodnoty připadá na jednoho zaměstnance.\n\nProduktivita práce z přidané hodnoty = (přidaná hodnota)/(počet pracovníků)\n\nOsobní náklady k přidané hodnotě vyjadřují, jak veliká část přidané hodnoty (vyprodukované činnosti) společnosti připadá na osobní náklady. Čím menší jsou obdobní náklady, tím vyšší je výkonnost na jednu vyplacenou korunu zaměstnanci.\n\nOsobní náklady k přidané hodnotě = (osobní náklady)/(přidaná hodnota)\n"}
{"id": "1481036", "url": "https://cs.wikipedia.org/wiki?curid=1481036", "title": "Alsónémedi", "text": "Alsónémedi\n\nAlsónémedi (vyslovováno [alšónémedi]) je velká obec v Maďarsku v župě Pest, spadající pod okres Gyál. Nachází se asi 2 km jihovýchodně od Dunaharaszti a 4 km jihovýchodně od Budapešti. V roce 2015 zde žilo 5 205 obyvatel. Dle údajů z roku 2011 je tvoří 87,3 % Maďaři, 1,1 % Rumuni, 0,6 % Němci, 0,3 % Romové a 0,2 % Bulhaři.\n\nJedinou sousední obcí bez statusu města (ale se statusem nagyközség), se kterou Alsónémedi sousedí, je Bugyi, dále však sousedí s městy Dabas, Dunaharaszti, Gyál a Ócsa. Alsónémedi spolu s obcemi Felsőpakony a Taksony jsou tedy jedinými obcemi, které sousedí se čtyřmi městy zároveň.\n\n"}
{"id": "1481039", "url": "https://cs.wikipedia.org/wiki?curid=1481039", "title": "Regulus (rozcestník)", "text": "Regulus (rozcestník)\n\nRegulus (latinsky „malý král“) může být:\n\n"}
{"id": "1481040", "url": "https://cs.wikipedia.org/wiki?curid=1481040", "title": "Turistická značená trasa 4235", "text": "Turistická značená trasa 4235\n\nTuristická trasa má svůj počátek v Hořejším Vrchlabí na rozcestí s červeně značenou trasou 0406 vedoucí z Vrchlabí na Luční boudu. Trasa vede okrajovou zástavbou severním směrem ulicí \"Pod Žalým\", poté se přimyká k Labi a pokračuje po pravém břehu proti jeho proudu ulicí \"Za Řekou\". Míjí Skiareál Bubákov a přibývá do Herlíkovic na rozcestí se žlutě značenou trasou 7262 z Benecka na Hořejší Herlíkovice. Zde se trasa 4235 prudce stáčí k jihu a po asfaltové komunikaci stoupá ke spodní stanici lanové dráhy na Žalý, u které končí bez návaznosti na žádnou další turistickou trasu.\n\n"}
{"id": "1481041", "url": "https://cs.wikipedia.org/wiki?curid=1481041", "title": "Seznam nejvyšších staveb na Moravě", "text": "Seznam nejvyšších staveb na Moravě\n\nTento Seznam nejvyšších staveb na Moravě zahrnuje mrakodrapy a inženýrské stavby na území Moravy vyšší než 90 metrů.\n"}
{"id": "1481042", "url": "https://cs.wikipedia.org/wiki?curid=1481042", "title": "Džiró Kondó", "text": "Džiró Kondó\n\nDžiró Kondó (*2. prosince 1951) je japonský egyptolog. Vedl výzkumy hrobek KVA a KV22 v Údolí králů. Je profesorem archeologie na univerzitě Waseda v Tokiu.\n"}
{"id": "1481043", "url": "https://cs.wikipedia.org/wiki?curid=1481043", "title": "Jurij Jumašev", "text": "Jurij Jumašev\n\nJurij Jumašev ( ; * 20. února 1941) je bývalý sovětský rychlobruslař.\n\nNa sovětských šampionátech startoval od roku 1963, v roce 1964 debutoval na mezinárodní scéně. Tehdy vybojoval na Mistrovství Evropy stříbrnou medaili, která se stala největších úspěchem jeho sportovní kariéry. Na světovém šampionátu se poprvé a naposledy představil v roce 1970, kdy skončil na 15. místě. Téhož roku byl druhý na sovětském mistrovství. Poslední závod absolvoval v roce 1973.\n"}
{"id": "1481046", "url": "https://cs.wikipedia.org/wiki?curid=1481046", "title": "Marilleva (železniční zastávka)", "text": "Marilleva (železniční zastávka)\n\nMarilleva je železniční zastávka v obci Marilleva 900 v provincii Trento. \n\nStanice je navštěvována zejména lyžaři a milovníky hor, protože přímo před stanicí je nástupní stanice lyžařského vleku, který umožňuje přístup do lyžařského střediska Marilleva 1400, kde je mnoho hotelů. Stanici spravuje společnost Trentino Trasporti. \n\nStanice byla slavnostně otevřena 5. května 2003 otevřením úseku mezi Malé a Marillevou. \n\nNástupiště je zastřešeno dlouhým vlnitým dřevěným přístřeškem. Stanice je přístupná pro osoby se zdravotním postižením díky výtahu, který vám umožní vyhnout se schodům vedoucím z nástupiště do budovy pro cestující, která se skládá ze dvou pater, z nichž pouze první je určeno pro cestující.\n\n"}
{"id": "1481048", "url": "https://cs.wikipedia.org/wiki?curid=1481048", "title": "Kawaii metal", "text": "Kawaii metal\n\nKawaii metal (též idol metal, cute metal nebo kawaiicore, japonsky カワイイメタル) je hudební žánr z Japonska, který v sobě kombinuje prvky heavy metalu a J-popu. Zahrnuje i japonské idoly. Název se odvíjí od slova \"kawaii,\" které označuje japonskou roztomilost.\n\nPrvní úspěšnou kawaii metalovou skupinou byla dívčí skupina Babymetal založená v roce 2010.\n\nBabymetal, Aldious, Band-Maid, Dazzle Vision, Deadlift Lolita, Doll$Boxx, Kamen Joshi, Ladybaby, Necronomidol – všechny tyto skupiny pocházejí z Japonska.\n"}
{"id": "1481049", "url": "https://cs.wikipedia.org/wiki?curid=1481049", "title": "Valerij Kaplan", "text": "Valerij Kaplan\n\nValerij Jevgeněvič Kaplan ( ; * 26. února 1943 Moskva, Ruská SFSR) je bývalý sovětský rychlobruslař.\n\nNa velkých mezinárodních závodech začal startoval v roce 1965. Na Mistrovství Evropy 1966 vybojoval bronzovou medaili, na sovětském šampionátu byl téhož roku druhý. Z ME 1967 si přivezl stříbro, zatímco na Mistrovství světa 1967 dobruslil do cíle na šesté příčce, což byl také jeho nejlepší výsledek v rámci světových šampionátů. Zúčastnil se Zimních olympijských her 1968 (500 m – 21. místo, 1500 m – 12. místo). Poslední závod absolvoval v roce 1973.\n\n"}
{"id": "1481054", "url": "https://cs.wikipedia.org/wiki?curid=1481054", "title": "Milan Suchomel", "text": "Milan Suchomel\n\nMilan Suchomel (* 17. července 1928 Brno) je český literární kritik a historik, pedagog, emeritní profesor Masarykovy univerzity v Brně.\n\nPo maturitě na reálném gymnáziu v roce 1947 studoval na Filozofické fakultě Masarykovy univerzity (FF MU) v Brně češtinu a filozofii, absolvoval v roce 1951 diplomovou prací \"T. G. Masaryk jako literární kritik\". Po ukončení studia učil na středních školách. Na filozofické fakultě působil od roku 1953. Titul PhDr. získal v roce 1966 prací \"Studie o moderní české próze\", titul CSc. v roce 1973 prací \"Vývojové tendence české prózy v letech 1958–1967,\" docentem byl jmenován v roce 1990. V letech 1992-1998 byl vedoucím Ústavu české literatury, v roce 1996 se habilitoval prací \"Mahenův Měsíc: text, kontext, čtenáři\", v roce 1998 byl jmenován profesorem české literatury.\n\nByl členem Literárněvědné společnosti při Československé akademie věd (ČSAV), Estetické společnosti při ČSAV, v letech 1962-1970 členem redakční rady časopisu Host do domu, v letech 1968-1970 ediční rady nakladatelství Blok. V říjnu roku 1997 působil na Univerzitě v Regensburgu a v roce 1990 na Univerzitě ve Vídni.\n\nSvé studie, recenze a kritické články zabývající se moderní českou literaturou, především prózou, publikoval od roku 1954 v různých sbornících a časopisech - ve Sborníku prací FF brněnské univerzity, v Hostu do domu, Literárních novinách atd. Napsal studie o Karlu Čapkovi, Lvu Blatném, Karlu Konrádovi, Marii Pujmanové aj. V menší míře se věnoval poezii, například dílu Františka Hrubína, Jana Skácela.\n\nNezanedbatelná je jeho činnost editorská, například výbor prózy \"Mámivá noc\", výbory z díla L. Blatného \"Housle v mrakodrapu\" (1961), Otakara Theera \"Hořká idyla\" (1980).  Od 70. let se věnoval výkladu díla Jiřího Mahena - \"Jiné oči Jiřího Mahena\" (1997), kniha byla publikována s Mahenovým \"Měsícem.\"\n\nPo roce 1989 psal do Literárních novin, České literatury, Hostu, Kritického sborníku, Proglasu, Tvaru, Přítomnosti aj.\n\nPro studenty napsal skriptum \"Česká literatura od roku 1945 do poloviny let osmdesátých\" (1988). Přehled české prózy po 2. světové válce \"Literatura z času krize. Šest pohledů na českou prózu 1958-1967\" byl připraven k vydání v roce 1969, sazba však byla rozmetána a dílo bylo vydáno až v roce 1992. Soubor jeho recenzí a kritik vyšel pod názvem \"Co zbylo z recenzenta. Literární kritiky 1954–1994\" (1995). Svou pozornost věnoval také dějinám české literární kritiky, především teoretické a kritické práci Bedřicha Václavka. Podílel se na kolektivních encyklopedických dílech \"Slovník českého románu 1945-1991\" (1992) a \"Český Parnas.Vrcholy české literatury 1970-1990\" (1995).\n\nKnižní publikace\n\n\n\nStudie, recenze, články\n\n\n\n\n"}
{"id": "1481055", "url": "https://cs.wikipedia.org/wiki?curid=1481055", "title": "Zámecký pramen (Karlovy Vary)", "text": "Zámecký pramen (Karlovy Vary)\n\nZámecký pramen byl objeven v roce 1769 pod Zámeckou věží na Tržišti v centru Karlových Varů a poprvé zachycen roku 1797. Je vyveden do dvou pramenních váz. Jedna je umístěna na Tržní kolonádě, kde pramen o teplotě 55,6 °C vyvěrá s označením karlovarského minerálního pramene číslo tři pod názvem Zámecký dolní. Druhý se nachází na vyvýšené Zámecké kolonádě pod číslem čtyři a názvem Zámecký horní, má teplotu 49,8 °C.\n\nPo objevení na Tržišti v roce 1769 v historickém centru města sloužil pramen nejprve k napájení dobytka a děti si u jeho vývěru koupaly nohy. Když roku 1784 přišla mrazivá zima a všechny studny zamrzly, byl tento teplý pramen rozveden do veřejných kašen. Po čase byly na rozvodech zaznamenány usazeniny, což přimělo karlovarského lékaře Dr. Davida Bechera k provedení rozboru pramene, při kterém zjistil, že Zámecký pramen má stejné složení jako Vřídlo. (Rozbory Dr. Bechera byly první chemické analýzy pramenů, které po odborné stránce odpovídaly i dnešním měřítkům. Právě on také dokázal jednotné chemické složení karlovarských minerálních pramenů.)\n\nRoku 1797 byl pramen na naléhání pacientů poprvé zachycen. Tehdy vyvěral v úrovni o 14 metrů vyšší než Vřídlo. V souvislosti s výbuchem Vřídla se 2. září 1809 vývěr Zámeckého pramene ztratil a znovu se objevil až o 14 let později 15. října 1823. V roce 1830 vznikla nad pramenem první kolonáda, která byla v letech 1910–1912 nahrazena novou secesní Zámeckou kolonádou. Do prostoru výše položené části objektu byl tehdy vyveden nový vývěr Zámeckého pramene s označením „horní“.\n\nZačátkem 21. století došlo k přestavbě okolí Zámeckého pramene, secesní Zámecká kolonáda byla přebudována a vznikl lázeňský komplex \"Zámecké lázně\". Při této přestavbě byl veřejnosti znepřístupněn skalní reliéf ze železitého pískovce, pověstný \"Duch pramenů\" od sochaře Wenzela Hejdy z Vídně. Je k vidění pouze pro klienty Zámeckých lázní. Též stavbou uzavřený Zámecký pramen dolní musel být následně pro veřejnost přiveden do dostupného prostoru Tržní kolonády.\nJedná se o jeden pramen, který je sveden do dvou různých míst. Vzhledem k různým nadmořským výškám vývěrů a k fyzikálním zákonitostem mají oba prameny jinou teplotu i různý obsah CO.\n\nV minulosti, a platí to i dnes, sloužil jako citlivý indikátor stavu zřídelní struktury.\n\nPramen číslo 3. – Zámecký dolní<br>Objeven: 1769<br>Prvně zachycen: 1797<br>Teplota: 55,6 °C<br>Vydatnost: 2,5 l/min<br>Obsah CO: 600 mg/l<br>Místo vývěru: Tržní kolonáda<br>Přístupnost: volně přístupný\n\nPramen číslo 4. – Zámecký horní<br>Objeven: 1769<br>Prvně zachycen: 1797<br>Teplota: 49,8 °C<br>Vydatnost: 1,5 l/min<br>Obsah CO: 600 mg/l<br>Místo vývěru: Zámecká kolonáda<br>Přístupnost: volně přístupný\n\n"}
{"id": "1481056", "url": "https://cs.wikipedia.org/wiki?curid=1481056", "title": "Dmitrij Sakuněnko", "text": "Dmitrij Sakuněnko\n\nDmitrij Nikolajevič Sakuněnko ( ; 7. ledna 1930 Talmenka, Ruská SFSR – 13. září 2014) byl sovětský rychlobruslař.\n\nOd roku 1950 startoval na sovětských šampionátech, v roce 1957 jej vyhrál. Na mezinárodní scéně se poprvé představil v roce 1954, kdy debutoval pátým místem na Mistrovství světa. V následujícím roce byl na světovém šampionátu čtvrtý a z Mistrovství Evropy si přivezl bronzovou medaili. Zúčastnil se Zimních olympijských her 1956 (5000 m – 16. místo). Poslední závod absolvoval v roce 1960.\n"}
{"id": "1481059", "url": "https://cs.wikipedia.org/wiki?curid=1481059", "title": "Hover kirke", "text": "Hover kirke\n\nHover kirke je románský kostel v Ringkøbing-Skjern Kommune na západě Dánska. Spravuje ho farnost Hover Sogn Dánské národní církve. Byl postaven ze žuly v první polovině 12. století a patří tak mezi nejstarší kamenné chrámy v Dánsku. Přístavby a vnitřní výzdoba pocházejí ze 16. století, kostel musel být opraven po ničivé bouři v roce 1771. Zachovala se původní křtitelnice, varhany zhotovila v roce 1968 firma Frobenius Orgelbyggeri. Hover kirke nemá zvonici, zvon je zavěšen zvenčí na východním průčelí. V roce 2006 byla stavba zařazena ministerstvem kultury na seznam Dánský kulturní kánon.\n"}
{"id": "1481065", "url": "https://cs.wikipedia.org/wiki?curid=1481065", "title": "Jan Timman", "text": "Jan Timman\n\nJan Timman (* 14. prosince 1951) je holandský šachový velmistr, který byl jedním z nejlepších světových hráčů během 80. let dvacátého století. Na vrcholu své kariéry byl považován za nejlepšího nesovětského hráče a byl známý jako \"Nejlepší ze Západu”. Devětkrát zvítězil na holandském šachovém šampionátu a několikrát byl účastníkem turnaje kandidátů a soutěžil o možnost hrát v zápase o titul mistra světa. Zápas o titul mistra světa v roce 1993 prohrál, když hrál proti Anatoliji Karpovovi.\n\nJan je syn profesora matematiky Reina Timmana a jeho ženy Anneke, která byla studentkou matematiky u bývalého mistra světa Maxe Euweho. Timman byl velkým talentem. Na Mistrovství světa juniorů roku 1967 Jeruzalémě skončil ve věku patnácti let třetí. \n\nTitul mezinárodního mistra získal v roce 1971 a v roce 1974 získal titul velmistra, coby třetí Nizozemec po Maxu Euwem a Janu Heinu Donnerovi. Ve stejném roce poprvé vyhrál holandský šampionát a v roce 1972 skončil druhý. Jeho první významný mezinárodní úspěch byl v Hastingsu v sezoně 1973/74, kde se dělil o 1. místo s Michailem Talem, Gennadijem Kuzminem a László Szabóem. Řada vítězství rychle následovala: v Somboru v roce 1974 (s Borisem Gulkem), v Netanji v roce 1975, v Reykjavíku v roce 1976 (s Friðrikem Ólafssonem), v Amsterdamu IBM v roce 1978, v Nikšići v roce 1978, a v Bledu / Portoroži v roce 1979.\n\nV roce 1982 se Jan Timman dostal na druhé místo světového žebříčku za Anatolijem Karpovem. V 80. letech vyhrál hodně velkých turnajů, včetně Amsterdamu IBM v roce 1981, Wijk aan Zee v roce 1981 a v roce 1985, vyhrál také v Linares v roce 1988, v roce 1989 vyhrál Euweho memoriál a v roce 1989 vyhrál světový pohár v Rotterdamu. Jiné velké úspěchy zahrnovaly Las Palmas v roce 1981, Mar del Plata v roce 1982, Bugojno v roce 1984 a Sarajevo v roce 1984. Jeden z jeho pozoruhodných pozdějších úspěchů byl 2. turnaj Immopar v rapid šachu v roce 1991. V tomto vyřazovacím turnaji porazil Gatu Kamskyho 1½ – ½, Karpova 2–0, Višvanáthana Ánanda 1½ – ½ a nakonec mistra světa Garriho Kasparova 1½ – ½, přičemž vyhrál první cenu přibližně 75 000 USD. Jeho výkon dosáhl hodnocení Elo 2950.\n\nTimmanova kariéra mistra světa začala na pásmových turnajích v Helsinkách v roce 1972 a v Reykjavíku v roce 1975. Tehdy ještě ale nepostoupil. Až jeho vítězství v Amsterdamu v roce 1978 ho přivedlo na jeho první mezipásmový turnaj v Riu de Janeiro, kde se mu však nepodařilo postoupit . Vyhrál mezipásmový turnaj v Taxcu v roce 1985 a přesvědčivě se kvalifikoval na turnaj kandidátů. V prvním kole však prohrál s Arturem Jusupovem. Poté, co v roce 1987 vyhrál mezipásmový turnaj v Tilburgu, porazil v roce 1990 na turnaji kandidátů Valerije Salova, Lajose Portische a Jonathana Speelmana, ale prohrál ve finále s Anatolijem Karpovem. Do finálového kola opět postoupil v roce 1993, kdy porazil Roberta Hübnera, Viktora Korčného a Artura Jusupova, ale tentokrát prohrál s Nigelem Shortem. Timman byl následně Anatolijem Karpovem vyzván na zápas o titul mistra světa. Zápas nakonec prohrál 12½ – 8½.\n\nJan Timman reprezentoval Nizozemsko na 13 šachových olympiádách od roku 1972 až do roku 2004. Na první šachovnici hrál na 11 olympiádách. V roce 1976 získal zlatou medaili za nejlepší individuální výkon na této šachovnici.\n\nJan Timman hraje i nadále aktivně. V roce 2004 se umístil na prvním místě v turnaji v Reykjavíku a byl na druhém místě v Amsterdamu. V roce 2005 získal s holandským týmem zlaté medaile na mistrovství Evropy v šachu v Göteborgu, vedle Loeka van Welyho, Ivana Sokolova, Sergeje Tivjakova a Erika van den Doela. V roce 2006 vyhrál turnaj Sigeman v Malmö ve Švédsku a byl druhý na Memoriálu Howarda Stauntona v Londýně. \n\nJan Timman je jedním z šéfredaktorů časopisu \"New In Chess\". Jeho kniha \"The Art of Chess Analysis\" je považována za jednu z moderních klasik šachové literatury. Jeho ostatní knihy zahrnují \"Timman's Selected Games\" (1995), \"Studies and games\" (1996), \"Fischer, World Champion!\" (2002), \"Power Chess with Pieces: The Ultimate Guide to the Bishops Pair & Strong Knights\" (2004), \"Botvinnik's Secret Games\" (2006), \"On the Attack: The Art of Attacking Chess According to the Modern Masters\" (2006) a \"Curaçao\" \"1962: The Battle of Minds That Shook the Chess World (2007).\"\n\nOženil se dvakrát, z prvního manželství má syna a dceru.\n"}
{"id": "1481067", "url": "https://cs.wikipedia.org/wiki?curid=1481067", "title": "Okouzlit, milovat a rychle utíkat", "text": "Okouzlit, milovat a rychle utíkat\n\nOkouzlit, milovat a rychle utíkat, ve francouzském originále Plaire, aimer et courir vite, je francouzský hraný film z roku 2018, který režíroval Christophe Honoré podle vlastního scénáře. Film popisuje osudy HIV pozitivního muže. Snímek měl světovou premiéru na Mezinárodním filmovém festivalu v Cannes 10. května 2018. V ČR byl uveden v roce 2019 na filmovém festivalu Febiofest pod názvem \"Okouzlit, milovat a rychle utíkat\".\n\nJe léto 1993. Jacques je spisovatel žijící v Paříži se svým synem Louisem. Když jede na služební cestu do Rennes, seznámí se zde se studentem Arthurem. Zamilují se do sebe, ovšem Jacquesovi nezbývá už mnoho času, neboť je HIV pozitivní. \n\n"}
{"id": "1481068", "url": "https://cs.wikipedia.org/wiki?curid=1481068", "title": "Raymond", "text": "Raymond\n\nRaymond nebo Reymond [\"rémon\"] může znamenat:\n\n\n\n\n"}
{"id": "1481070", "url": "https://cs.wikipedia.org/wiki?curid=1481070", "title": "Turistická značená trasa 7207", "text": "Turistická značená trasa 7207\n\nTuristická trasa má svůj počátek v centru Vrchlabí na rozcestí, kde přímo navazuje na žlutě značenou trasu 7201 ze Strážného, prochází přes něj červeně značená trasa 0406 z místního nádraží na Luční boudu a jsou zde výchozí modře značená trasa 1810 na Hrnčířské Boudy a zeleně značená trasa 4211 do Jilemnice.\n\nTrasa vede nejprve západním směrem v souběhu s trasou 4211 kolem kláštera Augustiniánů, hřbitova a přes silnici II/295 do místní části Třídomí, kde souběh končí. Trasa 7207 poté stoupá samostatně po asfaltové komunikaci loukami kolem Kaple svaté Anny a čtrnácti svatých pomocníků, Kněžického vrchu do osady Kněžice a dále do sedla Křížovky. Zde se nachází rozcestí s výchozí modře značenou trasou 1900 do Valteřic. Trasa 7207 odtud stoupá k severu nejprve přes louku po asfaltové komunikaci a posléze lesem po pěšinách jižním svahem Žalého. Pod vrcholem vede 0,5 km v souběhu s červeně značenou Bucharovou cestou, na samotný vrchol s rozhlednou ale přichází samostatně. Z vrcholu pokračuje k východu k nedaleké horní stanici lanové dráhy z Herlíkovic, kde končí bez návaznosti na žádnou další turistickou trasu.\n\nTrasa byla původně vyznačena jen na rozcestí s Bucharovou cestou v úbočí Žalého, úsek na přes vrchol k horní stanici lanovky byl vyznačen později.\n\n"}
{"id": "1481072", "url": "https://cs.wikipedia.org/wiki?curid=1481072", "title": "Quiero Volver Tour", "text": "Quiero Volver Tour\n\nQuiero Volver Tour je druhé sólové koncertní turné zpěvačky a herečky Tini. Celkově se jedná o její čtvrté turné. Zpěvačka oznámila koncertní šňůru spolu s prvním koncertem 8. září 2018. 19. března 2019 byly oznámeny další data pro Latinskou Ameriku. 28. října byla oznámena další data koncertů tentokrát pro Evropu na rok 2020.\n"}
{"id": "1481073", "url": "https://cs.wikipedia.org/wiki?curid=1481073", "title": "Turistická značená trasa 1900", "text": "Turistická značená trasa 1900\n\nTuristická trasa má svůj počátek v centru Valteřic na rozcestí se zeleně značenou trasou 4211 z Jilemnice do Vrchlabí. Trasa stoupá zástavbou obce nejprve k severozápadu, za jejím okrajem se stáčí k severovýchodu a dále pokračuje ve stoupání polní cestou a posléze po asfaltové komunikaci. Zleva míjí vrchol Sovince s dřevěnou rozhlednou a končí v sedle Křížovky na rozcestí se žlutě značenou trasou 7207 z Vrchlabí na Žalý.\n"}
{"id": "1481076", "url": "https://cs.wikipedia.org/wiki?curid=1481076", "title": "Dům čp. 292 (Štramberk)", "text": "Dům čp. 292 (Štramberk)\n\nDům čp. 292 stojí na ulici Horní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 292 byl postaven na konci 18. století, je vsazen do svahu v ulici Horní Bašta. V osmdesátých letech 20. století byla přistavěná patrová část s plechovou pultovou střechou. Objekt je součástí původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice Horní Bašta. Dispozice původní roubené části byla trojdílná se síní, jizbou a komorou. Část stavby je roubená z kuláčů. Stavba je postavena na vysoké kamenné podezdívce, která vyrovnává svahovou nerovnost. K podezdívce se sklepy pod štítovým průčelím je přistavěn zděný cihlový přístavek s pultovou plechovou střechou. Uliční roubené průčelí je tříosé. Štít je trojúhelníkový svisle bedněný se dvěma okny a podlomenicí v patě štítu. Střecha je sedlová krytá plechem.\n\n\n"}
{"id": "1481077", "url": "https://cs.wikipedia.org/wiki?curid=1481077", "title": "Večery pod lampou", "text": "Večery pod lampou\n\nVečery pod lampou (1940-1944) byla sešitová románová edice nenáročných milostných příběhů pro ženy, které lze zařadit do žánru tzv. červené knihovny. Edici vydával pražský tiskový koncern Tempo radikálně nacionalistického politika Jiřího Stříbrného, ve kterém vycházel hlavně bulvární tisk.\nVečery pod lampou vycházely týdně, a to každou středu, v druhém ročníku každou neděli. Vedoucím redaktorem edice byl spisovatel dobrodružných románů František Frolík, od srpna roku 1942 Zdeněk Šafránek. Kromě hlavního románu a krátkých povídek obsahoval každý sešit ještě stránku anekdot a kresleného humoru, čtenářskou korespondenci, kulturněhistorické medailony osobností české historie a doprovodné publicistické rubriky zabývající se filmem, operetou, kabaretem, kosmetikou i zdravotní péčí, čímž se edice stávala zároveň časopisem. Ve Frolíkových antisemistických komentářích se ale projevovala ideová orientace vydavatele tíhnoucí k fašismu.\n\nNa přední straně obálky se nejprve objevovaly kolorované fotografie známých filmových či divadelních osobností, později ilustrace k titulnímu románu svazku. Na zadní straně obálky byly uveřejňovány fotografie domácích a zahraničních umělců nebo reprodukce obrazů z konce 19. a začátku 20. století. Samotné romány byly ilustrovány výtvarníky, kteří pracovali i pro další sešitové edice.\n\nJako svůj cíl si edice v duchu radikálního nacionalismu Tempa stanovila, že v ní budou vycházet pouze původní české práce. Snažila se proto získat pro psaní románů i známější autory a podařilo se jí vydat příběhy od Jaroslava Marii, F. X. Svobody nebo Olgy Scheinpflugové, hlavními přispěvateli byli ovšem přední spisovatelé sentimentální prózy (Olga Fujerová, Vilém Neubauer, Marie Tippmanová, Marie Voříšková a další).\n\nCelkem v edici vyšlo 177 číslovaných sešitů. První svazek edice vyšel 3. ledna roku 1940 a obsahoval román Olgy Fujerové \"Děvče odnikud\", poslední číslo je z 27. srpna roku 1944 s románem Marie Voříškové \"Tvář pod závojem\". Další vydávání edice bylo 1. září 1944 úředně zastaveno v rámci tzv. totální mobilizace protektorátního hospodářství, která přinesla zákaz tisku veškeré zábavné četby.\n\nOd roku 1990 do roku 2002 vydávalo románové sešity s tímto označením nakladatelství Ivo Železný. Od roku 2008 vychází tato edice v brněnském nakladatelství MOBA, které v ní vydává především díla přeložená z němčiny.\n\n"}
{"id": "1481079", "url": "https://cs.wikipedia.org/wiki?curid=1481079", "title": "Hans Stuck", "text": "Hans Stuck\n\nHans Stuck (* 27. prosince 1900 ve Varšavě; † 9. února 1978 v Grainau/Garmich-Parkenkirchen), někdy též nazývaný jako Hans Stuck von Villiez, plným jménem Hans Erich Karl Guiseppe Stuck von Villiez, byl německý automobilový závodník (i když jeho rodiče byli Švýcaři a po jistý čas měl i rakouské občanství). Jeho syn Hans-Joachim Stuck (nar. 1. ledna 1951) a jeho vnuci Johannes a Ferdinand Stuckovi se také stali závodními jezdci. \n\nPřes mnoho úspěchů v automobilových, okruhových závodech typu Grand Prix na konci 20. a ve 30. letech 20. století v éře slavných “stříbrných šípů ” Auto Union je více znám pro svou nadvládu v závodech automobilů do vrchu, která mu vynesla přezdívku „Bergkönig“ neboli „Král vrchů“. Byl dvojnásobným mistrem Evropy v závodech do vrchu: 1930 – závodní automobily a 1932 – sportovní automobily. Byl držitelem několika světových, rychlostních rekordů. \n\nHans Stuck se narodil 27. prosince 1900 ve Varšavě, právě když byli jeho rodiče Wilhelm Friedrich Stuck von Villiez a Marie Klementine Theodora Stuck von Villiez (roz. Freiin von Villiez) na obchodní cestě. V roce 1917, za první světové války, byl povolán do armády. Následujícího roku jeho bratr ve válce padl společně se svým velícím důstojníkem. Na pohřbu se potkal se starší sestrou bratrova nadřízeného velitele Ellen Hahndorffovou, se kterou se v roce 1922 oženil. \n\nPo válce Stuck vlastnil farmu ve Wolfratshausenu v Horním Bavorsku. Za začátek jeho kariéry lze považovat ranní dodávky mléka na čtyřválci Dürkopp z jeho farmy do Mnichova, kdy mléko doručoval v „rekordních“ časech. Od toho nebylo daleko zúčastnit se závodů do vrchu. \nSe svojí první manželkou Ellen se koncem 20.let 20. století rozvedl. Jako jeden z důvodů se uvádí jeho zapojení do kočovného a nejistého života automobilového závodníka. V roce 1931 mu známý a jeho přítel, korunní princ Wilhelm, pomohl svými známostmi a společenským postavením k pořízení Mercedes-Benz SSKL, který byl vyroben jen pro několik málo vyvolených jezdců té doby. V témže roce, 1931 se seznámil s Paulou Wollfovou von Reznicek (roz. Paula Heimann\",\" 1895–1976), známou tenisovou hráčkou, novinářkou a spisovatelkou, se kterou byli v Berlíně 17. listopadu 1932 oddáni. V letech 1928–1939 vyhrála Paula téměř dvě desítky významných tenisových turnajů. Skutečnost, že pocházela ze židovské rodiny (dědeček), způsobila, že Stuck s tím původem měl potom potíže při vzestupu nacistů k moci. Jeho osobní vztah s Adolfem Hitlerem jej ochránil před vážnými problémy. S ním se potkal v roce 1925 na jednom z četných honů, kdy je seznámil Hitlerův osobní šofér Julius Schreck. V roce 1933 tato známost umožnila jeho účast společně s Ferdinandem Porschem a automobilkou Auto Union na Hitlerovu plánu pro zviditelnění technologické vyspělosti Německa v automobilových závodech. Původně byl vybrán pouze Mercedes-Benz, ale dotaci 250 000 říšských marek potom obdržely oba týmy.\n\nV roce 1939 se setkal s Christou Thielmannovou, která se v té době velmi přátelila s nejmladším bratrem jeho ženy Pauly. Stuck a Paula se rozvedli v roce 1948 a v témže roce se Stuck oženil s Christou. Jejich syn Hans-Joachim Stuck, pozdější automobilový závodník F1, se narodil na Nový rok 1951. Jeho třetí manželka Christa zemřela v roce 2014 ve věku 93 let a přežila ho o 36 let.\nSvůj první závod vyhrál na 5. ročníku mezinárodního závodu do vrchu v Baden-Badenu v létě roku 1923 na soukromě upraveném Dürkoppu v kategorii cestovních vozů. Poté začal pravidelně jezdit závody do vrchu. \n\nV roce 1927 dostal jako soukromník nabídku rakouského Austro-Daimleru startovat v závodech do vrchu na továrním automobilu. Hans Stuck prodal velkostatek a přestěhoval se do Vídně. Manželku se třemi dětmi přemístil do Garmisch-Partenkirchenu a záhy se dal rozvést. Cestoval na závody po celé Evropě, ale vyhrával především v Rakousku. Mistrem Rakouska v závodech do vrchu se stal 3× v letech 1928–1930. První vítězství v absolutním pořadí zaznamenal 28. srpna 1927 na sportovním Austro-Daimleru ,DM 2.8 v závodě do vrchu Oberjoch (Hindelang, Allgäu) a pak na stejném voze ještě zvítězil 4. září 1927 na Salzbergu (Berchtesgaden), 25. září 1927 do vrchu Arlberg a 9. října 1927 na Zirlerbergu (Zirl). V roce 1927 startoval i na okruhové Velké ceně Německa, ale nedojel do cíle. Úspěchů dosahoval především v závodech do vrchu. \n\nV roce 1928 zvítězil v únoru na Eibsee Bergstraße (Garmisch), v dubnu v Saarbrückenu (St. Ingbert-Ensheim), v květnu na Hainbergu (Göttingen), v červnu na Kriens-Eigental (Luzern), na Kesselbergu (Kochel u Mnichova) a na Bühler Höhe u Baden-Badenu, v červenci na Zugerbergu (Zug), v srpnu opět na Arlbergu, v září opět na Oberjoch (Hindelang, Allgäu), v říjnu ve Slezsku na Silesian Climb (Velká Sova u Vratislavi) a opět na Zirlerbergu (Zirl). Většinu závodů v roce 1928 absolvoval na závodním Austro-Daimleru 3,0 ADM-R.\n\nV roce 1929 si odnesl „palmu vítězství“ na závodech do vrchu: La Turbie (Nice), Zbraslav-Jíloviště, Hainberg (Göttingen), Taubensuhl ve Falckém lese (Landau), Kesselberg (Kochel), Bernina (Sv. Mořic), Semmering, Ecce-Homo ve Šternberku, Svábhegy u Budapešti, Zirlerberg (Zirl) a Coppa Tullio Leonardi (Vermicino-Rocca di Papa). \n\nZačátkem roku 1930 se zúčastnil i Rallye Automobile de Monte-Carlo s vozem Steyr a obsadil 23. místo. V roce 1930 bylo poprvé uspořádáno mistrovství Evropy v závodech do vrchu. Podle očekávání v tomto mistrovství zvítězil Hans Stuck v kategorii závodních vozů, když vyhrál 6 z 10 mistrovských závodů: Zbraslav-Jíloviště, Shelsley-Walsh Open, Tatry (Lysá Poľana-Morskie Oko/Zakopane, traťový rekord), Semmering, Svábhegy u Budapešti a Feleac (Kluž-Brašov). Mimo to vyhrál v dalších 6 „nemistrovských“ závodech do vrchu. \n\nSe šestiválcovým Austro-Daimlerem ADR-R 3,0 se zúčastnil 3 okruhových závodů typu Grand Prix - v roce 1929 Velké ceny Říma (Gran Premio di Roma 1929), městského závodu v Mugellu (Circuito stradale del Mugello 1929) a v roce 1930 s Austro-Daimlerem ADR-R 3,6 Velké ceny v Monaku (Grand Prix de Monaco 1930). Ani jednou však nedojel do cíle. \nPo roce 1930 opustil stáj Austro-Daimler, která od závodění ustoupila, a podepsal smlouvu se značkou Mercedes-Benz (1931–1933), stájovým druhem se mu v té době stal Rudolf Caracciola. Stuck závodil především na sportovním typu Mercedes-Benz SSKL „SuperSport Kurz Leicht“ (7069 cm, R6, 300 HP/221 kW) a s tímto vozem dosáhl několika vítězství v závodech do vrchu a na okruzích. První velké vítězství na okruhu zaznamenal na Grand Prix (volný, nemistrovský závod) v zakarpatském Lvově 7. června 1931. Ve Velké ceně Německa na Nürburgringu skončil 6. a v Brně na Masarykově okruhu 2. za vítězným Chironem. V témže roce ovládl závod do vrchu Ratisbona u Kelheimu. V roce 1932 na okruzích skončil 4. na Avusu a na Nürburgringu (Eifelrennen). Zvítězil v absolutním pořadí v závodě mistrovství Evropy do vrchu na Stelviu u Merana (Alpský pohár) a stal se „alespoň“ – již podruhé - mistrem Evropy 1932 v závodech do vrchu v kategorii sportovních vozů, když vyhrál všech 5 podniků započítávaných do tohoto seriálu: Kesselberg (Kochel), Gaisberg (Salzburg), Klausen (Altdorf), Stelvio (Meran) a Mont Ventoux (Avignon). V letech 1932–1933 závodil Stuck hojně v Jižní Americe (Argentina, Brazílie, Chile). Léta s Mercedesem však nelze označit za příliš úspěšná. \n\nPoslední léta před II. světovou válkou závodil na vozech Auto Union (1934–1939). Se svými zkušenostmi ze závodů do horských průsmyků v Alpách byl cenným zkušebním jezdcem pro designera Ferdinanda Porscheho a konstruktéra Roberta Eberan-Eberhorsta, kteří „stříbrné šípy“ Auto Union zkonstruovali. Vzadu umístěný vidlicový šestnáctiválec Auto Unionů poskytoval vynikající trakci ve srovnání s konvenčními, vpředu umístěnými motory, takže jeho výkon (i přes 500 HP) mohl být přeměněn na rychlost i na horských silnicích. V závodech na okruhu bylo nové auto velmi obtížně zvládnutelné. Zde se naopak osvědčil při vývoji jízdních vlastností Bernd Rosemeyer. \n\nStuckova kariéra v Auto Union byla úspěšná. S novým vozem Hans Stuck 6. března 1934 vytvořil během testování na berlínském okruhu Avus tři světové, rychlostní rekordy (na 100 mil, na 200 km a v „hodinovce“). V průběhu sezóny zvítězil ve 3 závodech typu Grand Prix, v Německu, Švýcarsku (Bremgarten, 26. srpna) a v Československu (Masarykův okruh, 30. září), druhý skončil v Grand Prix Itálie (Monza, 9. září) a při závodě Eifelrennen (Nürburgring, 3. června). Vítězství ve Velké ceně Německa na Nürburgringu 15. července 1934 s vozem Auto Union Type A, kdy za ním skončili Fagioli, Chiron a Nuvorali, je označováno za jeho největší úspěch jeho kariéry na tratích Grand Prix. Byl by se stal šampiónem Grand Prix 1934, ale tento rok nebylo mistrovství uspořádáno. Na stejném voze vyhrál závody do vrchu Felsberg (Saarlouis), Kesselberg (Kochel), Schauinsland (Freiburg) a ve slavném závodě Mont Ventoux (Avignon). Stuck zakončil sezónu návratem na berlínský Avus a nastavil pět nových světových rekordů (1 km, 1 míle, 50 km a s pevným startem na 50 km a 100 km).\n\nV roce 1935 dosáhl posledního velkého vítězství v mistrovském závodu typu Grand Prix, když vyhrál Velkou cenu Itálie na Monze (ME), 2. skončil na Velké ceně Německa (ME) a 4. na Avusu. V mistrovství Evropy na okruzích Grand Prix skončil jako pátý. Získal také svou obvyklou sbírku vítězství na kopcích: Kesselberg (Kochel), Schauinsland (Freiburg) a Feldberg (Taunus). Vše na Auto Union Type B (5.0 V16). V letech 1934–1935 se stal mistrem Německa v závodech do vrchu. \n\nV roce 1936 Stuck ustanovil na novém úseku dálnice mezi Frankfurtem a Heidelbergem nový rychlostní světový rekord 286,496 km/h s letmým startem. V závodech Grand Prix s Auto Union Type C (6.0 V16) byl na druhém místě v Tripolisu (nemistrovský závod) a na Velké ceně Německa (ME), 3. v Monte Carlu (ME) a ve Švýcarsku (ME). To mu stačilo na celkově 2. místo v mistrovství Evropy jezdců Grand Prix, když seriál vyhrál jeho kolega z týmu Auto Union Bernd Rosemeyer. V kopcích Stuck ztratil řadu závodů z důvodu neúčasti po zranění utrpěných při nehodách. Zvítězil jen v závodu do vrchu La Turbie u Monte Carla.\n\nV roce 1937 se už jeho závodní kariéra zvolna počala uzavírat. Byl na okruzích 2× druhý, v Rio de Janeiro a v belgické Grand Prix na okruhu ve Spa-Francorchamps a 3× čtvrtý (Tripolis, Monte Carlo a Švýcarsko). V mistrovství Evropy na okruzích Grand Prix obsadil 5. místo. Na kopcích vyhrál Schauinsland (Freiburg) a La Turbie nedaleko Monte Carla (Nice). \n\nPro rok 1938 už nebyl továrním jezdcem Auto Unionu. Údaje o jeho odchodu se různí. Podle jedněch byl Stuck vyhozen na konci roku 1937, podle jiných odešel sám. Po sérii zranění ostatních řidičů týmu (navíc se v lednu 1938 zabil Bernd Rosemeyer), stejně jako na tlak německé vlády, byl znovu Auto Unionem najat a odvděčil se tím, že s Auto Union Type D (3.0 V12) vyhrál závody do vrchu La Turbie (Nice), Grossglockner (Salzburg), Maloja Pass - National (Svatý Mořic), Feleac (Kluž-Brašov) a Poiana Brașov (Brašov), což byl jeho poslední velký předválečný úspěch. Mimo to byl v letech 1937–1938 mistrem Německa v závodech do vrchu. Na okruzích byl 3. v Německu a 4. ve Švýcarsku, což mu v seriálu mistrovství Evropy Grand Prix stačilo opět na 5. místo. \n\nV roce 1939 zvítězil jen v závodě do vrchu La Turbie u Nice a na okruhu vyhrál „nemistrovskou“ Grand Prix v Bukurešti. V roce 1940 začal závodit na motorových člunech. Pokoušel se ustavit nový světový rekord v kategorii člunů do hmotnosti 800 kg. Používal závodní člun Tempo s motorem Auto Union o výkonu 550 HP. \n\nPo II. světové válce měli Němci zakázáno zúčastňovat se (nejenom) automobilových závodů až do roku 1950. Hans Stuck přijal rakouské občanství a hned se zapojil do poválečných závodů. Ve spojení s Alexem von Falkenhausenem založil tým pro závody formule 2, i když s malým úspěchem. Byly to vozy Cisitalia a AFM, které zkonstruoval Alex von Falkenhauser na základě BMW 328 podle regulí německé formule 2. \n\nV roce 1951 opět jako Němec vyhrál závod do vrchu St. Bernhard ve Švýcarsku se čtyř a půl litrovým Ferrari a zúčastnil se bez úspěchu závodu mistrovství světa F1 Velké ceny Itálie na BRM P15 1.5 V16s. V roce 1952 Velké ceny Švýcarska (AFM Küchen 2.0 V8) a Velké ceny Itálie (Ferrari 166 2.0 V12). V roce 1953 jezdil s Porsche Spyder a na voze AFM-Bristol BS1 2.0 L6, avšak také bez výraznějšího úspěchu, pokud nepočítáme 14. místo s Bristolem na Velké ceně Itálie. Je to však jediné klasifikované umístění z 5 závodů mistrovství světa F1, kterých se v letech 1951–1953 zúčastnil.\n\nOd roku 1957 spojení s BMW bylo plodnější, i když jeho první závody na BMW 507 dobré nebyly. Přechodem na jejich malý BMW 700 RS udělal dobře a ve věku 60 let se naposledy stal německým šampionem v závodech do vrchu. Teprve potom se rozhodl odejít do závodnického důchodu a uzavřel tak svou profesionální kariéru řidiče. Za 38 let závodění (až do roku 1963) Hans Stuck von Villiez zaznamenal 427 vítězství v 700 závodech, jichž se zúčastnil. Po ukončení kariéry závodníka ještě dělal instruktora na Nürburgringu a mj. byl jeho žákem i syn Hans-Joachim Stuck. \n\nStuck publikoval svou autobiografii pod názvem Zweimal Hans Stuck v roce 1972 (Motorbuch-Verlag, Stuttgart 1972, <nowiki>ISBN 978-3-87943-269-1</nowiki>). Král vrchů zemřel 9. února 1978 ve věku 77 let v bavorském Grainau, nedaleko Garmisch-Partenkirchenu.\n\n\n"}
{"id": "1481080", "url": "https://cs.wikipedia.org/wiki?curid=1481080", "title": "Zpěvník (Petrarca)", "text": "Zpěvník (Petrarca)\n\nZpěvník ( \"Il Canzoniere\"), původním názvem Zlomky v jazyce lidovém vavřínem ověnčeného básníka Francesca Petrarcy ( \"Francisci Petrarche laureati poete Rerum vulgarium fragmenta\"), také označovaný jako Verše ( \"Le Rime\") nebo Rozptýlené verše ( \"Rime sparse\"), je nejvýznamnějším dílem renesančního básníka Francesca Petrarcy. Petrarca napsal většinu svých děl v latině a pouze do \"Zpěvníku\" a sbírky \"Triumfy\" zařadil básně v „v jazyce lidovém“, tedy v dobovém florentském dialektu italštiny. Sbírka vznikala od roku 1330 až do roku 1374, kdy Petrarca zemřel. Obsahuje 366 lyrických básní, zejména sonetů. V první řadě je věnována lásce k Lauře de Noves, v první části za jejího života, v druhé části po její smrti. \"Zpěvník\" však obsahuje též básně na jiná témata, zejména politická.\n\nPředpokládá se, že Petrarca začal Zpěvník psát v pozdním létě roku 1330 a na díle pracoval až do své smrti. První básní věnovanou Lauře byl pravděpodobně sonet XX (20). Výrazným přeryvem v tvorbě se stal 6. duben 1348, kdy na Velikonoční neděli zemřela Laura. Básně ve \"Zpěvníku\" nejsou řazeny chronologicky a Petrarca jejich pořadí mnohokrát změnil. Americký literární badatel Ernest Hatch Wilkins na základě analýzy dochovaných rukopisů dospěl k názoru, že Petrarca přeskupoval básně v rukopisu již od 40. let. Podle rukopisu z let 1359–1362, obsahujícího 215 básní (tedy více než polovinu konečného počtu) se zdá, že při řazení básní přihlížel kromě doby jejich napsání také k tématu a k metru.\n\nV roce 1366 do Petrarcových služeb vstoupil coby opisovač Giovanni Malpaghini a v průběhu roku přepsal celkem 244 básní. V této době dospěl autor k definitivnímu názvu, tedy \"Zlomky v jazyce lidovém vavřínem ověnčeného básníka Francesca Petrarcy\". Francesco Petrarca pak na kompozici textu pracoval až do své smrti v červenci 1374. Poslední autorská podoba textu je uchovávána ve Vatikánské knihovně jako rukopis 3195, nepředpokládá se však, že Petrarca v této podobě dílo zamýšlel uzavřít. Vzhledem k častému opravování a cizelování básní je u mnoha z nich obtížné byť jen přibližně určit datum vzniku – některé básně dokončil autor až dlouho poté, co je začal psát, jindy text postupně přepracoval do té míry, že se dochovaná báseň své původní podobě již příliš nepodobá.\n\nPři psaní Petrarca navazoval kromě básníků dolce stil novo také na starší poezii provensálských trubadúrů, severofrancouzských truvérů a sicilské básnické školy. K významným inspiračním zdrojům patřila antika, mimo jiné Vergiliovy \"Zpěvy pastýřské\", \"Zpěvy rolnické\" a \"Aeneis\", Ovidiovy \"Proměny\" a \"Umění milovat\" a Statiovy \"Thebais\" a \"Achileis\". Nemalý vliv na způsob Petrarcovy sebeprezentace v básních měly také Ciceronovy řeči, dopisy a spis \"De officiis\" (O povinnostech), Senecovy \"Listy\" a Augustinovo \"Vyznání\".\n\nDílo se skládá z 366 básní. Většinu z nich (317) tvoří sonety, dále jsou přítomny kancóny (29), sestiny (9), balady a madrigaly (4). Většina textů je věnována Lauře de Noves, provdané de Sade, a historii básníkovy lásky k ní. Lauřina identita však bývá někdy zpochybňována, s tím, že její jednoznačné ztotožnění s Laurou de Sade mohlo být ovlivněno Petrarcovým životopisem z pera markýze de Sade a tím, že de Sade stál o příbuznost se slavným básníkem. Oblíbeným postupem je hravá záměna Lauřina jména se slovy l’aura (vánek) a laura (vavřín). Hojně se opakuje také motiv očí a vlasů milované ženy. To je případ mimo jiné sonetu XC (90), v němž básník srovnává podobu již starší Laury se vzpomínkou na její mládí, údajně poté, co se v roce 1342 Robert I. Neapolský (nebo jiný význačný návštěvník Avignonu) vyjádřil o jejím vzhledu nelichotivě.\n\n\"Zpěvník\" bývá běžně rozdělován na dvě části, „Na život paní Laury“ a „Na smrt paní Laury“, rozdělené přirozeně sonetem o Lauřine smrti, ačkoliv sám Petrarca své dílo takto nedělil. První šest básní tvoří expozici. Úvodní sonet celé sbírky je koncipován jako pohled do minulosti, obrácený k těm, kdo jsou „lásky znalí“, jako vzpomínka na lásku, jež má být v následujících básních popsána, a jako truchlení nad krátkými a pomíjivými slastmi světa. Ve třetím sonetu je pak vylíčeno první setkání básníka s Laurou, k němuž údajně došlo na Velký pátek 6. dubna 1327 v kostele svaté Kláry v Avignonu.\n\nCelým dílem se vinou také témata vnitřního konfliktu, sebezpytování, lítosti a pokání. To platí již pro první část, kde se objevuje například sonet LXII (62) obracející se k Bohu a litující dny promarněné sněním. Ve druhé části \"Zpěvníku\" jsou tyto pocity ještě zdůrazňovány aktem vyznání v tradici pavlovské a augustinovské. Zoufalý básník sice ví, co se je správné, ale nedokáže se podle toho chovat; tyto pocity zprostředkovává mimo jiné sonet CCLXIV (244). Duchovnímu přerodu a osvobození duše od tělesnosti napomáhá sama Laura, která získává ideální rysy – ve druhé části díla se několikrát objevuje v podobě přízraku nebo vize.\n\nZávěrečná báseň \"Zpěvníku\", kancóna známá jako „Krásná panno“ (Vergine Bella) a opatřená číslem CCCLXVI (366), se zříká světské marnosti a posedlosti smrtelnou ženou a místo toho obrací básníkovu duchovní touhu k panně Marii. Tato kancóna připomíná biblický žalm a ve své repetitivnosti je téměř liturgická. Laura zde nabývá podobu zhoubné Medusy a je vnímána jako příčina duchovní paralýzy, před kterou může člověka zachránit pouze Marie.\n\nDílo kromě milostných veršů obsahuje také texty věnované dobové politické a společenské situaci. K výrazným básním tohoto typu patří například kancóna CXXVIII (128), která začíná lkaním nad válkou poničenou Itálií.\n\nAčkoliv je Petrarcovo básnické dílo často vnímáno jako výjimečný počin, je současně pevně zakotveno v kultuře své doby. Veškeré básnické formy, jichž Petrarca užíval, tedy zejména sonet, převzal od svých předchůdců, podobně jako například používání aliterací. Od poezie Cavalcantiho, Danta a dalších představitelů dolce stil novo se jeho dílo nicméně liší tematicky, užitou technikou, a především důrazem na psychologii jednotlivce. Zatímco Dantova Beatrice byla spíše abstraktním a neosobním symbolem, Petrarcova Laura je prezentována již jako živoucí žena a objekt psychologizovaného citu, sice primárně duchovního, ale zaměřeného na konkrétní skutečnosti vezdejšího světa: na barvu vlasů, linii hrdla, úsměv, způsob osušování očí závojem, chůzi, gesta a podobně. Václav Renč o Petrarcovi napsal, že „pod uhlazenou, až chladně dokonalou formou jeho sonetů už zřetelně žije lidské srdce“.\n\nZ hlediska užitého jazyka jsou Petrarcovy italské básně velmi pečlivě sestrojené. Rozvinul vytříbený slovník stilnovistů, přičemž navázal zejména na Dantovy milostné „kamenné verše“ (rime petrose) a obohatil jej vlivy provensálských básníků a důrazem na zvukové kontrasty slov. Často pro posílení určitého dojmu či vyvolání pocitu vytvářel seskupení slov podobného významu. Jeho obvyklým postupem bylo rovněž užívání spojek, které jednotlivé výpovědi propojují do sítě vzájemných vztahů a důsledků. K užívaným rétorickým a uměleckým figurám patří oxymóra a antiteze, synekdochy, metonymie, a především metafory.\n\nPřestože sám Petrarca si více cenil svých latinských textů a za svého života byl obdivován jako humanista a autor eposu \"Afrika\", pozdější kulturu ovlivnily především básně ze \"Zpěvníku\". Ještě ve 14. století využil významný anglický básník Geoffrey Chaucer při psaní epické básně \"Troilus a Kriseida\" sonet CXXXII (132), když pocity Troila při setkání s Kriseidou v trójském chrámu vytvořil podle modelu Petrarcova prvního setkání s Laurou. K rozšíření \"Zpěvníku\" a petrarkismu, tedy snahy o napodobení Petrarcova stylu, došlo v 16. století. Thomas Wyatt (1503–1542) a Henry Howard (1517–1547) přeložili některé Petrarcovy básně do angličtiny a uvedli do anglické renesanční poezie sonet. V této době pronikl petrarkismus rovněž do Francie, zejména díky Clémentu Marotovi (1496–1544), a Petrarcovy básně ze \"Zpěvníku\" začaly být neobyčejně ceněny také v samotné Itálii.\n\nVyužitím mateřského jazyka pro psaní poezie Petrarca umožnil nástup nové éry v dějinách italské literatury a evropského písemnictví vůbec. Obliba Petrarcova italského díla později znovu vzrostla v období romantismu, v souvislosti se silným položením důrazu na lyrickou poezii jakožto tvůrčí projev jedince. V Anglii navazovali na petrarcovské dědictví Mary Robinsonová, Samuel Taylor Coleridge, John Keats, Percy Bysshe Shelley a Leigh Hunt, zatímco George Gordon Byron a William Wordsworth se proti této módě naopak vymezovali. Ve Francii se k Petrarcovi hlásili významní básníci jako Victor Hugo, Alfred de Musset, Théophile Gautier nebo Alphonse de Lamartine.\n\nV češtině vycházely výbory textů ze \"Zpěvníku\", někdy doplňované také verši ze sbírky \"Triumfy\", od 19. století; k překladatelům básní patřili Jaroslav Vrchlický, Pavel Eisner, Jaroslav Pokorný nebo Václav Renč. Úplný překlad \"Zpěvníku\" do češtiny nicméně neexistuje a českému čtenáři jsou k dispozici pouze vybrané básně.\n\n\n"}
{"id": "1481083", "url": "https://cs.wikipedia.org/wiki?curid=1481083", "title": "Dům čp. 293 (Štramberk)", "text": "Dům čp. 293 (Štramberk)\n\nDům čp. 293 stojí na ulici Horní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 293 byl postaven na konci 18. století, je vsazen do svahu v ulici Horní Bašta. V druhé polovině 19. století byl dům rekonstruován. Tuto skutečnost potvrzuje dendrologický průzkum jedlových kmenů roubenky, který datuje jejich kácení na přelom let 1789–1790 a na léto 1870. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice Horní Bašta. Dispozice původní roubené části byla trojdílná se síní, jizbou a komorou. Stavba je roubená z kuláčů. Stavba je postavena na vysoké kamenné podezdívce, která vyrovnává svahovou nerovnost. K podezdívce se sklepy pod štítovým průčelím je přistavěn částečně zděný přístavek s pultovou střechou. Uliční průčelí je tříosé. Štít je trojúhelníkový svisle bedněný se dvěma obdélnými výzorníky se segmentovým zakončením. Vchod je v pravé zadní části okapové strany. Sedlová střecha je krytá plechem.\n\n\n"}
{"id": "1481085", "url": "https://cs.wikipedia.org/wiki?curid=1481085", "title": "Eva Tökölyová", "text": "Eva Tökölyová\n\nEva Tökölyová (*15. leden 1939 Spišská Nová Ves) je bývalá československá politička slovenské národnosti a stomatoložka.\n\nNa lékařské fakultě Univerzitě Komenského v Bratislavě vystudovala stomatologii a pracovala jako obvodní lékařka. Od roku 1985 byla ředitelkou nemocnice s poliklinikou v Bratislavě-Ružinov.\n\nPracovala ve stranických funkcích ZO KSS a od roku 1986 byla členkou obvodního výboru KSS v Bratislavě II. Dále byla poslankyní a členkou rady ONV Bratislavy II.\n\nVe vládě Petera Colotky, Ivana Knotka a Pavola Hrivnáka (1986-89) zastávala na Slovensku post ministra zdravotnictví a později ministra zdravotnictví a sociálních věcí.\n"}
{"id": "1481087", "url": "https://cs.wikipedia.org/wiki?curid=1481087", "title": "Dům čp. 294 (Štramberk)", "text": "Dům čp. 294 (Štramberk)\n\nDům čp. 294 stojí na ulici Horní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 294 byl postaven na konci 18. století, je vsazen do svahu v ulici Horní Bašta. Tuto skutečnost potvrzuje dendrologický průzkum jedlových kmenů roubenky, který datuje jejich kácení na přelom let 1780–1781. Dům byl rekonstruován v 19. a 20. století. K zadní stěně byla přistavěna zděná část. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice Horní Bašta. Dispozice je trojdílná se síní, jizbou a komorou. Stavba je roubená z kuláčů. Je postavena na vysoké kamenné podezdívce, která vyrovnává svahovou nerovnost. Pod štítovým průčelím je vchod do klenutých sklepů v podezdívce. Uliční průčelí má tři olištovaná okna, východní okapové průčelí je dvouosé se vstupem do domu. Štít je trojúhelníkový svisle bedněný se třemi výzorníky a oknem, s kabřincem ve vrcholu a podlomenicí v patě štítu. Střecha je sedlová.\n\n\n"}
{"id": "1481088", "url": "https://cs.wikipedia.org/wiki?curid=1481088", "title": "Císařský mlýn (Praha, Bubeneč)", "text": "Císařský mlýn (Praha, Bubeneč)\n\nCísařský mlýn je soubor nemovitostí v Praze-Bubenči. Po několika přestavbách sloužil jako papírna. V roce 1958 byl zapsán do seznamu kulturních památek. Ačkoli původnímu účelu dávno neslouží, areál je po mnoha úpravách stále využíván a sídlí zde velvyslanectví Gruzie.\n\n\n"}
{"id": "1481092", "url": "https://cs.wikipedia.org/wiki?curid=1481092", "title": "Dům čp. 295 (Štramberk)", "text": "Dům čp. 295 (Štramberk)\n\nDům čp. 295 stojí na ulici Horní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 295 byl postaven na konci 18. století, je vsazen do svahu v ulici Horní Bašta. Tuto skutečnost potvrzuje dendrologický průzkum jedlových kmenů roubenky, který datuje jejich kácení na přelom let 1786–1787, 1787–1788 a 1789–1790, v kabřinci 1789. Dům v roce 2010 snesen a nově vystavěn (včetně střechy). Touto přestavbou byly setřeny původní ozdobné architektonické prvky. Objekt je napodobeninou původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice Horní Bašta. Dispozice původní stavby byla trojdílná se síní, jizbou a komorou. Stavba nově roubená je postavena na vysoké kamenné podezdívce, která vyrovnává svahovou nerovnost. V podezdívce pod štítovým průčelím je vchod do klenutých sklepů překrytý bedněnou přístavbou. Uliční průčelí má tři okna. Štít je trojúhelníkový a byl svisle bedněný. Původní byl s kabřincem ve vrcholu a podlomenicí v patě štítu. Střecha je sedlová.\n\n\n"}
{"id": "1481095", "url": "https://cs.wikipedia.org/wiki?curid=1481095", "title": "Josef Schrötter", "text": "Josef Schrötter\n\nJosef Schrötter (26. února 1949, Šternberk) je český psychotronik, léčitel, senzibil a záhadolog. Autor více než desítky knih s tématikou železnic, ale též o alternativní medicíně, léčitelství, psychotronice a paranormálních jevech.\n\nJosef Schrötter vyrůstal v železničářské rodině a v tomto oboru i pracoval převážnou část svého profesního života (obor: zabezpečovací technika v železniční dopravě). Jako malý chlapec pomocí siderického kyvadla určoval budoucím maminkám pohlaví dětí. K alternativní medicíně jej přivedl jeho přítel psychotronik inženýr Aleš Rumler, který v Šumperku v 70. letech dvacátého století organizoval přednášky o psychotronice. Josef Schrötter se také účastnil kurzů o léčitelství a alternativní medicíně v Uničově a v Koutech nad Desnou. Po návratu z vojenské prezenční služby pracoval Josef Schrötter na železnici v Šumperku, kde se stal svědkem hledání vodovodního potrubí pomocí virgule (proutkaření). Dva až tři roky se věnoval diagnostice nemocí v lidském těle tak, že rukou nebo virgulí hledal nad přítomnou osobou „anomálie“ lidského biopole. Když viděl v televizi pořad o Karlu Kožíškovi a jeho experimentech s primářem MUDr. Zdeňkem Olivou v Hustopečích u Brna, začal se také věnovat diagnostice pomocí automatické kresby. Kromě diagnostiky a energetické terapie se Josef Schrötter věnuje i vyhledávání geopatogenních zón (GPZ). V roce 1993 na 8. kongresu pro výzkum psychotroniky v USA byl členem české delegace vedené dr. Zdeňkem Rejdákem. Na tomto kongresu měl Josef Schrötter přednášku na téma „Vliv geopatogenních zón na bezpečnost dopravy“. V USA se Josef Schrötter setkal poprvé s léčivými 3D obrázky „pro třetí oko“. Pomocí počítače tento typ obrázků také Josef Schrötter sám vytváří a „aktivuje je“. Také provádí diagnostiku čaker, testy šíře lidského biopole a stavu aury. K léčení používá terapeutickou metodu su-jok, stlačování různých bodů na rukou (akupresuru) nebo byliny. Mezi jeho záliby patří malování a historie železnic. Žije v rodinném domku v Dřetovicích na Kladensku.\n\nV oblasti psychotroniky, alternativní medicíny a léčitelství se Ing. Josef Schrötter pohybuje více jak 25 let. Zaměřuje se v prvé řadě na energetickou terapii a lokalizaci patogenních zón a energií. Diagnostikuje pomocí automatické kresby, úpravy funkce organismu provádí bioenergeticky. Lokalizaci patogenních zón provádí na dálku (nad plánkem) nebo podle potřeby i přímo v terénu.\n\nDlouhodobě spolupracuje s časopisem (měsíčníkem) Regenerace a týdeníkem Spirit. Také spolupracoval s některými rozhlasovými a televizními stanicemi v pořadech, které se zabývaly alternativní medicínou, psychotronikou, léčitelstvím a paranormálními jevy (pozn. Jednalo se například o pořady: „Áčko“, „Věštírna“, „Mysteria a tajemna“ (\"Mystéria a záhady\"), \"Za zrcadlem\", \"Sama doma\", „Pološero“, a další.)\n\nJe autorem řady knih (seřazeno chronologicky):\n\n\n\n\n\n\n\n\n\n\n\n\n\n\n"}
{"id": "1481097", "url": "https://cs.wikipedia.org/wiki?curid=1481097", "title": "Byzantská válečná taktika", "text": "Byzantská válečná taktika\n\nByzantská armáda se vyvinula z armády pozdně římské. Používaným jazykem zůstala latina, i když byla především od šestého století postupně nahrazována řečtinou, která se stala oficiálním jazykem říše. Oproti římské armádě však byla byzantská mnohem sofistikovanější z hlediska organizace, strategie i taktiky. Na rozdíl od římských legií byla stěžejní složkou těžká jízda – katafraktové –, která se vyvinula z pozdně římských \"Clibanarii\". Pěchota byla stále používána, ale spíše jako základ, který umožňoval manévrování a útok katafraktů, nebo ve vyloženě podpůrných rolích. Páteř pěchoty tvořili \"skutatoi\" (štítonoši), vybavení kromě štítu také těžkým brněním, kopím a sekerou nebo mečem. Později přibyla další významná složka pěchoty – \"kontarioi\" – vyzbrojení 4-5metrovým kopím \"kontus\", které vzniklo protažením a pěchotním přizpůsobením kopí perských katafraktů. Zbytek pěchoty (lehká pěchota a pěší lučištníci) byl organizován do \"psiloi\" a \"toxotai\" (nezahrnují se žoldáci a nepravidelné síly). Pěchota typicky dostávala výcvik srovnatelný s legionáři, ale přibyl také trénink lukostřelby.\n\nV průběhu dlouhého a členitého vývoje byla byzantská armáda mnohokrát reformována a reorganizována. Jedinou konstantu představovala vysoká úroveň profesionality a strukturovanosti. I tak se ale podle struktury dají odlišit tři základní období: \"východořímské\", \"thematické\" a \"tagmatické\".\n\nBezprostředně po pádu Západořímské říše byla východořímská armáda prostě jen východní, přeživší složka pozdní římské armády. I přes prakticky totožnou strukturu (např. \"limitanei\" a \"comitatenses\" - hraniční a expediční sbory) se přece jen lišila v několika věcech: měla více jízdy celkově, a to především těžké jízdy, více lučištníků a méně \"Foederati\" (neřímských vojáků vázaných speciální smlouvou \"foedes\"). Právě tyto faktory mohly přispět k přežití východní části říše. S takovým vojskem dokázali generálové Belisarius a Narses znovu dobýt podstatnou část bývalé Západořímské říše. Jejich úspěch byl také dílem císaře Justiniána, který revitalizoval celý systém a pod jehož vládou dosáhla Byzanc největšího územního rozsahu. Později, za císaře Herakleia, byla definitivně poražena Sassanovská Persie.\n\nAvšak ještě za Heracliovy vlády se objevila nová, možná ještě vážnější hrozba – Saracéni (muslimové Rášidského a Umajjovského chalífátu). Povzbuzeni novým náboženstvím (vyžadujícím podrobení světa nebo alespoň přeměnu na dár al-Islám - dům islámu) a hnáni stále silnou kmenovou válečnickou mentalitou, tito nájezdníci se rychle zmocnili některých nejbohatších regionů Byzance, především Egypta, Levanty a Sýrie. Takto ohrožená samotná existence impéria přiměla Heraclia a jeho nástupce v sedmém století k reformě armády, která měla zajistit efektivnější ochranu hlavně pro anatolskou hranici. Výsledkem byl systém \"themes\" (1p. sg. thema) – vojensko-administrativních jednotek, v jejichž čele stál vojenský velitel \"Strategos\".\n\nKaždá thema ve smyslu administrativního okrsku musela mít trvale k dispozici themu ve smyslu jednotky vojáků o asi 9600 mužích. Tyto jednotky nebyly stacionární a v případě potřeby se mohly přesouvat na místo nejtěžšího útoku nebo se spojit a vytvořit expediční sbor pro ofenzivní akce. Tímto systémem se Byzantská armáda definitivně oddělila od Římské a vznikla struktura úplně nová, což souvisí i se zavedením řečtiny jako oficiálního jazyka říše v rámci Heracliových reforem, i když v armádě se nadále používala i latina. Sytém themes se ukázal dostatečně odolný i flexibilní a byl používán až do konce jedenáctého století. Byzanci pomohl přežít útoky Avarů, Bulharů, Slovanů i Vikingů (Varjagů/\"Varangianů\") a některá území se podařilo získat nazpět.\n\nKromě themes v provinciích měla i Konstantinopol sama svou vlastní jednotku – \"tagmata\" (1.p. sg. Tagma, používáno v množném čísle). Tagmata byly nejprve soukromé jednotky císaře (např. osobní stráž) a jednotky na obranu Konstantinopole o velikosti praporu (cca 1000 mužů), s postupem času však byly rozšířeny až na cca 4000 mužů. Společně s jejich rostoucím počtem a vlivem se pojem Tagmata stal synonymní s centrální armádou.\nÚpadek systému themes byl pozvolný, stejně jako zmenšující se lidské i finanční kapacity říše. V kombinaci s povstáními \"strategoi\" došlo i k cílenému potlačování vlivu themes, protože císaři se obávali převratů a místo podpory themes posilovali roli tagmata. Posledním hřebíčkem do rakve byl debakl u Mantzikertu a následná invaze seldžuckých Turků, kdy Byzanc přišla s Anatolií o většinu themes i další cenné zdroje.\n\nCísař Alexios I. Komnenos restrukturoval armádu okolo tagmat, z nichž jen některé čekalo umístění do provincií, zatímco většina se v dobách míru zdržovala v Konstantinopoli. Tímto dostala tagmata třetí význam: obecná jednotka armády. Tagmatická armáda pak sloužila až do definitivního konce v roce 1453, čímž svou dobou existence předčila mnohé celé říše. Poslední systém přežil dokonce i praktické zničení v roce 1204 během čtvrté křížové výpravy. Právě od dob křížových výprav se obzvláště vybavení a vnitřní fungování čím dál více blížilo standardním západním armádám spíše než jejich řeckým a římským předchůdcům.\n\nSkutatoi nebo Skoutatoi, pojmenovaní podle velkého oválného nebo mandlovitého (kite) štítu, tvořili páteř byzantské armády. Jejich těžkou výzbroj tvořilo následující:\n\nLehká pěchota typicky vyzbrojená oštěpy nebo praky a lehkým štítem zůstala prakticky nezměněná od svého ustavení Alexandrem Velikým.\n\nJako \"peltastoi\", i lučištníci \"toxotai\" se od dob Alexandra příliš nezměnili. Zůstalo lehké brnění, kompozitní luk i důkladný výcvik, ale změnila se bojová role. Místo celých falang lučištníků nebo jen izolovaných skupin tvořili několik zadních řad chiliarchií, nejčastěji tři. Obvykle se rekrutovali z oblasti Trapezuntu (dnešního Trabzonu) nebo z jiných černomořských kolonií. Zbytek pěchoty se v průběhu času a vlivem prostředí velmi měnil a nepodléhá jednotné charakteristice s výjimkou minimální výzbroje. Ten byl označován jako \"psiloi\", nicméně konkrétní obsah termínu není úplně jasný a občas označoval i těžší a organizovanější typy jako toxotai a peltastoi.\n\nVýchodořímské vojsko příliš neuplatňovalo koncept \"foedes\" (viz výše nebo Foederati). Místo toho se císaři snažili buď integrovat kmeny na svém území do pravidelné armády, nebo je najímat jako žoldáky. I tak se ale postupně ustavilo několik jednotek složených z cizinců a bojujících mimo standardní strukturu Byzantské armády. Nejdůležitější z nich je Varangská garda, oficiální jednotka, jejíž příslušníci byli rekrutováni z okolních kmenů. Po většinu její existence sestávala z Vikingů, Slovanů a Germánů, po roce 1066 čím dál více z Angličanů. Typickou zbraní byla velká bojová sekera, relativně běžná zbraň mezi severnějšími barbarskými kmeny a zejména pro Angličany byla přímo charakteristická.\n\nOd dob Basileia II. se jejich hlavní úlohou stala ochrana císaře, případně role elitní jednotky nasazované v kritických situacích. Jako osobní stráž se Varangové osvědčili, neboť neměli vazby na místní vládce a byli tak méně náchylní ke vzpourám nebo palácovým převratům. Jejich loajalita tak byla vázána jen penězi, proto si císařové dávali záležet, aby Varangové dostali svou mzdu.\n\nHlavní operativní skupina pěchoty a zároveň typická formace Byzantské armády byla \"chiliarchie\", podle řeckého \"chilia\" – tisíc. Obvykle byla tvořena přibližně 650 skutatoi a 350 toxotai. První linie se nazývala \"kontarius\" podle používaného kopí; jejím účelem bylo zadržet první útok nepřítele, zatímco další linie skutatoi se chovaly podobně jako legionáři – vojáci postupovali v těsné formaci, kryli se mohutným štítem a bodali před sebe. Zadní linie tvořili toxotai, ale jejich pozice i úloha se více měnila v závislosti na situaci, neobvyklé nebylo například předsunutí k útoku z dálky společně s peltastoi, aby se poté stáhli. V pozdějším období (750) přibyla ještě vyšší jednotka, Tagma (přibližný ekvivalent brigády), která sestávala ze 3-4 chiliarchií.\n\nChiliarchie zaujímaly formace podle aktuální situace. Standard tvořila buď linie o hloubce osm mužů, nebo falangovité čtverce 8×8, ale neobvyklá nebyla ani klínovitá formace, \"parentaxis\" (čtyři řady toxotai uprostřed kryté čtyřmi řadami skutatoi zepředu i zezadu) nebo \"foulkon\" (varianta římské želvy - \"testudo\").\n\nNejběžnější taktika byla založená na Hannibalově, s velkým úspěchem použité u Cannae. Pěchota na středu v první fázi ustoupila, zatímco jízda (případně posílená křídla pěchoty, ale obvykle jízda) obklíčila nepřítele. I proto nebyla byzantská pěchota příliš ofenzivně orientovaná, měla především vydržet nápor nepřítele, kdežto těžká jízda měla zasadit rozhodující úder.\nV případě, že nebylo možné nebo výhodné obklopit nepřítele, nebo v případě potřeby demonstrace síly proti slabšímu nepříteli, však došlo i na úder pěchoty. I v takové situaci zaujala pěchota střed bojiště se dvěma chiliarchiemi v klínové formaci, zatímco zbytek pěchoty kryl křídla a jízdní lučištníci (\"hippo-toxotai\"/\"equites sagittarii\") podporovali čelní útok. Toxotai formaci nedrželi a útočili ještě před hlavním úderem skutatoi. Během střetu pěchot obou stran měla těžká jízda zničit nepřátelskou (za předpokladu, že nepřítel měl jízdu, např. Frankové), aby nakonec mohla rozhodnout i souboj pěchoty. Tato taktika byla úspěšně použita například proti Bulharům v roce 967.\n\nKatafraktové byli těžce ozbrojení jezdci s kopím nebo lukem, kteří reprezentovali sílu a moc Konstantinopole stejným způsobem, jako legionáři moc Říma.\nNepoužívané zbraně včetně kopí byly připevněny k sedlu, které od kontaktu s Avary zahrnovalo i třmeny – nejzásadnější pokrok vlastní jízdy. Oproti předchůdcům se Východořímská říše soustředila na šlechtění koní, jelikož kvalitní váleční koně byli jednou z bezpečnostních priorit.\nByzanc využívala celou škálu typů lehké jízdy k doplnění (a vyrovnání nedostatků) katafraktů, stejně jako Římská říše využívala různé typy lehké pěchoty, rekrutované tradičně z porobených národů, k doplnění legionářů (\"auxilia\"). Ovšem dlouhá předchozí zkušenost přiměla Byzanc, aby se vyvarovala závislosti na nespolehlivých žoldácích nebo momentálně spřízněných kmenech, a proto byla i lehká jízda rekrutována převážně z vlastního obyvatelstva. S tím souvisí i celkový úpadek armády okolo 11. století, kdy nastala krize doléhající především na obyčejné obyvatele, což mělo za následek větší využívání žoldáků.<br>\n\nTento typ jízdy byl využíván především k průzkumu, nájezdům, šarvátkám a dorážení utíkajícího nepřítele. Jak běžící pěchota, tak protivníkova lehká jízda byly pro těžce obrněné katafrakty příliš rychlé. Oproti katafraktům trénovaným v boji s kopím, mečem i lukem, byla lehká jízda úžeji specializovaná, byť rozdílnější v používaném vybavení. Od katafrakta se očekával frontální útok s kopím, boj jezdce proti jezdci s mečem i podpora z dálky pomocí luku, zatímco jednotlivé typy lehkých jezdců cvičili jen s jednou nebo dvěma zbraněmi podle momentální dostupnosti, schopností i potřeby úkolu, jež byla variabilnější než u těžké jízdy. Běžné byly projektilové zbraně jako luky, praky nebo oštěpy, jejichž uživatelé byli nejčastěji označováni jako \"hippo-psiloi\" neboli \"psiloi hippeutes\". Další variantou byla jízda s lehkým, snadno mrštitelným kopím, taktéž využívaná od dob Alexandra Makedonského (ve starořeckých armádách známá jako \"prodromoi\"). Konkrétní podoba byla závislá především na místních podmínkách, kdy se vojevůdci snažili maximálně využít jak vlastností místních kmenů, tak i dostupných zbraní a schopností vojáků. Pojednání \"O šarvátkách\" (\"De velitatione\") císaře Nikefora II. Fokase explicitně zmiňuje \"expilatores\" (z latiny, doslova lupič nebo plenitel), což však označuje jízdního průzkumníka. Z pravidelných jednotek jsou popisováni pouze \"trapezites\" (podle starořeckého jména \"Trapezous\" pro dnešní turecké město \"Trabzon\", později hlavní město jednoho z od Byzance odštěpených států – Trapezuntu), „Armény zvaní \"tasinarioi\"“, jejichž úloha byla konstantně útočit na oddělené části nepřátelské armády a její zásobování a mimo bitvy drancovat nepřátelské území, případně shánět potravu pro vlastní armádu.\n\nPokud nastala zvýšená potřeba lehké jízdy, vojevůdci se často uchylovali k výcviku toxotai k jízdě na koni (\"hippo-toxotai\" neboli \"equites sagittarii\") spíše než na rekrutování odjinud nebo najímání žoldáků nad bezpečnou úroveň. Když už však došlo na cizí jednotky, preferovaní byli jezdci stepních národů jako Sarmati, Skytové a Chazaři, později také Pečeněhové a Kumáni. Známí pro svoji jízdu byli také Arméni s tasinarioi, z nichž významné množství žilo na území říše, obzvláště před seldžuckým vpádem do Anatolie.\n\nJako páteři i symbolu Východořímské armády, výcviku jezdců byla věnována zvláštní pozornost a i významná část strategie se odvíjela od jejich schopnosti provádět komplexní manévry, často nedostupné méně vycvičeným a disciplinovaným armádám. Přestože část katafraktů (\"kataphraktoi\"/\"clibanophori\"/\"clibanarii) mohla být exkluzivně lučištnická nebo kopinická, většina byla vybavena obojím. Hlavní taktická jednotka se nazývala \"numerus\" (někdy také \"arithmos\" nebo \"banda\") a čítala 300-400 mužů podobně jako římské kohorty. Numeri se řadily do formací hlubokých 8-10 mužů, v boji tak připomínaly jízdní falangu. Byzantinci si uvědomovali nevýhody takové formace, například malou flexibilitu, ale považovali jak psychologický, tak i silový efekt velikosti formace za přijatelnou kompenzaci.\n\nV pojednání \"O šarvátkách\" připisovaném císaři Nikeforovi II. (možná psané jeho bratrem Leem) je stanoveno, že jakýkoliv expediční sbor Východořímské říše musí mít minimálně 8200 jezdců plus 1000 jezdců císařovy osobní armády. Oněch 8200 jezdců má být rozděleno do 24 skupin celkem, ve čtyřech blocích po šesti numeri na každé světové straně pochodující armády. V případě nižšího počtu jezdců se nedoporučuje iniciace jakékoliv ofenzivní operace.\n\nPři frontálním útoku na silnou pozici nepřítele se nejčastěji používala klínovitá formace specifických proporcí. První linie klínu sestávala z 25 mužů, druhá ze 30, třetí ze 35 a od 40 pak po desítkách na řadu až do 8.-10. Ještě z velké vzdálenosti (200-100 m) první řady vystřelily z luku, aby vytvořily slabší místo v nepřátelské armádě, na které pak plné rychlosti najel celý klín s dlouhými kontariony. Po takovém útoku se nepřátelská pěchota nezřídka dávala na útěk nebo bojiště převzala vlastní pěchota, což dávalo jízdě dostatek času na přeskupení nebo stažení.\n\nVzhledem k velkým rozdílům jak během různých období, tak mezi jednotlivými protivníky nelpěli vojevůdci na konkrétní taktice pro katafrakty na vyšší úrovni než formace. Nejběžnější však bylo postavení čtyř numeri okolo jádra pěchoty, dva po stranách a dva vzadu vlevo a vpravo, čímž zajišťovaly zároveň boční ochranu i rezervu a zadní voj.\n\nOproti frontálnímu útoku bylo preferovanou taktikou obklíčení, případně útok zezadu – taktika podobná Alexandrově „kladivu a kovadlině“ nebo Hannibalově u Cannae (Kann). Avšak významným pokrokem byla podpora lučištníků, jak pěších, tak i v prvních liniích každého numeru – v okamžiku oslabené pozice nepřítele vytáhli kopí a začali nabírat rychlost k útoku, zatímco další řady numeru postupně vypálily další salvy, než taktéž najely na nepřítele. Ten pak neměl žádnou „dobrou“ obranu – těsnější formace, která by pomohla proti kopiníkům, zase znevýhodňovala proti salvám lučištníků; pokud by se naopak roztáhli, katafraktové s kontariony by pak měli jen minimální námahu s vybíráním cílů po jednom. Často už začátek rozjezdu katafraktů stačil k obrácení nepřítele na útěk, a operaci potom nebylo nutné dokončit. Méně výhodné bylo nasazení katafraktů proti nepřátelské jízdě, nicméně v takové situaci se projevovalo jiným národům často nedostupné brnění a lepší výcvik.\n\nPři střetu se silnou jízdou se však nasazoval ještě jeden typ taktiky – fingovaný ústup (v principu nijak odlišné od fingovaného ústupu pěchoty použitého u Cannae). Boční numeri projížděly okolo nepřítele a střílely z luků, dokud je nezačala pronásledovat protivníkova jízda (okopírováno od Parthů). Mezitím se zadní numeri přichystaly k okrajům formace pěchoty. V okamžiku, kdy pronásledující nepřátelská jízda minula pěchotu, jí vpadly zadní numeri do týla. Pronásledovatel pak musel zastavit a čelit této nové hrozbě, zatímco původně pronásledované numeri se otočily a znovu zaútočily na nepřítele. Po nebo během nájezdu druhé skupiny se první skupina, původně schovaná za pěchotou, přesunula o něco více směrem do bojiště, čím protivník zůstal obklíčen ze všech stran mezi dvěma skupinami jízdy a hlavním tělem pěchoty. Podobnou taktiku využil Caesar u Pharsalu v roce 48 př. n. l. proti silnější Pompeiově jízdě, ale k dokonalosti ji pak dovedl Saladin a mongolská armáda.\n\nProti těžce obrněné nepřátelské jízdě, která by nemusela být poražena ani předchozí cestou, nasazovali Byzantinci pěchotu. Skutatoi často představovali nejdisciplinovanější vojáky na bojišti, navíc při postupném etablování kontarionů jakožto pěchotní zbraně i typu pěchoty byla byzantská pěchota zdatným soupeřem těžké a/nebo šokové jízdy. V okamžiku, kdy se objevilo oslabené místo v protivníkových řadách, pěchota se na pokyn „\"aperire spatia\"“ (uvolnit prostor) rozestoupila a umožnila tradiční útok katafraktů. Tato taktika byla s úspěchem využívána např. proti Vandalům nebo Avarům.\n\nStoletí válčení umožnila Byzantincům sestavit nespočet pojednání a manuálů o válečnictví, které zahrnovaly doporučené postupy proti prakticky všem tradičním nepřátelům.\n\nNejznámější z nich, \"Tactica\" Leona VI., nabízí následující instrukce:\n\n\n"}
{"id": "1481102", "url": "https://cs.wikipedia.org/wiki?curid=1481102", "title": "Jiří Cetkovský", "text": "Jiří Cetkovský\n\nJiří Cetkovský (* 4. listopadu 1983) je český hokejový útočník.\n\n"}
{"id": "1481104", "url": "https://cs.wikipedia.org/wiki?curid=1481104", "title": "Loutkové divadlo Louny", "text": "Loutkové divadlo Louny\n\nLoutkové divadlo v Lounech je stálé (kamenné) loutkové divadlo a kulturní památka. Jedná se o nejstarší stálé loutkové divadlo v České republice a pravděpodobně i v Evropě.\n\nRoku 1903 se několik nadšenců v čele s Janem Treglerem rozhodlo sehrát na sokolských slavnostech loutkové představení Posvícení v Hudlicích. Hra měla velký ohlas a musela se ještě opakovat. Skupina poté občasně vystupovala jako loutkářský odbor Sokola v malém sále lounské sokolovny. V roce 1909 byl založen samostatný Spolek loutkářů v Lounech se zásadní myšlenkou postavit vlastní stálé loutkové divadlo. Stavba byla realizována za přispění sponzorů a členů spolku po první světové válce v roce 1920. \n\nLounská organizace Československé sociálně demokratické strany dělnické zde odsouhlasila Dvacet jedna podmínek podmiňujících vstup do Komunistické Internacionály; tím byl na místní úrovni završen rozkol strany. Událost připomíná pamětní deska, umístěná v padesátých letech 20. století:\nJedná se o nejstarší stálé loutkové divadlo v republice, pravděpodobně i v Evropě. Hrály se hry pro děti i dospělé. Za okupace během druhé světové války bylo sehráno množství her pro dospělé se snahou povzbudit diváky. Po válce dochází ke generační výměně a tvorbě nových loutek a vlastních her. Divadlo se stává malým a tak je v roce 1951–1952 vybudována přístavba, kde se nachází sociální zařízení, klubovna a kulisárna. V padesátých letech se hrály hry v budovatelském duchu, spolek loutkářů v Lounech jako takový byl zrušen.\n\nV roce 1991 byl opětovně založen Spolek loutkářů v Lounech, s registrací u MV ČR jakožto nezisková organizace (občanské sdružení), který funguje dodnes. V roce 1998–1999 proběhla rekonstrukce Loutkového divadla financovaná Městem Louny. V roce 2004 proběhla rekonstrukce jeviště díky příspěvku Nadace Duhová energie.\n\n"}
{"id": "1481107", "url": "https://cs.wikipedia.org/wiki?curid=1481107", "title": "Matyáš Novák", "text": "Matyáš Novák\n\nMatyáš Novák (* 20. června 1998, Hradec Králové) je český klavírista. Je vítězem mnoha klavírních soutěží po celém světě. Asi největší úspěch jeho kariéry je sólový koncert v Carnegie Hall v New Yorku. \n\nKoncertuje od svých šesti let. Už v mládí o něm kritici psali, že má mimořádný hudební talent. Studuje Konzervatoř Pardubice a klavírní akademii Incontri col Maestro v italské Imole. Média zaujal už v roce 2016, když podnikl turné do Číny. V dubnu 2018 zvítězil v soutěži Bradshaw & Buono International. Díky tomu měl sólový koncert v hlavním sále Carnegie Hall v New Yorku. V září 2018 skončil na druhém místě v klavírní soutěži The International Edvard Grieg Piano Competition v Bergenu za účasti klavíristů z celého světa. \n\n"}
{"id": "1481108", "url": "https://cs.wikipedia.org/wiki?curid=1481108", "title": "Světový pohár v biatlonu 2019/2020 – Östersund", "text": "Světový pohár v biatlonu 2019/2020 – Östersund\n\n1. podnik Světového poháru v biatlonu v sezóně 2019/2020 probíhal od 30. listopadu do 8. prosince 2019 ve švédském Östersundu. Na programu mužů i žen byly sprinty, vytrvalostní závody a štafety, dále smíšený závod dvojic a smíšené štafety.\n\nPředcházející podnik světového poháru zde probíhal naposledy na přelomu listopadu a prosince 2017. Pak se zde v březnu 2019 konalo mistrovství světa. \n\nOficiální program:\n\nV čele závodů se až do páté střelby udržovali překvapivě Ukrajinci, ale pak Anastasija Merkušinová zasáhla osmi náboji jen dva terče a propadla se. Do čela se dostali Němci, ovšem Erik Lesser nezvládl poslední střelbu, musel na trestný okruh, čehož využil Švéd Sebastian Samuelsson a dojel do cíle jako první s náskokem téměř 20 vteřin.\nČechům se nedařilo: běželi pomalu, Jessica Jislová musela na jedno trestné kolo a když Jakub Štvrtecký přidal při sedmé střelbě další dvě, byla česká štafeta předstižena o jedno kolo a stažena ze závodu.\n\nZa český tým rozjela štafetu Eva Kristejn Puskarčíková, která nezasáhla celkem tři terče a předávala jako devátá. Markéta Davidová udělala sice stejně chyb, ale běžela rychle a zlepšila se o tři místa. Ondřej Moravec však při střelbě vleže pětkrát minul, musel na dvě trestná kola a klesl na 11. místo. Michal Krčmář už – i díky čtyřem nezasaženým terčům – českou pozici nevylepšil.\nZvítězili Italové, kteří se od třetího kola udržovali v čele a jako jedni z mála nemuseli na trestné kolo. Mohutný norský finiš Johannese Thingnese Bø, kdy během svého úseku stáhl ztrátu o více než minutu, stačil jen na druhé místo.\n\nZávod byl jedním z dalších triumfů Johannese Thingnese Bø, který sice udělal při první střelbě jednu chybu, ale pak se rychlou jízdou dostal před všechny soupeře a zvítězil před svým bratrem Tarjeiem Bø.\nZ českých biatlonistů dojel nejlépe Michal Krčmář, ovšem i Jakub Štvrtecký, Michal Šlesingr a Adam Václavík se umístili do 40. místa a získali tak body do hodnocení světového poháru – pro Štvrteckého první v jeho kariéře. Nedařilo se jen Ondřeji Moravcovi, který udělal čtyři chyby na střelnici.\n\nVe sprintu žen startovala mezi prvními Italka Dorothea Wiererová. Při poslední střelbě sice nezasáhla jeden terč, ale rychlým během i střelbou se po dojezdu do cíle udržovala na prvním místě. Markéta Davidová jela později, obě střelby zvládla čistě a do posledního kola odjížděla se ztrátou jen 3,7 sekundy na Wiererovou. Zde však ztrácela a v cíli se dostala až za Norku Marte Olsbuovou Røiselandovou,která sice udělala dvě chyby, ale jela ze všech nejrychleji. Přesto dojela na 3. místě a vybojovala tak svoje první stupně vítězů v novém ročníku světového poháru. Eva Kristejn Puskarčíková obsadila 19. místo, Lucie Charvátová dojela třicátá.\n\nČeši stříleli čistě, hlavně vleže, ale každé kolo běželi se ztrátou aspoň půl minuty na nejlepší. Nejlépe se z nich na 17. místě umístil Ondřej Moravec, který zasáhl všechny terče kromě jednoho. Johannes Thingnes Bø udělal celkem dvě chyby a především běžel pomalu, takže skončil až na 10. místě. Po téměř roce zvítězil – hlavně rychlým během – Francouz Martin Fourcade.\n\nV závodu žen se hodně chybovalo. Markéta Davidová běžela rychle a zpočátku se udržovala v čelní skupině, ale pak při každé další střelbě udělala jednu chybu a nakonec dojela na 11. místě. Eva Puskarčíková skončila 23., ostatní české závodnice se na body nedostaly. Veronika Vítková odstoupila ze závodu v 4. kole a odjela domů. V cíli pak dlouho vedla Francouzka Justine Braisazová, která sice udělala dvě chyby, ale rychle běžela. S vysokým číslem 74 startovala Julija Džymová, zastřílela čistě a do posledního kola vyjížděla s náskokem 7 s. Zde ji však došly síly a skončila druhá.\n\nMužský závod ovládli Norové, když Tarjei Bø na třetím úseku a především Johannes Thingnes Bø na čtvrtém před sebe nepustili francouzskou štafetu.\nČeští reprezentanti neuspěli – většinu závodu se pohybovali až v druhé desítce. Jediný Ondřej Moravec vytáhl českou štafetu až na šesté místo, ale když Michal Krčmář musel na trestné kolo, skončil český tým nakonec na 13. místě, což byl nejhorší výsledek za poslední dva roky.\n\nČeské ženy dojely lépe, když Markéta Davidová na třetím úseku stáhla ztrátu na vedoucí štafety a Eva Puskarčíková přes čtyři chyby na střelnici polepšila českému týmu ještě o jedno místo na konečnou osmou pozici. \nZvítězil norský tým především zásluhou Marte Olsbuové Røiselandové na posledním úseku. Překvapením bylo druhé místo Švýcarska, za které závodily všechny tři sestry Gasparinovy.\n"}
{"id": "1481110", "url": "https://cs.wikipedia.org/wiki?curid=1481110", "title": "Tajfun Tip", "text": "Tajfun Tip\n\nTajfun Tip, známý na Filipínách jako tajfun Warling, je nejintenzivnější a také největší tropickou cyklónou zaznamenanou od počátků měření. Šlo o devatenáctou tropickou bouři a dvanáctý tajfun Pacifické tajfunové sezóny 1979. Tip se začal formovat 4. října a jeho poslední zbytky se rozptýlily 24. října.\n\nNa vrcholu intenzity byl uvnitř tajfunu naměřen minimální atmosférický tlak 870 milibarů, což je dodnes (2019) platná rekordní hodnota mezi všemi tropickými cyklónami v historických záznamech, ať už v Atlantiku, Pacifiku, či Indickém oceánu. Dalším stále platným rekordem, který Tip drží, je průměr bouře, který dosáhl 2220 km.\n\nTip způsobil silné deště na Guamu a Filipínách, největší škody však napáchal v Japonsku, na Okinawě a na Honšú. Řádění živlu si vyžádalo celkem 99 životů.\n\nTip se vytvořil 4  října 1979 z tropické poruchy v blízkosti ostrova Pohnpei v Karolínách. Další tropická bouře na severovýchodě v počátcích bránila jeho zesílení a ovlivňovala jeho pohyb, ale po jejím přesunu dále na sever zesilování již nic nebránilo. Poté, co Tip 9. října minul Guam, zesílil na tajfun a nastala fáze rapidní intenzifikace. Vrcholu intenzity dosáhl 12. října 1979, kdy byla průzkumným letadlem naměřena rekordně nízká hodnota tlaku 870 milibarů. Přetrvávající větry dosahovaly 305 km/h (1-minutový průměr). Oko tajfunu se v této době nacházelo zhruba 840 km západoseverozápadně od Guamu a mělo průměr 15 km. Průměr bouře v této době dosahoval rovněž rekordních 2220 km.\n\nPo dosažení maximální intenzity Tip mírně zeslábl, síla větrů (1-minutový průměr) poklesla na 230 km/h. Tuto sílu si udržoval dalších několik dní, během kterých stále postupoval na západoseverozápad. Dešťové pásy v této době trvale zasahovaly až 1100 km od centra bouře. 17. října Tip začal znovu oslabovat a stočil se na severovýchod. Ve vzdálenosti 65 km minul Okinawu. 19. října vstoupil nad pevninu na hlavním japonském ostrově Honšú zhruba 110 km jižně od Ósaky s větry (1-minutový průměr) o síle 130 km/h. Pokračoval rychle přes ostrov dále na severovýchod. Nad severním Honšú se změnil na mimotropickou cyklónu. Zbytky bouře pokračovaly na východoseverovýchod a dále slábly. 22. října Tip překročil datovou hranici a jeho poslední pozůstatky byly pozorovány 24. října u Aleutských ostrovů nedaleko Aljašky.\n\nNa Guam přinesl Tip velmi silné deště, na letecké základně Andersen bylo naměřeno 231 mm srážek. Vnější okraje dešťových pásů zasáhly Filipíny a způsobily deště v horských oblastech Luzonu a na Visayanských ostrovech.\n\nZnačné škody způsobil Tip na Okinawě, kterou míjel ve vzdálenosti 65 km. Potopilo se 8 rybářských lodí a 44 rybářů zůstalo mrtvých či nezvěstných. Škody v zemědělství a v rybářském průmyslu dosáhly miliónů dolarů.\n\nNa Honšú způsobil Tip řadu sesuvů a záplavy, které poškodily či zničily více než 22 000 domů. Zahynulo 42 lidí, dalších 71 je evidováno jako nezvěstných a 283 osob bylo zraněných. Následkem bouře se zhruba 11 000 osob ocitlo bez domova. Tip byl popisován jako \"nejhorší bouře jaká Japonsko zasáhla za posledních 13 let\".\n\nS průměrem 2220 km je Tip největší zaznamenanou tropickou cyklónou. Předchozí držitel rekordu, tajfun Marge ze srpna 1951, měl průměr jen o něco více než poloviční – 1130 km. V době své největší velikosti by Tip zakryl téměř polovinu plochy Spojených států amerických.\n\nTeplota v oku na vrcholu intenzity dosahovala 30°C, což je považováno za výjimečně vysokou hodnotu. S přetrvávajícími větry (10-minutový průměr) o síle 260 km/h zůstává Tip nejsilnějším tajfunem v záznamech Japonské meteorologické agentury.\n\nTip je s minimálním tlakem 870 mbar nejintenzivnější tropickou cyklónou v záznamech. O 6 mbar překonal předchozí rekord stanovený tajfunem June roku 1975.\n\nRekordy stanovené tajfunem Tip jsou stále platné, i když s ukončením rutinních průzkůmných letů v západním Pacifiku v srpnu 1987 přesnost získávaných údajů poklesla a současní vědci si proto pokládají otázku, zda Tip byl opravdu nejsilnější. Podrobná studie z roku 2004 ukázala, že nejméně dva tajfuny, Angela v roce 1995 a Gay v roce 1992 měly vyšší Dvorakovy koeficienty než Tip, a mohly tedy být silnější. Rovněž některé nedávné bouře mohly být silnější, například odhady intenzity tajfunu Haiyan na základě údajů ze satelitů naznačovaly, že tlak v jeho jádře mohl klesnout až k 858 mbar.\n\nNavzdory síle tohoto tajfunu a jím způsobeným škodám nebylo jméno Tip vyřazeno ze seznamu jmen užívaných pro tajfuny v západním Pacifiku a bylo znovu použito pro jiné bouře v letech 1983, 1986 a 1989.\n\n"}
{"id": "1481111", "url": "https://cs.wikipedia.org/wiki?curid=1481111", "title": "Ernestinum (Příbram)", "text": "Ernestinum (Příbram)\n\nArcibiskupský zámek Ernestinum (též \"Zámeček\") v Příbrami je někdejší arcibiskupské sídlo. Dnes zde sídlí galerie a TIC a Městská galerie s expozicí fotografií Františka \"Fráni\" Drtikola.\n\nKamenný hrádek byl postaven ve 14. století v místě starší dřevěné tvrze ze 13. století. Zámeček nese jméno svého stavitele, prvního arcibiskupa pražského, Arnošta z Pardubic (Arnošt = Ernest), jehož socha od sochaře Ivara Kodyma stojí na jihovýchodním nároží budovy. Z doby této přestavby se zachoval původní gotický arkýř, pozůstatek presbytáře hradní kaple na východní zdi.\n\nPo roce 1670 se majitelem další arcibiskup, Matouš Ferdinand Sobek z Bílenberka. Ten nechal hrádek opravit, rozšířit a přestavět na barokní zámeček. \n\nPo roce 1849, kdy došlo v Příbrami k rozšíření těžby stříbra, se zámeček stal sídlem školy (po roce 1894 Vysoké školy báňské), která byla v roce 1946 přenesena do Ostravy a uvolněné prostory budovy byly předány městu pro obecní potřeby. \n\nZámeček prošel v 70.-80. letech 20. století rekonstrukcí. V současné době je v zámečku umístěna Galerie Františka Drtikola se stálou expozicí tohoto příbramského rodáka, dále Muzeum třetího odboje, městské informační centrum a kanceláře.\n\nV těsném sousedství zámečku se nachází památník obětí první světové války od akademického sochaře Václava Šáry (autorem návrhu byli architekt Jan Kotěra a sochař Jan Štursa).\n\n"}
{"id": "1481112", "url": "https://cs.wikipedia.org/wiki?curid=1481112", "title": "Durynský les", "text": "Durynský les\n\nDurynský les ( \"Thüringer Wald\") je pohoří v Německu, v jižní části Durynska na hranici s Franky. Táhne se od údolí řeky Werra jihovýchodním směrem v délce 70 km a šířce 25 km, poblíž Gehrenu pak přechází v Durynskou břidlicovou pahorkatinu. Nejvyšším vrcholem je Großer Beerberg (983 m n. m.), dalšími významnými horami jsou Schneekopf a Großer Finsterberg. Po hřebeni vede stezka Rennsteig, dlouhá 168 km, o níž existují písemné záznamy již ze čtrnáctého století. Největšími městy jsou Suhl, Eisenach, Ruhla a Ilmenau.\n\nPohoří vzniklo v důsledku saxonské tektoniky, vrásnění bylo ukončeno asi před čtyřiceti miliony lety. Durynský les je známý jako „zelené srdce Německa“. Typickými stromy jsou smrk ztepilý, jedle bělokorá a buk lesní, vedle lesů se zde nacházejí také horské louky a rašeliniště. Podnebí je na přechodu mezi oceánským a kontinentálním, průměrné roční teploty dosahují v údolí 8,5 °C a v nadmořské výšce 700 metrů 5 °C. Na řece Ohra se nachází přehrada. Dopravní obslužnost zlepšilo otevření rychlodráhy z Norimberka do Erfurtu v roce 2017. \n\nOblast je vyhledávána vyznavači zimních sportů, Oberhof je častým pořadatelem světových šampionátů v biatlonu a sáňkařském sportu. Významnými historickými památkami jsou hrad Wartburg a klášter Volkenroda. Nedaleko lázeňského městečka Friedrichroda se nachází umělá jeskyně Marienglashoehle, která vznikla při těžbě sádrovce. V roce 1990 byl vyhlášen Přírodní park Durynský les o rozloze 2 082 km². K chráněným druhům patří tetřívek obecný a čáp černý.\n\n"}
{"id": "1481133", "url": "https://cs.wikipedia.org/wiki?curid=1481133", "title": "Margaret Watkinsová", "text": "Margaret Watkinsová\n\nMargaret Watkinsová (8. listopadu 1884, Hamilton (Ontario) – 1969, Glasgow) byla kanadská reklamní fotografka. Žila život rebelky, odmítala tradice a pěstovala individuální hrdinství; nikdy se nevdala, byla úspěšnou ženou podnikatelkou v době, kdy ženy obvykle zůstávaly doma, a otevřeně prezentovala erotiku a feminismus ve svém umění a psaní.\n\nNarodila se v Hamiltonu v Ontariu 8. listopadu 1884 jako dcera ontarijského obchodníka a jeho skotské manželky. Měla dobrý cit pro design a řemeslné práce, ve svých patnácti letech prodávala vlastní řemeslné výrobky v obchodním domě svého otce. Hrála také na klavír a zpívala v pěveckém sboru \"Centenary Methodist Church\". V roce 1908 opustila domov a začala pracovat v utopických venkovských komunitách \"Roycroft Arts and Crafts community\" a \"Sidney Lanier Camp\". Tam se také začala učit fotografii. V roce 1913 se přestěhovala do Bostonu, kde pracovala jako asistentka v komerčním fotografickém studiu. Kromě své fotografické práce psala poezii a zpívala Mendelssohnovy a Wagnerovy písně s Izraelským chrámovým sborem. Později začala pracovat pro fotografku Alici Boughtonovou v New Yorku a začala studovat u Clarence H. Whitea v jeho školách v New Yorku a Maine. \n\nOtevřela si ateliér v Greenwich village v New Yorku a v letech 1916-1928, když vyučovala na Whiteově letní škole, byli jejími studenty i budoucí významní fotografové, jako například Dorothea Langeová, Margaret Bourke-Whiteová, Anne Brigmanová, Stella F. Simonová, Paul Outerbridge, Anton Bruehl, Laura Gilpin, Ralph Steiner, Doris Ulmannová nebo Karl Struss. Whiteova škola byla velmi úspěšná. \nWatkinsová si otevřela studio v Greenwich Village v New Yorku a v roce 1920 se stala editorkou každoroční publikace \"Pictorial Photography in America\". Úspěšně pracovala jako reklamní fotografka pro společnosti Macy's, J. Walter Thompson Company nebo Fairfax Media a stala se jednou z prvních fotografek, které přispívaly do reklamních agentur. Produkovala také krajiny, portréty, akty a zátiší.\n\nStala se jednou z prvních uměleckých reklamních fotografek, jejíž obrazy každodenních předmětů stanovily nové standardy přijatelnosti. Od roku 1928, když žila ve skotském Glasgow, jezdila fotografovat pouliční výjevy do Ruska, Německa a Francie, specializovala se na fronty domů a výlohy.\n\nWatkinsová umřela v Glasgow ve Skotsku v roce 1969, jako zapomenutá fotografka.\n\nPodle Queen's Quarterly byl její život inspirací pro svobodné ženy, které jsou naplňovány vlastní kariérou, spíše než tradiční genderové role žen, které naplňuje manželství a výchova dětí.\n\nNež zemřela, předala Watkinsová svému sousedovi a vykonavateli poslední vůle Josephovi Mulhollandovi zapečetěnou krabici všech svých prací. Dala mu přísné pokyny, aby krabici neotevřel, dokud nezemře. Následkem toho se konalo několik samostatných výstav v Británii a Severní Americe. Když v listopadu 1969 zemřela, odkázala většinu svého majetku na hudební charitu.\n\nV říjnu 2012 byla v Národní galerii Kanady otevřena retrospektivní výstava díla Margaret Watkinsové \"Domestic Symphonies\" Tato výstava představila 95 fotografií z let 1914 - 1939. Z těchto fotografií byly portréty a krajiny, moderní zátiší, pouliční scény, reklamní práce a komerční návrhy. Hudba byla pro Watkins životně důležitou inspirací a to je vidět právě z názvu této výstavy.\nPoštovní známka s její fotografií \"The Kitchen Sink\" (\"Kuchyňský dřez\") byla vydána 22. března 2013 společností Canada Post jako součást kanadského fotografického seriálu. Je na ní nalezené zátiší dřezu s nádobím.\n\n"}
{"id": "1481144", "url": "https://cs.wikipedia.org/wiki?curid=1481144", "title": "Carol Ann Duffyová", "text": "Carol Ann Duffyová\n\nCarol Ann Duffyová (* 23. prosince 1955, Glasgow) je skotská básnířka a dramatička píšící anglicky. Je otevřeně homosexuální. Ženský erotismus, a ženství obecně, je také častým námětem její poezie. Její básně jsou psány hovorovou angličtinou a jsou poměrně srozumitelné, což přispívá k jejich široké čtenosti a oblíbenosti.\n\nVystudovala filozofii na Liverpoolské univerzitě (1977). Byla poté šéfredaktorkou časopisu poezie \"Ambit\" a recenzentkou deníku \"The Guardian\". Od roku 1996 je profesorkou současné poezie na Manchester Metropolitan University. Roku 2009 se stala prvním Skotem, a také první ženou v historii, která byla britskou královnou jmenována na pozici \"Poet Laureate\".\n\nK jejím neznámějším sbírkám patří \"Standing Female Nude\" (1985), \"Selling Manhattan\" (1987), za niž získala Somerset Maugham Award, nebo \"Rapture\" (2005), za kterou obdržela T. S. Eliot Prize. K jejím divadelním hrám patří \"Take My Husband\" (1982), \"Cavern of Dreams\" (1984) nebo \"Little Women, Big Boys\" (1986). Píše též verše pro děti (\"New & Collected Poems for Children\", 2009) i obrázkové dětské knížky. \n\n"}
{"id": "1481146", "url": "https://cs.wikipedia.org/wiki?curid=1481146", "title": "Dům čp. 296 (Štramberk)", "text": "Dům čp. 296 (Štramberk)\n\nDům čp. 296 stojí na ulici Horní Bašta ve Štramberku v okrese Nový Jičín. Roubený dům byl postaven na počátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 296 byl postaven na počátku 19. století, je vsazen do svahu v ulici Horní Bašta. Dům byl v 20. a 21. století upravován. Byla přistavěna po stranách roubenky zděná křídla a na jádro roubenky posazena přesahující nástavba s novou polovalbovou střechou s podlomenicí v patě štítu. Je zachováno historické jádro stavby. Objekt je součástí původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice. Dispozice je dvojdílná, kterou tvoří velká jizba a síň. Stavba je roubená z kuláčů, v průčelí z tesaných trámů. Je postavena na vysoké omítané kamenné podezdívce, která vyrovnává svahovou nerovnost. V podezdívce pod štítovým průčelím je vchod do původních klenutých sklepů. Uliční průčelí má dvě okna. Štít je trojúhelníkový svisle bedněný se dvěma okny, polovalbou ve vrcholu a podlomenicí v patě štítu. Sedlová střecha s polovalbou je krytá eternitem.\n\n\n"}
{"id": "1481148", "url": "https://cs.wikipedia.org/wiki?curid=1481148", "title": "Svatý Marek (Florencie)", "text": "Svatý Marek (Florencie)\n\nSvatý Marek (\"San Marco\") je komplex budov ve Florencii v Itálii, zahrnující kostel a bývalý dominikánský klášter. Budovy kláštera nyní slouží jako Národní muzeum Svatého Marka (\"Museo Nazionale di San Marco\"), v němž je mimo jiné umístěna slavná sbírka rukopisů v knihovně postavené Michelozzem. V 15. století zde působili dva slavní dominikáni, malíř Fra Angelico a kazatel Girolamo Savonarola. \n\nKlášter na tomto místě existuje od 12. století a původně patřil benediktinům. Vystřídaly se zde dvě větve benediktinského řádu, nejdříve vallombrosenská (O.S.B. Vall.), a poté silvestrinská (O.S.B. Silv.). Přinejmenším za silvestrinů byl kostel používán i jako farní. \n\nZ tohoto počátečního období byly nedávno objeveny stopy fresek pod úrovní podlahy. V roce 1418 byli sylvestrini obviněni z laxního dodržování řehole a byl na ně vyvíjen tlak, aby objekt opustili, ale podařilo se je vypudit až Cosimovi Starému s přímou podporou papeže Evžena IV. a basilejského koncilu. Benediktini tak objekt Sv. Marka opustili roku 1437. Do kláštera pak přišli reformovaní dominikáni z Konventu sv. Dominika ve Fiesole, zatímco sylvestrini se přestěhovali do menšího florentského kláštera San Giorgio alla Costa. Budovy Svatého Marka tehdy byly ve špatném stavu, takže dominikáni museli dva roky žít ve vlhkých celách nebo dřevěných chatách. O peníze na renovaci žádali Cosima Starého, který žil nedaleko v rodinném paláci, nyní známém jako Palazzo Medici-Riccardi. \n\nV 1437 Cosimo pověřil Michelozza, oblíbeného rodinného architekta, aby klášter přestavěl v renesančním duchu. Roku 1438 se už stavělo a nový klášter byl zasvěcen roku 1443 v předvečer svátku Zjevení Páně za přítomnosti papeže Evžena IV. Svatý Marek se stal jednou z hlavních budov nové čtvrti na sever od centra Florencie (tzv. Medicejské čtvrti), kam patří i rodinný palác Medicejů a bazilika San Lorenzo. \n\nPodle Vasariho \"Životů nejvýznačnějších malířů, sochařů a architektů\" Cosimo investoval do nového kláštera pozoruhodnou částku ve výši zhruba 40 000 florinů. Michelozzo pracoval na Sv. Markovi v letech 1439 až 1444. \n\nKlášterní kostel, Bazilika svatého Marka (\"Basilica di San Marco\"), je jednolodní s bočními kaplemi a byl navržen koncem 16. století Giambolognou. Malířská výzdoba pochází ze 16.–17. století. Koncem 17. století byla vybudována také tribuna a vyřezávaný strop. Další přestavbu provedl v roce 1678 Pier Francesco Silvani. Fasáda v klasicistním stylu byla vytvořena v letech 1777–1778. \n\nNejstarší umělecké dílo je kříž ze 14. století na jižní stěně. Krucifix na hlavním oltáři (1425–1428), je od Fra Angelica. Nad prvním oltářem vpravo je \"Modlící se sv. Tomáš\" z roku 1593, jehož autorem je Santi di Tito, zatímco nad druhým oltářem je \"Madona se svatými\" od Fra Bartolomea. \n\nGiambologna v květnu 1589 dokončil Kapli sv. Antonína (\"Cappella di Sant'Antonino\", také známou jako Kaple Salviatiů). Rodina Salviatiů byla spojena manželstvím s Mediceji (papež Lev XI. byl synem Francescy Salviatiové, dcery Giacoma Salviatiho a Lucrezie de' Medici). Interiér je vyzdoben freskou \"Přenesení\" a \"pohřeb svatého Antonína Perozziho\" od Domenica Passignana. Kopuli kaple navrhl Bernardino Poccetti, rovněž autor fresek v \"Eucharistické kapli\". Ta obsahuje také obrazy, jejichž autory jsou Santi di Tito, Crespi, Francesco Morandini, Jacopo da Empoli a Francesco Curradi. \n\nRenesanční architektura kláštera usiluje o jednoduchost a praktičnost, ale je velmi elegantní. Jsou zde dvě dormitoria, tj. budovy pro mnichy, pojmenované po sv. Antonínovi a sv. Dominikovi, kapitulní síň, dva refektáře a hostinské pokoje v přízemí. V horním patře se nacházely cely bratří, malé obezděné příbytky přikryté střechou. Většina budov byla zřejmě zhruba dokončena kolem roků 1440–1441, jižní dormitorium s výhledem na náměstí Piazza San Marco bylo dokončeno v roce 1442. Stavební práce na klášteře pak pokračovaly až do roku 1452. \n\nCosimo Medicejský měl v klášteře také svou celu, kam se mohl uchýlit, když potřeboval klid. Cely včetně Cosimovy i mnoho dalších zdí vyzdobil Fra Angelico ve spolupráci s dalšími umělci, jako byl Benozzo Gozzoli. \n\nDůležitým prvkem kláštera je knihovna v prvním patře, prostorný sál se dvěma řadami sloupů, které vymezuje trojlodí zakryté valenou klenbou. Velký počet oken zaplňuje místnost přirozeným světlem pro studium a opisování rukopisů. Za Lorenza Nádherného se knihovna stala jedním z nejoblíbenějších míst setkávání florentských humanistů, jako byli Agnolo Poliziano a Giovanni Pico della Mirandola. Ti zde mohli pohodlně studovat knihy shromážděné Mediceji, do jejichž sbírky patřila řada vzácných řeckých a latinských textů. Oba humanisté jsou mezi významnými osobnostmi pohřbenými ve Sv. Markovi. \n\nKromě Fra Angelica, Antonína Florentského a Fra Bartolomea byl San Marco od roku 1489 domovem i Girolama Savonaroly. Poté, co se stal představeným kláštera, rozpoutal divokou kampaň proti špatné morálce Florenťanů a jejich honbě za luxusem. Nakonec se dostal do konfliktu se dvorem papeže Alexandra VI. a skončil na hranici v roce 1498. \n\nDominikáni byli od Sv. Marka vyhnáni během napoleonských válek v roce 1808 a znovu v roce 1866, kdy se objekt stal majetkem státu. \n\nAž do nedávné doby Sv. Marek hostil společenství dominikánských bratří, kteří obývali západní část komplexu. V roce 2014 bylo několik zbývajících mnichů převedeno do konventu Santa Maria Novella ve Florencii. \n\nKlášter nyní slouží jako muzeum. Vstupuje se do něj tzv. Klášterem sv. Antonína, který byl v 16.–17. století vyzdoben freskami Bernardina Poccettiho.\n"}
{"id": "1481155", "url": "https://cs.wikipedia.org/wiki?curid=1481155", "title": "Dynasty Tour", "text": "Dynasty Tour\n\nDynasty Tour bylo koncertní turné americké hardrockové skupiny Kiss na podporu alba \"Dynasty\" v čele s hitem \"I Was Made for Lovin' You\". Na turné byl poprvé použit létací prvek Gena Simmonse při jeho sólu kde plival umělou krev a Ace Frehley zas představil poprvé svoji svíticí kytaru. Skupina hrála také skladby z jednotlivých alb členů skupiny. Bylo to poslední turné s bubeníkem Peterem Crissem až do roku 1996.\n\n\nPřídavek:\n\n\n\"Radioactive\" (Gena Simmonse) a \"Tossin 'a Turnin\" (Petera Crisse) byly na některých koncertech turné nahrazeny skladbami Let Me Go, Rock ´N´ Roll a Christine Sixteen.\n"}
{"id": "1481159", "url": "https://cs.wikipedia.org/wiki?curid=1481159", "title": "Seznam dílů seriálu Goldbergovi", "text": "Seznam dílů seriálu Goldbergovi\n\nToto je seznam dílů seriálu \"Goldbergovi\". Americký komediální televizní seriál \"Goldbergovi\" měl premiéru 24. září 2013 na stanici ABC.\n\n<onlyinclude>\n</onlyinclude>\n\n"}
{"id": "1481160", "url": "https://cs.wikipedia.org/wiki?curid=1481160", "title": "Dům čp. 297 (Štramberk)", "text": "Dům čp. 297 (Štramberk)\n\nDům čp. 297 stojí na ulici Horní Bašta ve Štramberku v okrese Nový Jičín. Roubený dům byl postaven ve druhé polovině 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 297 byl postaven ve druhé polovině 18. století, je vsazen do svahu nad dům čp. 295 na terasu pod skalní stěnou. Dům byl v 19. století upravován. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná okapovou stranou do ulice. Dispozice je trojdílná, kterou tvoří jizba, síň a komora. Stavba je roubená převážně z kuláčů. Je postavena na vyšší kamenné podezdívce, která vyrovnává nerovnost terasy. Okapové průčelí je tříosé, štítová průčelí jsou dvouosá. Ve východním štítovém průčelí je vstup, západní průčelí je omítané. Štíty jsou trojúhelníkové svisle bedněné s podlomenicí v patě štítu. Sedlová střecha je krytá šindelem.\n\n\n"}
{"id": "1481161", "url": "https://cs.wikipedia.org/wiki?curid=1481161", "title": "Basilica di San Marco", "text": "Basilica di San Marco\n\nBasilica di San Marco (italsky Bazilika sv. Marka) může být některý z těchto italských kostelů:\n\n"}
{"id": "1481164", "url": "https://cs.wikipedia.org/wiki?curid=1481164", "title": "Aage Johansen", "text": "Aage Johansen\n\nAage Johansen (6. prosince 1919 Hamar – 6. února 2012) byl norský rychlobruslař.\n\nV roce 1936 se stal juniorským mistrem Norska. Na mezinárodní scéně startoval od roku 1938, kdy se představil na Mistrovství Evropy (8. místo) a Mistrovství světa (7. místo). Největšího úspěchu dosáhl na evropském šampionátu 1939, kde vybojoval bronzovou medaili. Na neoficiálním MS 1940 byl čtvrtý, na neoficiálním ME 1946 se umístil druhý. V roce 1946 vyhrál norský šampionát a v roce 1947 skončil na Mistrovství Evropy na šesté příčce. Poslední závody absolvoval v roce 1949.\n"}
{"id": "1481165", "url": "https://cs.wikipedia.org/wiki?curid=1481165", "title": "Stella F. Simonová", "text": "Stella F. Simonová\n\nStella F. Simonová (anglicky Stella F. Simon, rozená Stella Furchgott, 8. února 1878 - 15. března 1973) byla americká fotografka, režisérka a kameramanka, která pracovala v Německu i ve Spojených státech. V roce 1928 dokončila svůj jediný film \"Hands: The Life and Love of Gentle Sex,\" který je avantgardním feministickým filmem s obrazy z Evropy a Severní Ameriky.\n\nStella F. Simonová se narodila 8. února 1878 v Charlestonu v Jižní Karolíně. Když jí bylo 8 let, její otec Herman, velkoobchodník, přestěhoval svou rodinu do Colorada. Svůj talent pro hudební kompozici rozvinula na střední škole v East Denveru, kde promovala v roce 1896. V roce 1890 se vdala za podnikatele Adolpha Simona a žili spolu v Salt Lake City.\n\nPo smrti Adolpha v roce 1917 se odstěhovala v roce 1923 do New Yorku. Následovala fotografa Clarence Hudsona Whitea a zapsala se na jeho školu Clarence H. White School of Modern Photography. Během této doby začal Simonová rozvíjet své fotografické dovednosti. Patřila mezi studenty, ze kterých se časem stali významní fotografové, jako například Dorothea Langeová, Margaret Bourke-Whiteová, Anne Brigmanová, Paul Outerbridge, Anton Bruehl, Laura Gilpin, Ralph Steiner, Doris Ulmannová, Margaret Watkinsová nebo Karl Struss. Whiteova škola byla velmi úspěšná. White předčasně zemřel na infarkt v Mexiku v roce 1925 a Simonová nad jeho ztrátou velmi truchlila.\n\nNakonec se rozhodla pokračovat ve studiích filmu a v roce 1926 odešla do Berlína, kde se stala studentkou filmu na Technische Hochschule. Dva roky po zápisu se její film distribuoval jak v Severní Americe, tak v Evropě. Stala se známou jako feministická avantgardní tvúrkyně.\n\nJejí jediný film \"Ruce\", získal slávu v Severní Americe i v Evropě. V roce 1932, po jeho vydání, se vrátila do Spojených států a založila fotografické studio. Simonová se zaměřila na komerční projekty, jako portrétní fotografie a reklamní kampaně. Ve stejném roce napsala Lilian Sabine článek o Simonové na stránce pro ženy \"Abel's Photographic Weekly\" v sekci zvané „Mezi námi děvčaty!“, kde se psalo o pokroku žen ve světě profesionální fotografie. Během druhé světové války se Simonová rozhodla podělit se o své fotografické znalosti s ostatními tím, že dobrovolně učila fotografii členy spolku Signal Corps.\n\n\n\nVe čtyřicátých letech Simonová své fotografické studio zavřela a žila se svým synem Julianem, který pracoval jako knižní restaurátor ve veřejné knihovně v San Franciscu. Její syn Louis prodal její fotografické vybavení na konci druhé světové války.\n\nStella F. Simonová zemřela 15. března 1975 v San Franciscu ve věku 95 let. Její fotografické tisky byly darovány knihovnám a galeriím ve Spojených státech a její negativy byly darovány americkým sbírkám, včetně New York Public Library a Institutu pro federální divadelní projekt na George Mason University.\n\n"}
{"id": "1481166", "url": "https://cs.wikipedia.org/wiki?curid=1481166", "title": "Kalle Paananen", "text": "Kalle Paananen\n\nKaarlo „Kalle“ Paananen (6. března 1910 – 1998) byl finský rychlobruslař.\n\nNa finských šampionátech startoval od roku 1931. Na mezinárodní scéně debutoval v roce 1933, kdy také dosáhl svého největšího úspěchu, neboť si z tehdejšího Mistrovství Evropy přivezl bronzovou medaili. Téhož roku obsadil třetí místo i na finském mistrovství. Zúčastnil se Mistrovství světa 1934 a Mistrovství Evropy 1935, v nichž však nepostoupil do závěrečného závodu na 10 000 m. Poslední start absolvoval v roce 1938.\n"}
{"id": "1481169", "url": "https://cs.wikipedia.org/wiki?curid=1481169", "title": "Ludvík Sovák", "text": "Ludvík Sovák\n\nLudvík Sovák (1862, Třebíč – 1932) byl český pedagog. Jeho nejmladším synem byl profesor Miloš Sovák, který se zabýval studiem levorukých. \n\nNarodil se v Třebíči do rodiny soustružníka Josefa Sováka, v roce 1884 si otec při úrazu rozdrtil nohu a rodina se tak ocitla ve finanční tísni. Ludvík Sovák navštěvoval obecnou školu na Jejkově v Třebíči, následně pak od roku 1876 navštěvoval Gymnázium v Třebíči, po jeho zrušení přešel na německou přípravku a pak na německé gymnázium. Později studoval na německém gymnáziu v Brně, kde v roce 1885 odmaturoval. Biskup František Saleský Bauer ho doporučil ke studiu v Římě, ale necítil se na kněžské povolání, a tak nastoupil na právnickou fakultu Karlovy univerzity v Praze.\n\nPozději nastoupil na místo písaře u doktora práv rytíře z Aulů a dne 19. března 1888 nastoupil na místo učitele v Třebíči. Aby měl dostatek peněz pro svoji rodinu, stal se vychovatelem syna okresního hejtmana Pöttinga. Na škole působil až do roku 1896, potom do konce února roku 1900 učil na chlapecké a dívčí měšťanské škole v Třebíči. Mezi lety 1894 a 1900 působil také na živnostenské a obchodní škole pokračovací v Třebíči. \n\nOd 1. března 1900 působil jako učitel obchodních a státních věd na odborné keramické škole v Bechyni, až roku 1927 odešel do důchodu. \n\nS manželkou Miladou měl sedm dětí.\n\nV Bechyni se zapojil do veřejného dění ve městě, působil v Sokole, v Akademickém čtenářském spolku a v Učitelské jednotě v Třebíči. V roce 1906 založil v Bechyni Učednickou besídku a byl spoluzakladatelem Výrobního družstva keramického. Byl autorem početnice a praktických příkladů z účetnictví. V Bechyni působil také v Musejním spolku.\n"}
{"id": "1481170", "url": "https://cs.wikipedia.org/wiki?curid=1481170", "title": "Medicejský palác", "text": "Medicejský palác\n\nMedicejský palác, zvaný také Palác Medicejů a Riccardiů podle rodiny, která ho vlastnila později a rozšířila (italsky \"Palazzo Medici\" nebo \"Palazzo Medici Riccardi\") je renesanční palác v italské Florencii. Slouží jako muzeum a jako sídlo regionu Metropolitní město Florencie.\n\nV letech 1444 až 1484 ho nechal vybudovat Cosimo Medicejský, architektem byl Michelozzo di Bartolomeo. Palácovou Kapli sv. Tří králů zdobí fresky, jež kolem roku 1459 vytvořil Benozzo Gozzoli a na kterých lze najít portréty tehdejších Medicejů a jejich přátel a spojenců.\n"}
{"id": "1481177", "url": "https://cs.wikipedia.org/wiki?curid=1481177", "title": "Rudolf Riedl", "text": "Rudolf Riedl\n\nRudolf Riedl (7. června 1907 – neznámé datum úmrtí) byl rakouský rychlobruslař.\n\nV roce 1928 debutoval na Mistrovství světa a zúčastnil se také Zimních olympijských her (500 m – 24. místo, 1500 m – 22. místo, 5000 m – 26. místo, 10 000 m – v průběhu jízd byl závod zrušen kvůli oblevě). Na Mistrovství Evropy skončil na šesté příčce, stejné umístění vybojoval na MS 1931. V letech 1929, 1931 a 1932 zvítězil na rakouském šampionátu. Největšího mezinárodního úspěchu dosáhl na Mistrovství Evropy 1932, kde získal bronzovou medaili. Poslední start absolvoval v roce 1935, nicméně ještě v roce 1940 se zúčastnil tří závodů v Berlíně.\n"}
{"id": "1481180", "url": "https://cs.wikipedia.org/wiki?curid=1481180", "title": "End of the Road World Tour", "text": "End of the Road World Tour\n\nEnd of the Road World Tour je poslední koncertní turné americké hardrockové skupiny Kiss. Začalo ve Vancouveru v Kanadě a skončí v New Yorku v USA. Skupina na něm používá podobné kostýmy z období \"Dynasty\". Kiss se k svému poslednímu turné vyjádřili takto: \"Vše, co jsme vybudovali, a vše, co jsme dobyli v posledních čtyřech dekádách, by se neuskutečnilo bez milionů lidí po celém světě, kteří zaplnili kluby, arény a stadiony. Toto bude závěrečná oslava pro ty, kteří nás viděli, a poslední šance pro ty, kdo nás ještě neviděli,\" uvedli. \"Rozloučíme se na našem posledním turné s naší největší show a pak půjdeme tam, odkud jsme přišli,\" dodali.\nSeverní Amerika:\n\n\nPřídavek:\n\n18. Beth\n\n19. \"Do You Love Me ?\"\n\n20. Rock and Roll All Nite\n\nEvropa:\n\n\nPřídavek:\n\n\nSeverní Amerika:\n\nOceánie:\n\nAsie:\n"}
{"id": "1481181", "url": "https://cs.wikipedia.org/wiki?curid=1481181", "title": "HC Wolves Český Těšín", "text": "HC Wolves Český Těšín\n\nHC Wolves Český Těšín (celým názvem: Hockey Club Wolves Český Těšín) je český klub ledního hokeje, který sídlí ve městě Český Těšín v Moravskoslezském kraji. Založen byl v roce 2016. Od sezóny 2016/17 působí v Moravskoslezské krajské lize, čtvrté české nejvyšší soutěži ledního hokeje. Klubové barvy jsou černá, bílá a šedá.\n\nV sezóně 2018/19, která je mnohými označována jako \"českotěšínské Nagano\", se klubu podařilo postupně neztratit doma ani jeden bod v základní části soutěže, poté porazit bez jediné prohry všechny soupeře v play-off a získat mistrovský titul v Krajské lize. V následné kvalifikace o 2. ligu se klub utkal s týmem Jindřichova Hradce. V sérii s tímto soupeřem se povedlo Českému Těšínu ve dvou odehraných zápasech zvítězit prvně poměrem 5:2 a poté 4:3, po čemž se těšínští mohli teoreticky radovat z historicky prvního postupu o soutěž výše. O dva měsíce později ovšem vedení klubu zvolilo postup do vyšší soutěže odmítnout.\n\nSvé domácí zápasy odehrává na zimním stadionu v Českém Těšíně.\n\nV roce 2014 byla dokončena rekonstrukce a zimní stadion se změnil ve víceúčelovou sportovní halu.\n\n\nZdroj: \n\n\n\nZdroj: \n\n"}
{"id": "1481182", "url": "https://cs.wikipedia.org/wiki?curid=1481182", "title": "Piero Medicejský", "text": "Piero Medicejský\n\nPiero Medicejský může být:\n\n"}
{"id": "1481186", "url": "https://cs.wikipedia.org/wiki?curid=1481186", "title": "Sadový pramen", "text": "Sadový pramen\n\nSadový pramen, původním jménem Císařský, je dvanáctý karlovarský minerální pramen, nachází se na levém břehu řeky Teplé na pokraji lázeňské části Karlových Varů. Vyvěrá pod Vojenským lázeňským ústavem, má teplotu 41,6 °C a vydatnost 1,5 litrů/min. Přístup pro veřejnost je od Sadové kolonády ve Dvořákových sadech, pouze však přes den, v noci je uzavřen.\n\nPramen byl objeven při hloubení základů Vojenského lázeňského ústavu v roce 1852. Vyvěrá z pukliny v žule a je považován za nejsevernější zdroj termální vody v Karlových Varech. Zachycen byl dřevěnou jímkou v roce 1854, kdy jeho vydatnost byla ještě poměrně vysoká, tryskal do výše 8 cm. Po jímání však vydatnost klesla na 7 litrů/min. s teplotou 50 °C. S jeho vydatností byly od počátku problémy, které vyvrcholily při povodni v roce 1862, kdy byl pramen natolik slabý, že se voda musela do provozu pumpovat.\n\nNejprve se jmenoval \"Císařský\" a společně s \"Hochbergerovým pramenem\" sloužil výhradně k léčbě pacientů Vojenského lázeňského ústavu. Původní vývěr je v suterénu budovy před sochou \"Víly léčivých pramenů\". Pro větší pohodlí pacientů byla ve vstupní hale umístěna pramenní váza, která byla zásobována z nového vrtu na vnitřním nádvoří.\n\nPramen byl vždy v lázních jedním z nejoblíbenějších. Má vysoký obsah rozpuštěného kysličníku uhličitého, což mu dodává příjemnou chuť, též je to však příčinou intermitence, tedy přerušovaného vývěru. Jeho teplota je 41,6 °C, vydatnost 1,5 litrů/min. a obsah CO 750 mg/litr.\n\nPřístupnost \n\nPřístup k pramenní váze je z boční části léčebny od Sadové kolonády ve Dvořákových sadech. Prostor je otevřen pouze v denních hodinách, v noci je uzavřen dle provozního řádu léčebny.\n\n\n"}
{"id": "1481187", "url": "https://cs.wikipedia.org/wiki?curid=1481187", "title": "William Boyd", "text": "William Boyd\n\nWilliam Boyd (* 7. března 1952 Akkra) je skotský spisovatel narozený v Ghaně a píšící anglicky. \n\nVystudoval na University of Glasgow a Oxfordskou univerzitu. Zde pak i vyučoval. Roku 1981 vydal svůj první román \"A Good Man in Africa\", s nímž měl ihned úspěch. Kniha získala Somerset Maugham Award a je dodnes jeho nejúspěšnějším dílem. Poté napsal řadu dalších románů: \"An Ice-Cream War\" (1982), \"Brazzaville Beach\" (1990), \"The Blue Afternoon\" (1993), \"Armadillo\" (1998), \"Any Human Heart\" (2002), \"Ordinary Thunderstorms\" (2009) či \"Waiting for Sunrise\" (2012). V letech 1981–1983 byl televizním recenzentem týdeníku \"New Statesman\", sám napsal několik televizních scénářů. Roku 2012 získal od dědiců Iana Fleminga právo užít postavu Jamese Bonda. Svou bondovku nazvanou \"Solo\" vydal o rok později. Cítí se být Skotem a součástí skotské literatury.\n\n\n \n"}
{"id": "1481191", "url": "https://cs.wikipedia.org/wiki?curid=1481191", "title": "Alene Duerk", "text": "Alene Duerk\n\nAlene Bertha Duerk (29. března 1920, Defiance, Ohio, USA – 21. července 2018 Lake Mary, Florida, USA) byla první admirálka námořnictva Spojených států amerických.\n\nV roce 1940 dokončila studia zdravotnické školy v Toledu v Ohiu. Později vstoupila vojenské zdravotnické služby. Nejprve pracovala ve vojenských nemocnicích v Portsmouthu ve Virginii a v Bethesda ve státě Maryland. V závěru druhé světové války sloužila v Pacifiku na nemocniční lodi USS \"Benevolence\" (AH-13). Ze služby odešla v roce 1946.\n\nDo služby se vrátila roku 1951 jako instruktorka zdravotní školy v Portsmouthu. V následujících letech sloužila ve Filadelfii, San Diegu, Jokosuce, Chicagu i Washingtonu, DC. V letech 1970–1975 velela námořní zdravotnické službě (\"Navy Nurse Corps\"). Dne 1. června 1972 byla jako vůbec první žena povýšena do hodnosti kontradmirálky. V roce 1975 odešla do výslužby.\n\n"}
{"id": "1481193", "url": "https://cs.wikipedia.org/wiki?curid=1481193", "title": "Třída Siegfried", "text": "Třída Siegfried\n\nTřída Siegfried byla třída pobřežních bitevních lodí německého císařského námořnictva z konce 19. století. Celkem bylo postaveno šest jednotek této třídy. Ve službě byly v letech 1890–1916. Všechny byly vyřazeny. Na základě vylepšeného projektu byly postaveny ještě dvě jednotky třídy \"Odin\".\n\nCelkem bylo v letech 1888–1894 postaveno šest jednotek této třídy. Do stavby se zapojily loděnice Germaniawerft a Kaiserliche Werft v Kielu, AG Weser v Brémách a Kaiserliche Werft Wilhelmshaven ve Wilhelmshavenu.\n\nJednotky třídy \"Siegfried\":\nVýzbroj tvořily tři 238mm kanóny umístěné po jednom v barbetách, šest 88mm kanónů a čtyři 450mm torpédomety. Dva hlavní kanóny přitom byly umístěny na přídi vedle sebe. Pohonný systém tvořilo osm kotlů a dva trojčinné parní stroje o výkonu 5000 hp, pohánějící dva lodní šrouby. Nejvyšší rychlost dosahovala 14,4 uzlu. Dosah byl 1490 námořních mil při rychlosti 10 uzlů.\n\n"}
{"id": "1481194", "url": "https://cs.wikipedia.org/wiki?curid=1481194", "title": "Třída Minas Geraes", "text": "Třída Minas Geraes\n\nTřída Minas Geraes byla třída bitevních lodí brazilského námořnictva. Objednány byly v rámci jihoamerických závodů ve zbrojení z přelomu 19. a 20. století. Celkem byly postaveny dvě jednotky této třídy. Vyřazeny byly v letech 1947 a 1953. Byly to první dreadnoughty postavené pro námořnictvo země, která nepatřila mezi námořní mocnosti.\n\nNa počátku 20. století se Brazílie propadla až na třetí místo mezi jihoamerickými námořními mocnostmi (za Argentinou a Chile). Roku 1904 byl přijat stavební program, který měl brazilskému námořnictvu navrátit prvenství. Jeho jádro tvořily tři bitevní lodě vycházející z britské třídy \"Swiftsure\". Mezitím však bitevní loď HMS \"Dreadnought\" přinesla zásadní kvalitativní změnu v této kategorii plavidel a projekt musel být přepracován. Roku 1907 byla objednána dvě plavidla \"Minas Geraes\" a \"São Paolo\", přičemž stavba \"Rio de Janeiro\" byla odložena a toto plavidlo bylo zcela nové třídy. Celkem byly objednány dvě jednotky této třídy. První postavila loděnice Armstrong v Newcastle upon Tyne a druhou loděnice Vickers v Barrow.\n\nJednotky třídy \"Minas Geraes\":\nHlavní výzbroj tvořilo dvanáct 305mm kanónů umístěných ve dvoudělových věžích. Sekundární výzbroj tvořilo dvacet dva 120mm kanónů v kasematech. Lodě dále nesly osmnáct 47mm kanónů. Pohonný systém tvořilo 18 kotlů Babcock & Wilcox a dva trojčinné parní stroje o výkonu 23 500 hp, pohánějící dva lodní šrouby. Nejvyšší rychlost dosahovala 21 uzlů.\n"}
{"id": "1481195", "url": "https://cs.wikipedia.org/wiki?curid=1481195", "title": "Bernard Clavel", "text": "Bernard Clavel\n\nBernard Charles Henri Clavel (29. května 1923 Lons-le-Saunier – 5. října 2010 La Motte-Servolex) byl francouzský spisovatel.\n\nPocházel z chudé rodiny, která mu neumožnila vysněné studium malířství, vyučil se cukrářem, pracoval v různých manuálních profesích a první román \"Noční dělník\" (\"L'Ouvrier de la nuit\") vydal až v roce 1956. Jeho nejvýznamnějším dílem je románová tetralogie \"Velká trpělivost\", popisující život v jeho rodném kraji Jura ve třicátých a čtyřicátých letech 20. století. Za závěrečný díl \"Plody zimy\" (1968, česky 1972) obdržel Goncourtovu cenu. Cestoval po světě, žil také v Československu. \n\nVydal okolo devadesáti knih: kromě beletrie také svazek společensko-kritických esejů \"Klid zbraní\", životopisy Paula Gauguina a Leonarda da Vinci, sbírky lidových pověstí nebo dětskou knížku \"O černém beránku a bílém vlkovi\". Jeho tvorba se vyznačuje čtivým realistickým stylem a citlivým zobrazením osudů obyčejných lidí (česky vyšly romány \"Noc bloudění\", \"Čas vlků\" a \"Silák z pouti\"). Angažoval se v sociálním a protiválečném hnutí, byl členem Académie Goncourt a Sdružení pro výchovu k nenásilí a míru. V roce 2002 mu byl udělen Národní řád Québecu.\n\nPodle jeho předloh natočil Denys de La Patellière filmy \"Hrom do toho\" (1965, v hlavní roli Jean Gabin) a \"Otec a dcera\" (1966, v hlavní roli Fernandel).\n\n"}
{"id": "1481198", "url": "https://cs.wikipedia.org/wiki?curid=1481198", "title": "Mohykáni", "text": "Mohykáni\n\nMohykáni jsou severoamerický indiánský kmen jazykově patřící k východním Algonkinům. Původně žili v okolí řeky Hudson v dnešním státě New York, pročež si sami říkali Muh-he-ka-neew (Lidé velké řeky), a věnovali se zemědělství. V 19. století byli v rámci vládou USA podporovaného programu vyhánění indiánů (Indian Removal) násilně přemístěni do rezervace ve státě Wisconsin, kde dnes většina ze zbývajících asi 3000 příslušníků kmene žije.\n\nLiterárně zpopularizoval Mohykány americký spisovatel James Fenimore Cooper dobrodružným románem \"Poslední Mohykán\" z roku 1826.\n"}
{"id": "1481199", "url": "https://cs.wikipedia.org/wiki?curid=1481199", "title": "Seznam rekordů tropických cyklón", "text": "Seznam rekordů tropických cyklón\n\nToto je seznam rekordních hodnot, naměřených či spočítaných pro tropické cyklóny.\n\n"}
{"id": "1481204", "url": "https://cs.wikipedia.org/wiki?curid=1481204", "title": "Medicejská vila v Careggi", "text": "Medicejská vila v Careggi\n\nMedicejská vila v Careggi (\"Villa medicea di Careggi\") je patricijský venkovský dům nacházející se v toskánských kopcích na předměstí Florencie. Byla jednou z prvních medicejských vil, pozemek a nemovitosti koupil již Giovanni di Bicci de’ Medici roku 1417. Cosimo Starý budovu nechal přestavět v renesančním stylu, plány navrhl medicejský rodinný architekt Michelozzo. Vila je známá svou zahradou a tím, že zde sídlila novoplatónská Akademie, založená Cosimem. Zemřeli zde Cosimo Starý (1464), jeho vnuk Lorenzo Nádherný (1492) a filozof Marsilio Ficino (1499). Poté byla vila delší dobu opomíjená, dokud ji kardinál Karel Medicejský nenechal rozsáhle renovovat roku 1615. Roku 1779 vilu zakoupil Vincenzo Orsi a od jeho dědiců ji získal roku 1848 Angličan Francis Sloane, který zde vybudoval arboretum exotických stromů. Dnes je vila státní a je na seznamu památek světového dědictví UNESCO jako součást položky Vily a zahrady Medicejských v Toskánsku.\n"}
{"id": "1481205", "url": "https://cs.wikipedia.org/wiki?curid=1481205", "title": "Josephine Herricková", "text": "Josephine Herricková\n\nJosephine Ursula Herricková (1. srpna 1897 − 27. března 1972) byla americká fotografka, humanitární pracovnice, podnikatelka a učitelka. Během druhé světové války propagovala výuku fotografie zraněných válečných veteránů za účelem pomoci jim léčit jejich fyzické a emocionální rány a znovu se zapojit do světa. V návaznosti na tuto práci založila a vedla charitativní projekt Josephine Herrick Project se sídlem v New Yorku, který se stále věnuje výuce fotografie pro veterány, zdravotně postižené a další osoby se zdravotním postižením. Herricková také sloužila během druhé světové války jako fotografka na americkém projektu Manhattan, který vyvinul atomovou bombu. Herricková byla úspěšná komerční fotografka, fotoinstruktorka a vlastnila fotografické studio. Jako výtvarná fotografka získala řadu ocenění a její práce byly publikovány v různých publikacích a vystaveny na mnoho místech.\n\nNarodila se v Clevelandu v Ohiu v roce 1897. Její otec, Frank Herrick, byl absolventem Yaleovy univerzity, prominentní právník v Clevelandu a profesor práva. Její matka Josephine Pomeroy Herricková byla vynálezkyně a držitelka patentů na několik mechanických zařízení. Poté, co absolvovala školu Laurel School, Herricková pracovala jako zdravotní sestra u Mezinárodního červeného kříže v Clevelandu během první světové války. Navštěvovala vysokou školu Bryn Mawr a v roce 1920 absolvovala Western Reserve University.\n\nPo vysoké škole na počátku dvacátých let Herricková studovala fotografii u Clarence Hudsona Whitea v New Yorku. Clarence Hudson White byl fotograf samouk, který výrazně ovlivnil vývoj fotografie na počátku 20. století jako učitel a mentor. Řada jeho studentů pokračovala v prominentních a vlivných kariérách, včetně Margaret Bourke-Whiteové, Paula Outerbridge, Dorothy Langeové, Stelly F. Simonové, Anny Brigmanové, Laury Gilpinové, Ralpha Steinera, Dorisy Ulmannové, Margarety Watkinsové, Karla Strusse nebo Antona Bruehla.\n\nHerricková vystudovala Clarence White School v roce 1924. Podle Bonnie Yochelsonové, autority na Clarence Whitea:\n\nOd roku 1924 až do konce třicátých let Herricková předkládala fotografie na květnovou výstavu v Cleveland Museum of Art, což byla každoroční výstava prací umělců severovýchodního Ohia pod dohledem odborné poroty. Vyhrála několik cen, včetně první ceny v roce 1927 za její fotografii dítěte s názvem \"Yes\".\n\nV roce 1928 se Herricková spojila s princeznou Anitou de Braganza a společně otevřely fotografické studio v New Yorku, specializující se na portréty, krajiny a interiéry. Výstava jejich portrétů se uskutečnila v roce 1934 v Newportu, Rhode Island. Studio fungovalo až do roku 1941.\n\nNa začátku druhé světové války, působila Herricková jako komerční a výtvarná fotografka v New Yorku a její synovci chodili v Clevelandu do školy. Herricková během války pracovala na projektu Manhattan, který postavil první atomovou bombu na světě a zahájila inovativní projekt, který nabízel výuku fotografie tisícům zraněných veteránů a mnoha dalším v nouzi, jako formu rehabilitace a umělecké afirmace.\n\nBratr Herrickové, Sherlock, a dva její synovci sloužili během druhé světové války v zámoří v divadlech v Africe a v Evropě. Její synovec Theodore Herrick v roce 1944 letěl jako navigátor v bombardéru B-17 při leteckém útoku na ropnou rafinérii IG Farben, což byl silně bráněný německý strategický podnik. Jeho letadlo bylo sestřeleno, pět mužů na palubě zabito a další čtyři, včetně Theodora Herricka, vzato do zajetí. Theodore přežil a pokračoval v životě po válce. Na začátku jejího válečného úsilí Herricková v roce 1941 začala dobrovolně sloužit pro American Women's Voluntary Services.\n\nBěhem první části války Herricková a divize War Service Photography (WSP) naučili fotografovat dobrovolníky a vedli snahu o použití fotografií, které udržovaly spojení mezi rodinami oddělenými válkou. Dobrovolníci WSP fotografovali vojáky v jídelnách a zařízeních U.S.O. a fotografie tiskli. \"Chlapci je posílali domů svým matkám, manželkám a dívkám s dopisem s pozdravy z A.W.V.S.\"\n\nJak válka pokračovala, vracelo se do USA velké množství zraněných veteránů a plnilo nemocnice. Jako odezva na základě sbližování pokroku v medicíně, psychologii a veřejné politice, byly zakládány umělecké rehabilitační programy. Veteránům byla nabídnuta široká škála aktivit. Fotografové z týmu WSP učili fotografii v Pawlingu.\n\nJako uznání hodnoty těchto programů, v květnu 1944 generál námořnictva Spojených států formalizoval a rozšířil program fotografie pro veterány.\n\nPrvní dva foto-programy pro veterány námořnictva se otevřely v St. Albans Naval Hospital v Queensu, New Yorku a Bethesda Naval Hospital v Marylandu. Herricková vedla programy pro WSP a sám si pořídila mnoho fotografií.\n\nDruhá světová válka skončila svržením atomových bomb na Japonsko v srpnu 1945. Ona a její kolegyně WSP Mary Steersová pracovala na vývoji atomové bomby jako součást Manhattanského projektu se sídlem v Oak Ridge, Tennessee.\n\nPo druhé světové válce skončila poptávka po fotografických programech pro veterány. Koncem roku 1946 Herricková informovala generála válečného oddělení, že programy fotografování byly poskytnuty v 19 různých nemocnicích armády, námořnictva a veteránů. Technická vynalézavost rozšířila dosah programů na lůžka imobilizovaných veteránů. Kolegyně v nemocnici Walter Reed ve Washingtonu představila kompaktní a pohyblivou temnou komoru. Udělala hrubé náčrty a dobrovolný architekt vypracoval plány. Herricková pak nechala postavit přenosnou temnou komoru v námořní nemocnici St. Albans.\n\nV roce 1946 Herricková a její kolegové fotografové založili dobročinnou charitu s názvem Volunteer Service Photographers (Dobrovolnické fotografické služby). Článek publikovaný Dr. Howardem Ruskem během tohoto období potvrdil příspěvky této organizace a poznamenal, že \"skupina, v čele s Josephine U. Herrickovou, známou fotografkou, plánuje ambiciózní expanzi.\"\n\nNa konci 40. let Herricková napsala knihu s názvem \"Outline for Training Course in Hospital Rehabilitation Photography\".\n\nV padesátých a šedesátých letech pokračovala Herricková ve své práci pro VSP, protože rozšířila svůj dosah do širšího spektra prostředí, včetně škol, středisek pro mládež ve městech, rezidencích pro seniory, center pro zotavení ze zneužívání návykových látek a jinde. Její vášeň a angažovanost jsou patrné v dopise, který napsala v roce 1959 o jednom ze zdravotně postižených studentů VSP, kteří získali cenu v každoročním soutěži organizace.\n\nHerricková se také spojila s Margaret Bourke-Whiteovou, aby jim pomohla propagovat dobrou práci VSP prostřednictvím několika vystoupení na populárních rozhlasových pořadech včetně WNBC, WCBS, WMCA nebo WRCA.\n\nV době po válce se Herricková dále věnovala své práci učitelky fotografie a umění. Kromě individuální výuky vedla fotografické kurzy na New York Institute of Photography v New Yorku, na Škole moderní fotografie Clarence Hudsona Whitea, Univerzitě v New Yorku, v Křesťanském sdružení mladých žen a Germain School. Po mnoho let také vedla kurzy a fotografovala v Institutu Chautauqua v New Yorku. Během tohoto období byly její cestovatelské, krajinářské a portrétní fotografie vystavovány v New Yorku nebo v Chautauqua. Výstava jejích fotografií proběhla v New York Public Library v roce 1959. Výstava představovala fotografie z Chautauqua, z nedávné cesty do Anglie, Skotska a Walesu, z památek New Yorku a ze zahrad na Floridě.\n\nO osobním životě Herrickové je známo velmi málo. Žila mnoho let na East 73rd Street v New Yorku. Nikdy se nevdala a její nekrolog prohlašoval, že nezanechala žádné potomky.\n\n"}
{"id": "1481207", "url": "https://cs.wikipedia.org/wiki?curid=1481207", "title": "Alsónemesapáti", "text": "Alsónemesapáti\n\nAlsónemesapáti (vyslovováno [alšónemešapáti]) je vesnice v Maďarsku v župě Zala, spadající pod okres Zalaegerszeg. Nachází se asi 4 km východně od Zalaegerszegu. V roce 2015 zde žilo 654 obyvatel, z nichž jsou 96,5 % Maďaři a 2,3 % Romové.\n\nSousedními vesnicemi jsou Búcsúszentlászló, Kisbucsa, Nagykapornak, Nemesapáti, Nemeshetés a Pethőhenye, sousedním městem Zalaegerszeg.\n\n"}
{"id": "1481217", "url": "https://cs.wikipedia.org/wiki?curid=1481217", "title": "Hradební (Prachatice)", "text": "Hradební (Prachatice)\n\nUlice vede podél městských hradeb od Štěpánčina parku po vyústění do Malého náměstí. Hradební dlouho nebyla označována jako jedna ulice s jedním názvem. Ke sjednocení názvu na Hradební dochází až v roce 1968, kdy začal být používán tradiční název běžný v historických jádrech mnoha měst.První dvě části ulice vznikaly při výstavbě horního a dolního předměstí, která se rozrůstala kolem hradeb třemi směry od hradeb. Na severu města vzniklo dolní předměstí, na jihu a jihovýchodě předměstí horní. Východně od centra města nejprve vznikaly samostatné navzájem izolované dvory. Intenzita výstavby byla nejvyšší na jihu a na severu a tento trend odpovídal směru průjezdu městem. Do 19. století na západ od centra města neprobíhala větší zástavba a komunikace byla jen okružní polní cestou takto zaznamenanou i na plánu z roku 1837. V roce 1750 byla v Prachaticích vytvořena městská garda a pro její potřeby postavena střelnice. Tím vrostl význam jedné z částí okružní polní cesty vedoucí od Horní brány (Pasovské brány).Situace v místě dnešní ulice je zachycena na mapách druhého vojenského mapování, které byly dokončeny v roce 1852 a na mapách třetího vojenského mapováníTakto ulici zachycuje též plán Prachatic z roku 1837.Vyznačena je i na mapách vymezujících prachatickou městskou památkovou rezervaci.\nHradební ulice se výrazně změnila v letech 1952 - 1955 výstavbou jednopatrových bytových domů prvního prachatického sídliště v ulici Pod Hradbami (nazývaného též \"první bytový okrsek\"). Na západní straně nově upravené komunikace bylo postaveno 11 dvoupodlažních domů čísel popisných 422 - 425, 430 - 435, 442.Nově postavené domy vytvořily západní stranu nové ulice vedoucí v severojižním směru souběžně s původní ulicí Hradební. Její začátek tvoří křižovatka s dnešní ulicí SNP severozápadně od Štěpánčina parku a končí jako slepá ulice u nynější budovy Městského úřadu Prachatice v Hradební ulici 435. Tato budova s charakteristickými prvky socialistického realismu byla postavena jako sídlo Okresního výboru KSČ v Prachaticích.Většina bytů v Hradební ulici (na celém sídlišti v Hradební ulici celkem 122 bytových jednotek) byla určena pro důstojníky ČSLAa jejich výstavba souvisela s reorganizací stávajícího pěšího pluku na 62. motostřelecký pluk jako vševojskový útvar prvního sledu na státní hranici se Spolkovou republikou Německo. Požadavku stálé bojové pohotovosti tohoto útvaru odpovídala i poloha nového sídliště v bezprostřední blízkosti hlavní brány nově budovaných kasáren. Návaznost Hradební (stejně jako Liliové ulice) a celého sídliště v Hradební ulici na postupně rozšiřovaný areál Nových kasáren je hmotným dokladem \"militarizace\" Prachatic a jejich přeměny v typické poválečné pohraniční posádkové město na jihozápadní a západní hranici Československa.\n\nNa katastrální mapě se objevil pro úsek ulice od Pasovské brány po současnou křižovatku ulic Hradební a SNP název Na střelnici (Schiesstattgasse). Naproti tomu úsek ulice vycházející z Malého náměstí byl na plánu z roku 1837 zakreslen jako krátká ulice nesoucí název Eiskellergasse. Význam ulice se zvětšil po vybudování kasáren, do kterých byl 15. září 1875 převelen 18. prapor polních myslivců. Podle toho se počalo vžívat pojmenování Kaserngasse, které lze doložit již v roce 1894 (parcelu č. (číslo) 1511/35). Tento německý název byl používán i za 2. světové války. Protože v průběhu 2. světové války byla realizována výstavba nových kasáren pro Wehrmacht, byla ulice prodloužena směrem na západ. Předtím nezastavěná část dnešní Hradební ulice mezi čp. 160 a čp. 163 neměla název. Tento stav (ulice beze jména) trval do konce 50. let 20. století, kdy úsek nesl pouze označení číslem parcely 1514. V říjnu 1938 byla ulice Na střelnici přejmenována na Buchsbaumstrasse podle Hanse Buchsbauma, rakouského stavitele ztotožňovaného s Janem z Prachatic. Na konci války byla ulice přejmenována na Střelnickou, ale toto pojmenování se neudrželo: v roce 1947 se znovu vrátil název Hradební včetně prodloužení o parcelu 1514. V roce 1968 Městský národní výbor v Prachaticích rozhodl pojmenovat celou ulici jako Hradební.\n\nHradební ulice v Prachaticích tvoří součást uliční sítě navazující na městskou památkovou rezervaci a historické jádro města.Je hmotným dokladem středověké zástavby Prachatic.Archivní výzkum dějin ulice v kontextu historie centra městavčetně rozsáhlých demolic v 2. polovině 20. století je významným dokladem o urbanistickém vývoji města.Návaznost Hradební ulice na domy na Velkém náměstívznikla úpravami ulic Neumannovy a průchodem Klášterní ulicí. Hradební ulice tvoří na severu a severozápadě centra Prachatic křižovatky s Pivovarskou, Starokasárenskou a Za Baštou. Významnou informací o životě ve městě je i vývoj českého a německého názvu ulice v národnostně smíšených Prachaticích. Dějiny ulice a jejích domů jsou též příspěvkem k dějinám Prachatic a jejich místopisu..Hradební ulicí prochází Naučná stezka Prachatické hradby.\nV Hradební ulici je evidováno jako nemovitá kulturní památkazapsaná v Ústředním seznamu kulturních památek bývalé opevnění\n\n"}
{"id": "1481218", "url": "https://cs.wikipedia.org/wiki?curid=1481218", "title": "Alsónyék", "text": "Alsónyék\n\nAlsónyék (vyslovováno [alšóňék]) je vesnice v Maďarsku v župě Tolna, spadající pod okres Szekszárd. Téměř bezprostředně sousedí s Bátaszékem. V roce 2015 zde žilo 760 obyvatel, z nichž jsou (dle údajů z roku 2011) 72,7 % Maďaři, 1,9 % Němci, 0,5 % Ukrajinci, 0,4 % Chorvati, 0,3 % Romové a 0,3 % Rumuni.\n\nSousedními vesnicemi jsou Alsónána, Bátaapáti, Mőcsény, Mórágy, Pörböly, Szálka a Várdomb, sousedním městem Bátaszék.\n\n"}
{"id": "1481220", "url": "https://cs.wikipedia.org/wiki?curid=1481220", "title": "Alenia Aermacchi", "text": "Alenia Aermacchi\n\nAlenia Aermacchi byla dceřiná společnost skupiny Finmeccanica (později Leonardo), působící v oblasti letecké výroby. Sídlila v italském Venegono Superiore (provincie Varese), s dalšími kancelářskými, vývojovými a výrobními provozy v Turíně a Pomigliano d'Arco v neapolské metropolitní oblasti. Od 1. ledna 2016 byly její aktivity reorganizovány do divizí Leonardo-Finmeccanica Aircraft a Aerostructures.\n\nAlenia Aeronautica vznikla v roce 1990 sloučením dvou dceřiných společností skupiny Finmeccanica působících na poli letecké a zbrojní výroby, Aeritalie a Selenie.\n\nAlenia Aermacchi následně vznikla 1. ledna 2012 sloučením Alenia Aeronautica s dalšími dceřinými společnostmi skupiny Finmeccanica, firmami Aermacchi a Alenia SIA.\n\n\n\n\n"}
{"id": "1481221", "url": "https://cs.wikipedia.org/wiki?curid=1481221", "title": "Bez mé řiti ne", "text": "Bez mé řiti ne\n\nBez mé řiti ne (v anglickém originále Terrance and Phillip in Not Without My Anus) je první díl druhé řady amerického komediálního animovaného televizního seriálu \"Městečko South Park\".\n\nScott se snaží usvědčit Terrance z vraždy, ale neuspěje. Po soudu mu zavolá Saddám Husajn, který mu poradí, že když Terence a Phillipa dostane z Kanady, tak musí do Kanady dostat Husajna. Terence je nucen hledat svou dceru v Íránu, jejíž matka je Céline Dion. Terence s Phillipem jí prakticky hned po přeletu do Íránu najdou a vrátí se s ní do Kanady. Tam se mezitím vlády ujímá Saddám Husajn, jemuž se tak daří plnit plán na ovládnutí světa. Scott obviní Terence a Phillipa za iráckou invazi a předá jim bombu, kterou se musí vyhodit do vzduchu se Saddámovými vojáky při dovršení invaze při fotbalovém zápase. Terence a Phillip však vymyslí důmyslný plán. Při projevu Saddáma si všichni Kanaďané v publiku navlečou protichemické masky a prdnou si, čímž usmrtí Husajna, kterému pak ještě při zpěvu kanadské hymny utrhnou hlavu a ruku.\n"}
{"id": "1481232", "url": "https://cs.wikipedia.org/wiki?curid=1481232", "title": "Alsóörs", "text": "Alsóörs\n\nAlsóörs (vyslovováno [alšóerš]) je velká vesnice a letovisko v Maďarsku v župě Veszprém, spadající pod okres Balatonfüred. Nachází se u břehu Balatonu, asi 4 km severovýchodně od Balatonfüredu. V roce 2015 zde žilo 1 631 obyvatel, z nichž jsou 80,9 % Maďaři, 3,9 % Němci, 0,3 % Rumuni a 0,1 % Romové.\n\nSousedními vesnicemi jsou Felsőörs, Lovas a Paloznak, sousedním městem Balatonalmádi.\n"}
{"id": "1481233", "url": "https://cs.wikipedia.org/wiki?curid=1481233", "title": "Řád lva a slunce", "text": "Řád lva a slunce\n\nŘád lva a slunce (, Nešān-e Šir o Xoršid) byl perský záslužný řád založený Fát Alí Šáhem roku 1808 a udělovaný do roku 1925 (poté ho nová vládnoucí dynastie Pahlaví nahradila novým řádem se stejnou symbolikou).\n\nŘádovou dekoraci tvoří stříbrná hvězda, která uprostřed nese medailon s emailovým barevným výjevem lva a slunce.\n\nV nejvyšších třídách je hvězda zdobena diamanty. Třídy se odlišují také počtem cípů hvězdy. První třída má osm cípů, druhá sedm a šest cípů má třetí třída. Důstojnící a rytíři nosili pěticípé hvězdy.\n\nOdlišnost byla také v zobrazení lva a slunce v medailonu. Na medailonech řádů státních příslušníků drží lev šavli, zatímco u zahraničních státních příslušníků je lev neozbrojený.\n\nČlenové dvora dostávali řádové dekorace zavěšované na modré stuze, ostatní státní přísušnící na bílé či červené, zahraniční občané na zelené stuze.\n\n"}
{"id": "1481237", "url": "https://cs.wikipedia.org/wiki?curid=1481237", "title": "Őr", "text": "Őr\n\nŐr (vyslovováno [ér]) je velká vesnice v Maďarsku v župě Szabolcs-Szatmár-Bereg, spadající pod okres Mátészalka. Nachází se asi 1 km jižně od Vaji. V roce 2015 zde žilo 1 422 obyvatel, jež dle údajů z roku 2001 tvořili 98 % Maďaři a 2 % Romové.\n\nBlízko vesnice prochází dálnice M3, v budoucnosti zde však má procházet i dálnice M49. Sousedními vesnicemi jsou Jármi a Kántorjánosi, sousedním městem Vaja.\n\nNázev Őr znamená \"stráž\" a je spolu s názvy Ág, Bő a Sé nejkratším názvem obce v Maďarsku.\n"}
{"id": "1481238", "url": "https://cs.wikipedia.org/wiki?curid=1481238", "title": "Baghúz", "text": "Baghúz\n\nBaghúz je město v syrské provincii Dajr az-Zaur. Město leží na levém břehu řeky Eufrat. S městem Al Búkamál na druhé straně řeky ho spojoval most. Podle sčítání z roku 2004 žilo ve městě 10 649 obyvatel. Poblíž města se nachází významné naleziště chalkolitické Samarrské kultury.\n\nMěsto Baghúz se stalo posledním územím v Sýrii kontrolovaným silami Islámského státu. 23. března 2019 oznámila koalice Syrských demokratických síl ukončení dočišťovacích operací Baghúzské kapse a tedy kompletní vítězství ve válce proti Islámskému státu.\n"}
{"id": "1481240", "url": "https://cs.wikipedia.org/wiki?curid=1481240", "title": "Dálnice M9 (Maďarsko)", "text": "Dálnice M9 (Maďarsko)\n\nDálnice M9 je plánovaná rychlostní silnice v Maďarsku. Jeden její hotový úsek spojuje město Szekszárd s obcí Dusnok a zahrnuje i most přes Dunaj, komunikace má však pouze jeden jízdní profil, druhý úsek (též známý jako dálnice 61) tvoří obchvat města Kaposváru a má částečně hotové dva jízdní profily. Po jejím dokončení se bude jednat o nejdelší a jednu z nejvýznamnějších dálnic v Maďarsku, navazující na dálnici M86 u Szombathely, která by jej propojovala až se Szegedem. Zprovozněné úseky jsou dlouhé 20,6 km, budoucí dálnice má být dlouhá přibližně 300 km. Hotová dálnice bude značně zjednodušovat a zrychlovat cestu mezi Szombathely a Szegedem.\n"}
{"id": "1481242", "url": "https://cs.wikipedia.org/wiki?curid=1481242", "title": "Dubai Tennis Championships 2019 – mužská čtyřhra", "text": "Dubai Tennis Championships 2019 – mužská čtyřhra\n\nMužská čtyřhra Dubai Tennis Championships 2019 probíhala na přelomu února a března roku 2019. Do deblové soutěže dubajského tenisového turnaje hraného na otevřených dvorcích s tvrdým povrchem nastoupilo šestnáct dvojic, včetně jedné postoupivší z kvalifikace. Obhájcem titulu byl pár Jean-Julien Rojer a Horia Tecău, jehož členové skončili v semifinále na raketách Rama se Salisburym.\n\nVítězem se stal čtvrtý nasazený americko-britský pár Rajeev Ram a Joe Salisbury, který ve finále za 82 minut zdolal japonsko-německou formaci Ben McLachlan a Jan-Lennard Struff po dvousetovém průběhu 7–6 a 6–3. Oba šampioni si do žebříčku ATP připsali 500 bodů a získali premiérovou společnou trofej. Jejich celkový společný poměr zápasů po skončení činil 11–4. Ram vybojoval osmnáctý deblový titul na okruhu ATP Tour a pro Salisburyho to bylo třetí takové turnajové vítězství.\n\n"}
{"id": "1481248", "url": "https://cs.wikipedia.org/wiki?curid=1481248", "title": "Alsópáhok", "text": "Alsópáhok\n\nAlsópáhok (vyslovováno [alšópáhok]) je velká vesnice v Maďarsku v župě Zala, spadající pod okres Keszthely. Nachází se asi 3 km západně od Keszthely. V roce 2015 zde žilo 1 307 obyvatel, z nichž jsou 92,9 % Maďaři, 4,7 % Němci, 0,46 % Rusové a 0,38 % Romové.\n\nSousedními vesnicemi jsou Balatonberény, Balatonszentgyörgy, Felsőpáhok, Kehidakustány, Sármellék, Szentgyörgyvár, Zalaapáti a Zalacsány, sousedními městy Hévíz a Keszthely.\n"}
{"id": "1481249", "url": "https://cs.wikipedia.org/wiki?curid=1481249", "title": "Jason Kenny", "text": "Jason Kenny\n\nJason Francis Kenny (* 23. března 1988 Farnworth, Bolton) je britský a anglický dráhový cyklista, držitel šesti zlatých a jedné stříbrné olympijské medaile. Dvě zlaté jsou z individuálních disciplín, v roce 2012 na Letních olympijských hrách v Londýně triumfoval ve sprintu a v roce 2016 na Letních olympijských hrách v Riu v keirinu. Ve sprintu v roce 2008 získal stříbrnou medaili na Letních olympijskch hrách v Pekingu. Zbylé medaile jsou týmové. Krom toho je trojnásobným mistrem světa, dvakrát ve sprintu (2011, 2016) a jednou v keirinu (2013).\n"}
{"id": "1481250", "url": "https://cs.wikipedia.org/wiki?curid=1481250", "title": "European Tour 1970 (The Rolling Stones)", "text": "European Tour 1970 (The Rolling Stones)\n\nEuropean Tour 1970 bylo koncertní turné britské rockové skupiny The Rolling Stones, které sloužilo jako pokračování amerického turné z roku 1969. Jednalo se o první turné po Evropě od roku 1967. Některé koncerty byly také doprovázeny potyčky mezi fanoušky a policisty. Turné bylo zahájeno koncertem v Malmö ve Švédsku a bylo zakončeno koncertem v Amsterdamu v Nizozemí.\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n\nDoprovodní členové\n\n"}
{"id": "1481252", "url": "https://cs.wikipedia.org/wiki?curid=1481252", "title": "Bodule obecná", "text": "Bodule obecná\n\nBodule obecná (\"Ilyocoris cimicoides\") je dravá vodní ploštice z čeledi bodulovitých, dorůstající velikosti až 1,5 cm. Tvarem těla může připomínat potápníka.\n\nBodule výborně plave, k čemuž jí slouží poslední pár nohou, který je opatřen chloupky pro lepší záběr. Plave hřbetem vzhůru. Vzduch doplňuje tak, že vystrčí zadeček nad hladinu, nasaje vzduch pod polokrovky a odtud do hrudních komůrek. Bodule je dravá, uchvacuje kořist předníma nohama, které jsou přetvořeny na lapací orgány. Kořist bodne a vstříkne jí do těla jed. Ústní ustrojí bodule je bodavě savé. Bodule má sice plně vyvinutá křídla, ale příliš slabé svaly na to, aby mohla létat. Živí se např. drobnými korýši, ploštěnkami, ale i larvami hmyzu a rybím potěrem. Bodule dovede bolestivě bodnout, proto bývá nazývána „vodní včelou“.\n\nVyskytuje se téměř v celé Evropě až po Kavkaz.\n\nBodule se vyskytuje v tůních a pomalu tekoucích vodách vždy s vodní vegetací. V dubnu a květnu klade samička vajíčka na listy a stonky vodních rostlin. Bodule má proměnu nedokonalou, nymfy dospívají po pěti svlékáních. Zimu přežívá ve stádiu dospělce.\n"}
{"id": "1481253", "url": "https://cs.wikipedia.org/wiki?curid=1481253", "title": "Diracova míra", "text": "Diracova míra\n\nDiracova míra, pojmenovaná po Paulovi Diracovi, je jednou z měr používaných v teorii míry. Pro měřitelný prostor daný množinou formula_1 a její σ-algebrou je definována pro pevně zvolený bod formula_2 tak, že podmnožiny jej obsahující mají míru 1 a podmnožiny jej neobsahující mají míru 0. Formálně zapsáno:\n\nTakto definovaná míra se nazývá \"Diracova míra v bodě x\".\n\nProtože míra celého prostoru je rovna 1, jedna se o jednu z takzvaných pravděpodobnostních měr (a o σ-konečnou míru) a spolu s danou množinou tvoří takzvaný pravděpodobnostní prostor, na kterém je Diracovo rozdělení. \n\nNázev je odvozený od Diracovy delty.\n"}
{"id": "1481255", "url": "https://cs.wikipedia.org/wiki?curid=1481255", "title": "Hotel Gambrinus v Ostravě", "text": "Hotel Gambrinus v Ostravě\n\nHotel Gambrinus v Moravské Ostravě byl postaven v letech 1891–1892 na místě staršího dříve právovárečného domu. Novostavbu v historizujících formách projektoval architekt Felix Neumann pro svého otce a majitele domu Emanuela Neumanna. V objektu bylo hotelové ubytování, restaurace, kavárna a pivnice. Dům se nachází na Masarykově náměstí, spadá do městské památkové zóny Moravská Ostrava a je zapsán jako kulturní památka.\n\nZe slavných hostů byl v hotelu ubytován například arcivévoda Rainer Ferdinand von Österreich (1827–1913), člen rodu Habsburků a vrchní velitel c. k. zeměbrany, při své návštěvě Ostravy v roce 1896. \n\nV roce 1917 získala dům Pozemková banka a již tehdy byl objekt pro nový účel adaptován. Průčelí bylo do dnešní podoby upraveno v roce 1924. V souvislosti s využitím domu pro peněžní ústav (nyní již Pražskou úvěrní banku) byla do štítu domu instalována hlava Merkura. \n\nV přízemí domu je dnes lékárna a ve vyšších patrech ordinace lékařů a kanceláře. Ve třetím patře budovy se nacházejí sbírky a expozice Citerária, soukromého muzea citer. \n\n"}
{"id": "1481261", "url": "https://cs.wikipedia.org/wiki?curid=1481261", "title": "Thorstein Stenbek", "text": "Thorstein Stenbek\n\nThorstein Stenbek (8. září 1909 – 21. června 1983) byl norský rychlobruslař.\n\nPrvního světového šampionátu se zúčastnil v roce 1929, kdy skončil na desáté příčce. O rok později debutoval na Mistrovství Evropy, kde dosáhl svého největšího úspěchu – bronzové medaile. V roce 1931 se stal mistrem Norska. V dalších letech se účastnil již pouze norských závodů a šampionátů, poslední start absolvoval v roce 1935.\n"}
{"id": "1481262", "url": "https://cs.wikipedia.org/wiki?curid=1481262", "title": "Spolektiv", "text": "Spolektiv\n\nSpolektiv je česká folková a multižánrová hudební skupina se zřetelným autorským rukopisem, založená v roce 1988. V jejich písních zní folk, rock i jazz společně s prvky šansonu, lyriky i expresivity. \n\nSkupina vznikla v dubnu roku 1988 na Pedagogické fakultě Jihočeské univerzity v Českých Budějovicích. Zakládajícími členy byli Jaroslav Hnízdil, Martin Jančura a Renata Švecová. V říjnu 1988 skupinu doplnil Lukáš Holec. Od listopadu 1989 se pátým členem stal Vladimír Světlík, kterého v prosinci 1990 vystřídal Antonín Vidlák. V červnu 1992 do skupiny přišel Zdeněk Zajíček. V prosinci 1995 skupina ukončila svojí činnost.\n\nPo osmnáctileté přestávce v roce 2014 se skupina znovu dala dohromady, ve složení Jaroslav Hnízdil, Martin Jančura, Renata Švecová, Antonín Vidlák a Jiří Regásek.\n\nV letech 1989–1993 skupina pokaždé postoupila do celostátního finále Porty. Hlavní cenu za folk skupina získala v roce 1993. V dalších ročnících Porty již skupina nesoutěžila. \nDalší ocenění:\n\n\n\n\n"}
{"id": "1481263", "url": "https://cs.wikipedia.org/wiki?curid=1481263", "title": "Ossi Blomqvist", "text": "Ossi Blomqvist\n\nOssian Olavi „Ossi“ Blomqvist (12. května 1908 Helsinky – 3. října 1955 Helsinky) byl finský rychlobruslař.\n\nOd roku 1924 se účastnil juniorských finských šampionátů, na mezinárodní scéně debutoval na Mistrovství Evropy 1927. Zúčastnil se Zimních olympijských her 1928 (5000 m – 10. místo, 10 000 m – v průběhu jízd byl závod zrušen kvůli oblevě). V letech 1929 a 1930 se stal finským šampionem. Z ME 1931 a 1932 si přivezl stříbrné medaile, na Mistrovství světa 1932 se umístil na páté příčce, což je jeho nejlepší umístění v této soutěži. Startoval také na ZOH 1932 (1500 m, 5000 m, 10 000 m – ve všech závodech skončil v rozjížďkách) a 1936 (500 m – 19. místo, 1500 m – 9. místo, 5000 m – 6. místo, 10 000 m – 5. místo), o několik dní později se potřetí stal mistrem Finska. Sportovní kariéru ukončil po sezóně 1936/1937.\n\n"}
{"id": "1481267", "url": "https://cs.wikipedia.org/wiki?curid=1481267", "title": "Emmy von Rhoden", "text": "Emmy von Rhoden\n\nEmmy von Rhoden, rozená Emilie Auguste Karoline Henriette Kühnová (15. listopadu 1829, Magdeburg − 4. července 1885, Drážďany) byla německá spisovatelka, autorka dívčích románů. \n\nPocházela z rodiny bankéře. Roku 1854 se provdala za německého spisovatele a novináře a předsedu spolku německých spisovatelů Hermanna Friedricha Friedricha. V následujících letech žila se svou rodinou v Berlíně, Eisenachu, Lipsku a Drážďanech. V několika almanaších vydala své drobné povídky pro dospělé čtenáře, ale pak dala přednost rodině. Teprve v letech 1883–1885 uveřejnila pod pseudonymem Emmy von Rhoden své tři dívčí romány \"Lenchen Braun\" (1883), \"Das Musikantenkind\" (1883, \"Muzikantské dítě\") a \"Der Trotzkopf\" (1885, \"Svéhlavička\"), ve kterých vyjadřuje své přesvědčení, že hlavním úkolem ženy je být dobrou hospodyní, manželkou a matkou, a cokoliv jiného že může rodině přinést jen problémy.\n\n\n\n\n"}
{"id": "1481270", "url": "https://cs.wikipedia.org/wiki?curid=1481270", "title": "Naučná stezka U Irů lípy", "text": "Naučná stezka U Irů lípy\n\nNaučnou stezku U Irů lípy vytvořilo v roce 1992 Centrum ekologické výchovy Dřípatka, které bylo založeno v roce 1991 při Základní škole Vodňanská v Prachaticích. Hlavním iniciátorem naučné stezky byl učitel Aleš Záveský (1926–1995), průkopník ekologické výchovy, který se zasloužil o zakládání genofondových ploch ohrožených rostlin a o tvorbu naučných stezek v okolí Prachatic. \n\nNaučná stezka U Irů lípy se nachází na východním okraji Prachatic směrem na Lhenice. V místě, kde modrá turistická značka kříží Nebahovskou ulici, se nachází dřevěná branka, která je začátkem naučné stezky U Irů lípy. Stezka prochází přírodní památkou Irův dvůr a je dlouhá 750 m. Je to travnatá pěšina lemovaná keři a stromy, na kterých jsou vyvěšené budky a krmítka pro ptactvo. Stezka měla původně 10 zastavení a byla součástí výukových programů o přírodě. V současné době (březen 2019) naučnou stezku připomíná jedna informační tabule, která stojí v místech původní památné Irů lípy. \n\nStezka není náročná a je určena pěším návštěvníkům všech věkových kategorií. Od okraje lesa se ukazuje panoramatický výhled na okolní vrchy s nejvyšším vrcholem Libínem (1 093 m n. m.). \n\nIrů lípa, podle údajů na informační tabuli, byla lípa malolistá, vysoká 23 m s obvodem kmene 360 cm. Její věk se odhadoval na 270 let. Zničila ji vichřice 23. listopadu 1984. V roce 1985 byla poblíž vysazena nová lípa. V témže roce byl v těchto místech vytvořen biokoridor, první v okrese Prachatice, který spojuje město s okolím. \n\n"}
{"id": "1481276", "url": "https://cs.wikipedia.org/wiki?curid=1481276", "title": "Abantidas", "text": "Abantidas\n\nAbantidas (, zemřel 252 př. n. l.) byl tyranem města Sikyónu, jednoho z městských států starověkého Řecka. K moci se dostal v roce 264 př. n. l. po zabití tyrana Kleiniase (otce pozdějšího sikyónského vůdce Arata ze Sikyónu). Přál vědě a kultuře a účastnil se filosofických diskusí, které na sikyónské agoře vedli Deinias z Argosu a Aristotelés Dialektik. Při jedné takové debatě jej jeho nepřátelé v roce 252 př. n. l. zavraždili. V roli vládce Sikyónu jej vystřídal jeho otec Paseas.\n\nAbantida ve svých dílech zmiňují starořečtí autoři Plútarchos a Pausaniás.\n"}
{"id": "1481287", "url": "https://cs.wikipedia.org/wiki?curid=1481287", "title": "Borso Estenský", "text": "Borso Estenský\n\nBorso Estenský (italsky Borso d'Este, 24. srpna 1413 - 20. srpna 1471 Ferrara) byl první modenský vévoda z domu Estenských. Byl nemanželským synem markraběte Niccola III. Estenského, jehož panství zahrnovalo města Ferrara, Modena a Reggio Emilia, a jeho milenky Stelly de' Tolomei. Jako markrabě nastoupil 1. října 1450 po svém bratru Leonellovi Estenském. \n\nDne 18. května 1452 přijal Borso oblast Modeny a Reggia od císaře Fridricha III. jako vévodství. Dále 14. dubna 1471 přijal Ferraru jako vévodství lénem od papeže Pavla II. Borsův dvůr byl centrem ferrarské malířské školy, ke které patřili Francesco del Cossa, Ercole de' Roberti a Cosimo Tura. Borso nebyl ženatý a neměl žádné potomky. Jeho nástupcem se stal jeho nevlastní bratr Herkules I. Estenský.\n\n"}
{"id": "1481292", "url": "https://cs.wikipedia.org/wiki?curid=1481292", "title": "Sakuji Jošimura", "text": "Sakuji Jošimura\n\nSakuji Jošimura (*1. února 1943) je japonský egyptolog. V současné době je ředitelem egyptologického ústavu na univerzitě Waseda v Tokiu. Je prvním prezidentem online vysoké školy spadající pod kybernetickou univerzitu.\n"}
{"id": "1481296", "url": "https://cs.wikipedia.org/wiki?curid=1481296", "title": "Serie A 1957/58", "text": "Serie A 1957/58\n\nSoutěžní ročník Serie A 1957/58 byl 56. ročník nejvyšší italské fotbalové ligy a 26. ročník od založení Serie A. Soutěž začala 8. září 1957 a skončila 25. května 1958. Účastnilo se jí 18 týmů z toho 16 se kvalifikovalo z minulého ročníku. Dva týmy předchozího ročníku, jimiž byli US Triestina a US Palermo sestoupili do druhé ligy. Opačným směrem putovali dva týmy, jimiž byli AC Verona (vítěz druhé ligy) a US Alessandria.\n\nTitul v soutěži obhajoval klub AC Milán, který v minulém ročníku získal své 6. prvenství v soutěži.\n\n\nNejlepším střelcem tohoto ročníku Serie A se stal walšský útočník John Charles. Hráč Juventus FC vstřelil 28 branek.\n"}
{"id": "1481298", "url": "https://cs.wikipedia.org/wiki?curid=1481298", "title": "Marimex", "text": "Marimex\n\nMarimex (plným názvem \"Marimex CZ, s.r.o.\") je česká společnost s ručením omezeným. Věnuje se především prodeji bazénů a infrasaun. V sortimentu má také trampolíny, vířivky nebo vlastní řadu zahradních hraček. Společnost se kromě samotného prodeje zahradních produktů věnuje také službám s těmito produkty spojenými. Historie společnosti sahá do roku 1993.\n\nMarimex CZ s.r.o. vstoupil na český trh v roce 1993. Společnost začala svou existenci prodejem bazénů typu Orlando a jejich příslušenství.\nO dva roky později, v roce 1995, se Marimex CZ s.r.o. začal věnovat projektování vlastních, zapuštěných bazénů.\nPrvní značková prodejna, společně se sídlem společnosti, vyrostla v roce 1996 v Praze-Libuši. Postupně se prodejní prostory rozšířily až na 500 m².\nVe stejném roce na Slovensku vznikla dceřiná společnost Marimex SK s.r.o. Z tohoto důvodu v Česku ve stejném roce došlo k přejmenování společnosti na Marimex CZ s.r.o.\nOd roku 1997 je možné zakoupit zboží Marimex CZ s.r.o. nejen ve značkové prodejně společnosti, ale také v partnerských hypermarketech a supermarketech.\nDalším zajímavým milníkem v historii společnosti je uvedení infrasaun na český trh, ke kterému dochází v roce 2008.\nSpolečnost Marimex CZ s.r.o. své produkty neustále přizpůsobuje moderním trendům. V roce 2011 tak společnost ustoupila od prodeje zapuštěných bazénů a začala se plně věnovat výrobě a prodeji bazénů nadzemních.\nV roce 2017 společnost uvedla řadu hraček \"Marimex Play\". O rok později svůj sortiment rozšířila o řadu světelných dekorací \"Marimex Decor\".\n\nSpolečnost se kromě prodeje zahradního příslušenství věnuje výrobě nadzemních bazénů a infrasaun.\nV prodejně v pražské Libuši firma nabízí možnost vyzkoušet firemní produkty podle ročního období. \n\nZa dobu svého působení získala firma Marimex následující certifikáty a ocenění.\n\n"}
{"id": "1481299", "url": "https://cs.wikipedia.org/wiki?curid=1481299", "title": "Gare de Ménilmontant", "text": "Gare de Ménilmontant\n\nGare de Ménilmontant je zrušená železniční stanice v Paříži ve 20. obvodu. Nádraží bylo v provozu v letech 1862–1934.\n\nNádraží se nacházelo ve 20. obvodu na adrese 9 rue de la Mare. Bylo součástí zrušené tratě Petite Ceinture a leželo na kilometru 24,809 mezi stanicemi Charonne a Belleville-Villette.\n\nNádraží bylo pro cestující otevřeno 14. července 1862 nejprve jako provizorní dřevěná stavba s východem na náměstí před tamním kostelem. Kvůli zvyšujícímu se počtu pasažérů byla 14. července 1868 zahájena stavba nové zděné budovy. Práce byly ukončeny na počátku následujícího roku. V roce 1881 byla nahrazena lávka přes koleje a upravena nástupiště. Ve dnech 23. a 24. srpna 1944 zde odbojáři poškodili dva německé vojenské vlaky.\n\nTak jako celá linka Petite Ceinture bylo i nádraží uzavřeno pro osobní přepravu 23. července 1934.\n\nBudova nádraží byla zbořena a na jejím místě vznikl v roce 1984 obytný dům. Odstraněna byla též nástupiště. V Rue de la Mare se dochovala mříž a několik schodů na bývalé nástupiště, v Rue de Ménilmontant schodiště k nástupišti. Dochovala se též lávka passerelle de la Mare přes bývalé kolejiště sloužící stále pro pěší.\n\nAtelier parisien d'urbanisme zveřejnil v srpnu 2011 studii, předpokládající využití úseku železnice Petite Ceinture pro tramvajovou trať T8. V takovém případě by opět byla otevřena stanice Ménilmontant.\n\n"}
{"id": "1481300", "url": "https://cs.wikipedia.org/wiki?curid=1481300", "title": "Oživená prehistorie", "text": "Oživená prehistorie\n\nSpolek Oživená (pre)historie (Revived prehistory) se věnuje ochraně památek, kulturních hodnot a archeologického dědictví, experimentální archeologii a popularizaci archeologie. Spolek je členem České archeologické společnosti (ČAS), působí především v Plzni a věnuje se rozvoji pravěké osady v Zoologické a botanické zahradě města Plzně. \n\nPůvodní občanské sdružení bylo založeno roku 2010 v Plzni v souvislosti se znovuoživením pravěké osady v areálu Zoologické a botanické zahrady města Plzně. Osada sestávající ze tří rekonstruovaných domů ze starší doby železné (tzv. doby halštatské) byla založena roku 1999 za výrazného přispění pracovníků Západočeského muzea v Plzni. Mezi lety 2000 a 2009 nebyla domům věnována odborná péče. Té se nakrátko ujala Západočeská pobočka České archeologické společnosti (ČAS), která iniciovala založení občanského sdružení. Oživená (pre)historie se však v rámci projektu Život a řemesla v pravěku a raném středověku soustředila nejen na péči o stávající domy, ale také na archeologické experimenty, včetně výstavby dalších objektů. Ve spolupáci s pracovníky Západočeského muzea v Plzni a ZOO a BZ města Plzně se sdružení podílelo také na rozšíření naučné stezky o původu člověka v paleolitu o panely informující o obdobích neolitu, eneolitu, době bronzové a době železné v západních Čechách. V blízkosti panelů vznikly postupně dva další areály - tábořiště lovců a sběračů starší doby kamenné (paleolitu a mezolitu) a metalurgická dílna doby bronzové. V roce 2016 bylo občanské sdružení, v souladu s požadovanými legislativními změnami, přeměněno na spolek, který nadále využívá všechny zmíněné areály ke své experimentální činnosti i k ukázkám každodenního života a řemesel v pravěku. \n\nExperimentální činnost spolku souvisí zejména s rozvojem archeoskanzenu - pravěké osady v areálu Zoologické a botanické zahrady města Plzně. Nejstarší část tvoří vlastní halštatská osada sestávající ze tří domů (velký dům sloupové konstrukce a dvě menší polozemnice), hrnčířské pece, chlebové pece, dvou ohnišť, přístřešku na skladování materiálů, záhonů a políček, atd. Osada je vhodně umístěna u výběhů vlků a medvědů. Níže po svahu se nachází malá metalurgická dílna na odlévání bronzových předmětů z doby bronzové. Nejníže je položeno tábořiště lovců a sběračů střední doby kamenné (mezolitu), jehož jádro tvoří mezolitická chýše proutěné konstrukce pokryté rákosem. \n\nExperimenty zahrnují nejen rekonstrukce pravěkých staveb a objektů, ale také opracování kamene (výroba štípané a broušené industrie, vrtání kamene), opracování dřeva, kosti, parohu, textilní výrobu (s využitím rostlinných i živočišných materiálů), výrobu keramických nádob a předmětů (vypalovaných v hrnčířské peci nebo na otevřeném ohništi), bronzovou metalurgii (od přípravy tyglíků a odlévacích forem po odlévání předmětů), pěstování rostlin (původních bylinek, zeleniny, lnu, obilí, barvířských rostlin), přípravu potravy, ale také (dětské) hry či hudební produkci. \n\nTěžiště popularizační činnosti spolku spočívá v pořádání akcí pro veřejnost (tzv. Dny pravěkých technologií či soutěžní dny pro rodiny s dětmi, apod.) ve zmíněných areálech pravěké osady ve spolupráci se ZOO/BZ města Plzně. Jde zpravidla o 8 akcí ročně (od května do října). Spolek prezentuje svou činnost také v rámci dalších akcí nejen v Plzni, ale i na dalších místech České republiky (viz níže). \n\nO své činnosti informuje spolek pravidelně prostřednictvím aktuálních zpráv na profilu Západočeské pobočky České archeologické společnosti, výročních zpráv ZOO a BZ města Plzně, konferenčních příspěvků (např. The Experimental Archaeology Conference, Rekonstrukce a prezentace archeologických objektů v Deštném v Orlických horách, Archeologie a veřejnost), zpráv v odborných publikacích či odborných článků. \n\nSpolek je členem České archeologické společnosti (ČAS) a intenzivně spolupracuje s její Západočeskou pobočkou. V současnosti ve spolku působí pracovníci, studenti a absolventi Katedry archeologie Fakulty filozofické Západočeské univerzity v Plzni, pracovníci Západočeského muzea v Plzni, členové Západočeské pobočky České archeologické společnosti a další zájemci o archeologii. Spolek se zapojuje do pořádání kulturních a popularizačních akcí zejména v Plzni. Ve spolupráci s Katedrou archeologie ZČU v Plzni a Západočeským muzeem v Plzni pořádá Mezinárodní den archeologie (zpravidla třetí říjnovou sobotu). Ve spolupráci s Katedrou archeologie ZČU v Plzni se spolek pravidelně podílí na prezentaci archeologie v rámci květnových Plzeňských dvorků či zářijových Dnů vědy a techniky ZČU v Plzni. Členové spolku dále spolupracují např. s Historickým parkem Bärnau/Tachov a prezentují svou experimentální činnost také na dalších kulturních akcích, např. v rámci zářijového veletrhu pravěké a středověké kultury Krumbenowe v Českém Krumlově. Experimentálně vyrobené repliky tvoří součást muzejních výstav (např. stálá expozice Pohledy do minulosti Plzeňského kraje v Západočeském muzeu v Plzni, výstava Poohří za časů lovců a sběračů v Muzeu Cheb v roce 2018). Dále se členové spolku podílejí také na vydávání odborných publikací či pořádání doprovodných programů odborných konferencí (např. workshop Den pravěkých seker v rámci The 19 European Association of Archaeologists Annual Meeting roku 2013 v Plzni). \n\n"}
{"id": "1481304", "url": "https://cs.wikipedia.org/wiki?curid=1481304", "title": "Irisbus Citelis 10,5M", "text": "Irisbus Citelis 10,5M\n\nIrisbus Citelis 10,5M je městský nízkopodlažní autobus vyráběný v letech 2009–2013 společností Irisbus. Nahrazen byl modelem Iveco Urbanway 10,5M.\n\nCitelis 10,5M se konstrukčně velmi podobá standardnímu modelu Irisbus Citelis 12M. Jedná se o dvounápravový nízkopodlažní autobus s polosamonosnou karoserií. Ta byla nejprve sestavena do skeletu a poté prošla kataforetickou lázní, olakováním a oplechováním. Rám podvozku je vytvořen z ocelových podélníků a příček, bočnice a střecha jsou vyrobeny ze svařených tažených profilů a oplechovány. Zatímco zadní čelo tvoří jeden panel sklolaminátu, přední čelo je vyrobeno z uzavřených profilů, které jsou pokryty plechy a plasty. Motor a převodovka autobusu se nachází v mohutné zadní části. Přední okno vozu je vlepeno a kryto přilepeným gumovým profilem. Ostatní skla jsou lepená. V pravé bočnici jsou umístěny troje (v případě příměstské verze pouze dvoje – přední a střední) dvoukřídlé skládací dveře. V prostoru středních dveří se nachází výklopná plošina pro kočárky a invalidní vozíky, pro které je určen volný prostor právě naproti tomuto vstupu. Výška podlahy je u předních dveří 320 mm nad vozovkou, v prostoru středních a zadních dveří pak 330 mm. Tuto výšku může řidič ještě více snížit pomocí tzv. kneelingu (mírné naklonění vozu v zastávce směrem k nástupnímu ostrůvku), kterým je možné autobus vybavit.\n\n10,5metrová verze autobusu Citelis byla vyráběna v několika variantách. Autobusy mohly být buď klasické dieselové, nebo poháněné zemním plynem (verze CNG). Vyráběna byla verze dvoudveřová, i třídveřová.\n\nPrototyp vozu Citelis 10,5M byl vyroben na počátku roku 2009. Výroba Citelisu 10,5M započala ještě v roce 2009 a skončila na konci roku 2013.\n\nV Česku jsou Citelisy 10,5M v provozu v Táboře, ve Zlíně, v Kladně a v Českém Krumlově.\n"}
{"id": "1481305", "url": "https://cs.wikipedia.org/wiki?curid=1481305", "title": "Alsópetény", "text": "Alsópetény\n\nAlsópetény (vyslovováno [alšópetéň], ) je vesnice v Maďarsku v župě Nógrád, spadající pod okres Rétság. Je známá především tím, že je zde více obyvatel slovenské než maďarské národnosti. Nachází se asi 11 km jihovýchodně od Rétságu. V roce 2015 zde žilo 550 obyvatel, z nichž jsou 44 % Slováci, 36 % Maďaři, 17 % Romové a 3 % Němci, Slovinci a další národnosti.\n\nSousedními vesnicemi jsou Bánk, Felsőpetény, Keszeg a Nézsa.\n"}
{"id": "1481307", "url": "https://cs.wikipedia.org/wiki?curid=1481307", "title": "Klaus Kinkel", "text": "Klaus Kinkel\n\nKlaus Kinkel (17. prosince 1936 Metzingen – 4. března 2019 Sankt Augustin) byl německý právník, diplomat a politik za FDP. \n\nPůvodně začal studovat medicínu, ale po dvou semestrech přestoupil na práva, která vystudoval na univerzitách v Tübingenu, Bonnu a Kolíně nad Rýnem. Po studiích začal pracovat na německém ministerstvu vnitra. V letech 1979 až 1982 řídil německou zpravodajskou službu BND. V 90. letech 20. století působil ve vládách Helmuta Kohla jako ministr zahraničí (1992–1998) a vicekancléř (1993–1998). Byl jedním z architektů Česko-německé deklarace o vzájemných vztazích a jejich budoucím rozvoji z roku 1997.\n"}
{"id": "1481309", "url": "https://cs.wikipedia.org/wiki?curid=1481309", "title": "Alsórajk", "text": "Alsórajk\n\nAlsórajk (vyslovováno [alšórajk]) je vesnice v Maďarsku v župě Zala, spadající pod okres Nagykanizsa. Nachází se asi 6 km jihozápadně od Pacsi. V roce 2015 zde žilo 341 obyvatel, z nichž jsou 96,3 % Maďaři, 1,4 % Němci a 1,4 % Romové.\n\nSousedními vesnicemi jsou Felsőrajk a Kilimán.\n"}
{"id": "1481312", "url": "https://cs.wikipedia.org/wiki?curid=1481312", "title": "Felsőrajk", "text": "Felsőrajk\n\nFelsőrajk (vyslovováno [felšérajk]) je vesnice v Maďarsku v župě Zala, spadající pod okres Nagykanizsa. Nachází se asi 3 km jihozápadně od Pacsi. V roce 2015 zde žilo 739 obyvatel, z nichž jsou 98 % Maďaři, 3,56 % Němci a 1,4 % Romové.\n\nSousedními vesnicemi jsou Alsórajk a Pötréte, sousedním městem Pacsa.\n"}
{"id": "1481313", "url": "https://cs.wikipedia.org/wiki?curid=1481313", "title": "Ronda", "text": "Ronda\n\nRonda je španělské město v Andalusii, nachází se v severozápadní části provincie Málaga ve vzdálenosti zhruba 100 km od Málagy. V roce 2018 měla 33 978 obyvatel a byla tak druhým největším městem ve vnitrozemí provincie Málaga po městě Antequera. Leží na dvou skalních masivech oddělených hlubokou roklí, jíž protéká řeka Guadalevín. Město je obklopeno pásy hor, které tvoří skvostné panorama. Díky své poloze nedaleko Costa del Sol je vyhledávaným turistickým centrem.\n\nOkolí Rondy bylo osídleno již v neolitu, o čemž svědčí jeskynní malby v Cueva de la Pileta. Oblast byla v 6. st. př. n. l. keltská a nazývala se Arunda, později si poblíž založili Féničané osadu Acinipo. Další osídlenci, Řekové, změnili název Arundy na Rondu. Ale až Římané zde vystavěli definitivně za 2. punské války pevnost proti Kartagiňanům. V době rozpadu Západořímské říše město v 5. století obsadili Svébové, nakrátko Byzantská říše a později Vizigóti.\n\nV roce 713 byla Vizigótská říše vyvrácena Berbery, kteří Rondu přejmenovali na Hisn ar-Rundah. Stala se správním střediskem provincie Takurunna a součástí Córdobského chalífátu. Po rozpadu chalífátu se Ronda stala hlavním městem malého království Taifa Ronda, které si v roce 1065 podmanili vládcové Sevilly. Islámská nadvláda skončila v roce 1485. Krátce po vítězství reconquisty vyšlo nařízení o tom, že muslimové musí buď opustit poloostrov nebo konvertovat ke katolictví. Tito tzv. moriskové s omezenými právy často hledali útočiště v horských oblastech a Ronda se stala jednou z nich. Nařízení Filipa II. v roce 1566 zakazovalo užívání arabského jazyka v písemné i mluvené formě i muslimské modlitby. To vedlo k řadě povstání. Zvlášť velké povstání vypuklo v Rondě pod velením al-Fihreye. Ten španělskou armádu porazil, což vedlo k rozhodnutí, že Filip II. nechal všechny morisky z Rondy vyhnat.\n\nBěhem napoleonských válek Ronda silně utrpěla, během tříleté války se počet jejích obyvatel snížil z 15 000 zhruba na 5 000. Stala se centrem partyzánů a později banditů, což se odrazilo v dílech řady umělců (Washington Irving, Prosper Mérimée, Gustave Doré). Také Španělská občanská válka město těžce zasáhla. Spisovatel Ernest Hemingway sem umístil slavnou scénu románu Komu zvoní hrana o popravě fašistických sympatizantů, shozených do skalní průrvy.\n\nRonda nabízí turistům řadu historických památek a možností procházek divokou přírodou ve svém okolí. Nejznámější je zdejší býčí aréna (Plaza de Toros) a Nový most (Puente Nuevo) nad hlubokým srázem, oddělujícím staré město (La Ciudad) a nové město (El Mercadillo). La Ciudad se svými úzkými uličkami vykazuje klasickou arabskou městskou strukturu s řadou paláců, bran, minaretem a zvláště Arabskými lázněmi.\n\nRonda je považována za jednu z kolébek moderní formy býčích zápasů. Král Filip II. založil v Rondě v roce 1572 Real Maestranza de Caballería jako korporace k výcviku rytířů pro jízdu a ovládání koní pro potřeby armády. Součástí tohoto výcviku bylo střetnutí jezdce na koni s býkem. Takové zápasy záhy přilákaly pozornost širokých vrstev diváků. Během 18. století úlohu rytířů převzali toreadoři a ze zápasů s býky se stala samostatná podívaná. V Rondě se do historie koridy tehdy zapsaly tři generace rodu Romerů, z nichž proslul především Pedro Romero (1754–1839). Dnešní aréna byla otevřena v roce 1785, její kruhový střed je lemován dvouřadými toskánskými sloupy, v hledišti bylo místo pro 5000 diváků. Na památku Pedra Romera se v Rondě dosud každoročně koná tradiční corrida gayesca ve stylu 18. století. Součástí prohlídky arény je Muzeum býčích zápasů, věnovaná jejich historii, rodu Romerů a kavalerii.\n\nSoutěsku nad řekou Guadalevín překlenuje mistrovské dílo José Martína Aldehuela. Nový most postavil v letech 1751–1793 a po 42 letech, kdy byly prováděny dokončovací práce, se Aldehuelo vrhl z mostu do prohlubně. První most zde byl postaven již v roce 1735, ale o šest let později se zřítil; při neštěstí zahynulo 50 lidí.\n\nArabské lázně byly postaveny ve 13. století na místě ruin římských lázní a zachovaly si také jejich původní dispozici. Zdejší lázně patří k nejzachovalejším ve Španělsku, prostory pro koupání a pocení jsou uspořádány kaskádovitě. V pozdější době zde vévodkyně de Parcent dala postavit zahradu s bazénkem na sedací koupel.\n\n"}
{"id": "1481318", "url": "https://cs.wikipedia.org/wiki?curid=1481318", "title": "Alois Bulíř", "text": "Alois Bulíř\n\nAlois Bulíř (11. března 1838 Světlá pod Ještědem — 8. října 1899 Praha) byl český architekt a stavitel. Působil převážně v Bukovině (dnes část Ukrajiny) a v Praze. Řídil stavbu rezidence bukovinských metropolitů v Černovcích (1865-67), psychiatrické léčebny v Kosmonosích (1867-70), krátce též Národního divadla (1869-70) aj. Roku 1884 byl jmenován ředitelem městského stavebního úřadu v Praze; v této funkci se podílel např. na pražské asanaci, opravě Karlova mostu po povodni r. 1890 a uskutečnil několik převážně veřejných staveb (školy, rozšíření fary a další).\n\nNarodil se 11. března 1838 ve Světlé pod Ještědem jako syn učitele. Roku 1850 nastoupil na českou reálku v Praze, v letech 1856-60 vystudoval německou techniku. Také se vyučil zedníkem, tesařem a kameníkem.\n\nV letech 1860-61 pracoval krátce pro stavitele Isidora Šímu v Praze. Poté se odebral k dalšímu vzdělání do Vídně, kde byl v letech 1862-65 zaměstnán u architekta Josefa Hlávky. Pro tohoto podnikatele řídil od března 1865 stavbu impozantní rezidence pravoslavného biskupa v Černovcích. Následujícího roku tam byl zvolen do čela podpůrného sdružení kameníků.\n\nV letech 1867-70 byl ředitelem stavby zemského blázince v Kosmonosích. Počátkem roku 1868 se přihlásil za člena Umělecké besedy do odboru výtvarných umění. Roku 1869 převzal po Bedřichu Tesařovi funkci stavbyvedoucího Národního divadla, ale již o rok později rezignoval a po dohodě s Josefem Zítkem ho nahradil architekt Karel Ježek.\n\n15. července 1870 ho císař jmenoval stavebním inspektorem při ředitelství statků řecko-orientálního náboženského fondu Bukoviny. O pět let později povýšil na stavebního radu. V Černovcích také několik let zasedal v městské radě a byl vzpomínán jako svědomitý úředník a čestný, charakterní člověk. Působil rovněž v Sarajevu. V téže době, roku 1874, vstoupil do Spolku architektů a inženýrů v Čechách. Dvakrát (r. 1869 a 1871) se také neúspěšně ucházel o místo profesora pozemního stavitelství na pražské technice.\n\nKdyž se roku 1884 vzdal funkce ředitele městského stavebního úřadu v Praze Josef Srdínko, vyhlásila městská rada konkurs na obsazení jeho místa a Alois Bulíř získal nejvíce hlasů ze tří přihlášených kandidátů. Tuto funkci pak zastával téměř do konce života. Zasedal například v komisi pro splavnění Vltavy a v městské zdravotní radě. Spolu s dr. Jindřichem Záhořem vypracoval regulační plán Prahy s návrhem na zbourání zdravotně nevyhovující zástavby (později známé jako pražská asanace). Organizoval vytváření polohopisných (situačních) plánů Prahy a podílel se na posuzování plánů okolních obcí (např. Troja a Košíře). Připravoval účast Prahy a městských podniků na jubilejní výstavě 1891; k tomu účelu rovněž odjel se dvěma městskými inženýry do Vídně, aby si prohlédli pavilony na tamní výstavě. Když roku 1890 povodeň poškodila Karlův most, stal se Bulíř členem komise, která posuzovala rozsah škod a dohlížela na opravy. Pod jeho vedením byl rovněž zřízen pražský vodovod s podolskou vodárnou a letenskou vodárenskou věží.\n\nRoku 1896 ho městská rada jmenovala vrchním stavebním radou. Byl také členem Sokola.\n\n6. února 1899 rozhodl sbor obecních starších (zastupitelstvo hlavního města Prahy) na návrh městské rady o Bulířově odchodu na odpočinek s výslužným 1900 zlatých. (Původně se uvažovalo, že dostane 3200 zlatých.) Proti výši výslužného protestoval zastupitel Václav Březnovský, podle něhož bylo (v navržené, nižší částce) nepřiměřeně vysoké z důvodu Bulířovy relativně krátké služby pro Prahu (14 let); řadovým úředníkům by se podle něj v podobných případech penze krátila výrazněji. Pokud Bulíř velkou část života pracoval pro stát, měl by mu penzi také vyplatit stát a ne město. Za návrh se naopak postavili Josef Milde a starosta Jan Podlipný a návrh byl schválen.\n\nAlois Bulíř zemřel v noci na 8. října 1899 v domě č. 581-II (Krakovská 581/8, Praha 1-Nové Město) na „vydutí srdečnice“. Pohřben byl o dva dny později na Olšanech za účasti řady představitelů města Prahy a městských organizací čele se starostou Podlipným.\n\nPodílel se například na těchto stavbách:\n\nV mládí také přispíval pod různými jmény do českých časopisů.\n\n\n"}
{"id": "1482568", "url": "https://cs.wikipedia.org/wiki?curid=1482568", "title": "Peter Haber", "text": "Peter Haber\n\nPeter Alexander Haber (narozen 12. prosince 1952) je švédský herec. Jeho partnerkou je Lena T. Hanssonová, která je rovněž herečkou.\n\nJeho otec byl Němec, matka Švédka. Narodil se ve městě Åhus a vyrůstal střídavě v nejjižnější části Švédska, v provincii Skåne a Německu, ve městě Remscheid (Severní Porýní-Vestfálsko). Od roku 1987 do roku 1994 působil ve \"Stockholms stadsteater\" (Stockholmské městské divadlo). V letech 1993, 1994 a 1995 byl třikrát nominován na cenu pro nejlepšího herec \"Guldbaggen\" (Zlatohlávek: ocenění švédského filmového průmyslu). \n\nMezi jeho nejznámější role patří postava otce v \"Sunes sommar\" (nominace Zlatohlávek 1993), fiktivní postava Carla Hamiltona v \"Fiendens fiende\" (anglicky \"Enemy's Enemy\") a postava švédského kriminalisty Martina Becka z rozsáhlé 38dílné série filmů, jejichž část byla vysílána v premiéře na televizi Prima pod společným názvem Stíny nad Stockholmem od 1. září do 1. prosince 2018 (seznam dílů). Je také znám rolí \"Martina Vangera\" ve filmu z roku 2009 podle literární předlohy Stiega Larssona Muži, kteří nenávidí ženy, který je první částí trilogie Milénium.\n\n\n\n"}
{"id": "1482570", "url": "https://cs.wikipedia.org/wiki?curid=1482570", "title": "Obscene Extreme", "text": "Obscene Extreme\n\nObscene Extreme, nebo krátce OEF, je hudební festival zaměřený na žánry extrémního metalu, jako jsou death metal, grindcore, nebo i hardcore punk. Koná se každoročně v Trutnově, v severovýchodních Čechách. Obscene Extreme založil v roce 1999 Miloslav „Čurby“ Urbanec jako oslavu narozenin. Americký server Vice jej v roce 2015 popsal jako „nejbláznivější grindcore party v Evropě“. Festival se dle Českého rozhlasu vyznačuje „mimořádně tolerantní a přátelskou náladou“. Festival nabízí v areálu výhradně vegetariánskou a veganskou stravu.\n\n"}
{"id": "1482572", "url": "https://cs.wikipedia.org/wiki?curid=1482572", "title": "Gansův dům", "text": "Gansův dům\n\nPojem Gansův dům je nejednoznačný, může se jednat o následující objekty:\n"}
{"id": "1482584", "url": "https://cs.wikipedia.org/wiki?curid=1482584", "title": "Zimní paralympijské hry 2022", "text": "Zimní paralympijské hry 2022\n\nZimní paralympijské hry 2022, oficiálně XIII. zimní paralympijské hry ( ), se budou konat v čínském Pekingu. Slavnostní zahájení proběhne 4. března 2022, ukončení se pak uskuteční 13. března 2022.\n\nV Pekingu se uskuteční paralympiáda již podruhé. První paralympijské hry v tomto městě proběhly v roce 2008 a bude to první město, které hostilo jak letní tak i Zimní paralympijské hry.\n\n\n\n\nNa XII. Zimních paralympijských hrách se bude soutěžit v celkem 6 sportovních odvětvích.\n\n\n"}
{"id": "1482590", "url": "https://cs.wikipedia.org/wiki?curid=1482590", "title": "Liang Čchi-čchao", "text": "Liang Čchi-čchao\n\nLiang Čchi-čchao (; (23. února 1873 – 19. ledna 1929, Peking) byl čínský filozof, novinář, politik a spisovatel. Na konci 19. století patřil k hlavním teoretikům a aktivistům hnutí Sto dnů reforem, které po prohrané válce s Japonci (1894–1895) usilovalo o modernizaci a europeizaci Číny. Byl v tom silně ovlivněn svým učitelem Kchang Jou-wejem, který se snažil o novou interpretaci konfuciánství, aby nebránilo vývoji, inovacím a reformám. Když císař Kuang-sü hnutí, které zprvu inicioval, pod tlakem konzervativních sil zastavil, musel Liang uprchnout do Japonska, aby se vyhnul vězení. Zde dále hájil svůj program velmi účinnou exilovou novinářskou činností. Roku 1902 založil časopis \"Sin-min Čchung-pao\" (\"Časopis nového občana\") a vedl ho až do roku 1907. Prosazoval v něm i zjednodušení psané čínštiny. Spisovatel Lin Jü-tchang označil Lianga za největší postavu čínské žurnalistiky v celé její historii. V Japonsku měl Liang velmi blízké vztahy s japonským premiérem Inukaiem Cujošim a byl mentorem vietnamského protikoloniálního aktivisty Phan Bội Châue. Propagoval reformy a prosazoval konstituční monarchii, oponoval přitom jinému exilovému lídrovi Sunjatsenovi, který byl republikánským revolucionářem. Do Číny se Liang vrátil po vzniku republiky roku 1912. Založil stranu Ťin-pu-tang (Strana pokroku), která znovu oponovala Sunjatsenovu Kuomintangu. Liang stál víceméně na straně prezidenta Jüan Š'-kchaje, ačkoli odmítal jeho pokusy uzmout si veškerou moc. Liang reprezentoval Čínu i na Pařížské mírové konferenci po první světové válce. Po roce 1920 byl profesorem na univerzitě Čching-chua a ředitelem Pekingské knihovny. Jeho nejznámějším literárním dílem je román \"Jin ping š’ wen t'i\" (\"Sebrané spisy Pijáka ledu\").\n\n"}
{"id": "1482592", "url": "https://cs.wikipedia.org/wiki?curid=1482592", "title": "Tel Aviv v plamenech", "text": "Tel Aviv v plamenech\n\nTel Aviv v plamenech (hebrejsky \"‏תל אביב בוערת\") je koprodukční hraný film z roku 2018, který režíroval Sameh Zoabi podle vlastního scénáře. Film zachycuje neobvyklou formou izraelsko-palestinský konflikt. Snímek měl světovou premiéru na Mezinárodním filmovém festivalu v Benátkách 2. září 2018. V ČR byl uveden v roce 2015 na filmovém festivalu Febiofest.\n\nSalam bydlí v Jeruzalémě a právě začal pracovat u svého strýce v Rámaláhu jako pomocník ve filmovém štábu. Salam tak musí každý den projíždět izraelskou kontrolou. Jeho strýc natáčí palestinskou telenovelu odehrávající se v předvečer šestidenní války. Hlavní postavou je špiónka, která svede izraelského generála, aby získala vojenské plány pro Palestince. Salam se při kontrole dostane do sporu s vojáky a skončí u velitele Assiho. Ten, když zjistí, že Salam pracuje pro filmový štáb, začne Salamovi radit, jak by měla vypadat zápletka dalších dílů. Salam je díky jeho nápadům jmenován scenáristou. Postupem času se však dostává do střetu mezi nápady Assiho, který chce více romantiky, a nápady štábu, který vyžaduje reálnější zakončení seriálu. \n"}
{"id": "1482607", "url": "https://cs.wikipedia.org/wiki?curid=1482607", "title": "NHL 2018/2019", "text": "NHL 2018/2019\n\nSezóna 2018/19 je 102. sezónou v historii severoamerické a světově nejprestižnější hokejové ligy světa National Hockey League (zkratka NHL).\n\nVšechny série play-off se hrají na čtyři vítězná utkání. První zápasy byly odehrány v noci z 11. na 12. dubna 2019 středoevropského letního času (SELČ). Jméno vyše nasazeného týmu uvedeno v horním řádku soupeřící dvojice.\n\nDo semifinále play off postoupil tým Columbus Blue Jackets, když zvítězil 4:0 na zápasy.\n\nDo semifinále play off postoupil tým New York Islanders, když zvítězil 4:0 na zápasy.\n\nDo semifinále play off postoupil tým Boston Bruins, když zvítězil 4:3 na zápasy.\n\nDo semifinále play off postoupil tým Carolina Hurricanes, když zvítězil 4:3 na zápasy.\n\nDo finále konference play off postoupil tým Carolina Hurricanes, když zvítězil 4:0 na zápasy.\n\nDo finále konference play off postoupil tým Boston Bruins, když zvítězil 4:2 na zápasy.\n\nDo finále Stanley Cupu play off postoupil tým Boston Bruins, když zvítězil 4:0 na zápasy.\n\nDo semifinále play off postoupil tým San Jose Sharks, když zvítězil 4:3 na zápasy.\n\nDo semifinále play off postoupil tým Colorado Avalanche, když zvítězil 4:1 na zápasy.\n\nDo semifinále play off postoupil tým St. Louis Blues, když zvítězil 4:2 na zápasy.\n\nDo semifinále play off postoupil tým Dallas Stars, když zvítězil 4:2 na zápasy.\n\nDo finále konference play off postoupil tým St. Louis Blues, když zvítězil 4:3 na zápasy.\n\nDo finále konference play off postoupil tým San Jose Sharks, když zvítězil 4:3 na zápasy.\n\nDo finále Stanley Cupu play off postoupil tým St. Louis Blues, když zvítězil 4:2 na zápasy.\n\nVítězem Stanley Cupu se stal tým St. Louis Blues, když zvítězil 4:3 na zápasy.\n"}
{"id": "1482608", "url": "https://cs.wikipedia.org/wiki?curid=1482608", "title": "Letní paralympijské hry 2020", "text": "Letní paralympijské hry 2020\n\nLetní paralympijské hry 2020, oficiálně XVI. letní paralympijské hry ( ), se budou konat v japonském Tokiu. Slavnostní zahájení proběhne 25. srpna 2020, ukončení se pak uskuteční 6. září 2020. \n\nV Tokiu se uskuteční paralympiáda již podruhé. První paralympijské hry v tomto městě proběhly v roce 1964.\n\n\n\n\nNa XVI. Letních paralympijských hrách se bude soutěžit v celkem 22 sportovních odvětvích.\n\n\n"}
{"id": "1482609", "url": "https://cs.wikipedia.org/wiki?curid=1482609", "title": "Miami Open 2019", "text": "Miami Open 2019\n\nMiami Open 2019, oficiálně se jménem sponzora Miami Open presented by Itaú 2019, byl společný tenisový turnaj mužského okruhu ATP Tour a ženského okruhu WTA Tour, poprvé hraný v areálu Hard Rock Stadium na otevřených dvorcích s tvrdým povrchem Laykold. Konal se mezi 18. až 31. březnem 2019 ve floridském Miami Gardens jako třicátý pátý ročník turnaje, kam se událost přestěhovala z ostrovního Tennis Center at Crandon Parku v Key Biscayne. Centrální dvorec získal kapacitu 13 800 diváků a nově postavený Grandstand do svých ochozů pojmul 5 000 návštěvníků. \n\nMužská polovina se řadila do kategorie okruhu ATP Tour Masters 1000 a její dotace činila 9 314 875 amerických dolarů. Ženská část s identickým rozpočtem 9 035 428 dolarů patřila do kategorie WTA Premier Mandatory. Miamská událost tradičně navázala na kalifornský Indian Wells Masters. Popáté se generálním sponzorem stal bankovní dům Itaú.\n\nNejvýše nasazenými hráči v singlových soutěžích se stali světové jedničky Novak Djoković ze Srbska a Naomi Ósakaová z Japonska. Jako poslední přímí účastníci do dvouher nastoupili srbský 88. hráč pořadí Janko Tipsarević a 78. žena klasifikace Sara Sorribesová Tormová ze Španělska.\n\nStý první singlový titul na okruhu ATP Tour a dvacátý osmý v sérii Masters vybojoval 37letý Švýcar Roger Federer. Na Miami Masters triumfoval počtvrté, když navázal na výhry z let 2005, 2006 a 2017. Čtvrtou trofej z dvouhry okruhu WTA Tour a první z kategorie Premier Mandatory získala Australanka Ashleigh Bartyová, jíž bodový zisk poprvé posunul do elitní světové desítky na 9. místo. \n\nV mužské čtyřhře titul obhájila 40letá americká dvojčata Bob a Mike Bryanovi. Na Miami Masters američtí deblisté dobyli šestou trofej. Ženskou čtyřhru ovládl belgicko-běloruský pár Elise Mertensová a Aryna Sabalenková, jehož členky navázaly na dva týdny starý triumf z BNP Paribas Open 2019. Staly se tak historicky pátou dvojicí, která zvítězila na obou březnových amerických turnajích v jedné sezóně, označovaných jako „Sunshine Double“. \n\nNásledující hráčí obdrželi divokou kartu do hlavní soutěže:\n\nNásledující hráč natoupil do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\n\nNásledující hráčka natoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1482611", "url": "https://cs.wikipedia.org/wiki?curid=1482611", "title": "Hilda Claytonová", "text": "Hilda Claytonová\n\nHilda I. Ortiz Clayton (21. května 1991−2. července 2013) byla americká armádní válečná fotografka portorikánského původu, která tragicky zahynula v roce 2013, když během afghánského tréninku vybuchl minomet. Zachytila na fotografii výbuch, který zabil ji a čtyři afghánské vojáky. Byla přidělena k 55. Signal Company (Combat Camera), 21. Signální brigádě, Fort Meade, Maryland.\n\nClaytonová se narodila 21. května 1991 v Augustě v Georgii. V roce 2009 absolvovala střední školu Westside v Augustě.\n\nDne 2. července 2013 byla Claytonová, která byla tehdy vizuální informační specialistkou u 55. Signal Company (Combat Camera), fotografovala výcvik vojáků afghánské národní armády v Džalálábádu v provincii Laghman v Afghánistánu. Fotografovala ostré výstřely z minometu, ale nálož explodovala když byla ještě v minometu. Claytonová a afghánský voják fotografovali přibližně ve stejnou dobu.\n\nRůzné zdroje byly v zájemném rozporu, kdo který snímek vyfotografoval. \"Stars and Stripes\", \"Military Review\", CBS News a Fox News připisují výše uvedenou fotografii Claytonové. \"Daily Mail\" a \"Army Times\" přisuzují Claytonové jiný snímek. \n\nFotografie Claytonové byla zveřejněna v \"Military Review\" americké armády na základě svolení její rodiny v květnu 2017, tedy čtyři roky od tragické události. Fotografie si získala širokou pozornost tisku, mimo jiné časopisů \"The New York Times\", \"Time\" nebo rozhlasové a televizní společnosti BBC.\n\nSpolečnost 55th Signal Company pojmenovala na její počest svou výroční soutěž \"The Spc. Hilda I. Clayton Best Combat Camera (COMCAM) Competition\", která oceňuje nejlepší snímky aktuální válečné fotografie.\n"}
{"id": "1482613", "url": "https://cs.wikipedia.org/wiki?curid=1482613", "title": "Asser Wallenius", "text": "Asser Wallenius\n\nAsser Rafael Wallenius (23. července 1902 Tampere – 25. února 1971 Helsinky) byl finský rychlobruslař.\n\nOd roku 1921 startoval na finských šampionátech. V mezinárodních závodech debutoval v roce 1922, kdy se představil na Mistrovství Evropy, na kterém vybojoval bronzovou medaili. Roku 1923 byl třetí na Mistrovství Finska, téhož roku premiérově startoval také na Mistrovství světa. Na MS 1924 skončil čtvrtý. Zúčastnil se Zimních olympijských her 1924 (500 m – 5. místo, 1500 m – nedokončil, 5000 m – 10. místo, 10 000 m – 10. místo, víceboj nedokončil). Poslední závod absolvoval v roce 1926.\n\nPo skončení rychlobruslařské kariéry závodil v automobilu a stal se jedním z finských průkopníků motoristického sportu. Zemřel v roce 1971 ve věku 68 let při autonehodě.\n"}
{"id": "1482618", "url": "https://cs.wikipedia.org/wiki?curid=1482618", "title": "Ole Olsen (rychlobruslař)", "text": "Ole Olsen (rychlobruslař)\n\nOle H. Olsen (29. ledna 1897 – 3. ledna 1924) byl norský rychlobruslař.\n\nV norských závodech startoval od roku 1917, v letech 1921 a 1923 se stal mistrem Norska. Na velkých mezinárodních závodech debutoval v roce 1922, kdy na Mistrovství Evropy vybojoval stříbrnou medaili a na Mistrovství světa skončil čtvrtý. V následujícím roce se na ME i MS umístil na páté příčce. Zemřel v roce 1924 na tuberkulózu.\n\n"}
{"id": "1482623", "url": "https://cs.wikipedia.org/wiki?curid=1482623", "title": "Bjarne Frang", "text": "Bjarne Frang\n\nBjarne Frang (29. dubna 1893 – 14. října 1973) byl norský rychlobruslař.\n\nRychlobruslařským závodům se věnoval od roku 1909, v roce 1910 se poprvé představil na norském šampionátu. Na mezinárodní scéně debutoval v roce 1912, kdy startoval na Mistrovství světa. Největšího úspěchu dosáhl v roce 1914 na Mistrovství Evropy, kde získal bronzovou medaili. Téhož roku obsadil na světovém šampionátu osmou příčku, což bylo jeho nejlepší umístění na této akci. Po zahájení první světové války v roce 1914 startoval v norských a jiných severských závodech. Poslední starty absolvoval v roce 1917.\n"}
{"id": "1482624", "url": "https://cs.wikipedia.org/wiki?curid=1482624", "title": "Ikoma", "text": "Ikoma\n\nIkoma může být:\n"}
{"id": "1482626", "url": "https://cs.wikipedia.org/wiki?curid=1482626", "title": "Bitva u Veľkých Vozokan", "text": "Bitva u Veľkých Vozokan\n\nBitva u Veľkých Vozokan je významné střetnutí tureckých válek, které proběhlo 26.-27. srpna 1652 mezi obcemi Veľké Vozokany a Malé Vozokany. Spojené síly mocných uherských rodů Forgáč a Esterházy, posádek přilehlých hradů a místních sedláků v ní rozdrtily tureckou kořistnickou výpravu vedenou vezírem Karou Mustafou, velitelem posádky v Ostřihomi. Na místě bitvy, v níž padli čtyři přední synové rodu Esterházy, se nachází velkolepý pomník. \n\n"}
{"id": "1482627", "url": "https://cs.wikipedia.org/wiki?curid=1482627", "title": "Ikoma (město)", "text": "Ikoma (město)\n\nIkoma () je město v prefektuře Nara v Japonsku. K roku 2018 v něm žilo přes 117 tisíc obyvatel.\n\nIkoma leží v jihozápadní části hlavního japonského ostrova Honšú na východním úpatí hory Ikomy, nejvyšší hory v okolí. Z hlediska správního členění leží v severozápadním rohu narské prefektury — na západě a severozápadě hraničí přes hřeben Ikomy s prefekturou Ósaka a na severovýchodě s prefekturou Kjóto. Je třetím nejlidnatějším městem v prefektuře Nara, lidnatější je pouze samotné město Nara, s kterým sousedí na východě, a Kašihara ležící jižněji u středu prefektury.\n\nV období Muromači zde sídlil klan Ikoma. \n\nSoučasný status města získala Ikoma 1. listopadu 1971.\n"}
{"id": "1482630", "url": "https://cs.wikipedia.org/wiki?curid=1482630", "title": "Schooled", "text": "Schooled\n\nSchooled je americký televizní sitcom, spin-off v seriálu \"Goldbergovi\". Tvůrci seriálu jsou Marc Firek a Adam F. Goldberg. Hlavní role hrají AJ Michalka, Tim Meadows, Bryan Callen, Brett Dier a Rachel Crow. Premiérový díl byl vysílán dne 9. ledna 2019. \n\nV květnu 2019 byla potvrzena druhá řada, která měla premiéru dne 25. září 2019. \n\n\n\nV listopadu 2016 bylo poprvé oznámeno, že stanice ABC vyvíjí spin-off seriálu \"Goldbergovi\", který se bude soustředit na vedlejší postavu Ricka Mellora, kterou hraje Bryan Callen. Natočení pilotního dílu bylo oznámeno dne 2. února 2017. \n\nDne 16. března 2017 bylo potvrzeno, že Nia Long byla obsazena do hlavní role Lucy Winston. Současně bylo potvrzeno, že Tim Meadows si roli Andreho Glascotta ze seriálu \"Goldbergovi\" zopakuje. Jay Chandrasekhar byl potvrzen jako jeden z režisérů. \n\nDne 17. května 2017 stanice ABC objednávku seriálu zrušila. Adam F. Goldberg odhalil název plánovaného spin-offu \"Schooled\". \n\nDne 8. ledna 2018 bylo oznámeno, že pilotní díl bude vysílat jako speciální epizoda seriálu \"Goldbergovi\" dne 24. ledna 2018. Díl se bude jmenovat „The Goldbergs: 1990-Something“. V pilotním dílu se také objevila Rachel Crow a Summer Parker. Octavia Spencer v něm příběh vypráví. \n\nPo odvysílání pilotního dílu Goldberg oznámil, že se stanicí ABC znovu diskutuje o produkci spin-offu. O tři měsíce později bylo oznámeno, že stanice ABC objednala třináct dílů seriálu \"Schooled\", který bude vysílán v roce 2019. Rovněž bylo oznámeno, že AJ Michalka si zopakuje roli Lainey Lewis ze seriálu \"Goldbergovi\". Nia Long se ve spin-offu nebjeví kvůli její pravidelné roli v seriálu stanice CBS \"Námořní vyšetřovací služba L. A.\". \n\nDne 3. října 2018, bylo oznámeno, že herec Brett Dier získal v seriálu hlavní roli učitele CB. \n\nDne 28. listopadu 2018 bylo oznámeno, že seriál bude mít premiéru dne 9. ledna 2019. V květnu 2019 byla potvrzena druhá řada, která bude mít premiéru dne 25. září 2019.\n\n"}
{"id": "1482635", "url": "https://cs.wikipedia.org/wiki?curid=1482635", "title": "Ch-22", "text": "Ch-22\n\nCh-22 Burja (v kódu NATO AS-4 Kitchen) je sovětská protilodní střela dlouhého dosahu.\n\nStřela Ch-22 může být nesena strategickými bombardéry Tu-95 a Tu-22M. Byla vybavena konvenční nebo jadernou hlavicí a určená k ničení amerických svazů letadlových lodí.\n\nV roce 1958 byly spuštěny práce na systému K-22, který zahrnoval novou střelu dlouhého dosahu Ch-22, vyvíjený bombardér projektu \"105\" (později známý jako Tu-22) a radiolokátor PN. Vývojem rakety byla pověřena konstrukční kancelář OKB-155 (od roku 1966 Raduga) s hlavním konstruktérem A.J. Berezniakem.\n\nNová střela byla dalším rozpracováním systémů K-10P a K-14, ale představovala kvalitativní krok vpřed. V důsledku použití raketového motoru na kapalné palivo byla v nadmořské výšce 22,5 km dosažená rychlost letu 3,5 Machu.\n\nNový systém dostal index D-2 a jeho prototypy byly vyráběny v závodě 256 v Dubně. V roce 1962 začaly na palubě speciálně upraveného Tu-16K-22 zkoušky nové rakety. V roce 1967 byly ukončeny státní zkoušky Ch-22 na palubě Tu-22K a raketa byla zařazena do výzbroje dálkového letectva. Sériová výroba Ch-22 začala v závodě 256, pak v strojírenském závodě v Uljanovsku a později probíhala i v dalších podnicích.\n\n\n"}
{"id": "1482636", "url": "https://cs.wikipedia.org/wiki?curid=1482636", "title": "Ali paša Janinský", "text": "Ali paša Janinský\n\nAli paša Janinský (Tepelenský) (1740 – 24. ledna 1822) byl paša, který vládl v nikdy neuznaném Janinském pašalíku, který zahrnoval Trikalski pašalík a město Janina v Osmanské říši. Pokoušel se vládnout nezávisle na sultánovi za pomoci Ruska a Francie. Roku 1822 byl na příkaz osmanského sultána v Janině zabit. \n\nNarodil se ve vesnici Bečiště, která se nachází u města Tepelen, na dnešním území Albánie. Je považován národností za Albánce, nicméně jeho rodina má kořeny v Anatolii. Jeho otec Vali byl begem, nicméně ztratil své politické postavení a roku 1758 zabit, ještě když bylo Alimu 18 let. Po vraždě manžela, Aliova matka Hanka dala dohromady skupinu povstalců, do jejichž čela se brzy postavil sám mladý Ali. Podle vyprávění byl blonďatý a modrooký, relativně nízkého vzrůstu. Se svou družinou pomáhal pašovi z ostrova Euboia uhasit povstání ve Skadaru. Roku 1768 se Ali oženil s dcerou paši, který spravoval Delvinský sandžak a stal se jeho spojencem. Ali zatím spadal pod vládu Rumelijského paši, ale v rámci zásluh ve válce s Rakouskem mu byl roku 1787 udělen do správy Trikalský pašalík (území v dnešní Thessálii). Roku 1788 převzal kontrolu nad Janinou, která byla následných 33 let jeho sídlem. Celou oblast rozšířil ještě o část Albánie, západní Řecko a Peloponés. \n\nAli paša vládl polonezávisle ve vztahu k Osmanské říši. Pragmaticky viděno, uzavřel by spojenectví s každým, kdo by mu umožnil rozšířit oblast, které vládl. Uzavřel spojenectví s Napoleonem I. Bonapartem, toto však porušil uzavřením následného spojenectví se Spojeným královstvím roku 1807. Toho roku byl podepsán Tilzitský mír, jímž Napoleon zamýšlel rozdělit Osmanskou říši. Toto spojenectví bylo uzavřeno s posvěcením Vysoké Porty.\n\nLord Byron roku 1809 navštívil dvůr Ali Paši v Janině. Je zřejmé, že měl z tohoto zážitku rozporuplné pocity. Na jednu stranu byl ohromen bohatstvím Janiny, ale naproti tomu se zhrozil Aliovy ukrutnosti. \n\nKdyž byl Ali paša vládcem v Epiru, obyvatelé mnoha tamních vesnic byli donuceni konvertovat k islámské víře. Existují však případy, kdy si mohli jednotlivci ponechat křesťanská jména a v opravdu výjimečných případech bylo ženám v islamizovaných rodinách povoleno vyznávat křesťanství. V těch částech Epiru, kde tvořili Řekové většinu, si obyvatelé zachovali jak svůj jazyk, tak křesťanskou víru. \n\nAli paša byl v celé oblasti známý svou krutostí, která je zmiňována i v písních a folklóru. \n\nGardik je vesnice, která kdysi existovala poblíž Gjirokastra (čti džirokastra). Hormova je vesnice mezi Gjirokastrem a Tepelenem, která dodnes existuje. Existují vyprávění o tom, že skupina obyvatel těchto dvou vesnic obklíčila Aliovu matku a sestru a každou noc docházelo k jejich znásilňování. Čtyřicet let po této události dal Ali paša zabít 739 mužských potomků obyvatel oné zmiňované skupiny. \n\nRoku 1788 napadl Ali paša město Moskopolje, které bylo centrem Arumunů a čítalo asi 60 000 obyvatel. Moskopolje bylo během 18. století terčem útoků albánských povstalců kesedžijů, ale největším a osudným útokem byl právě ten provedený roku 1788, při kterém zahynula většina obyvatel. \n\nAli paša dále se svojí družinou potlačil samozvanou nezávislost, kterou vyhlásilo jedenáct obcí v oblasti zvané Suli. Obyvatelé Suli, kterých bylo asi 13000, se vydrželi bránit celých 15 let, toto hrdinství se pak stalo známým případem řeckého boje za nezávislost. Po potlačení povstání, vyhnal všechny obyvatele z kraje a vysoko nad ním postavil strážní pevnost Kiafa, z které dnes stojí jen hradby. Aby unikly porobení a odvedení do otroctví, páchaly ženy se svými dětmi hromadné sebevraždy skokem z hory, na kterou je vojáci zahnali. Na jejich počest je postaven na oné hoře památník Zalongo. \n\nMírem v Campo Formio bylo město Preveza odevzdáno Francii. Ali paša získal město zpět roku 1798, během dobývání nechal povraždit Řeky, kteří bránili město spolu s Francouzi. Příkladem může být mučení klefta Kacantonise, bojovníka za nezávislost Řecka, kterému byly na náměstí lámány kosti kladivem.\n\nMladé Řekyně z Janiny byly obviněné z cizoložství, svázané do pytle a utopeny v jezeru Pamvotida, známém jako Janinské jezero.\n\nRoku 1820 nařídil Ali paša zabít svého soka v Istanbulu. Sultán Mahmud II., který se snažil o upevnění moci Porty, využil tento čin k odstranění Ali paši. Ali odmítl uposlechnout nařízení Porty, aby se vzdal funkce, a tak Porta vyslala vojsko, které mělo vyvinout tlak, aby příkaz uposlechl. Ali k obraně uzavřel spojenectví s Řeky, klefty a Sulioty a hlavním představitelem města Suli, Markosem Bocarisem. Vojsko Ali paši se spolu s 20 000 Řeky dva roky bránilo proti Osmanským vojskům. Tato událost je chápána v podstatě jako další případ boje za nezávislost Řecka. \n\nRoku 1822 se osmanským špionům podařilo zavraždit Ali pašu při jeho pobytu v chrámu sv. Pantaleona na břehu Janinského jezera. Byl proboden meči zpod místnosti, kde pobýval. Díry od mečů jsou dnes v chrámu populární turistickou atrakcí. Hlava Ali paši byla poslána do Istanbulu. \n\nJe pohřben v mauzoleu u jedné z hlavních Janinských mešit. V chrámu svatého Pantaleona se dnes nachází muzeum zasvěcené Ali pašovi, ve kterém jsou umístěny jeho osobní věci.\n"}
{"id": "1482638", "url": "https://cs.wikipedia.org/wiki?curid=1482638", "title": "Papi Chulo", "text": "Papi Chulo\n\nPapi Chulo je americko-irský hraný film z roku 2018, který režíroval John Butler podle vlastního scénáře. Film popisuje vztah mezi mladším osamělým Američanem a postarším ilegálním Mexičanem. Snímek měl světovou premiéru na Mezinárodním filmovém festivalu v Torontu 8. září 2018. V ČR byl uveden v roce 2019 na filmovém festivalu Febiofest pod názvem \"Hodinový přítel\".\n\nSean pracuje v místní televizi, kde uvádí počasí. Před šesti měsíci přišel o přítele Carlose a jednoho dne se v přímém přenosu psychicky složí. Dostane proto povinnou dovolenou, aby se zotavil. Sean se zbavil poslední vzpomínky na Carlose, tj. stromu na terase. Ovšem po květináči zůstal na podlaze obtisk. Rozhodne se přetřít celou terasu a najme si na práci ilegálního Mexičana Ernesta. Sean má jen základy španělštiny a Ernesto mluví jen minimálně anglicky. Sean se má komu svěřovat se svými pocity, přestože mu Ernesto skoro nerozumí. Mezi oběma muži vznikne přátelství.\n\n"}
{"id": "1482639", "url": "https://cs.wikipedia.org/wiki?curid=1482639", "title": "Stezka kolem „Stezky“", "text": "Stezka kolem „Stezky“\n\nStezka kolem „Stezky“ je naučná stezka, kterou provozuje Základní škola Prachatice, Zlatá stezka 240. Stezka byla otevřena 20. října 2004. Její vytvoření finančně podpořil Jihočeský kraj, který škole poskytl dotaci ve výši 420 000 Kč.\n\nNaučná stezka, která má osm stanovišť, vede zahradou okolo budovy Základní školy Prachatice, Zlatá stezka 240. Stezka není náročná a je určena pro výuku a poučení nejen žákům základní školy, ale i pro relaxaci ostatním pěším návštěvníkům všech věkových kategorií. Každoročně na jaře děti základní školy naučnou stezku symbolicky \"otvírají\". \n\nNa stanovišti č. 1 jsou dva informační panely. První panel poskytuje všeobecné informace o stezce a o její historii. Obsahuje seznam všech rostlin, prolézaček, laviček a dalších prvků zahradního zařízení, včetně podrobného plánku jejich rozmístění. Druhý panel podrobně seznamuje s hrdličkou zahradní (\"Streptopelia decaocto\"), bukem lesním (\"Fagus sylvatica\") a rují vlasatou (\"Cotinus coggygria\").\n\nPanel č. 2 seznamuje návštěvníky s čmelákem zemním (\"Bombus terrestris\"), břízou bělokorou (\"Betula pendula\") a kalinou tušalaj (\"Viburnum lantana\"). Je zde i plánek rozmístění jednotlivých rostlin, laviček a měřiče srážek.\n\nNa panelu č. 3 jsou vyobrazeny a popsány babočka paví oko (\"Inachis io\"), borovice limba (\"Pinus cembra\") a zmarličník japonský (\"Cercidiphyllum japonicum\"). Dále je na plánku ukázáno rozmístění jednotlivých stromů a keřů, ping-pongových stolů a prolézačky.\n\nPanel č. 4 podrobně seznamuje s kosem černým (\"Turdus merula\"), dubem letním (\"Quercus robur\") a jedlovcem kanadským (\"Tsuga canadensis\"). Plánek ukazuje rozmístění dalších rostlin, odpočívadel a ohniště.\n\nNa panelu č. 5 jsou popsány včela medonosná (\"Apis mellifera\"), lípa srdčitá (\"Tilia cordata\"), lípa obecná (\"Tilia × vulgaris\"), lípa americká (\"Tilia americana\"), lípa stříbrná (\"Tilia tomentosa\") a žluna zelená (\"Picus viridis\"). Dále je zde plánek s umístěním laviček a hmatového chodníku.\n\nPanel č. 6 informuje návštěvníky o smrku pichlavém (\"Picea pungens\"), střevlíku měděném (\"Carabus cancellatus\"), javoru mléči (\"Acer platanoides\") a javoru babyce (\"Acer campestre\"). Dále je zde popsán hmatový chodník.\n\nNa panelu č. 7 se návštěvníci seznámí se sýkorou koňadrou (\"Parus major\"), mišpulí obecnou (\"Mespilus germanica\") a kdouloní obecnou (\"Cydonia oblonga\"). Plánek ukazuje rozmístění dalších rostlin a dřevěných odpočívadel.\n\nNa posledním stanovišti jsou popsány sojka obecná (\"Garrulus glandarius\"), jinan dvoulaločný (\"Ginkgo biloba\") a platan javorolistý (\"Platanus × acerifolia\").\n\nNaproti základní škole, přes ulici Zlatá stezka, roste Prachatický jilm, památný strom číslo 105490 podle AOPK.\n\n"}
{"id": "1482640", "url": "https://cs.wikipedia.org/wiki?curid=1482640", "title": "Miami Open 2019 – ženská dvouhra", "text": "Miami Open 2019 – ženská dvouhra\n\nŽenská dvouhra Miami Open 2019 probíhala ve druhé polovině března 2019. Do singlové soutěže miamského tenisového turnaje, poprvé hraného v Miami Gardens, nastoupilo devadesát šest hráček, z nichž se čtrnáct probojovalo z kvalifikace. Obhájkyní titulu byla Američanka Sloane Stephensová, kterou ve třetím kole vyřadila německá hráčka Tatjana Mariová.\n\nNaomi Ósakaová, Petra Kvitová, Simona Halepová, Elina Svitolinová a Angelique Kerberová vstoupily do turnaje jako soupeřky o post světové jedničky na žebříčku WTA. Japonka Ósakaova zůstala v čele klasifikace i po skončení turnaje.\n\nVítězkou se stala dvanáctá nasazená Australanka Ashleigh Bartyová, jež ve finále za 1.39 hodin zdolala českou světovou sedmičku Karolínu Plíškovou po dvousetovém průběhu 7–6 a 6–3. Australanka využila tři z devíti brejkových příležitostí, zatímco Češka jednu ze dvou. Také ve statistice vítězných úderů byla vítězka lepší v poměru 41–22, i v počtu es, jichž zahrála patnáct k šesti na straně poražené finalistky. Bilance vzájemných zápasů po finále vyznívala pro Bartyovou 3–2. V probíhající sezóně si připsala premiérové turnajové vítězství, které představovalo čtvrtý singlový titul na okruhu WTA Tour a první z kategorie Premier Mandatory. Plíšková odehrála celkově dvacáté čtvrté finále a podvanácté odešla poražena. Po turnaji se posunula na 4. příčku. Bartyová poprvé v kariéře pronikla do elitní světové desítky na 9. místo.\n\nVšechny nasazené hráčky obdržely volný los do druhého kola.\n\n"}
{"id": "1482644", "url": "https://cs.wikipedia.org/wiki?curid=1482644", "title": "Mikulin AM-3", "text": "Mikulin AM-3\n\nMikulin AM-3 (také značený RD-3M) byl proudový motor vyvinutý v SSSR pod vedením Alexandra Mikulina.\n\nVývoj výkonného jednohřídelového motoru začal v roce 1948. Motor se dočkal použití v různých verzích strojů Tupolev Tu-16, Tupolev Tu-104, Mjasiščev M-4. Měl jednostupňový nízkotlaký a osmistupňový vysokotlaký kompresor, také dvoustupňovou vysokotlakou turbínu.\n\n\n\n\n"}
{"id": "1482645", "url": "https://cs.wikipedia.org/wiki?curid=1482645", "title": "Antonín Stránský", "text": "Antonín Stránský\n\nJméno a příjmení Antonín Stránský má více nositelů:\n\n"}
{"id": "1482646", "url": "https://cs.wikipedia.org/wiki?curid=1482646", "title": "Frederick Lane", "text": "Frederick Lane\n\nFrederick Claude Vivian Lane (2. února 1880 Sydney – 14. května 1969 tamtéž) byl australský plavec, dvojnásobný olympijský vítěz. Vystudoval Saint Ignatius' College v Sydney, vyhrál celostátní školní šampionát a stal se rekordmanem Australasie. Od roku 1899 žil v Anglii, kde pracoval v advokátní kanceláři a závodil za Blackpool SC. Na olympijských hrách 1900 v Paříži vyhrál závod na 200 metrů volný způsob a závod v plavání s překážkami, který byl na program olympiády zařazen poprvé a naposled. Účastníci museli na dvousetmetrové trati přelézt tyč, pak řadu zakotvených člunů a nakonec podplavat další řadu člunů. Soutěže se konaly v kalných vodách Seiny a obě finále, která Lane vyhrál, od sebe dělilo pouhých 45 minut. Po olympiádě vytvořil řadu světových rekordů, v roce 1902 jako první v historii zaplaval 100 yardů pod minutovou hranici. Po ukončení závodní kariéry se vrátil do Austrálie a stal se majitelem tiskárny. Posmrtně byl uveden do Mezinárodní síně slávy plaveckého sportu a Australské sportovní síně slávy.\n\n"}
{"id": "1482648", "url": "https://cs.wikipedia.org/wiki?curid=1482648", "title": "Antonín Stránský (historik)", "text": "Antonín Stránský (historik)\n\nAntonín Stránský (15. prosince 1896, Praha – 8. května 1945, Praha) byl český historik umění.\n\nAntonín Stránský byl profesorem na prvním dívčím gymnázu Minerva v Praze. Během 1. světové války zastupoval ředitele tělocvičného ústavu Miroslava Tyrše. Po roce 1918 pracoval v archívu a knihovně prezidia ministerské rady a Ministerstva zahraničních věcí. Působil jako asistent Ústavu pro dějiny umění. V Sofii a Bělehradě přednášel na mezinárodních sjezdech byzantologů. Od roku 1940 pracoval v úřadu pro opatřování rodových dokladů při ministerstvu vnitra. Byl členem Rodopisné společnosti a v letech 1943-1944 spolupracoval při práci na seznamu matrik z Čech a Moravy včetně odtržených krajů a Kladska.\n\nSpolu s dalšími muži byl zastřelen oddíly SS dne 8. května 1945 v 8 hodin ráno před svým domem v ulici Pod Habrovou 16 na Barrandově v Hlubočepích. Je pohřben na hlubočepském hřbitově.\n\n"}
{"id": "1482656", "url": "https://cs.wikipedia.org/wiki?curid=1482656", "title": "Dívka v orchestru", "text": "Dívka v orchestru\n\nDívka v orchestru (v anglickém originále Girl's in the Band) je 19. díl 30. řady amerického animovaného seriálu Simpsonovi. Scénář tohoto dílu napsala Nancy Cartwrightová, dabérka Barta Simpsona v anglické verzi seriálu. Režii obstarala Jennifer Moellerová. V USA měl premiéru 31. března 2019 na televizní stanici Fox, v Česku 10. června 2019 na stanici Prima Cool.\n\nUčitel hudby na Springfieldské základní škole Dewey Largo se probouzí z noční můry vedle svého nejmenovaného homosexuálního partnera. Vzpomíná na svou noční můru, že jako slibný dirigent skončil na základní škole, kde je nešťastný.\n\nNa základní škole ve Springfieldu Largo diriguje školní kapelu, když obdrží e-mail od Victora Kleskowa, hudebního ředitele Filharmonie hlavního města, a napsal, že se zítra zúčastní koncertu školní kapely. Largo, nově inspirovaný Kleskowem, začíná trénovat žáky skladbou „The Stars and Stripes Forever“. Následující den je koncert úspěšný, když děti hrají skladbu „Troika“ od Lieutenanta Kijeho, ale Largo je smutný, když si místo něj chce Kleskow do mládežnického orchestru vzít Lízu Simpsonovou.\n\nHomer a Marge Simpsonovi se snaží najít způsob, jak zaplatit Lízinu mimoškolní aktivitu – mládežnický orchestr – za 200 amerických dolarů měsíčně. Jakmile dorazí do hlavního města, je pro Lízu obtížné spolupracovat s Kleskowem, protože odhaluje jeho skutečnou hrozivou osobnost. Zjišťuje, že Kleskow se naštve i při jediné chybně zahrané notě.\n\nAby Homer vydělal další peníze na orchestr, začal pracovat na noční směně. Mezitím je Bart v budově orchestru uzavřen v místnosti s ostatními sourozenci nadaných hudebníků. Líza získala první part v soutěži tím, že vyhrála nad jiným členem orchestru, Brianem. Uvědomí si, jak byla k rodině sobecká a neuvědomila si nevýhody svých nových lekcí hudby a omezení času stráveného s rodinou.\n\nKleskow nabízí, že přesune Lízu do vyšší třídy, což ale stojí více peněz a museli by dojíždět déle. Mezitím má nevyspalý Homer během své směny v jaderné elektrárně halucinace: tancuje s jaderným oblekem a pije s barmanem Lloydem z Osvícení. Aby Líza předešla dalším problémům pro ni a její rodinu, tak pokus o vyšší třídu úmyslně pokazí a zničí si svou saxofonovou kariéru.\n"}
{"id": "1482657", "url": "https://cs.wikipedia.org/wiki?curid=1482657", "title": "The Incredible Lightness of Being a Baby", "text": "The Incredible Lightness of Being a Baby\n\nThe Incredible Lightness of Being a Baby (česky doslovně Neuvěřitelná lehkost existence dítěte) je díl 31. řady amerického animovaného seriálu Simpsonovi. Scénář tohoto dílu napsali Tom Gammill a Max Pross. V USA bude mít premiéru na 19. dubna 2020 na televizní stanici Fox. Původně měl být tento díl součástí 30. řady a měl být vysílán 7. dubna 2019, ale byl přesunut.\n\nMarge nedovolí Maggie hrát s novým dítětem kvůli jeho otravné matce. Mezitím, pan Burns dá za úkol Homerovi podvést Cletuse.\n"}
{"id": "1482658", "url": "https://cs.wikipedia.org/wiki?curid=1482658", "title": "Schnorrův podpis", "text": "Schnorrův podpis\n\nSchnorrův podpis je v kryptografii označení schématu digitálního podpisu navrženého v letech 1989–1991 německým matematikem Clausem Schnorrem. Podobně jako algoritmus DSA ze stejné doby je toto schéma založeno na obtížnosti hledání diskrétního logaritmu v obecných grupách.\n\n\n\nPro danou zprávu formula_7:\n\nPodpisem je pak pár formula_15, kde formula_16.\n\n\nPokud formula_19, pak je podpis správný.\n\nPodobně jako u principiálně příbuzných schémat DSA, ECDSA a ElGamal je důležité nepoužívat opakovaně stejnou hodnotu formula_20, jinak může útočník zjistit hodnotu soukromého klíče. V případě Schnorrova podpisu mu k tomu poslouží rovnost\npomocí které lze při formula_22 a formula_23 hodnotu formula_24 získat velice snadno. Kromě toho existují podobně fungující útoky i pro případy, kdy formula_20 sice nejsou stejná, ovšem nejsou ani zcela náhodná a je nasbírán dostatečný počet formula_20, která jsou určitým způsobem podobná.\n"}
{"id": "1482659", "url": "https://cs.wikipedia.org/wiki?curid=1482659", "title": "Laura Gilpinová", "text": "Laura Gilpinová\n\nLaura Gilpinová (nepřechýleně Gilpin; 22. dubna 1891 – 30. listopadu 1979) byla americká fotografka. Je známá svými fotografiemi amerických indiánů, zvláště kmenů Navajo a Pueblo a krajin jihozápadní Ameriky. Začala fotografovat již v mladém věku a fotografii vystudovala v New Yorku v letech 1916 – 1917 na škole Clarence Hudsona Whitea. Pak se vrátila do svého domova v Coloradu a začala působit jako profesionální fotografka.\n\nGilpinová byla dcerou Franka Gilpina a Emmy Millerové. Frank byl farmář z Philadelphie, zatímco Emma vyrostla v St. Louis a v Chicagu. I když se Emma přestěhovala do Colorada, aby byla se svým manželem, toužila po kultivovanějším prostředí velkých měst. Když se narodila Laura, museli cestovat ze svého ranče v Horse Creek do Austin Bluffs asi 105 km, protože tam byl nejbližší lékař. Jelikož to bylo jejich první dítě, paní Emma Gilpinová chtěla v každém případě zajistit bezpečnost své dcery.\n\nLaura v dětském věku trávila hodně času venku, její otec ji podporoval v kempování a turistice po krajinách Colorada. Její otec v té době hodně pracoval a střídal několik pracovních míst. V roce 1902 se přestěhoval do mexického Durangu, kde řídil důl. Několik měsíců poté se k němu připojila i matka a nechala své dvě děti (Lauru a jejího bratra) v péči ředitele školy, kam Laura chodila, Williamu Starkovi a jeho manželce.\n\nV roce 1903 dostala Laura ke svým dvanáctým narozeninám fotoaparát Kodak Brownie a na Vánoce téhož roku dostala vývojnici. Laura používala tento fotoaparát nepřetržitě několik let. Rok 1904 považovala za velmi důležitý bod svého života. Během tohoto roku ji matka poslala na návštěvu její nejbližší přítelkyně a jmenovkyně Lauru Perryovou do St. Louis. Laura tam byla během velké výstavy Louisiana Purchase Exposition v Louisianě. Perryová byla slepá a úkolem Gilpinové bylo podrobně pro ni slovně popsat každý exponát. Navštěvovaly veletrh každý druhý den po dobu jednoho měsíce a jak později uvedla: „Tato zkušenost mě naučila druh pozorování, který bych se nikdy nenaučila.“\n\nJejí matka ji povzbuzovala v raném věku ke studiu hudby a byla vzdělávána na východních internátních školách, v letech 1904–1908 vystudovala New England Conservatory of Music (Hudební konzervatoř Nové Anglie). Na své první cestě na východ ji její matka vzala do New Yorku, aby si nechala udělat portrét od známé fotografky Gertrudy Käsebierové. Později, když se rozhodla stát fotografkou, Gilpinová požádal Käsebierovou, aby se stala její mentorkou. V průběhu let se rozvinulo jejich celoživotní přátelství.\n\nKdyž rodinné finance klesaly, Gilpinová opustila školu a vrátila se do Colorada. Věnovala se výletům do okolí a často navštěvovala generála Williama Jacksona Palmera, který jezdil na koni na projížďky po okolí svého domova. Na těchto výletech Palmer učil Gilpinovou poznávat rostliny, zvířata a další divokou zvěř, kterou potkávali, položil základy její vášně pro krajinu, která se stala předmětem mnoha jejích fotografií.\n\nVe snaze podpořit rostoucí zájem o fotografování začala Gilpinová na ranči své rodiny chovat krůty. Její drůbeží obchod byl velmi úspěšný a psali o něm v denverských novinách v roce 1913. Byla schopna využít výtěžek z chovu krůt na financování výletů na Východní pobřeží, aby se dále zdokonalovala ve fotografování. Zatímco formálně studovala fotografii na východním pobřeží, Gilpinová pracovala na svých schopnostech s autochromy kdykoli to doma bylo možné. Fotografovala všechno od svých kuřat a krůt až po svého bratra a krajinu. Nakonec svůj obchod s krůtami opustila a rozvíjela dále jen svou fotografickou kariéru.\n\nV roce 1916 se přestěhovala do New Yorku aby tam studovala fotografii, ale v roce 1918 se vrátila do Colorado Springs poté, co vážně onemocněla chřipkou. Její matka si najala zdravotní sestru Elizabethu Warham Forsterovou „Betsy“, aby se o ni starala. Gilpinová a Forsterová se spřátelily a později se z nich staly společnice. Gilpinová často fotografovala Forsterovou po více než padesát let, kdy byly spolu, a někdy ji aranžovala do scén s jinými lidmi, jako by byla součástí scény, do které náhodou přišla. Zůstaly spolu, s příležitostnými odloučeními v souvislosti cestováním za prací až do smrti Forsterové v roce 1972. Po návratu si Gilpinová otevřela vlastní komerční fotografické studio v Colorado Springs. V roce 1924 Pictorial Photographers of America zorganizovali Gilpinové její první samostatnou výstavu v New Yorku.\n\nV roce 1924 zemřela její matka a zůstalo na ní, aby se starala o svého otce, který neustále cestoval za prací. V letech 1942 až 1944 žila ve Wichitě v Kansasu, kde pracovala pro společnost Boeing, pro kterou fotografovala letadla. Z firmy odešla v roce 1944, krátce po smrti svého otce a vrátila se do svého milovaného Colorada. Pokračovala v práci a fotografování na jihozápadě až do své smrti v roce 1979. Gilpinová zemřela 30. listopadu 1979 ve věku 88 let a je pohřbena na hřbitově Evergreen v Colorado Springs. Její přítelkyně Elizabeth „Betsy“ Warham Forsterová (1886–1972) je pohřbena na stejném hřbitově, ale na jiném místě.\n\nGilpinová udělal svůj první autochrom v roce 1908, když jí bylo 17 let. Tato fotografická technika se v tomto roce stala široce dostupnou, o čemž svědčí i fakt, že Gilpinová se brzy fotografování věnovala naplno. V roce 1915 odjela na výstavu Panama-California Exposition v San Diegu a na výstavu Panama-Pacific International Exposition v San Franciscu jako společnice přítele její matky. Na těchto výstavách Gilpinová rozvinula svůj zájem o sochařství, architekturu a domorodé kultury. Později vzpomínala, že „v té době v Colorado Springs nebyl prakticky žádný zájem o umění. Vzpomínala, že Harvey Young byl jediný malíř ve městě a nemyslela si, že by tam vůbec byl sochař. O sochařství nevím vůbec nic.“ Gilpinová zde pořídila velké množství fotografií, z nichž některé se staly prvními, které vydala. Její fotografie klášterní křížové chodby z výstavy v San Diegu se stala její první výherní fotografií. Vyhrála měsíční soutěž, která byla sponzorována časopisem \"American Photography\" v květnu 1916.\n\nGilpinová se zajímala o architekturu a sochařství, především o to, jak světlo interaguje s trojrozměrnými formami. Začínala v roce 1916, Gilpinová žila s Brendou Putnamovou, sochařkou, která žila, věnovala se sochařství a vyučování v New Yorku v té době. Jejich čas jako spolubydlící byl začátkem toho, co by se stalo celoživotním přátelstvím Gilpinové a Putnamové, kteří se v práci navzájem podporovaly a často diskutovaly o umění. Gilpinová studovala sochařství s Putnamovou a často fotografovala její díla. Obě umělkyně zůstaly v úzkém kontaktu i poté, co Gilpinová opustila New York a odešla do Colorada a Nového Mexika.\n\nKdyž se Gilpinová rozhodla, že chce vážně studovat fotografii, její rádce Gertrude Käsebierová jí doporučila, aby se přihlásila na Clarence White School v New Yorku. Zapsala se do 28-týdenní kurzu v říjnu 1916 a velmi rozšířila své fotografické znalosti a dovednosti. Hluboce obdivovala Whitea, kterého později nazvala „jedním z největších učitelů, kterého kdy poznala v jakémkoli oboru“. White věřil, že investice do emocionálního pocitu může pomoci, aby student pořídil dobrou fotografii. Podle Whitea nedělá dobrého fotografa něco, co bylo již vrozené. White také nerozděloval pojem umělecké a komerční fotografie. Na jeho škole se Gilpinová dozvěděla o fotografických procesech a alternativních tiskových metodách, včetně platinotisku, který pak během své kariéry používala. Gilpinová strávila léto po svém prvním školním roce na Clarence White School v Colorado Springs a pak se na podzim roku 1917 přesunula zpět do New Yorku. Patřila mezi studenty, ze kterých se časem stali významní fotografové, jako například Dorothea Langeová, Margaret Bourke-Whiteová, Anne Brigmanová, Paul Outerbridge, Anton Bruehl, Stella F. Simonová, Ralph Steiner, Doris Ulmannová, Margaret Watkinsová nebo Karl Struss. Whiteova škola byla velmi úspěšná.\n\nKrátce po tom onemocněla chřipkou a nemohla půl roku fotografovat. Začala o ni pečovat Elizabeth Forsterová, zdravotní sestra, která se stala její celoživotní přítelkyní a společnicí. Když byla opět v pořádku, začala znovu pracovat a fotografovat, ale nikdy se do školy už nevrátila a její období formálního uměleckého studia tak skončilo.\n\nJak Gilpinová začala svou profesionální kariéru v roce 1918, její rodiče ji velmi podporovali. Tématem jejích raných prací byly portréty a známá a krajinářská místa v Colorado Springs. Laura se připojila k okruhu umělců v Colorado Springs, které byly spojeny s Broadmoor Art Academy v roce 1919. Gilpinová vytvořila fotografické brožury pro školu. Během této doby její hlavní zdroj práce byl tisk platinových portrétů místních lidí, kteří preferovali menší cenu za fotografií místo malovaného portrétu. Ve snaze zaměřit se na přirozeného ducha svých sedících, Gilpinová raději používala uvolněnější pozice a spoléhala na měkké přirozené světlo pro tyto portréty. Laura strávila 1920–1921 studiem portrétního sochařství v New Yorku s Brendou Putnamovou ve snaze vylepšit své portrétní fotografie.\n\nZatímco Gilpinová na výstavy a soutěže posílala zátiší a portréty, největší část úspěchu Gilpinové vycházela z popularity jejích fotografií krajiny Západu. Její zájem o západní krajinu vznikl její výchovou v Colorado Springs, a byl ještě více rozšířen, když se na cestě do Mexika se svým otcem zastavila v Santa Fe a navštívila Muzeum Nového Mexika.\n\nV roce 1922 Gilpinová podnikla výlet do Evropy, který ovlivnil její pozdější práci. Po této cestě začala respektovat a experimentovat s ostře prokreslenou fotografií a po setkání s dílem Williama Blakea se začala více zajímat o výrobu fotografických knih. Její zkušenosti v Evropě také rozšířily její znalosti o umění v dějinách umění a pomohly upevnit její identitu západoamerického jednotlivce. Tato zkušenost se sebeidentifikací podpořila její zájem o západní krajinu. Její práce byla posílena návštěvami rezervace Navajo v Red Rock Arizona, kde Elizabeth Forster nastoupila do zaměstnání zdravotní sestry. \n\nGilpinová je považována za jednu z největších fotografek se specializací na platinotypii a mnoho jejích platinotisků je nyní v muzeích po celém světě. Řekla: „Vždy jsem milovala proces platinového tisku. Je to ten nejkrásnější obraz, jaký lze získat. Má největší škálu kontrastu. Není to složitý proces; zabere to jen čas.“\n\nBěhem třicetiletého období od roku 1945–1975 byla její práce prezentována na více než stovkách samostatných a skupinových výstav. Práce Gilpinové je archivována v Centru pro kreativní fotografie na University of Arizona v Tucsonu v Arizoně.\n\nAž do své smrti v roce 1979 působila jako fotografka a jako účastnice umělecké scény Santa Fe.\n\nJejí fotografické a další archivy jsou umístěny v Amon Carter Museum of American Art ve Fort Worth, Texas.\n\n\n\n\n\n"}
{"id": "1482661", "url": "https://cs.wikipedia.org/wiki?curid=1482661", "title": "Matúš Vallo", "text": "Matúš Vallo\n\nMatúš Vallo (* 18. září 1977, Bratislava) je architekt, bratislavský městský aktivista, hudebník a od roku 2018 primátor Bratislavy. Patřil k hlavním textařům slovenské populární skupiny Para.\n\nStřední školu vystudoval v Itálii, v Římě, roku 2004 získal titul inženýra architekta na Slovenské technice v Bratislavě. V letech 2010-2011 byl na studijním pobytu Fulbrightovy nadace na Kolumbijské univerzitě v New Yorku a pracoval v architektonickém ateliéru v Londýně. Je ženatý a bydlí v Bratislavě.\n\nMatúš Vallo stál za iniciativou Mestské zásahy, která od roku 2008 připravila přes 900 projektů na zlepšení veřejného prostoru ve 20 slovenských a českých městech. Založil občanské sdružení \"My sme mesto\" a občanské sdružení \"Aliancia Stará Tržnica\" v Bratislavě. Od roku 2016 vedl přípravu dokumentu \"Plán Bratislava – Návod na lepšie mesto\" a v roce 2018 byl 36 % hlasů zvolen primátorem Bratislavy.\n"}
{"id": "1482664", "url": "https://cs.wikipedia.org/wiki?curid=1482664", "title": "Nikolaj Petrov (rychlobruslař)", "text": "Nikolaj Petrov (rychlobruslař)\n\nNikolaj Ivanovič Petrov ( ; 12. listopadu 1911 Petrohrad – 21. srpna 1997 Petrohrad) byl sovětský rychlobruslař a cyklista.\n\nOd roku 1939 startoval na sovětských šampionátech v rychlobruslení, přičemž v letech 1944 a 1946 se stal sovětským mistrem. V mezinárodních závodech debutoval v roce 1946, po skončení druhé světové války. Na neoficiálním evropském šampionátu toho roku se umístil na třetí příčce. V roce 1948 se poprvé zúčastnil Mistrovství světa. Poslední závod absolvoval v roce 1953.\n\nVěnoval se také cyklistice, v roce 1945 se stal dvojnásobným sovětským šampionem.\n"}
{"id": "1482666", "url": "https://cs.wikipedia.org/wiki?curid=1482666", "title": "Nikolaj Petrov", "text": "Nikolaj Petrov\n\nNikolaj Petrov může být:\n"}
{"id": "1482673", "url": "https://cs.wikipedia.org/wiki?curid=1482673", "title": "Magnus Johansen", "text": "Magnus Johansen\n\nMagnus Johansen (11. dubna 1893 Eidsberg – 15. března 1955) byl norský rychlobruslař.\n\nPrvního světového šampionátu se zúčastnil v roce 1904. Na MS 1907 dosáhl sedmé příčky, o dva roky později byl šestý. V roce 1910 obsadil třetí místo na norském šampionátu, o několik týdnů později vybojoval stříbrnou medaili na Mistrovství Evropy a následně se umístil na čtvrté příčce na Mistrovství světa. Poslední závody absolvoval v roce 1911, kdy byl sedmý na kontinentálním šampionátu.\n\n"}
{"id": "1482674", "url": "https://cs.wikipedia.org/wiki?curid=1482674", "title": "Kruhlaje", "text": "Kruhlaje\n\nKruhlaje (, – \"Krugloje\") je město v Mohylevské oblasti v Bělorusku. K roku 2018 v něm žilo přes sedm tisíc obyvatel.\n\nKruhlaje leží na řece Drucu, pravém přítoku Dněpru. Od Mohyleva je vzdáleno přibližně šedesát kilometrů severozápadně.\n\nNejbližší železniční stanice je v Talačynu přibližně dvacet kilometrů severně na trati z Orši do Minsku.\n\nPrvní zmínka je z roku 1524.\n\nV roce 1967 získalo Kruhlaje status sídla městského typu. Od roku 2017 je městem.\n"}
{"id": "1482677", "url": "https://cs.wikipedia.org/wiki?curid=1482677", "title": "Seznam vodních ploch v okrese Pardubice", "text": "Seznam vodních ploch v okrese Pardubice\n\nJedná se o zatím neúplný seznam vodních ploch (rybníků, písníků atd.) v okrese Pardubice.\n"}
{"id": "1482678", "url": "https://cs.wikipedia.org/wiki?curid=1482678", "title": "Karel Podhajský (kynolog)", "text": "Karel Podhajský (kynolog)\n\nKarel Podhajský (24. května 1871 – 12. září 1930) byl významný český myslivec, kynolog a autor odborné literatury týkající se myslivosti. Byl jedním ze zakladatelů Československé myslivecké jednoty, stál v pozadí i při zakládání jednotné plemenné knihy loveckých psů.\nKarel Podhajský se narodil 24. května 1871 v Litomyšli. Žil v domě na hlavním náměstí, kde je od roku 1971 na jeho počest umístěna pamětní deska zhotovená Františkem Jandou. Karlův otec Matěj Podhajský byl obchodníkem, později zástupcem italské pojišťovny. Matka Anna byla v domácnosti a starala se o tři děti – Karla a jeho sourozence Gustava a Marii. Karel absolvoval obecnou školu v Litomyšli a poté německou obchodní akademii v Praze. Už v 18 letech složil myslivecké zkoušky. Po absolvování povinné vojenské služby nastoupil jako účetní v pojišťovně a pak u města Litomyšle. Po smrti matky v roce 1905 zůstal v Litomyšli sám – nikdy se neoženil.\n\nVe svém volném čase se věnoval myslivosti a kynologii, byl ale i jedním z prvních lyžařů v Litomyšli. Chov psů se stal pro Podhajského celoživotní vášní. Začínal s pointery, později přešel i na kontinentální ohaře, ale měl i německé ovčáky. Za celý svůj život choval celkem více než 40 psů. Od mládí byl aktivní v mysliveckých spolcích a psal články do časopisů s mysliveckou tématikou. V roce 1923 se osobně podílel na založení Československé myslivecké jednoty – zastřešující organizace myslivců v nové Československé republice. Stál i u založení jednotné plemenné knihy loveckých psů. Dodnes je používána značka Československý, dnes Český, lovecký pes (Člp.). Od založení v roce 1923 do roku 1930 plemennou knihu osobně vedl. Zasazoval se také o ochranu přírody a ohrožených druhů zvěře. Zasloužil se např. o zákaz odstřelu vzácné a ohrožené zvěře na Litomyšlsku (1923).\n\nJako organizátor a rozhodčí se zúčastnil bezpočtu kynologických soutěží zkoušek i výstav. V roce 1923 sepsal také zkušební řády pro lovecké zkoušky psů. Ve 20. letech 20. století redigoval ve Stráži myslivosti kynologickou sekci. Prosazoval objektivní hodnocení trofejí prostřednictvím bodování. Sestavil sbírku trofejí abnormalit a prosazoval jejich hodnocení na lebce. Studoval vše, co se týkalo myslivosti a přírody, jeho znalosti byly velmi široké. Tím získával úctu u odborné i laické veřejnosti. Karel Podhajský zůstal činný až do konce svého života. V září roku 1930 zemřel na následky aterosklerózy ve věku 59 let.\n\nKarel Podhajský při své činnosti dbal také na osvětu. Podílel se např. na zakládání přírodovědných sbírek litomyšlského muzea. Věnoval mu řadu exponátů ptáků např. českého bažanta, mandelíka hajního nebo labuť zpěvnou, o čemž svědčí štítky na podstavcích exponátů. Po dobu vedení plemenné knihy loveckých psů posílal kopie jednotlivých ročníků do knihovny muzea, kde se tak zachovala na rozdíl od pozdějších ročníků dodnes, stejně jako jeho zkušební řády pro lovecké psy, sepsané roku 1923. Shromáždil také jednu z nejrozsáhlejších sbírek paroží a lebek, ve své době byla uváděná jako nejlepší v celé střední Evropě. Nejspíše se ale nedochovala. Podhajský sbírku věnoval tehdejší Vysoké lesnické škole v Brně (dnešní Mendelova zemědělská a lesnická univerzita v Brně). Postupem času se ovšem zmínky o ní vytrácí a dnes nevíme, jestli byla ztracena, nebo se její součásti zařadili do jiných sbírek.\nSvou publikační činností, propagací myslivosti a osobní účastí na řadě mysliveckých a kynologických akcí získal úctu současníků. Jeho kniha \"Ohař všestranný jako zachránce zvěře\" vydaná v roce 1923 je dodnes inspirací pro majitele loveckých psů. Důkazem je i obnovené vydání Českomoravskou mysliveckou jednotou v roce 1998.\n\nČlenové Československé myslivecké jednoty oceňovali jeho práci natolik, že na jeho počest po něm pojmenovali nejvyšší zkoušky loveckých psů. Poprvé se konaly pod názvem Všestranné zkoušky Karla Podhajského roku 1932 v Bystrci u Brna. Až od roku 1946 se zkoušky jmenují definitivně Memoriál Karla Podhajského. Do roku 1942 probíhaly zkoušky každé dva roky, v roce 1944 byly kvůli válce zrušeny. Od roku 1946 se konají zkoušky každoročně.\n\nMemoriál Karla Podhajského se postupně vyvinul ve vrcholnou mezinárodní soutěž ohařů v České republice pořádanou Českomoravskou mysliveckou jednotou. Účastníci soutěží o titul Vítěz Memoriálu Karla Podhajského. Vítěz, který se umístí v I. ceně, navíc obdrží čekatelství titulu CACIT (čekatelství Mezinárodního šampióna práce). Druhý pes v pořadí, uspěje-li v I. ceně, obdrží čekatelství titulu Res. CACIT. Nejlepší pes plemene v I. ceně obdrží čekatelství titulu CACT (čekatelství šampióna práce ČR) a druhý nejlepší pes plemene získá čekatelství titulu Res. CACT. Memoriálu Karla Podhajského se zúčastní nejvýše 20 psů (10 psů z České republiky a 10 psů ze zahraničí). Pro deset psů z České republiky je podmínkou pro účast na memoriálu úspěšné absolvování Memoriálu Richarda Knolla v příslušném kalendářním roce. Dalších 10 psů je vybráno pořadatelem ze zemí střední Evropy. Memoriál Karla Podhajského probíhá podle Zkušebního řádu pro lovecké psy vydaného Českomoravskou mysliveckou jednotou. Jednotlivé disciplíny jsou shodné se všestrannými zkouškami ohařů, kdy pro dosažení jednotlivých cen jsou stanoveny vyšší minimální známky jednotlivých disciplín než pro běžné všestranné zkoušky. Výroční ročníky Memoriálu Karla Podhajského probíhají již tradičně v rodném městě Karla Podhajského, tedy v Litomyšli. V roce 2018 proběhl již 80. ročník Memoriálu Karla Podhajského.\n\n"}
{"id": "1482681", "url": "https://cs.wikipedia.org/wiki?curid=1482681", "title": "Giacomo Matteotti", "text": "Giacomo Matteotti\n\nGiacomo Matteotti (22. května 1885 Fratta Polesine, Benátsko – 10. června 1924 Řím) byl italský politik a publicista, který byl zavražděn v době nástupu fašistů k moci.\n\nPocházel z rodiny zámožného obchodníka a vystudoval práva na Boloňské univerzitě. Angažoval se v socialistickém a pacifistickém hnutí, za odpor proti účasti Itálie v první světové válce strávil tři roky ve vyhnanství na Sicílii. V roce 1919 byl zvolen poslancem za Italskou socialistickou stranu. V roce 1922, kdy stranu ovládla radikálně levicová frakce, byl vyloučen a stal se jedním z lídrů nově založené Sjednocené socialistické strany, za kterou byl v roce 1924 opět zvolen do parlamentu.\n\nPatřil k hlavním kritikům Benita Mussoliniho, který byl od roku 1922 předsedou italské vlády. Vydal knihu \"Un anno di dominazione fascista\", v níž poukazoval na teror černých košil vůči politickým odpůrcům, kritizoval machinace spojené s prodejem licence na těžbu ropy společnosti Sinclair Oil Corporation a 30. května 1924 vystoupil v parlamentu s proslulým projevem, v němž požadoval, aby byly pro četné podvody a zastrašování anulovány volby z dubna téhož roku, v nichž výrazně zvítězila pravicová koalice \"Lista Nazionale\", vedená Národní fašistickou stranou. \n\n10. června 1924 odpoledne byl Matteotti cestou do sněmovny přepaden na římské ulici skupinou pěti mužů, kteří ho násilím vtáhli do vozu. V následné rvačce s únosci byl Matteotti ubodán k smrti a jeho tělo bylo zahrabáno nedaleko vesnice Riano. Zmizení poslance vyvolalo skandál, při němž se od Mussoliniho odvrátila řada konzervativních stoupenců, avšak pokus o sesazení premiéra ztroskotal na nejednotnosti opozice. Bylo zahájeno vyšetřování, 16. srpna 1924 bylo nalezeno Matteottiho tělo. Jako pachatelé byli odhaleni stoupenci fašistické strany vedení Amerigem Duminim, důstojníkem tajné policie \"Ceka\". Byli odsouzeni za zabití ke krátkým trestům odnětí svobody, které krátce nato král Viktor Emanuel III. amnestoval. V roce 1947 byl proces obnoven a padly v něm doživotní tresty.\n\nZa objednavatele vraždy byl označen funkcionář fašistické strany Cesare Rossi, který byl odvolán z funkcí a donucen odejít do ciziny. Podíl Mussoliniho na smrti Matteottiho je nejasný – původně se od akce distancoval, ale v lednu 1925 vystoupil v parlamentu s projevem, v němž deklaroval osobní odpovědnost za politické násilí, které je v zájmu stability země.\n\nPo Matteotim je v Itálii pojmenováno mnoho ulic a náměstí i cyklistický závod Trofeo Matteotti. Jeho rodný dům ve Fratta Polesine byl v roce 2012 přestavěn na muzeum. Režisér Florestano Vancini natočil v roce 1973 hranou rekonstrukci případu nazvanou \"Zločin na Matteottim\", v níž hrál hlavní roli Franco Nero.\n\nSyn Matteo Matteotti (1921–2000) byl známým socialistickým politikem a ministrem zahraničního obchodu v letech 1972 až 1974.\n\n"}
{"id": "1482693", "url": "https://cs.wikipedia.org/wiki?curid=1482693", "title": "Kousavec korový", "text": "Kousavec korový\n\nKousavec korový (nebo tesařík korový; \"Rhagium inquisitor\") je jedním ze čtyř druhů rodu \"Rhagium\" vyskytujících se na území ČR, patří do početné čeledi tesaříkovitých (Cerambycidae).\n\nTento druh tesaříka je dlouhý 10 až 21 mm, černý, hlava a štít jsou přiléhavě šedě chloupkované. Po obou stranách štítu je masivní trnovitý výběžek. Krovky jsou bledě žluté se skvrnitým šedým nebo žlutavým chloupkováním, mají podélná žebra, dvě víceméně úplné příčné pásky a několik roztroušených černých skvrn, které jsou bez ochlupení. Kořeny několika tykadlových článků, stehna a holeně jsou na bázi obyčejně červenožluté. Skulptura a chloupkování krovek je variabilní; extrémní forma má krovky téměř bez vrásek, chloupkování je světlé a jednobarevné, beze skvrn, tělo menší, 10–11 mm dlouhé (var. \"sudeticum Plav.\").\n\nJe to nejhojnější a nejvýznamnější zástupce rodu. Dospělci se objevují v dubnu až červenci, často navštěvují květy. Za slunečného počasí nalétávají na čerstvě pokácené kmeny a především staré pařezy jehličnatých dřevin, např. smrku, jedle, borovice a modřínu. Dosti často osidlují také žijící stromy oslabené například kůrovci, obaleči nebo dlouhotrvajícími přísušky. Larvy hlodají v kambiální zóně až 2 cm široké vlnité chodby, které pod tenkou kůrou porušují povrch dřeva jen málo, pod silnou kůrou vůbec. Dorostlé larvy se pod tenkou kůrou kuklí v hákovitých chodbách až několik centimetrů hluboko ve dřevě. Pod středně silnou kůrou se larvy kuklí v lýku a povrchových částech běli ve velkých, plošně oválných kuklových kolébkách, vystlaných bílým věnečkem z hrubých a dlouhých dřevních třísek. Pod silnou kůrou se larvy obvykle kuklí v hladkých kolébkách, lokalizovaných pouze v kůře a lýku. Přezimují larvy, kukly, především ale mladí brouci. Výletové otvory jsou oválné. Generace je dvouletá. Druh může fyziologicky a technicky poškozovat suchem oslabené jedle a smrky.\n\nZáměna je teoreticky možná s jinými tesaříky z rodu Rhagium – nejspíše s kousavcem páskovaným \"(Rhagium sycophanta)\" nebo kousavcem hlodavým \"(Rhagium mordax)\". Všichni se ale na první pohled liší zbarvením.\n\nLze jej nalézt v Evropě, na západní Sibiři a v Severní Americe. V České republice je hojný od nížin do hor. Často býval nalézán v domácnostech, kam byl zavlečen spolu s palivovým dřívím.\n"}
{"id": "1482697", "url": "https://cs.wikipedia.org/wiki?curid=1482697", "title": "Coffeyville", "text": "Coffeyville\n\nCoffeyville je město v Kansasu ve Spojených státech. Patří do okresu Montgomery County. Leží podél řeky Verdigris v jihovýchodní oblasti státu. K roku 2010 čítala zdější populace 10 295 lidí.\n\nTuto osadu založil jako indiánskou obchodní stanici v roce 1869 plukovník James A. Coffey, po němž bylo město později pojmenované. Roku 1871 zde byla postavena vlaková zastávka a díky tomu se město propojilo s jinými trhy a naskytla se mu nová možnost exportu. S příchodem železnice byl vyslán do Coffeyville mladý zeměměřič Napoleon B. Blanton, aby zde vyměřil město. \n\nCoffeyville se původně stalo městem v roce 1872, zakládací listina byla ale zneplatněna jako protiprávní, a tak se Coffeyville oficiálně stal městem až od března 1873.\n\nJako hraniční osada se Coffeyville poměrně často setkávalo s násilím. V říjnu roku 1892 zde byli zabiti čtyři členové Daltonova gangu během pokusu o bankovní loupež. Emmett Dalton všech 23 střelných ran přežil a poté byl za své zločiny odsouzen. Gang se snažil vyloupit dvě banky, které stály naproti sobě. Místní obyvatelé je ale poznali podle jejich převleků a falešných vousů a na zločince zaútočili, když utíkali z jedné z bank. Čtyři obyvatelé při této události přišli o život. Město proto pořádá každoroční oslavu, kdy si obyvatelé města připomínají tuto událost.\n\nMezi lety 1890 a 1910 město rychle vzrostlo, díky objevu jeho zdrojů bohatého zemního plynu a úrodné půdy. Jeho populace se dokonce šestinásobně zvýšila. Od přelomu 20. a 30. let 20. století patřilo Coffeyville k největším sklářským a cihlovým výrobním centrům v zemi. Během tohoto období přilákal rozvoj těžby ropy ještě více pracovníků a obyvatel. \n\nV roce 1930 místní obyvatelé založili kostel Latter Day Saints (Svatí posledních dnů) a nedělní školu. V této době bylo Coffeyville jedním z jedenácti míst, která měla kostel této církve.\n\nCoffeyville se nachází v jihovýchodním rohu Kansasu, přibližně 121 kilometrů severně od města Tulsa ve státě Oklahoma a 97 kilometrů západně od města Joplin ve státě Missouri. Město leží necelý kilometr severně od státní hranice v Oklahomě na 37 ° 2′16 ″ s. š. 95 ° 37′35 ″ z. d. podél západního břehu řeky Vedigris. Město leží v nejnižším bodě ve státě Kansas a to 207 metrů nad mořem. Podle sčítání lidu Spojených států, je město rozlehlé 19,24 km².\n\nPo roce 1960, kdy zde žilo více než 17 000 obyvatel, začala populace pomalu a stále klesat. Změny v průmyslu a produkci ropy způsobily ztrátu pracovních míst v této oblasti a obyvatelé se přestěhovali za prací do jiných měst. K roku 2010 žije v Coffeyville 10 295 obyvatel, nachází se zde 4 226 domácností a 2 456 rodin. Průměrný věk obyvatel k roku 2010 je 37,1 let. \n\nJe zde poskytována autobusová doprava na sever ke Kansas City v Missouri a na jih k Tulse v Oklahomě autobusovými linkami Jefferson. Město má dvě železnice sloužící zdejší komunitě. Železnici Union Pacific a krátkou železniční linku SKO and WATCO. Coffeyville protínají dvě dálnice. US 166, která vede východo-západně od mostu přes řeku Verdigris souběžně s železnicí Union Pacific a US 169, která vede severo-jižně od řeky Verdigirs podél železnice SKO and WATCO.\n\nCoffeyville má dlouhou historii jako centrum průmyslu a výroby. Těží se zde amoniak a koks. Vyváží se velké množství dusíkatého hnojiva a až 100 000 barelů ropy denně. Nachází se tu slévárna Acme, která je v provozu od roku 1905 a zaměstnává více než 300 lidí. \n\n"}
{"id": "1482699", "url": "https://cs.wikipedia.org/wiki?curid=1482699", "title": "Alsóregmec", "text": "Alsóregmec\n\nAlsóregmec (vyslovováno [alšóregmec], ) je malá vesnička v Maďarsku v župě Borsod-Abaúj-Zemplén, spadající pod okres Sátoraljaújhely. Nachází se asi 127 m od hranice se Slovenskem a asi 5 km severozápadně od Sátoraljaújhely. V roce 2015 zde žilo 178 obyvatel, jež dle údajů z roku 2001 tvořili 99 % Maďaři, devět Slováků a jeden Rom.\n\nSousedními vesnicemi jsou Felsőregmec a Mikóháza, sousedním městem Sátoraljaújhely.\n"}
{"id": "1482700", "url": "https://cs.wikipedia.org/wiki?curid=1482700", "title": "Seznam dílů seriálu Cloak &amp; Dagger", "text": "Seznam dílů seriálu Cloak &amp; Dagger\n\nToto je seznam dílů seriálu \"Cloak & Dagger\". Americký dramatický televizní seriál \"Cloak & Dagger\" měl premiéru 7. června 2018 na stanici Freeform. Celkem bylo zveřejněno 20 dílů seriálu.\n\n<onlyinclude></onlyinclude>\n\n"}
{"id": "1482710", "url": "https://cs.wikipedia.org/wiki?curid=1482710", "title": "Takaši Murakami", "text": "Takaši Murakami\n\nTakaši Murakami (* 1. února 1962, Tokio) je japonský výtvarný umělec, tvoří obrazy či sochy, věnuje se ale i designu. Bývá řazen ke konceptuálnímu umění či pop artu.\n\nVystudoval obor „nihonga“ (japonská estetika) na Tokijské univerzitě múzických umění. Absolvoval roku 1986, v roce 1993 získal doktorát. Estetiku nihonga však opustil a začal se ve svém díle inspirovat japonskou populární kulturou, byť se zároveň hlásí ke klasické japonské estetické škole \"kanó\", v čemž nevnímá rozpor. Věnoval se i mangám a anime, zachází s nimi ovšem ve své tvorbě i ironicky. Japonská výtvarná tradice je podle něj ovládána principem, který nazývá \"super-plochost\", zploštělá perspektiva je podle něj nejcennější rys japonské kultury a k němu se Murakami i hlásí. Často spolupracuje s módním průmyslem, v roce 2003 například připravil limitovanou edici kabelek pro firmu Louis Vuitton. Hlásí se k cíli uměleckou tvorbu maximálně komercializovat a inspiruje se zde marketingovým principem merchandisingu. Svá díla nevytváří sám, ale – podle japonské tradice – je produkuje dílna zvaná Kaikai Kiki, kde pracuje asi sedmdesát jeho žáků, z nichž dvacítka působí v New Yorku.\n\n"}
{"id": "1482712", "url": "https://cs.wikipedia.org/wiki?curid=1482712", "title": "Rakovník (nádraží)", "text": "Rakovník (nádraží)\n\nRakovník je železniční stanice ve městě Rakovník ve Středočeském kraji ležící nedaleko Rakovnického potoka. Je významným dopravním uzlem celého regionu, leží na tratích 120, 126, 161, 162 a 174. Západně od budovy je umístěno též městské autobusové nádraží. Stanice není elektrizována. Nachází se na adrese Nádražní 191, 269 01 Rakovník. \"Rakovník\" je jednou ze tří stanic ve městě, dalšími jsou \"Rakovník západ\" a \"Rakovník zastávka\" (nachází se přímo v obvodu stanice Rakovník).\n\nStaniční budova byla zbudována v letech 1871-1873 v rámci budování trati z Prahy přes Kladno a Rakovník do Chomutova v rámci projektu propojení kladenské a severočeské důlní oblasti. Provoz byl zahájen 4. února téhož roku. Výstavbu a provoz trati financovala a provozovala soukromá společnost Buštěhradská dráha (\"BEB\"), autorem univerzalizované podoby stanic \"BEB\" byl Ing. arch. Josef Chvála. Roku 1876 byl společností \"Rakovnicko-protivínská dráha\" zahájen provoz na trati do Berouna. Od roku 1897 vedly koleje do Bečova nad Teplou, 9. července 1899 otevřela společnost \"Místní dráha Rakovník-Mladotice\" spojení do Mladotic. 23. září 1904 pak vyjely první vlaky po nově dostavěné trati do Loun, odkud bylo možno pokračovat trasou do Mostu.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 2017 byla dokončena rekonstrukce stanice.\n\n"}
{"id": "1482713", "url": "https://cs.wikipedia.org/wiki?curid=1482713", "title": "Pierre Grandet", "text": "Pierre Grandet\n\nPierre Grandet (*1954) je francouzský egyptolog. Studoval egyptologii na pařížské Sorbonně, kde později i vyučoval. Je autorem knihy \"L'Égypte ancienne\". Pravidelně přispívá do časopisu \"L'Histoire; mezi jeho nejvýznamnější\" studie patří práce o Ramessovi III. \"L'Égypte des grands Pharaons - Ramsès III\" či studie \"Cours d'égyptien hiéroglyphique,\" jíž je spoluautorem.\n"}
{"id": "1482723", "url": "https://cs.wikipedia.org/wiki?curid=1482723", "title": "Ivan Bukavšin", "text": "Ivan Bukavšin\n\nIvan Alexandrovič Bukavšin (; 3. května 1995 – 12. ledna 2016) byl ruský šachista. Ve svých kategoriích se stal trojnásobným přeborníkem Evropy.\n\nBukavšin zemřel v Toljatti 12. ledna 2016. Zpočátku byla jako příčina smrti stanovena mrtvice. Později byla určena příčina smrti předávkováním (či otravou) drotaverinem.\n\n"}
{"id": "1482724", "url": "https://cs.wikipedia.org/wiki?curid=1482724", "title": "Dům čp. 298 (Štramberk)", "text": "Dům čp. 298 (Štramberk)\n\nDům čp. 298 stojí na ulici Horní Bašta ve Štramberku v okrese Nový Jičín. Roubený dům byl postaven ve druhé polovině 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 298 byl postaven ve druhé polovině 18. století, je vsazen do prudkého svahu nad dům čp. 299. Dům byl v 19. století upravován. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná okapovou stranou do ulice. Dispozice je dvojdílná, kterou tvoří jizba a síň. Stavba je roubená z kuláčů. Je postavena na vysoké kamenné podezdívce, která vyrovnává svahovou nerovnost. Dům je podsklepen se vstupem z jihozápadním strany. Okapové průčelí je tříosé, štítová průčelí jsou jednoosá. Kaslíková okna jsou zdobena jednoduchým olištováním. V jihozápadním štítovém průčelí je vstup s bedněnou pavlačí. Štíty jsou trojúhelníkové svisle bedněné s laťováním a s podlomenicí v patě štítu. Sedlová střecha je krytá plechem. U levého průčelí je kamenná přístavba.\n\n\n"}
{"id": "1482727", "url": "https://cs.wikipedia.org/wiki?curid=1482727", "title": "Láska je dobrej matroš", "text": "Láska je dobrej matroš\n\nLáska je dobrej matroš je třídílná rozhlasová hra Petra Vodičky. Hru realizoval Český rozhlas v roce 2017.\n\nHra popisuje osudy dívky Veroniky Karafiátové, která přichází do Prahy studovat vysokou školu ale hlavně hledat skutečnou lásku.\n\nŠárka Vaculíková, Ivan Trojan, Natálie Drebiščáková, Luboš Veselý, Lucie Polišenská, Ondřej Rychlý, Veronika Lazorčáková, Anna Theimerová, Eva Leinweberová, Radovan Klučka, Miloš Mazal, Gustav Hašek, Martina Hudečková a další, dramaturgie: Kateřina Rathouská, hudba a zvukový design: Filip Veret. Režie: Petr Vodička.\n"}
{"id": "1482728", "url": "https://cs.wikipedia.org/wiki?curid=1482728", "title": "František Plesnivý", "text": "František Plesnivý\n\nFrantišek Plesnivý (4. duben 1845, Unhošť – 9. srpen 1918, Hradec Králové) byl český architekt. \n\nFrantišek Plesnivý tvořil zejména v secesním stylu a později využíval ve své tvorbě užitné vzory. Mezi jeho mnoha budov patří vila Ettrich v Jaroměři z konce 19. století, kterou navštěvovali obdivovatelé, mezi něž patřil dokonce císař František Josef I. Vila se rovněž objevila v celovečerním filmu Jana Hřebejka \"Musíme si pomáhat\" z roku 2000.\n\nV roce 1897 navrhl a postavil František Plesnivý dům pro svou rodinu v Novém Hradci Králové, pojmenovanou po své ženě – Vila Gabriela. Na počátku 20. století Plesnivý také navrhoval a prováděl chrámové architektonistické projekty, továrny a veřejné a funkční budovy, jako jsou vodárenské věže. \n\nArchitekt František Plesnivý zemřel 9. srpna 1918 ve Vile Gabriele v Hradci Králové.\n\nV roce 1898 získal Plesnivý na Výstavě architektury a strojírenství Stříbrnou medaili města Prahy.\n"}
{"id": "1482735", "url": "https://cs.wikipedia.org/wiki?curid=1482735", "title": "Der Trotzkopf", "text": "Der Trotzkopf\n\nDer Trotzkopf (1885, \"Svéhlavička\") je dívčí román německé spisovatelky Emmy von Rhoden. Jedná se o autorčino nejznámější dílo, které bylo přeloženo do řady jazyků a dočkalo se několika pokračování. Jejich autorem byla v prvé řadě spisovatelčina dcera Elsa Wildhagenová, ale později i řada jiných autorek.\n\nPro román se někdy v češtině používá název \"Tvrdohlavá Bětka\", aby byl odlišen od českého převodu Elišky Krásnohorské, které je pod názvem \"Svéhlavička: příběh z pensionátu\" považováno za jedno z jejích úspěšných děl.\n\nHlavní hrdinka jménem Isle Macketová je patnáctiletá rozmazlená dcera bohatého majitele panství Moosdorf v Pomořansku.. Matka jí zemřela krátce po narození, avšak milující otec jí dovolí všechno. Ilse vyrůstá divoce a bez výchovy, chová se spíše jako chlapec a šikanuje své vychovatelky. Vše se ještě více zhorší, když se otec podruhé ožení a přivede do domu nevlastní matku - paní Anne. Nakonec je otec přesvědčen, aby dceru poslal na vychování do internátní školy. \n\nPřes počáteční neshody se z Ilse díky citlivému přístupu vychovatelek v penzionátu a postupně navazovaných přátelství s chudšímu dívkami stane vychovaná mladá dáma s pochopením pro jiné. Příběh končí zasnoubením Ilse se synem okresního správce jménem Leo Gontrau, s nímž se seznámila na cestě z penzionátu domů.\n\nV románu autorka vyjadřuje své přesvědčení, že hlavním úkolem ženy je být dobrou hospodyní, manželkou a matkou, a cokoli jiného že může rodině přinést jen problémy. Modelem pro postavu Ilse Macket byla vlastní dcera Emmy von Rhoden, Else, která vyrůstala v penzionátu slečny Möderové (Pensionat des Fräulein Möder) poblíž Eisenachu. Román byl částečně založen na záznamech z Elsiných deníků.\n\nNavzdory určitým změnám v historické představě o úloze ženy je román vydáván dodnes. Ilse zůstává i přes získané dovednosti temperamentní dívkou, kterou její blízcí milují především pro její přirozenost. Poznámka otce, že jeho dřívější divoké dítě se mu líbilo více, naznačuje kritiku výchovného ideálu.\n\nRomán byl natolik úspěšný, že se dcera Emmy von Rhoden, Elsa Wildhagenový (1861–1944), rovněž spisovatelka, rozhodla napsat pokračování. Roku 1892 vydala druhý díl cyklu s názvem \"Trotzkopf's Brautzeit\" (\"Svéhlaviččino zasnoubení\") a roku 1895 třetí díl \"Aus Trotzkopf's Ehe\" (\"Ze Svéhlaviččina manželství\"). V románech je popsáno, co předcházelo svatbě Ilse a Lea a pak příběh jejich manželství a výchova jejich dvou dcer, Ruth a Marianne.\n\nO čtvrtý díl se postarala nizozemská spisovatelka Suze la Chapelle-Roobol (1856-1923), která roku 1904 vydala knihu s názvem \"Stijfkopje als grootmoeder\", v němčině roku 1905 jako \"Trotzkopf als Großmutter\" (\"Svéhlavička jako babička\"). Dílo líčí život Ilse jako vdovy a babičky a končí její smrtí v kruhu milující rodiny.\n\nRoku 1930 vydala Elsa Wildhagenová pátý díl s názvem \"Trotzkofp's Nachkommen - ein neues Geschlecht\" (\"Svéhlaviččini potomci - nové pokolení\") o potomcích Ilse a Lea, který však nebyl úspěšný.\n\nKromě výše uvedených čtyř románů, které jsou považovány za legitimní pokračování původního díla, vznikla v němčině řada napodobenin a údajných pokračování - například \"Frau Ilse\" (1895) od Doris Mixové, \"Trotzkopfs Erlebnisse im Weltkriege\" (1916) a \"Trotzkopf heiratet\" (1919) od Marie von Felseneck.\n\n\n\n"}
{"id": "1482736", "url": "https://cs.wikipedia.org/wiki?curid=1482736", "title": "Grimaldi Forum", "text": "Grimaldi Forum\n\nGrimaldi Forum je kongresové centrum, které se nachází na pobřeží Monaka v části Larvotto. \n\nKaždý rok v březnu se zde koná výstava EVER Monako. Dále zde probíhá rozlosování šestnáctifinále (pouze EL), osmifinále, čtvrtfinále a semifinále Ligy Mistrů UEFA a Evropské ligy UEFA.\n"}
{"id": "1482737", "url": "https://cs.wikipedia.org/wiki?curid=1482737", "title": "Sebepřijetí", "text": "Sebepřijetí\n\nSebepřijetí je přijetí sebe sama.\n\nVlastní přijetí lze definovat jako:\n\n\n\nV klinické psychologii a pozitivní psychologii je samozřejmý předpoklad přijetí změny. Toho lze dosáhnout zastavením kritiky a řešení nedostatků vlastního já a poté jejich přijetím, aby existovaly uvnitř vlastního já. To znamená, že se v některých aspektech toleruje být nedokonalý.\n\nNěkteří rozlišují mezi podmíněným a bezpodmínečným přijetím.\n\nOsoba, která dosáhla vysoké hodnoty v oblasti vlastního přijetí:\n\n\n\n\nS ohledem na pozitivní psychologii je, sebepřijetí, jako součást \"eudaimonického štěstí\" (EWB), indikátorem a mírou duševního zdraví. Například, Alfred Adler, zakladatel individuální psychologie, zjistil, že lidé, kteří si mysleli, že jsou méněcenní, také spatřovali méněcennost u ostatních.\n\nMezi psychologické přínosy sebepřijetí patří regulace náladovosti, zmírnění symptomů deprese, nárůstu pozitivních emocí.\n\nMezi další psychologické přínosy patří:\n\n\nSebepřijetí je také považováno za nezbytné pro dobré duševní zdraví.\n\nKromě psychických přínosů může mít sebepřijetí také fyzické přínosy. Výsledky studie z roku 2008 ukazují, že starší ženy s vyšší úrovní pozitivních vztahů s ostatními a sebepřijetí ukázaly nižší hladiny glykosylovaného hemoglobinu, což je ukazatel hladiny glukózy / inzulínové rezistence.\n\nMezi terapeutické metody, které se zaměřují na sebepřijetí patří:\n\n"}
{"id": "1482738", "url": "https://cs.wikipedia.org/wiki?curid=1482738", "title": "X̂", "text": "X̂\n\nX̂ (minuskule x̂) je speciální znak latinky. Nazývá se X s circumflexem. Používá se v jazycích používaných na Aljašce, a to v aleutštině a haidštině.\n\nV Unicode má X̂ a x̂ tyto kódy:\n\nX̂ U+0058 U+0302\n\nx̂ U+0078 U+0302\n"}
{"id": "1482739", "url": "https://cs.wikipedia.org/wiki?curid=1482739", "title": "Dům čp. 299 (Štramberk)", "text": "Dům čp. 299 (Štramberk)\n\nDům čp. 299 stojí na ulici Horní Bašta ve Štramberku v okrese Nový Jičín. Roubený dům byl postaven na začátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 299 byl postaven na začátku 19. století, je vsazen do svahu. Dům byl v polovině 20. století upravován. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice. Dispozice je dvojdílná, kterou tvoří jizba a síň. Stavba je roubená z tesaných trámů. Je postavena na vysoké kamenné podezdívce, která vyrovnává svahovou nerovnost. Dům je podsklepen se vstupem z ulice. Štítové průčelí je dvouosé. Štíty jsou trojúhelníkové svisle bedněné s laťováním, s oknem a s podlomenicí v patě štítu. Vchod je v severovýchodním průčelí přes zděné zádveří. Sedlová střecha je krytá plechem. U jihozápadního průčelí je přistavek.\n\n\n"}
{"id": "1482741", "url": "https://cs.wikipedia.org/wiki?curid=1482741", "title": "Mažilis", "text": "Mažilis\n\nMažilis () je dolní komora parlamentu Kazachstánu. Horní komorou je Senát. V dolní komoře zasedá 107 poslanců; 98 je voleno přímou volbou, devět poslanců volí Senát.\n\nMažilis a Senát sídlí v komplexu budov postaveném v roce 2004 v Astaně. Věž Mažilis je vysoká 100 metrů a je jednou z nejvyšších budov v Kazachstánu. Parlamentní komplex se nachází v nové vládní čtvrti na dohled od prezidentského paláce Ak Orda.\n"}
{"id": "1482745", "url": "https://cs.wikipedia.org/wiki?curid=1482745", "title": "Dům čp. 301 (Štramberk)", "text": "Dům čp. 301 (Štramberk)\n\nDům čp. 301 stojí na ulici Horní Bašta ve Štramberku v okrese Nový Jičín. Roubený dům byl postaven v druhé polovině 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 301 byl postaven ve druhé polovině 18. století, je vsazen do svahu. Dům byl v polovině 20. století upravován. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná okapovou stranou souběžně s ulicí. Dispozice je dvojdílná, kterou tvoří jizba a síň. Stavba je roubená z kuláčů. Je postavena na vysoké kamenné podezdívce, která vyrovnává svahovou nerovnost. Dům je podsklepen se vstupem z ulice. Štítové průčelí je jednoosé, uliční průčelí je dvouosé. Štíty jsou trojúhelníkové svisle bedněné s oknem a s podlomenicí v patě štítu. Vchod je ve štítovém průčelí. Střecha je sedlová. V roubence se dochovala původní pec.\n\n\n"}
{"id": "1482746", "url": "https://cs.wikipedia.org/wiki?curid=1482746", "title": "Arcidiecéze Santiago de Chile", "text": "Arcidiecéze Santiago de Chile\n\nArcidiecéze Santiago de Chile je římsko-katolická metropolitní diecéze v Chile se sídlem v Santiagu de Chile. Byla založena v roce 1561. Její arcibiskup je zároveň chilským primasem, obvykle je kreován kardinálem.\n\n"}
{"id": "1482752", "url": "https://cs.wikipedia.org/wiki?curid=1482752", "title": "Dálnice M19 (Maďarsko)", "text": "Dálnice M19 (Maďarsko)\n\nDálnice M19 je rychlostní silnice v Maďarsku. Vychází z dálnice M1, propojuje ji s městskou čtvrtí Likócs v Győru a tvoří tak částečný silniční obchvat města Győr. Její stavba byla dokončena v roce 2007, dálnice má však stále pouze jeden jízdní profil. Nejvyšší povolená rychlost je zde omezená na 90 až 100 km/h.\n"}
{"id": "1482753", "url": "https://cs.wikipedia.org/wiki?curid=1482753", "title": "Smartwings Group", "text": "Smartwings Group\n\nSmartwings Group je letecká skupina čítající pět leteckých společností (Smartwings, České aerolinie, Smartwings Slovakia, Smartwings Poland a Smartwings Hungary). Skupina má základny v Česku, na Slovensku, v Polsku, v Maďarsku a ve Francii, provozuje i lety v Izraeli a na Kanárských Ostrovech. Na podzim 2019 by měl vzniknout nový člen koncernu, a to SmartWings Germany.\n\nFlotila koncernu Smartwings Group ke květen 2019\n"}
{"id": "1482754", "url": "https://cs.wikipedia.org/wiki?curid=1482754", "title": "Dálnice M51 (Maďarsko)", "text": "Dálnice M51 (Maďarsko)\n\nDálnice M51 je rychlostní silnice v Maďarsku, ležící v blízkosti Budapešti. Jedná se o 9 km dlouhou rychlostní silnici, spojující dálnice M0 a M5 a města Dunaharaszti a Gyál. Její stavba byla dokončena v roce 2013. Silnice má dva jízdní profily.\n"}
{"id": "1482755", "url": "https://cs.wikipedia.org/wiki?curid=1482755", "title": "Vortioxetin", "text": "Vortioxetin\n\nVortioxetin, prodávaný mimo jiné pod obchodními názvy Trintellix nebo Brintellix, je lék používaný k léčbě deprese. Účinnost tohoto léku je považována za podobnou účinnosti jiných antidepresiv. Doporučuje se pouze u lidí, jejichž stav se nezlepšil po užívání dvou jiných antidepresiv. Užívá se ústy. \n\nČasté nežádoucí účinky zahrnují zácpu a nevolnost. Závažné vedlejší účinky mohou zahrnovat sebevraždu u osob mladších 25 let, serotoninový syndrom , krvácení, mánii a Syndrom nepřiměřené sekrece antidiuretického hormonu. Pokud se dávka rychle sníží, může se objevit abstinenční syndrom. Užívání během těhotenství a kojení se obecně nedoporučuje. Je klasifikován jako modulátor serotoninu. Není zcela jasné, jak funguje, ale předpokládá se, že to souvisí se zvyšováním hladiny serotoninu. \n\nLék byl schválen pro lékařské použití ve Spojených státech v roce 2013. V roce 2016 to byl 260. nejvíce předepisovaný lék ve Spojených státech s více než jedním milionem předpisů. \n\nVortioxetin se používá k léčbě deprese. Účinnost se zdá být podobná účinnosti jiných antidepresiv. Může být použit, pokud selhaly jiné léčby. \n\nNejčastějšími nežádoucími účinky hlášenými u vortioxetinu jsou nauzea (nevolnost), průjem, sucho v ústech, zácpa, zvracení, nadýmání, závratě a sexuální dysfunkce. S výjimkou nevolnosti je však riziko těchto nežádoucích účinků nižší než 10% a až 8% pacientů užívajících placebo hlásí stejné vedlejší účinky. Vortioxetin je považován za bezpečný lék pro dlouhodobé užívání u většiny lidí. Pokud je Vortioxetin předepisován společně s jinými léky typu SSRI (Selektivní inhibitor zpětného vychytávání serotoninu) nebo podobnými léky, může v některých mimořádně vzácných případech vést k potenciálně život ohrožujícímu serotoninovému syndromu. \n\nVýskyt sexuální dysfunkce je pouze mírně vyšší u pacientů užívajících vortioxetin než u pacientů užívajících placebo a vyskytuje se u méně než 10% případů. Z tohoto důvodu může být vortioxetin vhodný pro lidi, kteří trpěli sexuálními vedlejšími účinky jiných antidepresiv. \nVortioxetin byl objeven vědci v Lundbecku, kteří uvedli logiku a syntézu léku (tenkrát nazývaného Lu AA21004) v dokumentu z roku 2011. \n\nV roce 2007 byla sloučenina v klinických studiích II fázea Lundbeck a Takeda vstoupili do partnerství, v němž Takeda zaplatila Lundbeck 40 milionů dolarů předem, s příslibem až do výše 345 milionů dolarů a Takeda souhlasila, že zaplatí většinu zbývajících nákladů vývoje léčiva. Společnosti se dohodly na společné propagaci této léčiva v USA a Japonsku a že společnost Lundbeck získá odměnu za všechny tyto prodeje. Dohoda zahrnovala dalšího kandidáta na léčivo, tedatioxetin (Lu AA24530), a mohla být rozšířen tak, aby zahrnovala další dvě sloučeniny od Lundbeck. \n\nVortioxetin byl schválen americkým úřadem FDA pro léčbu deprese u dospělých v září 2013 a v Evropě později v tomto roce. \n\nVyrábí ji farmaceutické společnosti Lundbeck a Takeda . \n\nVortioxetine byl dříve prodáván jako \"Brintellix\" ve Spojených státech, ale 2. května 2016, americký úřad FDA schválil změnu názvu na \"Trintellix,\" aby se zabránilo záměně s lékem na krevní srážlivost Brilinta. \n\nV České republice (2019) je lék stále na trhu pod názvem Brintellix. \n"}
{"id": "1482756", "url": "https://cs.wikipedia.org/wiki?curid=1482756", "title": "Otto Salzer", "text": "Otto Salzer\n\nOtto Salzer (* 4. dubna 1874 Möglingenu, † 7. ledna 1944 v Obertürkheimu) byl německý mechanik a automobilový závodník. Salzer je považován za průkopníka automobilových závodů a byl jedním z prvních profesionálních závodníků v Německu. Závodil v letech 1898-1925. Byl jedním z nejvýraznějších řidičů Mercedesu staré školy.\nPo vyučení zámečníkem byl Otto Salzer od 5. října 1896 zaměstnán u společnosti Daimler, kterou založili v roce 1890 Gottlieb Daimler a Wilhelm Maybach a již v roce 1886 vyrobili první čtyřkolý automobil poháněný spalovacím motorem. Salzer tam pracoval do roku 1899 v oddělení nákupu aut a od 1. ledna 1900 se stal mistrem stavby závodních a osobních automobilů DMG (Daimler-Motoren-Gesellschaft). Byl tak zodpovědný za montáž závodních vozů a prototypů, za jejich zajíždění a testování. Obvykle jezdil Salzer s vozy i samotné závody. Jako tovární řidič již v roce 1898 v Turíně (Torino-Asti-Alessandria-Torino) jel úspěšně jízdu spolehlivosti. Značce Daimler (Mercedes) zůstal věrný po celou svou závodní kariéru.\n\nOd roku 1903 byl Otto Salzer zodpovědný jako vrchní mistr za většinu záležitostí závodního oddělení DMG. Pokračoval v účasti na soutěžích. V roce 1906 se zúčastnil 13. srpna v Ardenách závodu typu Grand Prix Circuit des Ardennes na okruhu Bastogne a skončil na 9. místě. Jeho týmový spolujezdec Camille Jenatzy obsadil 10. místo. Závod Císařova cena (Kaiserpreis) byl automobilový závod pojmenovaný podle pruského císaře Viléma II. a konaný 13.-14. června 1907 v pohoří Taunus. Tento závod byl vlastně předchůdce pozdější Grand Prix Německa. Salzer jel na závodním Mercedesu o výkonu 80 HP/58,8 kW a dokončil závod na 9. místě za jako první jezdec na Mercedesu. Na Grand Prix Francie v Dieppe 2. července 1907 byl tým DMG na vozech Mercedes tvořen jezdci: Francouz Victor Hémery (skončil 10.), Belgičan Camille Jenatzy a Němec Otto Salzer. Salzer závod nedojel, protože odpadl v posledním kole, ale účastmi 1906-1907 se stal teprve druhým německým jezdcem v závodech typu Grand Prix. Otto Salzer se spolujezdcem Christianem Lautenschlagerem startovali 27.července 1907 opět v Belgii na závodě v Ardenách na okruhu Bastogne.\n\nV třetím ročníku Grand Prix Francie (1908) na okruhu Circuit de Dieppe dlouhém 76,8 km nasadil Daimler-Motoren-Gesellschaft 3 nové 12,8-litrové automobily Mercedes 140-hp Grand Prix, které řídili Otto Salzer, Christian Friedrich Lautenschlager a Willy Pöge. Otto Salzer s mechanikem Stegmeierem opět nedojel, kvůli defektu již ve 2.kole. Zajel však nejrychlejší kolo závodu (jelo se na 10 kol, 768 km) v čase 36:31 minuty, což odpovídalo průměrné rychlosti 127,03 km/h. Jeho kolega Christian Friedrich Lautenschlager v závodě dlouhém přes 700 km a po téměř 7 hodinách vyhrál. V letech 1908 a 1909 zaznamenal - pokaždé v novém traťovém rekordu (v průměru 81,1 resp. 84,3 km/h) - celkové vítězství v závodu do vrchu ze Schottwienu do sedla Semmering. V roce 1909 jel Otto Salzer se spolujezdcem Augustem Gruppem na závodním voze Mercedes o výkonu 150 koní. \n\nVelká cena v Le Mans, kterou pořádal l'Automobile-Club de l'Ouest (ACO), na 54 kilometrů dlouhém okruhu Circuit de la Sarthe, se konala 4.-5. srpna 1913. Jezdci jej museli obkroužit desetkrát (540 km). Otto Salzer na šestiválcovém Mercedesu Grand-Prix Typ DF 80 (letecký motor o výkonu 90 HP/66,2 kW) skončil v tomto závodě na 4. místě, jako druhý nejlepší vůz Mercedesu ze 4 startujících. \n\nNa francouzské Grand Prix Francie 1914, konané 4. července u Lyonu, obsadil Salzer za svými kolegy z týmu Lautenschlagerem a Wagnerem třetí místo a podílel se tak na trojnásobném triumfu značky Mercedes, která kompletně obsadila stupně vítězů. Závod byl na 20 kol (732,620 km) a Salzer se spolujezdcem Augustem Gruppem ho zvládl za 7:13:15 hod s průměrnou rychlostí 104,2 km/h. Nejvýraznější změnou u tohoto vozu byla přeměna z řetězového pohonu na kardanový pohon, přičemž tato konstrukce byla i převzata standardními osobními vozidly. Automobil Mercedes Grand-Prix s motorem o objemu válců 4483 cm³ a výkonu 105-115 HP (77,2-84,6 kW) při 3100 ot/min, na jehož konstrukci kardanova hřídele pracoval i Salzer, dosahoval nejvyšší rychlosti kolem 180 km/h. Na mírném svahu byla rychlost přes 190 km/h.\n\nV roce 1914 si postavil dům ve Stgt-Obertürkheimu, Unteruhlbacher Str. 131, kde žil až do své smrti.\n\nPo skončení I. světové války začal v roce 1921 Salzer opět závodit a byl opět úspěšný v závodech do vrchu, na okruzích i v soutěžích, konaných v Německu, Rakousku, Itálii a Československu. Zvítězil na Mercedesu v srpnu 1921 v mezinárodním závodu lázeňských míst na trase Karlovy Vary - Mariánské Lázně - Karlovy Vary, za což získal vítězné poháry hotelu Imperial za celkové vítězství, stříbrnou kazetu fy. Pirelli za nejlepší čas na trati Karlovy Vary - Mariánské Lázně a ametystový pohár fy. Moser za nejlepší čas dne. V ročnících 1921 a 1922 zvítězil na bílém, \"stokoňovém\" Mercedesu v závodě do vrchu Zbraslav-Jíloviště. Redaktor Kalva jeho vůz a jízdu popsal slovy: \"Tento vůz imponuje ohromnou rychlostí a sedí znamenitě na silnici. Salzer bere zatáčky rychle, rychleji než kdokoli jiný, a přece tak, že za tím vším zrovna cítíte opatrnost, jež divadlu odnímá i jeho rozechvívající účinek. Zato ovšem zesiluje dojem krásy, kterým působí mohutný stroj v rukou muže dokonale s ním srostlého.\" \n\nV roce 1922 se umístil Otto Salzer se spolujezdcem Augustem Gruppem na Mercedesu 115 PS Grand-Prix-Typ 1914 při Targa Florio celkově jako 13. a v kategorii závodních vozů obsadil 4. místo, v roce 1923 vyjel na dvoulitrovém Mercedesu nejrychleji na kopec Solitude u Stuttgartu (od nádraží Stuttgart West k zámku Solitude). \n\nV sezóně 1924 dosáhl Otto Salzer řady vítězství na závodech automobilů do vrchu. V květnu 1924 zaznamenal na závodním Mercedesu 1923 Indy o výkonu 95 HP/70 kW (kat. do 2 l) absolutní vítězství v závodě Zbraslav-Jíloviště a současně vytvořil nový traťový rekord v čase 3:13,4 min. V polovině srpna 1924 (16.-17.8) na dvoulitrovém čtyřválci s kompresorem obsadil 2. místo v kat. závodních vozů do 3 l a v celkovém pořadí 7. místo. Na Semmeringu koncem 14. září 1924 skončil celkově na 2. místě, když v tomto ročníku byl překonán jeho traťový rekord z roku 1909. Ztrátu rekordu si zmírnil vítězstvím v kategorii závodních vozů nad 3 l. 21. září 1924 zvítězil na Mercedesu s kompresorem v čase 6:02,7 min. na Ecce Homo ve Šternberku (traťový rekord kat. závodních vozů do 2 l). A to už mu bylo přes 50 let! \n\nPo více než 25 letech závodničení chtěl Salzer po velmi úspěšné sezóně roku 1924 odejít do závodnického důchodu. Ferdinand Porsche, který byl od roku 1923 hlavním konstruktérem v DMG, pro něj postavil speciální závodní auto, které se v historii společnosti stalo „babičkou“. Vozidlo mělo 4,5 litrový přeplňovaný motor z vozu Grand Prix 1914 a stejný podvozek jako tehdejší dvoulitrové závodní auto, se kterým jel např. závod Zbraslav- Jíloviště 1924. Otto Salzer s ním ale v roce 1925 „nevyjel“ jako první na oblíbený Semmering, protože se závod v tomto roce nekonal. Tento závodní vůz řídili Rudolf Caracciola a Adolf Rosenberger v letech 1926-1929 s velkými úspěchy v závodech do vrchu. V roce 1926 s ním Rudolf Caraciola vyhrál závod do vrchu Semmering.\nSalzer ve svých vzpomínkách mimo jiné uvedl, jak ho v roce 1898 poslal Gottlieb Daimler s nákladním automobilem na osmidenní dálkovou jízdu do Vídně, aby prokázal nadřazenost automobilu ve srovnání s koňskými povozy. Po 30 kilometrech měl vůz nehodu, protože praskla přední pružina. V cestě však stále pokračoval. On a jeho spolucestující dosáhli samotného cíle jako první, protože všech deset povozů tažených koňmi se muselo vzdát třetího dne z důvodu únavy a schvácenosti zvířat.\n\nSalzer také hovořil o postoji Gottlieba Daimlera k jeho zaměstnancům, jimž jim také chtěl dát příležitost užít si výletů automobilem. Pozval úředníky společnosti na nedělní výlet autobusem. Výlet měl směřovat do Schorndorfu, vzdáleného pouhých 30 kilometrů, Daimlerova rodiště. Řidičem autobusu byl Salzer, který byl v továrně již dlouho před zahájením jízdy, aby vozidlo připravil na start. Nedaleko před Fellbachem musel vůz pro poruchu zastavit, Salzer musel vymontovat hřídel převodovky a odnést ho asi pět kilometrů pěšky do továrny na Neckaru, kde dostal náhradní díl. Zatím Daimler a jeho hosté trávili až do odpoledne volný čas v hostinci \"Traube\" (U hroznu) ve Fellbachu. Po provedené opravě byla jízda zkrácena a to jen do hostince \"Zum Hirschen\" (U jelena) v Grunbachu, než byla večer zahájena zpáteční cesta. Daimler se druhý den Salzerovi omluvil, protože na rozdíl od cestujících nešel ani na kávu.\n\n\n\n"}
{"id": "1482758", "url": "https://cs.wikipedia.org/wiki?curid=1482758", "title": "Dálnice M85 (Maďarsko)", "text": "Dálnice M85 (Maďarsko)\n\nDálnice M85 je rychlostní silnice v Maďarsku. Spojuje města Győr a Csorna. Tvoří obchvat Csorny a v jedné části splývá s dálnicí M86, a poté z ní opět vychází a končí u obce Farád. V budoucnosti má zasahovat až k rakouské hranici u Sopronu.\n\nSeznam je ve směru od severovýchodu k jihozápadu; města jsou vyznačena tučně.\n"}
{"id": "1482762", "url": "https://cs.wikipedia.org/wiki?curid=1482762", "title": "Jadon Sancho", "text": "Jadon Sancho\n\nJadon Malik Sancho (* 25. března 2000, Londýn, Velká Británie) je anglický fotbalista, hrající v německém klubu Borussia Dortmund a za anglickou reprezentaci, který hraje na pozici křídelníka. \n\nNarodil se a vyrůstal v Londýně s rodiči z Trinidadu a Tobaga a v sedmi letech začal hrát fotbal za Watford. V roce 2015 přestoupil do akademie Manchesteru City a kvůli nedostatku příležitostí přestoupil v létě 2017 do německé Borussie Dortmund za téměř 8 000 000€. Zde si již zahrál o poznání více a v sezóně 2018/19 se stal oporou klubu a připsal si 17 asistencí, nejvíce z celé Bundesligy. K tomu vstřelil ještě 12 gólů a dostal se tak do 2018/19 Týmu sezóny Bundesligy. V sezóně 2019/20 pak vybojoval vítězství v Německém superpoháru. \n\nSancho reprezentoval Anglii už v mládežnických výběrech, postupně nastupoval v kategoriích do 16 let, do 17 let i do 19 let a s týmem do 17 let získal stříbro na EURO 2017 do 17 let. V té samé kategorii vyhrál i Mistrovství světa 2017 do 17 let poté, co po skupinové fázi tým opustil. Za seniorskou reprezentaci debutoval v roce 2018 a o rok později se svým týmem vybojoval bronz v historicky prvním ročníku Ligy Národů. \n\nSancho se narodil v londýnské čtvrti Camberwell rodičům do rodiny přistěhovalců z Trinidadu a Tobaga. Jedním z důvodů jejich stěhování bylo právě aby jejich syn mohl vyrůstat ve Velké Británii. Společně s rodiči a sestrami vyrůstal v londýnské čtvrti Kennington. Ve škole se díky vášni pro fotbal zapsal do školního fotbalového týmu, kde dostal možnost si zahrát několik soutěžních zápasů. Po škole se učil, rozvíjel a zdokonaloval své fotbalové dovednosti hraním na ulici. Jednoho dne šel malý Sancho se svými nejlepšími kamarády, kterými byli Reiss Nelson a Ian Carlo Poveda ven si zakopat. Jak hráli proti ostatním kamarádům, objevil se u hřiště londýnský trenér Sayce Holmes-Lewis a začal malé kluky sledovat. Byl velmi zaujat a rozhodl se, že dá klukům šanci vyzkoušet si profesionální fotbal.\n\nSedmiletý Sancho se tak díky pomoci, kterou on a jeho kamarádi od Holmese-Lewise dostali, stal hráčem Watfordu. Kvůli problémům s dojížděním do 35 kilometrů vzdálené akademie mu Watford poskytl ubytování a Sancho začal navštěvovat jeho partnerskou školu, harefieldskou akademii. Holmes-Lewis trénoval Sancha a jeho kamarády v týmu největších jiholondýnských talentů. V celolondýnské mládežnické soutěži pak Sancha a jeho kamarády dovedl k vítězství v kategorii do 11 let. Jedenáctiletý Sancho také začal odmítat nabídky připojit se k Arsenalu nebo Chelsea, protože preferoval Watfordské nastavení, které mu umožňovalo pravidelně trénovat a chodit do školy. Právě v této době začal v akademii ukazovat, jak moc dobrý je. V teenagerských letech se začal Sancho více než na školu zaměřovat na sledování YouTubových videí s Ronaldinhovými či Neymarovými fintami a triky. Stával se tak typologicky především takovým hráčem, jako jeho idoly a jeho schopnosti pracovat s míčem neustále lákaly skauty velkých anglických klubů.\n\nV březnu 2015 v rámci programu EPPP přestoupil do Manchesteru City za počáteční cenu 66 000Ł, která i s bonusy mohla dosánhout 500 000Ł. V modré části Manchesteru však nepřestal překvapovat, vyhrával různá ocenění a rychle se stal jednou z největších hvězd akademie. Po dvou letech, předseda City Khaldoon Al Mubarak oznámil, že Sancho bude jedním z mladíků, které se Citizens budou snažit zapracovat do seniorského mužstva. V červenci 2017 se však Sancho těsně před odletem City na předsezónní turné po USA rozhodl, že s ostatními nepoletí. Trval na tom, že potřebuje novou výzvu a že už ho nebaví stále jen čekat na šanci. Pep Guardiola byl tímto rozhodnutím velice překvapen, protože už měl pro Sancha přichystanou novou smlouvu. \"\"Snažili jsme se hodně. Snažili jsme se přesvědčit jeho otce, matku i agenta, ale jestliže hráč stále opakuje ne, nejde s tím nic dělat,\"\" vyjádřil se Guardiola.\n\n31. srpna 2017 podepsal Sancho smlouvu s německou Borussií Dortmund, kam přestoupil za téměř 8 000 000€. Jednou z podmínek ve smlouvě bylo, že se zařadí na soupisku a-týmu, s čímž Dortmund rozhodně problém neměl, jelikož se Sanchem počítal jako s náhradou za francouzského křídelníka Ousmane Dembélého, kterého o několik dnů dříve koupila španělská FC Barcelona. Od Dembélého také zdědil číslo 7. Později uvedl, že se po odchodu do zahraničí, díky jeho předchozím zkušenostem ze stěhování mezi Watfordem a Manchesterem, cítil sebejistě. I tak to ale pro něj nebylo jednoduché, a to zejména kvůli jazykové bariéře.\n\nNa příležitosti v dresu BVB si musel počkat a 21. října se nakonec dočkal svého debutu, když proti Eintrachtu Frankfurt nastoupil k posledním šesti minutám a stal se tak prvním Angličanem v historii, který nastoupil za Dortmund v bundesligovém zápase. V základní sestavě nastoupil poprvé 14. ledna 2018, když při bezbrankové remíze s Wolfsburgem trefil břevno. První asistenci si připsal 19. ledna, když přihrál Shinjimu Kagawovi na vyrovnávací gól na 1:1 proti Herthě Berlín. Po dvouměsíčním léčení poraněného vazu se mu 21. dubna proti Leverkusenu podařilo vstřelit svůj první gól za Borussii a dalšími dvěma asistencemi zakončil výhru 4:0. Do konce sezóny přidal ještě asistenci proti Mohuči a pomohl Dortmundu ke 4. místu a kvalifikaci do Ligy Mistrů.\n\nV předsezónní přípravě v USA se Dortmund utkal se Sanchovým bývalým klubem Manchesterem City a BVB se podařilo vyhrát 1:0. \"\"Měl jsem co dokazovat a mysím, že jsem si vedl dobře,\"\" podotkl Sancho. Novou sezónu začal Sancho 20. srpna asistencí na vítězný gól Marca Reuse ve 121. minutě pohárového zápasu proti Greutheru Fürth. V dalším kole byl u toho, jak Dortmund porazil Union Berlín znovu gólem Marca Reuse ve 121. minutě a pohárová sezóna pro BVB skončila únorovou prohrou v osmifinále s Werderem Brémy na penalty. Mezitím v Bundeslize Sancho podával jeden skvělý výkon za druhým. Už v prvním zápase proti Lipsku si připsal asistenci a o měsíc později přispěl svým prvním gólem v sezóně a asistencí k porážce Norimberku 7:0. Nejlepší měsíc ze Sanchova pohledu však byl říjen. 2. října prodloužil smlouvu s Dortmundem do roku 2022, připsal si asistenci proti Augsburgu, dal gól Stuttgartu, Herthě Berlín dal dva góly a obdržel cenu pro hráče měsíce Bundesligy. Již zmíněnými dvěma góly proti Herthě se také stal prvním hráčem narozeným ve 21. století, který vstřelil dva góly v jednom Bundesligovém zápase a zároveň nejmladším hráčem BVB, kterému se to kdy povedlo. Do konce roku se pak ještě trefil do sítě Schalke a Mönchengladbachu. Ve skupinové fázi Ligy Mistrů se Dortmund mezitím setkal s Atléticem Madrid, Monacem a Clubem Bruggy. V zápase proti Monacu si připsal asistenci, gólem přispěl k vítězství 4:0 nad Atléticem a pomohl týmu k 1. místu ve skupině. V osmifinále přidělil Dortmundu los anglický Tottenham, po dvou prohrách však německý klub ze soutěže vypadl. Hráči Borussie se tak mohli plně soustředit na Bundesligu. V únoru se Sancho trefil proti Hoffenheimu a stal se tak nejmladším hráčem, který vstřelil 8 Bundesligových gólu v jedné sezóně. O patnáct dní později dal gól Leverkusenu a pro změnu překonal rekord Lukase Podolskiho a stal se nejmladším hráčem, který kdy vstřelil 9 Bundesligových gólů v jedné sezóně. 13. dubna překonal další rekord, když vstřelil dva góly do sítě Mohuče a stal se tak nejmladším hráčem v historii Dortmundu, který vstřelil alespoň 10 gólů v jedné Bundesligové sezóně. Do konce sezóny pak ještě dal po jednom gólu Freiburgu a Mönchengladbachu a poté co v lize nastřílel 12 gólů a přidal 17 asistencí byl jmenován v týmu sezóny Bundesligy. Dortmund se tak umístil na 2. místě za Bayernem o pouhé dva body.\n\nPoté co si v této sezóně Sancho připsal celkem 13 gólů a 19 asistencí, zájem velkoklubů o talentované křídlo na sebe nenechal čekat. Už od začátku této sezóny se o něj seriózně zajímal Manchester United a mluvilo se o částce okolo 100 000 000€. Později zájem projevili i kluby jako např. PSG nebo Real Madrid, který za mladého Angličana nabídl dokonce 150 000 000€. Sportovní ředitel Dortmundu Michael Zorc se však několikrát nechal slyšet, že Sancho v BVB zůstane ještě minimálně následující sezónu. Přestupové spekulace skončily až poté, co 21. srpna 2019 Sancho podepsal novou smlovu s Borussií Dortmund.\n\nDalší sezónu v dresu \"černožlutých\" začal Sancho přesně tam, kde skončil. Na začátku srpna se Dortmund utkal v německém superpoháru s konkurenčním Bayernem a Sancho o sobě dal vědět. Jeden gól vstřelil, na druhý přihrál a Borussia se mohla radovat z vítězství 2:0 a Sancho z první profesionální trofeje. V Bundeslize ve svých výkonech pokračoval. Hned v prvním kole přispěl gólem a asistencí k výhře nad Augsburgem a ve druhém kole přispěl gólem a asistencí k porážce Kölnu. O týden později pak přihrál na jediný gól Dortmundu v zápase proti Unionu Berlín a byl nominován na hráče měsíce Bundesligy.\n\n27. října 2015, hned při svém prvním zápase za anglickou reprezentaci do 16 let proti Japonsku se Sanchovi podařilo skórovat. V únorovém přátelském utkání proti USA dokázal dvěma góly otočit skóre z 1:2 na 3:2 pro Anglii.\n\n25. srpna 2016 se teprve po dvou minutách na hřišti za anglickou sedmnáctku už mohl radovat z gólu, kterým přispěl k vítězství nad Belgií 6:0 a hned v dalším zápase přispěl gólem a asistencí k vítězství nad Chorvatskem 5:0. Následně v kvalifikaci na EURO 2017 do 17 let se Sanchovi podařilo ve čtyřech zápasech vstřelit čtyři góly a připsat si jednu asistenci. V již zmíněném EURU si později i zahrál. Ve třech zápasech základní skupiny dal tři góly a na tři přihrál. Ve čtvrtfinále proti Irsku dal jediný gól zápasu a v semifinále proti Turecku se blýskl gólem a asistencí. Ve finále prohrála Anglie po remíze 2:2 na penalty se Španělskem, ale pro Sancha mohlo být útěchou alespoň jmenování v týmu turnaje. V září 2017 byl Sancho nominován na Mistrovství světa 2017 do 17 let, s čímž však jeho zaměstnavatel Dortmund nesouhlasil. Nakonec se s Anglickou FA dohodli, že po skupinové fázi Sancho zamíří zpátky do Vestfálska. Společně s Anglií postoupil ze základní skupiny, např. poté co proti Chile dva góly dal a na jeden přihrál a z turnaje odjel. Anglie později turnaj vyhrála a Sancho tak mohl v Německu slavit.\n\nDo výběru Anglie do 19 let byl Sancho poprvé povolán v listopadu 2017 na zápasy kvalifikace na EURO 2018 do 19 let. První zápas v této mládežnické kategorii tak odehrál proti Faerským ostrovům a hned v tomto zápase si připsal tři asistence. Proti Bulharsku a Maďarsku vstřelil gól a pomohl Anglii kvalifikovat se na šampionát, na který se však sám nepodíval.\n\nPo úspěšném startu do sezóny 2018/19 byl Sancho 4. října 2018 povolán do Anglické seniorské reprezentace na zápasy Ligy Národů 2018/19 proti Chorvatsku a Španělsku. Debutoval proti Chorvatsku, když v 78. minutě přišel na hřiště jako náhradník za Raheema Sterlinga a zápas skončil 0:0. 22. března 2019 nastoupil v základní sestavě při svém prvním soutěžním utkání za Anglii a asistencí na gól Sterlinga přispěl k výhře nad Českem 5:0 v kvalifikačním zápase o EURO 2020. S Anglií se mu poté podařilo získat bronz v Lize Národů 2018/19, po výhře nad Švýcarskem po penaltách. První a po chvíli i druhý gól za Anglii se Sanchovi podařilo vstřelit v dalším kvalifikačním zápase o EURO 2020, tentokrát proti Kosovu, když v nastavení prvního poločasu zvýšil z 3:1 na 5:1 pro Anglii. \n\n\n\n\n\"pozn. Z = Zápasy, G = Góly, A = Asistence\"\n\n<graph>{\n}</graph>\n\n<graph>{\n}</graph>\n\n\"pozn. Z = Zápasy, G = Góly, A = Asistence\"\n\n"}
{"id": "1482765", "url": "https://cs.wikipedia.org/wiki?curid=1482765", "title": "Alsószenterzsébet", "text": "Alsószenterzsébet\n\nAlsószenterzsebét (vyslovováno [alšósenteržebét]) je malá vesnička v Maďarsku v župě Zala, spadající pod okres Lenti. Nachází se asi 15 km severozápadně od Lenti. V roce 2015 zde žilo 48 obyvatel. Během sčítání lidu z roku 2011 byli všichni obyvatelé maďarské národnosti.\n\nSousedními vesnicemi jsou Csesztreg, Felsőszenterzsébet, Kerkafalva a Kerkakutas.\n"}
{"id": "1482766", "url": "https://cs.wikipedia.org/wiki?curid=1482766", "title": "Agomelatin", "text": "Agomelatin\n\nAgomelatin (v ČR např. pod obchodním názvem Valdoxan) je atypické antidepresivum používané k léčbě deprese. Jeden výzkum zjistil, že se nezdá být lepší než jiné antidepresiva. Další výzkum zjistil, že je podobně účinný jako mnoho jiných antidepresiv. \n\nČasté nežádoucí účinky zahrnují zvýšení tělesné hmotnosti, pocit únavy, problémy s játry, nevolnost, bolesti hlavy a úzkost. Vzhledem k potenciálním problémům s játry se doporučuje provádět krevní testy. Nasazení léku u lidí s demencí nebo starších 75 let se nedoporučuje. Existuje předběžný důkaz, že může mít méně vedlejších účinků než některá jiné antidepresiva. Působí tak, že stimuluje receptory melatoninu a blokuje receptory serotoninu. \n\nAgomelatin byl schválen pro lékařské účely v Evropě v roce 2009 a v Austrálii v roce 2010. Jeho použití není schváleno ve Spojených státech a úsilí o schválení bylo ukončeno v roce 2011. Byl vyvinut farmaceutickou společností Servier. \n\nAgomelatin se používá k léčbě depresivních epizod u dospělých lidí v Evropě. Bylo provedeno deset placebem kontrolovaných studií, pro zkoumání krátkodobé účinnost agomelatinu při depresivních poruchách. Na konci léčby byla prokázána významná účinnost v šesti z deseti krátkodobých placebem kontrolovaných studií. Dvě studie byly považovány za „neúspěšné“, neboť se výsledky neodlišovaly od placeba. Ve všech pozitivních placebem kontrolovaných studiích byla také pozorována účinnost u závažněji depresivních pacientů. Udržení antidepresivní účinnosti bylo prokázáno ve studii prevence relapsu. Jedna metaanalýza zjistila, že agomelatin je stejně účinný jako standardní antidepresiva. \n\nMeta-analýza zjistila, že agomelatin je účinný při léčbě těžké deprese. Jeho antidepresivní účinek je větší u závažnější deprese. Kontrolované studie u lidí ukázaly, že agomelatin je přinejmenším stejně účinný jako antidepresiva SSRI paroxetin, sertralin, escitalopram a fluoxetin při léčbě deprese. Meta-studie z roku 2018 srovnávající 21 antidepresiv udává, že agomelatin byl jedním z více tolerovatelných, přesto účinných antidepresiv. \n\nSoubor výzkumu agomelatinu však byl zásadně ovlivněn zkreslením publikací, což vedlo k analýzám, které zohledňují jak publikované, tak nepublikované studie. Podle přehledu z roku 2013 se nezdá, že by agomelatin poskytoval výhodu v účinnosti oproti jiným antidepresivům při léčbě akutní fáze závažné deprese. \n\nPřípravek se nedoporučuje podávat dětem a mladistvým mladším 18 let vzhledem k nedostatku údajů o bezpečnosti a účinnosti. K dispozici jsou pouze omezené údaje o použití u starších osob ≥ 75 let s velkými depresivními epizodami. \n\nNedoporučuje se během těhotenství nebo kojení . \n\nAgomelatin je kontraindikován u pacientů s poškozením ledvin nebo jater. Podle informací zveřejněných společností Servier v roce 2012 byly pokyny pro sledování pacientů léčených přípravkem Valdoxan upraveny ve shodě s Evropskou agenturou pro léčivé přípravky. Vzhledem k tomu, že někteří pacienti mohou během léčby přípravkem Valdoxan zaznamenat zvýšené hladiny jaterních enzymů v krvi, lékaři musí provést laboratorní testy, aby zjistili, zda játra správně fungují na začátku léčby a poté pravidelně během léčby, a následně se rozhodnou, zda budou pokračovat nebo ne. U pacientů se závažným poškozením ledvin nebyly pozorovány žádné relevantní změny farmakokinetických parametrů agomelatinu. K dispozici jsou však pouze omezené klinické údaje o jeho použití u depresivních pacientů se závažným nebo středně závažným poškozením ledvin s těžkými depresivními epizodami. Proto je třeba při předepisování agomelatinu těmto pacientům postupovat opatrně. \n\nU zdravých dobrovolníků agomelatin nemění pozornost ani paměť. U depresivních pacientů léčba lékem zvýšila spánek s NREM spánek bez modifikace množství REM (Rapid Eye Movement) nebo REM latence. Agomelatin také vyvolal postup doby nástupu spánku a minimální tepové frekvence. Od prvního týdne léčby se významně zlepšil nástup spánku a kvalita spánku, dle hodnocení pacienty. \n\nZdá se, že agomelatin způsobuje méně sexuálních vedlejších účinků a účinků přerušení léčby než paroxetin. \n\n\n\nagresivita\n\n\nPři přerušení léčby není nutné postupné snižování dávky. Agomelatin nemá žádný potenciál zneužití měřený ve studiích zdravých dobrovolníků. \n\nOčekává se, že agomelatin bude při předávkování relativně bezpečný. \n\nAgomelatin je substrátem CYP1A2 , CYP2C9 a CYP2C19. Existuje také možnost interakce agomelatinu s alkoholem, se zvýšeným rizikem hepatotoxicity. \n\nChemická struktura agomelatinu je velmi podobná struktuře melatoninu. \n\nAgomelatin byl objeven a vyvinut Evropskou farmaceutickou společností Servier Laboratories Ltd. Společnost Servier pokračovala ve vývoji léků a prováděla studie fáze III v Evropské unii. \n\nV březnu 2005 společnost Servier předložila agomelatin Evropské agentuře pro léčivé přípravky (EMA) pod obchodními názvy Valdoxan a Thymanax. Dne 27. července 2006 Komise pro léčivé přípravy určené lidem (CHMP) agentury EMA doporučil zamítnutí registrace. Hlavní obava byla, že účinnost nebyla dostatečně prokázána, zatímco u vedlejších účinků nebyly žádné zvláštní obavy. V září 2007 společnost Servier podala EMA novou žádost. \n\nV březnu 2006 oznámila společnost Servier, že prodala práva na prodej agomelatinu ve Spojených státech společnosti Novartis. To podstoupilo několik fází III klinické zkoušky v USA, a do října 2011 Novartis evidoval lék jako plánovaný k podání FDA ne dříve než v roce 2012. Vývoj na americkém trhu byl však přerušen v říjnu 2011, kdy byly k dispozici výsledky z posledních zkoušek. \n\nV únoru 2009 obdržel souhlas EMA pro Evropskou unii a schválení TGA pro Austrálii v srpnu 2010. \n\nAgomelatin je vyvíjen společností Servier pro léčbu generalizované úzkostné poruchy a pro tuto indikaci dosáhl klinických studií fáze III, ale v srpnu 2017 společnost Servier oznámila, že vývoj této indikace je v současné době pozastaven. \n\nAgomelatin je také studován na jeho účinky na regulaci spánku..Studie uvádějí různá zlepšení celkové kvality spánkových metrik, stejně jako přínosy u poruch cirkadiánního rytmu. Bylo zjištěno, že je účinnější než placebo při léčbě generalizované úzkostné poruchy. Přezkoumání z roku 2015 nenavrhl žádná doporučení agomelatinu na podporu nebo proti jeho použití k léčbě jedinců se sezónní afektivní poruchou. \n"}
{"id": "1482767", "url": "https://cs.wikipedia.org/wiki?curid=1482767", "title": "Felsőszenterzsébet", "text": "Felsőszenterzsébet\n\nFelsőszenterzsébet (vyslovováno [felšésenteržebét]) je malá vesnička v Maďarsku v župě Zala, spadající pod okres Lenti. Nachází se asi 17 km severozápadně od Lenti. Se svými 16 obyvateli v roce 2015 se spolu s obcí Lendvajakabfa jedná o nejmenší vesnici okresu Lenti a jednu z nejmenších vesnic Maďarska.\n\nJedinou sousední vesnicí je Alsószenterzsébet.\n"}
{"id": "1482768", "url": "https://cs.wikipedia.org/wiki?curid=1482768", "title": "Mount Linn", "text": "Mount Linn\n\nMount Linn, také South Yolla Bolly Mountain, je hora v Tehama County na severozápadě Kalifornie.\nS nadmořskou výškou 2 467 m je nejvyšší horou horského masivu South Yolla Bolly Mountains a současně nejvyšší horou Kalifornského pobřežního pásma,\nkteré se rozkládá v délce více než 600 kilometrů podél pobřeží Tichého oceánu ze severozápadu Kalifornie až téměř k městu Santa Barbara na jihu Kalifornie. Mount Linn náleží s prominencí 1 467 m k vrcholům s nejvyšší prominencí v Kalifornii.\n"}
{"id": "1482775", "url": "https://cs.wikipedia.org/wiki?curid=1482775", "title": "Prostějov hlavní nádraží", "text": "Prostějov hlavní nádraží\n\nProstějov hlavní nádraží je železniční stanice v okresním městě Prostějov, druhém největším městě Olomouckého kraje, na adrese Janáčkova 2. Druhou, méně vytíženou, stanicí ve městě je \"Prostějov místní nádraží\".\n\nStanice vznikla na odbočné trati od železnice z Brna na Přerov. Kolej se odděluje při nádraží v Nezamyslicích a přes Prostějov pokračuje do Olomouce. První osobní vlak přijel do Prostějova 1. července 1870, nákladní doprava zde byla zahájena přesně o měsíc později. Stavbu trati a následný provoz zajišťovala společnost \"Moravskoslezská severní dráha\", zřízená pod společností Severní dráha císaře Ferdinanda. Roku 1886 byla připojena trať do Litovle a Červenky, od roku 1889 byl zahájen provoz ve směru do Chornic (\"Moravská západní dráha\"), odkud bylo možné pokračovat až do České Třebové.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nZačátkem května roku 1945 byl staniční komplex poničen boji a leteckým bombardováním a po válce bylo rozhodnuto o vybudování nové staniční budovy. Ta vyrostla ve stylu poválečného funkcionalismu na stejném místě v letech 1947-1952 podle návrhu architekta Jaroslava Otruby. Spolu s novou budovou stanice vznikl i hotel a dva obytné domy pro železniční zaměstnance. Komplexu budov dominuje prostorná odbavovací hala, na jejím vnějším štítu po levé straně je umístěna plastika od olomouckého sochaře Vladimíra Navrátila.\n\nZ nádraží vede celkem deset železničních vleček do různých průmyslových podniků ve městě.\n\n"}
{"id": "1482778", "url": "https://cs.wikipedia.org/wiki?curid=1482778", "title": "Černogorsk", "text": "Černogorsk\n\nČernogorsk () je město v Chakasii v Ruské federaci. Při sčítání lidu v roce 2010 měl přes dvaasedmdesát tisíc obyvatel. \n\nČernogorsk leží severně od Západního Sajanu několik kilometrů od levého břehu Jeniseje. Od Abakanu, hlavního města republiky, je vzdálen přibližně patnáct kilometrů severozápadně.\n\nDo města vede trať pro nákladní dopravu z patnáct kilometrů vzdálené stanice Tašeba ležící na trati z Novokuzněcku přes Abakan do Tajšetu. Přímo přes město vede dálnice R257 z Krasnojarsku do Kyzylu a dále k mongolsko-ruské státní hranici.\n\nČernogorsk vznikl v roce 1936 sloučením několika hornických sídel, které vznikaly od roku 1904 u uhelných šachet v minusinském uhelném revíru. „Černá“ ve jméně odkazuje právě k zdejší uhelné těžbě. Současně se vznikem získal Černogorsk i status města.\n\n"}
{"id": "1482782", "url": "https://cs.wikipedia.org/wiki?curid=1482782", "title": "Tran Anh Hung", "text": "Tran Anh Hung\n\nTran Anh Hung (* 23. prosince 1962, Danang) je vietnamsko-francouzský režisér a scenárista. \n\nNarodil se ve Vietnamu, jeho rodina odešla v jeho pěti letech do Laosu a roku 1975, v jeho třinácti, do Paříže. Zde studoval film, ale nedostudoval a pracoval pak čtyři roky v knihkupectví Musée d'Orsay, přičemž po nocích psal scénáře. Jeho první celovečerní film \"Vůně zelené papáje\" z roku 1993 ho katapultoval mezi hvězdy francouzského filmu, když vyhrál Césara za nejlepší debut, byl nominován na Oscara za nejlepší cizojazyčný film a vyhrál cenu za nejlepší kameru na festivalu v Cannes. Druhý snímek \"Cyklo\" z roku 1995 dostal hlavní cenu Zlatého lva na festivalu v Benátkách. Následovalo lyrické drama \"Na vertikále léta\" (2000), thriller \"Přicházím s deštěm\" (2009), adaptace románu Haruki Murakamiho \"Norské dřevo\" (2010) natočená v japonské produkci a romantické drama \"Věčnost\" (2016). Ke všem svým filmům si napsal i vlastní scénář. Řada jeho snímků, zvláště raných, se odehrává v rodném Vietnamu (\"Vůně zelené papáje\", \"Cyklo\", \"Na vertikále léta\").\n\n"}
{"id": "1482783", "url": "https://cs.wikipedia.org/wiki?curid=1482783", "title": "Choceň (nádraží)", "text": "Choceň (nádraží)\n\nChoceň je železniční stanice ve stejnojmenném městě na adrese Pernerova 400, 565 01 Choceň. Nachází se na východě Čech v Pardubickém kraji, v okrese Ústí nad Orlicí. Leží nedaleko ústí bývalého \"Choceňského tunelu\", který byl v 50. letech 20. století odkryt a přeměněn v zářez, aby mohlo být kolejiště rozšířeno o třetí kolej.\n\nPrvní staniční budova byla vystavěna jakožto trojkolejná stanice IV. třídy, součást železnice z Olomouce do Prahy. Slavnostní vlak tudy projel 20. srpna 1845 za osobního řízení inženýra Jana Pernera, projektanta trati. Návrh původně empírové budovy je připisován, stejně jako u všech stanic na této trase, architektu Antonu Jünglingovi. 15. června 1875 dokončila k Chocni Rakouská společnost státní dráhy (\"StEG\") trať směřující do Meziměstí, důležité stanice na hranici s Pruskem. Stavební práce na trati zajišťovala firma Hügel & Sager. Vyrostla zcela nová, větší novorenesanční budova podle návrhu architekta Karla Englera, bylo zvětšeno kolejiště, zbudovány lokomotivní depo a točna. Otevření nového provozu nádraží připomíná asi metrový pamětní kamenný obelisk vztyčený u nádražní budovy. Tatáž železniční společnost získala roku 1881 koncesi na stavbu tratě do Vysokého Mýta a Litomyšle, provoz byl zahájen následujícího roku, 1882. \"StEG\" obsluhovala stanici až do znárodnění všech rakouských soukromých železničních společností a převedení pod Rakouské státní dráhy s platností k 1. lednu 1908.\n\nPo vzniku samostatného Československa přešla stanice Choceň pod Československé státní dráhy. Vzhledem k geografické a hospodářské proměně státního celku nabyla trať z Prahy přes Českou Třebovou do Olomouce a dále do Slezska a na Slovensko zcela zásadní úlohy. Roku 1957 byla do stanice dovedena elektrická trakční soustava 3 kV stejnosměrného proudu, zejména pro potřeby nákladní dopravy v době socialistického Československa byly dále rozšiřovány stanice i kolejiště.\n\nStanicí prochází První železniční koridor, leží na trase 4. Panevropského železničního koridoru. V roce 2005 byla dokončena rekonstrukce stanice a úpravy parametrů nádraží na koridorovou stanici: vznikla dvě zastřešená ostrovní nástupiště s podchody, včetně přímějšího pěšího podchodu ve směru centra města, elektronickým informačním systémem pro cestující a budova byla opravena do původní podoby z roku 1875. Expresní spoje mohou stanicí projíždět rychlostí až 160 km/h, nádražní provoz je řízen dálkově díky traťovému zabezpečovacímu zařízení ESA 11.\n\nV roce 2010 zvítězilo choceňské nádraží v anketě Nejkrásnější nádraží.\n\nDne 9. září 1845, tedy několik týdnů poté, co zde řídil první vlak projíždějící touto stanicí, se při průjezdu smrtelně zranil inženýr Jan Perner, vracející se z cesty na Moravu.\nSestoupil za jízdy na stupínek vagonu a při nárazu do návěstního sloupku (označník) byl zraněn. Přesto odjel vlakem do Pardubic, kde následujícího dne zemřel.\n\n"}
{"id": "1482786", "url": "https://cs.wikipedia.org/wiki?curid=1482786", "title": "Tsui Hark", "text": "Tsui Hark\n\nTsui Hark, rodným jménem Tsui Man-kong (* 15. února 1950, Saigon) je vietnamsko-čínský režisér, scenárista a producent působící v hong-kongském filmovém průmyslu. Jeho doménou jsou akční filmy a snímky využívající asijská bojová umění (\"wuxia\"). Třikrát dostal Hong Kong Film Award za nejlepší režii - roku 1991 za \"Tenkrát v Číně\", v roce 2010 za film \"Detektiv Dee a záhada smrtícího ohně\" a roku 2015 za snímek \"Dobytí Tygří hory\". Na sérii \"Lepší zítřek\" spolupracoval s Johnem Woo. V Hollywoodu natočil akční snímky \"Double Team\" (1997) a \"Kontraband\" (1998), oba s Jean-Claudem van Dammem v hlavní roli. V americkém Texasu také v mládí studoval režii. \n\n"}
{"id": "1482788", "url": "https://cs.wikipedia.org/wiki?curid=1482788", "title": "Zdzisław Kostrzewa", "text": "Zdzisław Kostrzewa\n\nZdzisław Kostrzewa (26. října 1955, Vratislav – 20. května 1991, Melbourne) byl polský fotbalový brankář. Zemřel při pracovním úrazu.\n\nHrál v polské nejvyšší soutěži za týmy Zagłębie Wałbrzych, Zagłębie Sosnowiec a Śląsk Wrocław, nastoupil ve 182 ligových utkáních. V Poháru vítězů pohárů nastoupil ve 2 utkáních a v Poháru UEFA nastoupil v 6 utkáních. Za polskou reprezentaci nastoupil v letech 1978–1981 ve 3 utkáních. Na Mistrovství světa ve fotbale 1978 byl členem týmu, ale do zápasu nenastoupil. V nižších soutěžích hrál i za tým Ślęza Wrocław a v Austrálii za Maribyrnong Polonia.\n\n"}
{"id": "1482801", "url": "https://cs.wikipedia.org/wiki?curid=1482801", "title": "SL-1", "text": "SL-1\n\nSL-1 (, česky „stacionární nízkovýkonný reaktor č. 1“) byl experimentální jaderný reaktor armády Spojených států. Explodoval (exploze přehřáté páry) 3. ledna 1961 a zabil všechny tři obsluhující příslušníky armády.\n\nTento reaktor byl primárně vyvinut jako zdroj elektrické a tepelné energie pro odloučená radarová stanoviště v pásmu Arktidy. Při jeho konstrukci byl kladen důraz na možnost přepravy (i letadlem) a na jednoduchost. Vzhledem k tomu, že se předpokládal provoz v neobydlených lokalitách, byly požadavky na zabezpečení poměrně nízké – například jeho kontejnment nebyl projektován tak, aby v případě havárie udržel radioaktivitu uvnitř. Měl celkový (tepelný) výkon cca 3 MW, část (200 kW) se využívala k přeměně na elektrickou energii, část (300 kW) měla sloužit k topení v arktických podmínkách.\n\nPrvní reaktor byl pro účely testování instalován a spuštěn (11. srpna 1958 kritický, 24. října téhož roku provoz) v poměrně neobydlené části státu Idaho, cca 65 km západně od města Idaho Falls. Obsluhu zajišťovali příslušníci armády, kteří prošli výcvikem. Z důvodu jednoduchosti a kompaktnosti bylo k pohonu použito poměrně malé množství (14 kg) vysoce obohaceného uranu (93,2 %) a pro chlazení byla použita lehká (tj. normální) voda. Protože náplň uranu byla poměrně malá, byl tvar aktivní zóny nepravidelný, což komplikovalo teoretické výpočty chování reaktoru. K nepravidelnosti aktivní zóny přispěla také výměna několika palivových článků v blízkosti řídící tyče č. 9 (centrální).\n\nBěhem experimentálního provozu se objevovaly různé potíže. Z důvodu vyšší aktivity jádra bylo nutné po okrajích zóny instalovat pásy, pohlcující neutrony. To však zvýraznilo jiný prvek reaktoru – citlivost na řízení jedinou středovou tyčí (č. 9). Řídících kadmiových tyčí bylo více, celkem 9, avšak k ovládání kritičnosti reaktoru stačila tato jediná středová, vliv ostatních byl utlumen malou náplní reaktoru a prvky na okrajích, které pohlcovaly neutrony. Kolmo shora zastrčené řídící tyče byly kadmiové, s hliníkovým krytem. Měly průřez ve tvaru velkého kříže, jehož „ramena“ procházela horizontálně velkou částí aktivní zóny. Dalším problémem, který se během provozu objevoval, bylo „zaseknutí“ tyčí, pravděpodobně z důvodů koroze a deformace materiálu v aktivní zóně. U každé z používaných tyčí bylo do prosince 1960 v deníku závad evidováno několik zaseknutí.\n\n21. prosince 1960 byl reaktor odstaven pro účely údržby. Část obsluhy odjela a zůstalo jen několik pracovníků, kteří měli během přelomu roku provádět údržbové práce. Součástí těchto prací bylo také odstranění mechanismu, který manipuloval s tyčemi, a jeho pozdější opětovné připojení. Vzhledem k nemožnosti přesných výpočtů chování reaktoru nebyla obsluha zřejmě dobře vyškolena a poučena o možných rizicích při manipulaci s tyčemi, předpokládala se „mírnější“ nebo pozdější reakce aktivního jádra. Součástí konstrukce nebylo nic, co by bránilo nadměrnému manuálnímu vytažení regulačních tyčí. Nebyl dodržen standard, který údajně existoval v americkém námořnictvu od počátku práce s jadernými reaktory (ponorka Nautilus, 1955), požadující, aby pro dosažení kritického stavu reaktoru bylo potřeba více regulačních tyčí.\nPřesný průběh havárie, který následuje, vychází z provedených šetření a analýz po incidentu a jde o nejpravděpodobnější popis. Neexistují přímá svědectví, všichni (3) přímí účastnící zahynuli.\n\nPři pokusu o opětovné připojení řídících tyčí k mechanismu bylo nutné každou řídící tyč manuálně nadzdvihnout cca o 10 cm. Přitom však již nadzdvihnutí centrální řídící tyče o cca 40 cm způsobilo nadkritičnost jádra reaktoru. Tyč byla nalezena povytažená o 66 cm. (Údaje o žádoucím a kritickém povytažení se liší, novější prameny po roce 2000 uvádí, že možná nebylo započítáno nutné povytažení pro aretaci tyče a byly provedeny nové simulace aktivního jádra, takže rozdíl mezi nutným a kritickým povytažením mohl být ve skutečnosti jen cca 10 cm.) Pravděpodobně k tomu došlo vlivem částečného zaseknutí tyče, kdy obsluha byla nucena „více zabrat“, aby s tyčí pohnula. Testy ukázaly, že tyč, vážící asi 22 kg, dokáže 1 muž snadno povytáhnout o více než 50 cm. \n\nVlivem přílišného vytažení centrální řídící tyče došlo během cca 0,04 s k nárůstu výkonu až na 20 GW, což způsobilo okamžité vypaření chladicí vody a výbuch páry. Obsluha neměla šanci stihnout zareagovat. Dva pracovníci zahynuli ihned, jeden při převozu do nemocnice. Celý reaktor „povyskočil“ o téměř 3 m a zase dopadl zpět. Došlo k částečnému roztavení jádra a uvolnění cca 1100 curie (41 TBq) do atmosféry.\n\nPři následných záchranných pracích bylo radioaktivitou zasaženo dalších 790 pracovníků, jejich vystavení radiaci však zřejmě nepřekročilo přípustné limity (zde jsou nejasnosti ohledně kvality měření hlavně při prvním zásahu). Např. pro zjištění situace v místnosti reaktoru byli do (silně kontaminované) místnosti postupně posláni 2 fotografové, aby rychle nafotili celou situaci. Pozdější práce pak probíhaly pokud možno pomocí různých manipulačních ramen. \nČásti těl tří mrtvých pracovníků musely být pohřbeny v olověných rakvích hluboko pod zem.\n"}
{"id": "1482803", "url": "https://cs.wikipedia.org/wiki?curid=1482803", "title": "Arsenije III. Crnojević", "text": "Arsenije III. Crnojević\n\nArsenije III. Crnojević (slavenosrbsky \"Арсенїй Чарноевичь,\" lat. \"Arsenius Csernovich,\" 1633, Bajice, poblíž Cetinje – 27. říjen 1706, Vídeň) byl pećským arcibiskupem a srbským patriarchou mezi lety 1674 a 1690 (pod tureckou nadvládou), dále pak církevním představitelem pravoslavných Srbů v Habsburské monarchii mezi lety 1690 a 1706. Na základě privilegií, která obdržel od Leopolda I. (1690, 1691 a 1695), založil první organizaci Srbské církve v Rakouském císařství. Podle mnohých historiků patří Arsenije Crnojević mezi tři nejvýznamnější postavy historie srbské církve, tedy spolu se svatým Sávou (zakladatelem autokefalní Srbské církve (1219)) a s Makariem Sokolovićem, prvním srbským patriarchou po obnovení patriarchátu v Peći roku 1557.\n\nRoku 1665 se Arsenije stal igumenem Pećského chrámu. O čtyři roky později se stal chvostanským episkopem se sídlem v Peći. Tehdejší patriarcha Maxim byl těžce nemocen, Arsenije se v té době stal jeho pomocníkem a roku 1672 byl sám zvolen patriarchou. Vydal se na dlouhou cestu po církevních návštěvách, například v Bosně (1674), Braničevu a Sremu (1674). Navštivil i Jeruzalém a patriarchu Dositeje Notara. Na této cestě si vedl deník, který představuje zajímavý dokument o tehdejší době. Do Peće se vrátil roku 1683, kdy začala rakousko-osmanská válka.\n\nKdyž se Leopold I. roku 1687 obrátil na cařihradského patriarchu Kalinika VII. s prosbou, aby podpořil křesťanskou věc, ocitl se Arsenij v nezáviděníhodné situaci. Na jednu stranu bylo nutné souhlasit se západními mocnostmi, Rakouskem a Benátkami. Nicméně zároveň právě ony představovaly hrozbu pro ortodoxní církev. Ostatně, pećský patriarchát už obdobné zažil ve Vojenské hranici. Právě tam bylo pravoslaví podrobeno dvojí hrozbě, jednak římského katolictví a za druhé vídeňského dvora. Ze dvou stran tak patriarchovi hrozilo, že přijde o hlavu, a navíc ani Vysoká Porta neměla v patriarchu důvěru. Z těchto důvodů byl donucen přesídlit z Peće do Nikšiće, odkud také dokončil své církevní návštěvy. \n\nV té době generál rakouských vojsk Enea Silvio Piccolomini pronikl až do Prištiny. Apeloval na Srby, aby se chopili zbraně a podpořili tažení. Pokoušel se o navázání kontaktů s Benátskou republikou, ale dostal zprávu do Cetinje od mnišského řádu z Peće, aby se právě do Peće vrátil, protože jinak by mohl císař přistoupit ke zvolení jiného patriarchy, aby uspokojil národ, který přijal jeho ochranu. Při svém návratu se v Prizrenu setkal s generálem Piccolominim. Jelikož volba jiného patriarchy neproběhla, Arsenije opustil smířlivou politiku svých předchůdců a zvolil nový směr, tedy válku proti Turkům. \n\nMezitím, po dobytí Kosova a severní Metochije, propukl v rakouské armádě mor, kterému podlehl i generál Piccolomini. Smrtí Piccolominiho se válečná štěstěna obrátila na stranu Turků. Jeho následníka, vévodu Jiřího Kristiána, srbští vojáci nepřijali z důvodu jeho povýšenosti a opovrhování. Srbové v něm spatřovali spíše uzurpátora než osvoboditele. Když Arsenij viděl, že se císařská vojska stahují, vydal se s velkým počtem následovníků roku 1690 k Bělehradu. \n\nVystěhovávání probíhalo především z oblastí Kosova, Karadagu, Moravy a vranjského okruhu. Bohaté vesnice v nížinách těchto krajů zpustly a horské vesnice prořídly. Vystěhovávání z vesnic v nížinách bylo častější vzhledem k častým tureckým nájezdům na tyto usedlosti. Velké množství lidí se vydalo směrem k Bělehradu údolím Ibaru, přes Novi Pazar, Studenici a dále Velikou Moravu. Ve Vídni se o vystěhovávání Srbů vědělo, Leopold I. tak vydal 6. dubna 1690 Manifest, kterým vyzval všechny porobené národy, aby se chopily zbraně. Slíbil jim propůjčit svobodu, privilegia, právo na jejich víru a na volbu představitele. Dále jim slíbil osvobození ode všech odvodů a daní, tedy kromě období války. \n\nPo tom, co se Arsenije dozvěděl, že Turci postupují k Bělehradu a rakouská armáda se stahuje zpět, rozhodl se zachránit, co se zachránit dalo. Svolal do Bělehradu národně-církevní sněm, jehož se zúčastnili episkopové, mniši, kněží i světští představitelé z okolí Sávy i Dunaje. Bylo rozhodnuto, aby byl do Vídně vyslán jenopoljský (dnenší Ineu) episkop Isaja, který potvrdí podmínky, za jakých budou pravoslavní Srbové v Rakousku žít. Záměrem bylo, aby pravoslavná církev měla stejné postavení, jaké měla pod Turky. Odpovědí na tyto požadavky byla vyhláška Leopolda I., vydaná 21. srpna 1690. \n\nPo tom, co obdrželi privilegia, vydali se Srbové po velkých skupinách přes Sávu a Dunaj. Poslední skupina připlula na lodích z Bělehradu k Petrovaradínu dva dny předtím, než Turci znovu dobyli Bělehrad (8. října 1690). Přesný počet vystěhovalců není lehké určit. Dochovaly se dva dopisy od Arsenije, které svědčí o počtu vystěhovalců. Koncem roku 1690 jich mělo být kolem 30 000, šest let potom dokonce píše o více než 40 000 lidí.\n\nIhned po příchodu prvních skupin srbského obyvatelstva vznikla potřeba založení škol. Patriarcha se dvakrát obrátil na Vídeň s prosbou, aby mohl založit srbské školy. V první žádosti prosil o možnost založení škol v Sečuji (Dunaszekcső). Tam zamýšlel založit chrám a spolu s ním gymnázium a další školy. V druhé prosbě píše obecně o umožnění založit školu a k tomu ještě tiskárnu. Patriarchovy prosby však zůstaly nevyslyšeny. \n\nCelých 11 let neměl patriarcha v Uhrách stále sídlo, střídavě sídlil v Kovinu, Sečuji, Futogu, Hopovu i Szentendre. 8. října 1701 císař svolil, aby přebýval v Szentendre. Provedl reorganizaci pravoslavné církve v Uhersku, Chorvatsku a Slavonii, která byla v těchto oblastech základní částí Pećského patriarchátu už za doby Turků. Vytvořil nové episkopie, zvolil nové episkopy (biskupy) a upevnil postavení srbské církve, které bylo válkou otřeseno. Několikrát se dostal do konfliktu s katolickým klérem, který odmítal jeho práci a zastával se vytvoření unie. Boj proti unifikaci srbského národa v Rakousku byl pro patriarchu primární. Leopold I. mu z důvodu jeho činností nařídil odejít ze Szentendre (1701), odejmul mu titul patriarchy a omezil jeho práva. \n\nPo smrti císaře Leopolda se Arsenije obrátil na nového císaře Josefa I., aby uznal srbská privilegia, za příslib pomoci proti jakémukoliv nepříteli císařových zemí. Nový císař vojáky potřeboval, 24. února 1706 tedy podepsal ve Vídni nařízení, kterým potvrdil srbská privilegia a veškeré svobody, kterých dosud Srbové užívali. \n\nV době Rákocziho povstání (1703–1711) se Crnojević se Srby postavili za císaře a poslali mu do Vídně prohlášení, že zůstávají s ním, a to i přesto, že roku 1704 je do boje pozval i Ferencem Rakoczim. Jejich věrnost odměnil císař novými privilegii (která zůstala jen na papíře) a Arsenije ustanovil patriarchou i v Sirači a Dalji. \n\nCrnojević zemřel ve Vídni, odkud byl přenesen do Sremu a pochován v Krušedolu. Adam Pribićević v knize \"Imigrace Srbů do Chorvatska a Dalmácie\" uvádí, že Srbové spekulovali, jestli nebyl Arsenije otráven jezuity, kteří se snažili zabránit šíření pravoslaví i mezi Srby z Chorvatska. \n\nPo smrti patriarchy Arsenije III. vyvstaly otázky, kdo nastoupí na jeho místo, jak se bude nazývat nová církevní oblast a jaký bude její vztah k Pećskému patriarchátu. Vídeňský dvůr se stavěl proti tomu, aby pravoslavná církev v Rakousku navazovala bližší kontakty s Pećským patriarchátem. Následně byl svolán sněm do Krušedolu, jehož výsledkem bylo založení Krušedolsko-karlovacké metropole a nástupcem Arsenije se stal Isaja Đaković, jenopoljský episkop, který byl velmi zasloužilou osobou, obeznámenou s poměry v monarchii. Navíc zastával postoj nerozlučné závislosti své metropole na patriarchátu v Peći. Roku 1716 Turci vypálili krušedolský chrám a sídlo metropolity bylo přesunuto do Sremských Karlovců. Privilegia, která dal Srbům Leopold I. posléze potvrdili Josef I., Karel VI. i Marie Terezie. \n"}
{"id": "1482808", "url": "https://cs.wikipedia.org/wiki?curid=1482808", "title": "Serie A 1958/59", "text": "Serie A 1958/59\n\nSoutěžní ročník Serie A 1958/59 byl 57. ročník nejvyšší italské fotbalové ligy a 27. ročník od založení Serie A. Soutěž začala 21. září 1958 a skončila 7. června 1959. Účastnilo se jí 18 týmů z toho 16 se kvalifikovalo z minulého ročníku. Dva týmy předchozího ročníku, jimiž byli Atalanta Bergamo a AC Verona sestoupili do druhé ligy. Opačným směrem putovali dva týmy, jimiž byli US Triestina (vítěz druhé ligy) a AS Bari.\n\nTitul v soutěži obhajoval klub Juventus FC, který v minulém ročníku získal své 10. prvenství v soutěži.\n\n\nNejlepším střelcem tohoto ročníku Serie A se stal argentinský útočník Antonio Angelillo. Hráč FC Internazionale vstřelil 33 branek.\n"}
{"id": "1482809", "url": "https://cs.wikipedia.org/wiki?curid=1482809", "title": "Konstantin Beskov", "text": "Konstantin Beskov\n\nKonstantin Ivanovič Beskov (Константи́н Ива́нович Бе́сков, 18. listopadu 1920 Moskva – 6. května 2006 tamtéž) byl sovětský fotbalista, hrající na postu útočníka, který se po skončení hráčské kariéry stal trenérem. Proslul jako vyznavač útočného kombinačního fotbalu.\n\nSovětskou ligu začal hrát roku 1937 v klubu Serp i molot, později přejmenovaném na Metallurg Moskva. V roce 1941 přestoupil do Dynama Moskva. Získal dva tituly mistra SSSR v letech 1945 a 1949 a vítězství v poháru v roce 1953. Vstřelil 126 ligových branek a je členem Klubu Grigorije Fedotova. Zúčastnil se proslulého zájezdu dynamovců do Anglie v roce 1945. Reprezentoval SSSR na olympijských hrách 1952, kde byl jeho tým vyřazen v prvním kole Jugoslávií.\n\nVystudoval Moskevský tělovýchovný institut a stal se trenérem, od roku 1956 vedl FK Torpedo Moskva. Sovětskou reprezentaci trénoval na mistrovství Evropy ve fotbale 1964 (stříbrné medaile), olympijských hrách 1980 (bronzové medaile) a mistrovství světa ve fotbale 1982 (vyřazení ve čtvrtfinálové skupině). S Dynamem Moskva získal ligový titul v letech 1967 a 1970, ruský fotbalový pohár 1995 a přivedl je jako první sovětský klub do finále evropského poháru (Pohár vítězů pohárů 1971/72). Jako trenér FK Spartak Moskva vyhrál ligu v letech 1979 a 1987. Trenérskou kariéru ukončil v roce 1995.\n\nOd roku 1953 byl členem Komunistické strany Sovětského svazu. Obdržel Leninův řád a Řád Za zásluhy o vlast, byl jmenován zasloužilým mistrem sportu a zasloužilým trenérem.\n\n \n"}
{"id": "1482810", "url": "https://cs.wikipedia.org/wiki?curid=1482810", "title": "Seznam sborů dobrovolných hasičů v okrese Jičín", "text": "Seznam sborů dobrovolných hasičů v okrese Jičín\n\nToto je seznam sborů dobrovolných hasičů v okrese Jičín.\n\n"}
{"id": "1482812", "url": "https://cs.wikipedia.org/wiki?curid=1482812", "title": "Seznam sborů dobrovolných hasičů v okrese Náchod", "text": "Seznam sborů dobrovolných hasičů v okrese Náchod\n\nToto je seznam sborů dobrovolných hasičů v okrese Náchod:\n\na další\n"}
{"id": "1482813", "url": "https://cs.wikipedia.org/wiki?curid=1482813", "title": "Sbory dobrovolných hasičů v okrese Rychnov nad Kněžnou", "text": "Sbory dobrovolných hasičů v okrese Rychnov nad Kněžnou\n\nToto je seznam sborů dobrovolných hasičů v okrese Rychnov nad Kněžnou:\n\n"}
{"id": "1482814", "url": "https://cs.wikipedia.org/wiki?curid=1482814", "title": "Sbory dobrovolných hasičů v okrese Trutnov", "text": "Sbory dobrovolných hasičů v okrese Trutnov\n\nToto je seznam sborů dobrovolných hasičů v okrese Trutnov:\n\n"}
{"id": "1482815", "url": "https://cs.wikipedia.org/wiki?curid=1482815", "title": "Zákon o zrušení šlechty v Rakousku", "text": "Zákon o zrušení šlechty v Rakousku\n\nZákon o zrušení šlechty v Rakousku, respektive Německém Rakousku (německy \"Adelsaufhebungsgesetz\") byl zákon přijatý parlamentem nově vzniklého státu Německé Rakousko 3. dubna 1919 po rozdělení rakousko-uherské monarchie na malé nástupnické státy. Téhož dne vstoupil platnost také bezprecedentní Zákon týkající se vyhoštění habsbursko-lotrinské dynastie a převzetí jejich majteku, tzv. \"Habsburský zákon\".\n\nV monarchiích Maďarsku (s krátkou republikánskou přestávkou), Rumunsku, Království Srbů, Chorvatů a Slovinců a Itálii nevznikla potřeba nové právní úpravy šlechtictví. V Československu, kde sídlilo nebo vlastnilo pozemky velké množství šlechtických rodů někdejší Habsburské monarchie, byly zrušeny šlechtické tituly zákonem ze 3. prosince 1918. Jmenné přívlastky a tituly odkazující ke šlechtickému původu byly zakázány. V Polsku byla šlechta zrušena v letech 1921–1935.\n\nV dubnu 2015 byl v Národní radě předložen návrh Zelených pod vedením Daniely Musiolové, k aktualizaci \"Šlechtického zákona\", s hlavním požadavkem na zpřísnění postihů trestního ustanovení. Ze strany vládních stran SPÖ a ÖVP byla vyjádřena podpora návrhu, strana NEOS podpořila návrh na celkovou revizi smyslu zákona. Návrh však nebyl přijat. Podobný příspěvek poslance za Zelené, Sigrida Maurera byl v roce 2017 příslušným ústavním výborem Národní rady odročen na neurčito. \n\nV souvislosti s Maurerovým návrhem se novinář Hans Rauscher ironicky vyjádřil o „srdnatém a statečném nasazení v boji s nejpalčivějšími problémy naší doby“ a iniciativu označil jako „oživování 100 let staré fobie z aristokracie“.\n\nPodle rozsudku Zemského správního soudu ve Vídni z roku 2019 měl Karel Habsbursko-Lotrinský uvedený zákon porušit, když své internetové stránky pojmenoval \"karlvonhabsburg.at\". Od trestu však muselo být upuštěno, neboť vyměřená pokuta 20 000 rakouských korun je irelevantní. Je tudíž z právního hlediska nejasné, zda má být použit přepočtový kurz rakouských korun, aby mohla být uložena pokuta.\n"}
{"id": "1482823", "url": "https://cs.wikipedia.org/wiki?curid=1482823", "title": "Failover", "text": "Failover\n\nVe výpočetní technice a souvisejících technologiích, jako je vytváření sítí, přechází funkce failover na nadbytečný (redundantní) nebo pohotovostní počítačový server, systém, hardwarovou součást nebo síť po selhání nebo abnormálním ukončení dříve aktivní aplikace, serveru, systému, hardwarové součásti nebo sítě. Výpadek a přepnutí jsou v podstatě stejné operace s tím rozdílem, že výpadek je automatický a obvykle funguje bez varování, zatímco přepnutí vyžaduje lidský zásah. \n\nNávrháři systémů obvykle poskytují schopnost převzetí služeb při selhání v serverech, systémech nebo sítích vyžadujících téměř nepřetržitou dostupnost a vysoký stupeň spolehlivosti . \n\nNa úrovni serveru používá automatizace failover obvykle systém \"heartbeat\", který spojuje dva servery, buď pomocí samostatného kabelu (například sériové porty RS-232/kabel), nebo síťového připojení. Dokud bude mezi hlavním serverem a druhým serverem pokračovat pravidelný \"puls\" nebo \"srdeční tep\", druhý server nebude své systémy uvádět do provozu. Může existovat i třetí server \"náhradních dílů\", na kterém jsou spuštěny náhradní komponenty pro \"horké\" přepínání, aby se zabránilo prostojům. Druhý server převezme práci prvního, jakmile zjistí změnu \"tepu srdce\" prvního stroje. Některé systémy mají možnost odeslat oznámení o výpadku. \n\nNěkteré systémy záměrně selhávají ne zcela automaticky, ale vyžadují lidský zásah. Tato konfigurace \"automatizovaná s manuálním schválením\" se spustí automaticky, jakmile člověk schválí funkci failover. \n\nFailback je proces obnovení systému, součásti nebo služby dříve ve stavu selhání zpět do původního, funkčního stavu a uvedení záložního systému zpět do pohotovostního stavu. \n\nPoužití virtualizačního softwaru umožnilo, aby se postupy převzetí služeb při selhání staly méně závislými na fyzickém hardwaru prostřednictvím procesu označovaného jako migrace, ve kterém je běžící virtuální počítač přesunut z jednoho fyzického hostitele na druhého, s malým nebo žádným narušením služeb. \n\nVýraz \"failover\", i když je pravděpodobně používán inženýry mnohem dříve, lze nalézt v odtajněné zprávě NASA z roku 1962. Termín \"switchover\" lze nalézt v 50. letech 20. století při popisu \"Hot\" a \"Cold\" Standby Systems\", přičemž současný význam znamená okamžitý přechod na běžící systém (hot) a opožděný přechod na systém, který potřebuje nastartovat (cold). Konferenční sborník z roku 1957 popisuje počítačové systémy jak s nouzovým přepnutím (tj. výpadek), tak s plánovaným výpadkem (pro údržbu).\n\n"}
{"id": "1482825", "url": "https://cs.wikipedia.org/wiki?curid=1482825", "title": "Krušedol", "text": "Krušedol\n\nKlášter Krušedol patří do sremské eparchie Srbské pravoslavné církve a představuje kulturní dědictví zvláštního významu. Nachází se na jižní straně Fruške gore v autonomní oblasti Vojvodina.\n\nSamotný klášter se nachází v oblasti vesnice Krušedol, na cestě mezi Irigem a Maradikem. Chrám byl založen rodinou posledních srbských despotů v Sremu, Brankovići. a postaven mezi lety 1509 a 1514. Rodina Đorđe Brankoviće, dva patriarchové Srbské pravoslavné církve a král Miloš Obrenović jsou pochováni v Krušedolu. Matice Srbská a Institut nukleárních věd Vinča, roku 2012 publikovaly konzervátorskou studii ikonostasu kostela v Krušedolu. Výzkum uměleckých děl v porovnání s historickými zápisy umožňuje rekonstruovat vývoj používání materiálů a technologií napříč staletími a charakterizovat významné autory a mistry.\n\nKlášterní kostel je zasvěcen svátku Zvěstování. Klášter založil Đorđe Branković se svou matkou Angelinou, s pomocí valašského vévody Jovana Njagoja, mezi lety 1509 a 1516. Někteří badatelé považují místo výstavby za bývalé rituální místo starých slovanských božstev. Nedaleko od kláštera dala matka Angelina vystavět kostel a ženský klášter, ve kterém sama žila. Kostel se později stal hlavním kostelem vesnice Krušedol, ale z bývalého kláštera zbyly v 19. století už jen pozůstatky, ve kterých žila krušedolská rodina Ćelijašević. \n\nV klášteře se konaly dva srbské církevně.národní sněmy, roku 1706 a 1708. S odchodem Turků ze Sremu roku 1716 byl klášter poškozen a kostel spálen. Obnovení začalo roku 1721 a dokončeno bylo v 60. letech 18. století. Metropolita Vićentije Popoviće nechal obnovit kuchyni, jídelnu a sklep. \n\nNejvětší zásluhy měl Nikanor Melentijević, episkop (biskup) Pécský. V Krušedolu byl přítomen od začátku svého mnišského života, prošel si zde všemi stupni školy, od diakona (jáhna) po kněze. Patriarcha Arsenije ho povýšil na archimandritu krušedolského a sofronijský metropolita na episkopa Pécského. Když ale zjistil, že klášter v Krušedolu shořel, opustil svou stolici v Pécsi a vrátil se na Frušku goru, aby započal rekonstrukci. Dal vystavět dlouhou východní část kláštera s kaplí, ze které udělal svůj pokoj, nazvaný \"Vladikina soba\". Dále nechal vybudovat hostinec a sklady na potraviny, které byly získávány z desátků. Nikanor zemřel v klášteře roku 1739, na náhrobku bylo napsáno: \"Bist velikij ktitor\" (Veliký zakladatel).\n\nNa západním křídle byla roku 1726 postavena vysoká barokní zvonice, měřila 16 hvatů (96 stop), kterou financovali novosadští Bogdanovići. Roku 1750 byl obnoven kostel. Výstavba zdí po všech čtyřech stranách kláštera byla dokončena roku 1753. Během let 1855 a 1856 proběhla rekonstrukce kláštera, zejména obnova střech. Michal Obrenović roku 1856 věnoval 2000 franků na opravu. \n\nGeorgij episkop Temešvárský dal roku 1751 vytvořit oltář. Jovan episkop Karansebešský roku 1756 dal vymalovat střední kostel a chór. V kostele jsou zastoupeny dva umělecké slohy. Starší sloh je zastoupen freskami, vytvořenými mezi lety 1543 a 1546, a mladší sloh reprezentují nástěnné malby z let 1750–1756. Na západní zdi kostela se nachází freska s výjevem Posledního soudu z konce 17. století. Ikonostas se skládá z ikon ze čtyř různých období. Nejstarší jsou ikony představující apoštola s Kristem, Bohorodičkou a sv. Janem Křtitelem z poloviny 16. století. \n\nRoku 1724 bylo v klášteře přítomno celkem 26 mnichů, mezi kterými byli i Nikanor Melentjević episkop Krušedolský, Atanasios archimandrita Krušedolský, proigumeni Avakum a Georgije, 9 jeromonachů, 6 diakonů a 4 prostí monachové. \n\nZa druhé světové války nebyl klášter sice zničen, ale byl vyrabován. Po válce bylo vše obnoveno.\n\nV kostele před ikonostasem se nachází kivoty, ve kterých jsou uchovávány ostatky svatých Brankovićů, tedy Đorđe Brankoviće (monach Maxim) a jeho rodičů Angeliny a slepého Stefana Brankoviće. Dále jsou v klášteře pochováni Arsenije III. Crnojević, Isaja Đaković a Milan a Ljubica Obrenović.\n\nZ hlediska kulturně-historického a z hlediska vzácných uchovávaných artefaktů je Krušedolský klášter jedním z nejvýznamnějších na Fruške gore. 13. srpna 2009 Srbská pravoslavná církev, klášter Krušedol a Eparchie sremská oslavily jubileum, 500 let existence této srbské svatyně.\n"}
{"id": "1482835", "url": "https://cs.wikipedia.org/wiki?curid=1482835", "title": "Oxnard", "text": "Oxnard\n\nOxnard je město v okrese Ventura County v americkém státě Kalifornie. Je součástí aglomerace Los Angeles a leží na pobřežní rovině Oxnard Plain, řeka Santa Clara River ho odděluje od sousedního města Ventura. Město má rozlohu 101,5 km² a žije v něm obyvatel. Zhruba tři čtvrtiny populace tvoří Hispánci.\n\nPůvodními obyvateli byli Čumašové, pro Evropany oblast objevil roku 1542 Juan Rodriguez Cabrillo. V roce 1897 zde byl založen cukrovar a osada pro jeho zaměstnance, pojmenovaná podle majitele firmy Henryho Thomase Oxnarda. V roce 1903 získal Oxnard status města. \n\nOxnard je centrem zemědělské oblasti a má přezdívku „světové hlavní město jahod“. Pěstuje se také cukrová řepa, obilniny, fazol měsíční a citrusy. V oblasti Oxnard Oil Field se těží ropa. Město má přístav a letiště a je branou k souostroví Channel Islands. Hlavní turistickou atrakcí jsou Carnegieho výtvarná galerie a muzeum automobilových veteránů.\n\nPochází odsud rapper Anderson Paak, který podle města pojmenoval své album \"Oxnard\".\n\n"}
{"id": "1482837", "url": "https://cs.wikipedia.org/wiki?curid=1482837", "title": "Naučná stezka Prachatické hradby", "text": "Naučná stezka Prachatické hradby\n\nNaučná stezka Prachatické hradby je zaměřena na historii a archeologii Prachatic, seznamuje s budováním městského opevnění a jeho významem. Stezku provozuje Město Prachatice.\n\nNaučná stezka Prachatické hradby je okruh okolo Městské památkové rezervace v blízkosti historického jádra Prachatic, který vede podél městských hradeb. Začíná a zároveň i končí u Dolní (Písecké) brány. Prochází ulicemi Zahradní, Jánskou, krátce Zlatou stezkou a ulicí Hradební. Stezka není náročná a je přístupná celoročně pěším návštěvníkům všech věkových kategorií i vozíčkářům s doprovodem. Stezka má pět stanovišť s informačními tabulemi. \n\nPrachatice byly opevněny od 14. století, měly dvě brány – Dolní (Píseckou) a Horní (Pasovskou). Informační tabule na stanovišti č. 1 podrobně informuje o Dolní bráně, která je dvojitá, vnější a vnitřní. Další informace jsou o archeologickém průzkumu, provedeném v prostoru kolem hradeb u Dolní brány v roce 2000.\n\nU hradeb je v tomto prostoru umístěn památník Obětem totalitních režimů. Je tvořený sochou \"„Ein Mensch – Člověk”\" od Otto Herberta Hajeka a bronzovou deskou, umístěnou v chodníku s nápisem: \"\"Raději chci trpět pro to, že říkám pravdu, než aby měla pravda trpět pro mé mlčení. R.W. Emerson. Obětem totalitních režimů\".\"\n\nV Prachatických hradbách se zachovalo sedm bašt – oblých dělostřeleckých věží. Nejzachovalejší je bašta Helvít, o které informuje panel na stanovišti č. 2. Bašty se stavěly v místech lomení hradeb. Měly několik pater a umožňovaly jak přímou palbu do prostoru před hradbami, tak i boční ostřelování podél hradeb.\n\nPo hradbách se vedle bašty Helvít pne Prachatický břečťan, památný strom číslo 102703 podle AOPK. Další zajímavostí je naproti přes ulici, rodný dům Hildy Bergmannové. V současnosti slouží jako Domov mládeže pro Vyšší odbornou školu sociální a Střední pedagogickou školu Prachatice, která stojí nedaleko v Zahradní ulici. Trasa dále pokračuje Jánskou ulicí směrem ke Zlaté stezce a Horní bráně.\n\nNa panelu č. 3 je vyobrazena trasa hradeb, popsána historie bývalé Horní (Pasovské) brány, kterou přicházeli soumaři s nákladem soli po Zlaté stezce z Pasova. U Horní brány stojí dvě kaple, a to kaple sv. Antonína Paduánského a kaple sv. Jana Nepomuckého. Naproti Horní bráně ležel pevnostní rybník, který v dobách ohrožení napájel vodou hradební příkop. V tomto místě se nachází Štěpánčin park, který byl otevřen v roce 1881 na počest princezny Stefanie. Zajímavostí jsou i koše Big Belly na uliční odpad, jsou solárně napájené, mají lis a spojení (GSM), kterým informují o své naplněnosti. Stejné koše jsou umístěné i na stanovišti č. 1 u Dolní brány. Trasa pokračuje Hradební ulicí nahoru.\n\nPanel č. 4 podrobně seznamuje s výstavbou dvou pásů hradeb. K tomuto poznání výrazně přispěl archeologický průzkum provedený v roce 1993. První pás opevnění, nasypané valy s dřevěnými sruby a palisádou, vznikl ve třetí čtvrtině 14. století. Po velkém požáru města v roce 1507 se začal budovat druhý pás hradeb. Hradby byly vybudovány podle tehdejších nejmodernějších postupů včetně barbakánu u Dolní brány. Prachatice se staly významnou městskou pevností.\n\nZe stanoviště č. 4 lze vidět Hospic svatého Jana N. Neumanna s přilehlým parkem a jeho sochou. Trasa pokračuje dolů ulicí Hradební.\n\nNa panelu č. 5 jsou popsána dramatická období, kterými si Prachatice a jejich hradby v minulosti prošly až nakonec se staly malebnou kulisou středověké historie města. V parkově upraveném prostoru před hradbami zaujme plastika z roku 1972, jejímž autorem je sochař Herbert Otto Hajek. Trasa končí u Dolní brány.\n\n"}
{"id": "1482838", "url": "https://cs.wikipedia.org/wiki?curid=1482838", "title": "Dům čp. 302 (Štramberk)", "text": "Dům čp. 302 (Štramberk)\n\nDům čp. 302 stojí na ulici Horní Bašta ve Štramberku v okrese Nový Jičín. Roubený dům byl postaven v 18. století, v první polovině 20. století přestavěn na zděný dům. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 302 byl postaven v 18. století a na začátku dvacátých let 20. století byl přestavěn na zděný. Dům je vsazen do svahu. Objekt je příkladem původní předměstské zděné zástavby ve Štramberku.\n\nDům je přízemní zděná stavba na obdélném půdorysu, je orientovaná štítovou stranou do ulice. Je postavena na vysoké omítnuté kamenné podezdívce, která vyrovnává svahovou nerovnost. Dům je podsklepen se vstupem z ulice. Štítové průčelí je tříosé s kaslíkovými okny s profilovanými parapety a štukovými nadokenními oblouky. Štítové a boční průčelí se vstupem zdobí nárožní lizény. Štíty jsou trojúhelníkové svisle bedněné se dvěma okny, polovalbou ve vrcholu a s podlomenicí v patě štítu. Vchod je v jednoosém bočním průčelí veden přes zděnou verandu. Sedlová střecha je krytá plechovými šablonami.\n\n\n"}
{"id": "1482840", "url": "https://cs.wikipedia.org/wiki?curid=1482840", "title": "Anna Bochová", "text": "Anna Bochová\n\nAnna Rosalie Bochová (10. února 1848, Saint-Vaast – 25. února 1936, Brusel) byla belgická malířka, představitelka neoimpresionismu a v počátcích své tvorby pointilismu. Byla členkou Groupe des XX. Narodila se v rodině majitele keramické firmy (Boch-Keramis). Její bratr Eugène Boch byl rovněž malířem. Byla i významnou sběratelkou impresionistických obrazů, jeden koupila i od Vincenta van Gogha (\"La Vigne rouge\", Červená vinice), který jinak obrazy takřka neprodával.\n"}
{"id": "1482841", "url": "https://cs.wikipedia.org/wiki?curid=1482841", "title": "Luc Tuymans", "text": "Luc Tuymans\n\nLuc Tuymans (* 1958 Mortsel) je belgický malíř. Jeho oblíbenou metodou je, že využívá fotografie, zvláště známých míst a osob (Patrice Lumumba, útok na Dvojčata 11. září 2001 atp.), které následně reprodukuje do malované podoby.\n\nVystudoval výtvarné umění na \"Sint-Lukasinstituut\" v Bruselu (1976-1979), na \"Ecole Nationale Supérieure des Arts Visuels de la Cambre\" v Bruselu (1979-1980) a na \"Koninklijke Academie voor Schone Kunsten\" v Antverpách (1980-1982). První výstavu měl roku 1985 v Ostende.\n\nSbírky jeho obrazů jsou v \"Tate Gallery\" v Londýně, v Muzeu moderního umění v New Yorku, nebo v Institutu umění v Chicagu. Žije v Antverpách.\n\n \n"}
{"id": "1482843", "url": "https://cs.wikipedia.org/wiki?curid=1482843", "title": "Mlýnský pramen", "text": "Mlýnský pramen\n\nMlýnský pramen je šestý karlovarský minerální pramen. Nachází se na levém břehu řeky Teplé uprostřed lázeňské části Karlových Varů. Umístěn je na jihovýchodním konci Mlýnské kolonády, jeho teplota je 56,6 °C a vydatnost 4,5 litrů/min. Je volně přístupný.\n\nPramen patří k nejstarším karlovarským termálním pramenům, znám je již od 16. století. Jméno dostal podle mlýna na řece Teplé, který až do konce 18. století stával nedaleko. Původně byl využíván jen ke koupelím a teprve v roce 1705, na doporučení profesora Friedricha Hoffmanna z Halle, se uvažovalo o jeho užívání k pitné kúře. V roce 1711 zde byly zřízeny lázně o pěti kabinách (dnes považováno za počátek balneoprovozu v Karlových Varech), pramen tu byl poprvé zachycen dřevěnou jímkou a v objektu jímán.\n\nV roce 1759 poničil město velký požár. Poté nechala Marie Terezie, na místě původních malých dřevěných lázní v tehdy již věhlasném lázeňském městě, postavit novou barokní budovu \"Mlýnské lázně\" (první veřejný lázeňský dům ve městě). V té době byl pramen nově jímán a po určitou dobu byly problémy s jeho vydatností.\n\nRoku 1827 na žádost města došlo k radikální úpravě \"Mlýnského nábřeží.\" Kvůli prodloužení \"kolonády Nového pramene\" byla budova \"Mlýnských lázní\" stržena, a na jejím místě byl podle návrhu inženýra Josefa Esche postaven nový \"pavilon Mlýnského pramene\". Roku 1870 byla tehdy již nevyhovující dřevěná \"kolonáda Nového pramene\" zbořena a v letech 1871–1881 nahrazena kamennou \"Mlýnskou kolonádou\" architekta Josefa Zítka. Výstavba však zasáhla do hydrogeologických poměrů a pramen byl výrazně oslaben.\n\nNěkteré karlovarské prameny často zanikaly a zase se objevovaly. Mlýnský pramen byl v posledních sto letech jímán nejméně šestkrát, a to vždy na jiném místě. Např. až do začátku 20. století se k jeho pramenní váze sestupovalo po několika schodech – výše jeho voda tehdy nevystoupala.\nMlýnský pramen je vnímán jako druhý nejznámější (po Vřídle), a také je v Karlových Varech druhý nejstarší. Jde o silnou mineralizovanou vodu hydrogenuhličitano–sírano–chlorido–sodného typu, se zvýšeným obsahem fluoridů a kyseliny křemičité. Dnešní pramenní vázu zásobuje 12,5 metrů hluboký vrt. Pramen dosahuje teploty 56,6 °C, jeho vydatnost je 4,5 litrů/min., obsah CO je 600 mg/litr a mineralizace 6 399 mg/litr.\n\nPramenní váza (z červenohnědého granitu) je umístěná v polokruhové apsidě, která je součástí \"Mlýnské kolonády\". Nad pramenem visí mramorová deska Bohuslava Hasištejnského z Lobkovic z roku 1500, na které je latinský originál jeho básně Óda na Vřídlo. Na druhé desce je pak její překlad od Jaroslava Vrchlického.\n\n"}
{"id": "1482847", "url": "https://cs.wikipedia.org/wiki?curid=1482847", "title": "Benediktinské opatství v Týnci u Krakova", "text": "Benediktinské opatství v Týnci u Krakova\n\nBenediktinské opatství v Týnci u Krakova spolu s kostelem sv. Petra a sv. Pavla se nachází jihozápadně od města Krakov. Patří mezi nejstarší kláštery v Polsku. \n\nOpatství a klášter je umístěn na vápencovém skalním ostrohu, který je nazýván jako \"Klášterní vrch\" (polsky \"Wzgórze Klasztorne\") nad řekou Vislou (polsky \"Wisła\"). \n\nOpatství bylo založeno (\"fundace\") Kazimírem I. Obnovitelem okolo roku 1044, podle \"Třetí hypotézy vzniku\". Stalo se tak pravděpodobně po úpadku knížectví, které bylo způsobeno vzpourou pohanů a nájezdem českých vojsk Břetislav I. do Polska v roce 1039. Benediktini měli podpořit obnovu knížectví a také církve. První týnecký opat byl vysvěcen na krakovského biskupa roku 1046 a poté se stal i arcibiskupem, šlo o Aarona z Cluny (†1059). Část historiků se domnívá, že opatství bylo založeno již dříve v Krakově, a Týnské opatství založil teprve syn Kazimíra I. Boleslav II. Smělý. \n\nDle díla \"Historia narodu polskiego\" Adama Naruszewicze z roku 1780, který interpretoval zápis dokumentu papežského legáta kardinála Egydia z Tuskula, který v Polsku pobýval v letech 1124–1125 a potvrdil svou listinu z roku 1105. Kdy na základě této listiny označil za fundátory kláštera krále Boleslava a královnu Juditu. Z toho odvodil, že by mohlo jít o prvního polského krále Boleslava I. Chrabrého (967–1025) a jeho dodnes neznámou manželku. Latinský text poukazuje na královský původ obou manželů. Tato hypotéza byla platná do konce 19. století. \n\nDnešní badatelé ztotožňují Juditu, ze zmiňované listiny, s třetí manželkou knížete Vladislava I. Hermana (1042–1102), Juditou Marii Švábskou (1054–1105). Juditě Marii Švábské náležel královský titul po jejím prvním manželovi, uherském králi Šalamounovi I. (1052/1053–1087). Titíž badatelé označují krále Boleslava, dle listiny legáta Egydia, za Boleslava II. Smělého, který byl korunován roku 1076. \n\nDle Tadeusze Wojciechowského, který na základě listiny z roku 1105, vyslovil v roce 1904 vlastní interpretaci. Krále Boleslava považoval za Boleslava II. Smělého (1076–1079) a Juditu za jeho manželku. Fundaci datoval do 70. let 11. století a tím i založení kláštera a pokusil se tak upřesnit dobu založení kláštera. Dle předchozích bádání je zřejmé, že Judita (fundátorka) nebyla manželkou Boleslava II. Smělého. K tomuto omylu přivedla T. Wojciechowského listina z 26. května 1229, kde je zmínka označující královnu Juditu přímo za manželku Boleslava.\n\nNejmladší a nejuznávanější hypotézou o založení kláštera je výklad, který čerpá informace z letopisů a polských kronik. Podle těchto zdrojů byl fundátorem kláštera Kazimír I. Obnovitel (1016–1058) a to v roce 1044. Gerard Labuda předložil důkaz, že první týnecký opat byl vysvěcen na krakovského biskupa roku 1046 a poté se stal i arcibiskupem. Týnecký klášter tedy musel existovat již před rokem 1046.\n\nV druhé polovině 11. století bylo postaveno několik románských staveb: trojlodní chrám a několik klášterních budov. Ve středověku se Týnec nacházel v pohraničním území. Blízkost sídelního města Krakova činila z opatství předmět sporu, jako místo obrany. Přechod Visly, tedy brod na úpatí kopce měl velký význam z hlediska dopravy, ale také ekonomicko-fiskální. \n\nV první polovině 13. století byl klášter obehnán obrannou hradební zdí. Tento obranný systém se však ukázal jako nedostatečný, protože v roce 1259 byl klášter poničen během tatarské invaze. V druhé polovině 13. století byl v opatství postaven knížecí hrad na půdorysu trojúhelníku s věží ze strany ke srázu k Visle. \n\nV roce 1306 Gerlach de Culpen, švagr biskupa Jana Muskaty, oblehl, dobyl a vypálil panství spřízněné s Vladislavem I. Lokýtkem. Na počátku 14. století byl ve východním křídle kláštera postaven klenutý kapitulní dům. \n\nV 15. století byly postaveny gotické terasy, které obklopovaly klášter. Nový gotický kostel, který byl vysvěcen v roce 1463 za opata Matěje Skawiny (polsky \"Maciej ze Skawiny\"). V 15. století patřili týnštští benediktinově k nejbohatším klášterům v Polském království, jak napsal Jan Długosz: \"\"Benediktini z Týnce měli zboží, skládající se ze „sto vesnic a pěti měst.\"“ Když v roce 1457 král Kazimír IV. Jagellonský (polsky \"Kazimierz IV Jagiellończyk\") koupil knížectví Osvětimské a Zatorské, Tyniec ztratil svůj význam jako hraniční strážní místo. Z tohoto důvodu se v 16. století stala budova knížecího hradu majetkem kláštera a byla přeměněna na sídlo opata. \n\nV letech 1618–1622 přestavěli benediktini gotický kostel do barokním slohu a v této podobě zůstal v podstatě nezměněn až do dnešní doby. Nový kostel byl vysvěcen 8. května 1622. Součástí barokní přestavby byl i klášter. Klášter byl zničen válkami v polovině 17. století, ale brzy byl opět barokně přestavěn a rozšířen, vč. knihovny. \n\nV 18. století byly na úpatí kláštera postaveny obranné zdi s věžemi, později modernizované baštami. Další událost ovlivnila zkázu klášterních budov, a to v letech 1771–1772, kdy byly přeměny k obraně barské konfederace, viz heslo Bar (Ukrajina), která byla obklíčena ruskými vojsky, které ostřelovaly klášter.\n\nV souladu s dohodou s Apoštolským stolcem wschowskiého konkordátu z roku 1737, měli polští králové pravomoc jmenovat a odvolávat opaty. \n\nDalší rekonstrukci provedl opat Florian Amand Janowski (1725–1801). V roce 1816 bylo opatství zlikvidováno rakouskými vojsky. V roce 1821 se kostel stal sídlem týnského biskupa Jiřího Tomáše Zieglera (1770–1852) (polsky \"Grzegorz Tomasz Ziegler\"). Tato diecéze byla v roce 1826 přesunuta do Tarnówa. Další ránu klášteru způsobil požár, který vznikl úderem blesku v roce 1831, a po kterém byl rekonstruován pouze kostel. Po celé 19. století bylo opatství dosti zanedbané, kostel byl obnoven pouze pro diecézi a to za přičinění kardinála Jana Puzyny de Kosielsko (1842–1911).\n\nMniši se díky iniciativě belgického benedikta, Karola van Oosta, vrátili do Týnce po 123 letech a to dne 30. července 1939 a do roku 1947 přestavěli zchátralý komplex. Opatství bylo zcela obnoveno v roce 1968.\n\nDne 8. května 1991 založil otec Vladimír Zatorský (polsky \"Włodzimierz Zatorski\") Benediktinské nakladatelství Tyniec. Dne 14. ledna 2006, dekretem opata Bernarda Sawického (polsky \"Bernarda Sawického\") vytvořili Benedicite, tedy samostatný ekonomický subjekt Tynského opatství. Následně začala poslední fáze rekonstrukce. Podnik \"Benedicite\" se zabývá mimo jiné prodejem výrobků pod značkou Benedictine Products. V červenci 2008 byla obnovena tzv. \"Velká ruina\" (polsky \"Wielka Ruina\") a byl založen Benediktýnský institut kultury pod názvem \"Aby se chránilo dobro\" (polsky \"Benedyktyński Instytut Kultury\" pod nazwą \"Aby chronić Dobro\").\n\n19. srpna 2002 opatství navštívil papež Jan Pavel II. \n\nV areálu kláštera je: muzeum o historii opatství, penzion, restaurace, kavárna a obchod s klášterními výrobky. Opatství patří k benediktinskému \"Sboru zvěstování\".\n\n\n\n\n\n\nHistorická studna z roku 1620 uprostřed nádvoří. \n\nDvě klášterní brány. \n\nRenesanční zahrada\n\nObranná zeď s baštami. Exteriéry opatství byly použity ve filmu Ohněm a mečem (polsky \"Ogniem i mieczem\"), režiséra Jiřího Hoffmana (polsky \"Jerzy Hoffman\"), jako pohled na dobyté ukrajinské město Bar.\n\nPoblíž kláštera, na břehu Visly, je zastávka lodní dopravy (linka č.2, GPS 50.020124, 19.80154), která zajišťuje dopravu do centra města Krakov. \n\n\"(základní)\"\n\n\n\"(doplňková)\"\n\n\n\n"}
{"id": "1482848", "url": "https://cs.wikipedia.org/wiki?curid=1482848", "title": "Dům čp. 303 (Štramberk)", "text": "Dům čp. 303 (Štramberk)\n\nDům čp. 303 stojí na ulici Horní Bašta ve Štramberku v okrese Nový Jičín. Roubený dům byl postaven v 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 303 byl postaven v první polovině 18. století. Z tohoto období je znám majitel Josef Štěpán. V průběhu 20. století byl dům přestavěn a je částečně zděný. Nejvýraznější změny byly provedeny v osmdesátých letech 20. století. Dům je vsazen do svahu. Objekt je součástí předměstské zástavby ve Štramberku.\n\nDům je přízemní částečně zděná roubená stavba, je orientovaná okapovou stranou do ulice. Je postavena na omítnuté kamenné podezdívce, která vyrovnává svahovou nerovnost. Dům má klenuté sklepy. Původní stavba se skládala ze dvou samostatných roubených domů, které se stýkaly v nároží. Obě stavby byly roubené z kuláčů a byly zastřešené sedlovou střechou krytou šindelem. Přestavbami menší z domů je krytý pultovou střechou a přisazen ke štítové straně většího domu. Větší dům má sedlovou střechu.\n\n\n"}
{"id": "1482849", "url": "https://cs.wikipedia.org/wiki?curid=1482849", "title": "Mount Cook (pohoří svatého Eliáše)", "text": "Mount Cook (pohoří svatého Eliáše)\n\nMount Cook je hora v pohoří svatého Eliáše na hranicích Aljašky a teritoria Yukon, ve Spojených státech amerických a Kanadě. Leží na jihovýchodě Aljašky, respektive na jihozápadě Yukonu. Mount Cook s nadmořskou výškou (4 194 m) tvoří jednu z dominant pohoří svatého Eliáše. Leží v linii nejvyšších hor pohoří, okolo 45 kilometrů jihovýchodně od hory Mount Logan (5 959 m) a přibližně ve stejné vzdálenosti východně od hory svatého Eliáše (5 489 m). \n"}
{"id": "1482850", "url": "https://cs.wikipedia.org/wiki?curid=1482850", "title": "Kaple Neposkvrněného početí Panny Marie (Hradec Králové)", "text": "Kaple Neposkvrněného početí Panny Marie (Hradec Králové)\n\nKaple Neposkvrněného početí Panny Marie „na Rožberku“ je větší kaple, respektive římskokatolický filiální kostelík, postavený v roce 1910 v novorománském slohu. Nachází se ve Slavíčkově ulici na Slezském Předměstí Hradce Králové a je ve správě pouchovské farnosti.\n\nKaple byla vybudována na místě někdejšího vršku Rožberk. Ten však dnes již není patrný, neboť zanikl v důsledku těžby kamene na výstavbu královéhradecké pevnosti, která začala v roce 1766.\n\nZákladní kámen kapličky Panny Marie byl položen roku 1908 z iniciativy paní a dívek Mariánské družiny. Autorem návrhu byl architekt Rudolf Němec, ředitel umělecké školy v Hradci Králové a samotnou výstavbu realizoval hradecký stavitel František Plesnivý. Výstavba kaple byla dokončena v roce 1910.\n\nAutorem oltáře s malbou Františka Urbana byl řezbář Václav Hofman. Kostelík byl zrekonstruován z prostředků farníků roce 2000.\n\nV těsném sousedství se nachází také kaplička Panny Marie Pomocné.\n\n"}
{"id": "1482854", "url": "https://cs.wikipedia.org/wiki?curid=1482854", "title": "Michael Borremans", "text": "Michael Borremans\n\nMichaël Borremans (* 1963 Geraardsbergen) je belgický malíř. Jeho obrazy jsou obvykle realistické. Na první pohled působí neakčně a melancholicky (např. spící dívky v tlumeném světle), jsou také kvůli drobným detailům či podtextům označovány za znepokojující. \n\nVystudoval malířství na \"Hogeschool voor Wetenschap en Kunst\" v Gentu. Sbírky jeho obrazů jsou v Institutu umění v Chicagu či v Muzeu moderního umění v New Yorku. Žije v Gentu. \n"}
{"id": "1482855", "url": "https://cs.wikipedia.org/wiki?curid=1482855", "title": "Waldir Peres", "text": "Waldir Peres\n\nWaldir Peres, celým jménem Waldir Peres de Arruda (2. ledna 1951 Garça – 23. července 2017 Mogi das Cruzes), byl brazilský fotbalový brankář. Po skončení aktivní kariéry působil jako trenér.\n\nProfesionálně hrál v brazilských klubech Associação Atlética Ponte Preta, São Paulo FC, America Football Club (Rio de Janeiro), Guarani FC, SC Corinthians Paulista, Associação Portuguesa de Desportos a Santa Cruz FC. V roce 1975 byl vyhlášen nejlepším fotbalistou brazilské ligy.\n\nZa Brazilskou fotbalovou reprezentaci nastoupil v letech 1975–1982 ve 39 reprezentačních utkáních. Byl členem brazilské reprezentace na Mistrovství světa ve fotbale 1974 v Německu, Mistrovství světa ve fotbale 1978 v Argentině a Mistrovství světa ve fotbale 1982 ve Španělsku. Na mistrovství světa 1982 nastoupil v 5 utkáních.\n\n"}
{"id": "1482865", "url": "https://cs.wikipedia.org/wiki?curid=1482865", "title": "Miami Open 2019 – mužská dvouhra", "text": "Miami Open 2019 – mužská dvouhra\n\nMužská dvouhra Miami Open 2019 probíhala ve druhé polovině března 2019. Do singlové soutěže miamského tenisového turnaje, poprvé hraného v Miami Gardens, nastoupilo devadesát šest hráčů, z nichž se patnáct probojovalo z kvalifikace. Obhájcem titulu byl John Isner.\n\nOsmnáctiletý Kanaďan Félix Auger-Aliassime se stal nejmladším semifinalistou v dosavadní historii turnaje, prvním teenagerem v této fázi od Andyho Murrayho a Novaka Djokoviće v roce 2007, a prvním tenistou narozeným v roce 2000 a později, který dosáhl této fáze v sérii Masters. \n\nVítězem se stal čtvrtý nasazený Švýcar Roger Federer, jenž ve finále zdolal americkou turnajovou sedmičku Johna Isnera po dvousetovém průběhu 6–1 a 6–4. V probíhající sezóně si tak jako první hráč připsal druhé turnajové vítězství, které představovalo stý první singlový titul na okruhu ATP Tour a dvacátou osmou trofej na Masters, v rekordním padesátém kariérním finále této série. V 37 letech Švýcar na Miami Masters triumfoval počtvrté, po letech 2005, 2006 a 2017. Poprvé do turnaje zasáhl již v roce 1999. Bodový zisk jej na žebříčku posunul na 4. příčku. Isner odehrál finále, podle vlastních slov, s bolestivým nártem.\nVšichni nasazení hráči obdrželi volný los do druhého kola.\n\n"}
{"id": "1482867", "url": "https://cs.wikipedia.org/wiki?curid=1482867", "title": "Roubený dům čp. 304 (Štramberk)", "text": "Roubený dům čp. 304 (Štramberk)\n\nDům čp. 304 stojí na ulici Horní Bašta ve Štramberku v okrese Nový Jičín. Roubený dům byl postaven na počátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 304 byl postaven na počátku 19. století, je přisazen k městské hradební zdi a je spojen s domem čp. 420. Původní roubená stavba byla v roce 1973 nahrazena její věrnou kopií. Vzhledem ke své poloze byl lidově nazýván \"Orlí hnízdo\". Kopie objektu je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná okapovou stranou souběžně s ulicí. Je přisazena k městské hradbní zdi a štítovou stranou se napojuje na sousední dům čp. 420. Dispozice je trojdílná, kterou tvoří jizba, komora a síň. Stavba je roubená z kuláčů. Je postavena na vysoké omítané kamenné podezdívce, která vyrovnává svahovou nerovnost. Dům má klenuté sklepy se vstupem ze štítové strany. Uliční průčelí je tříosé. Štítové průčelí je jednoosé. Štít je pravoúhlý trojúhelníkový svisle bedněný s laťováním, s kosočtverečným výzorníkem a s podlomenicí v patě štítu. Vchod je ve štítovém průčelí. Střecha je pultová krytá šindelem. Ke vchodu s otevřenou pavlačí nesenou dvěma kamennými pilíři vede od sklepního vchodu kamenné schodiště.\n\n\n"}
{"id": "1482871", "url": "https://cs.wikipedia.org/wiki?curid=1482871", "title": "Lingyuanosaurus", "text": "Lingyuanosaurus\n\nLingyuanosaurus („ještěr od města Ling-jüan“) byl rod terizinosauroidního teropodního dinosaura, žijícího v období spodní křídy (asi před 125 miliony let) na území dnešní čínské provincie Liao-ning na severovýchodě země. Formálně byl druh \"L. sihedangensis\" popsán týmem čínských paleontologů v březnu roku 2019.\n\nFylogenetická analýza odhalila, že se jednalo o jakousi přechodnou vývojovou formu v rámci skupiny Therizinosauria, a to přibližně mezi archaickými rody \"Falcarius\", \"Jianchangosaurus\", \"Beipiaosaurus\" a vývojově vyspělými rody, jako byl \"Alxasaurus\" nebo \"Therizinosaurus\".\n\n\n"}
{"id": "1482886", "url": "https://cs.wikipedia.org/wiki?curid=1482886", "title": "X̌", "text": "X̌\n\nX̌ (minuskule x̌) je speciální znak latinky. Nazývá se X s háčkem. Používá se v domorodých jazycích ve Spojených státech amerických , a to v okanaganštině, makahštině a lushootseedštině. Používá se též při přepisu paštštiny a wakhštiny do latinky, kde jej v obou jazycích značí písmeno ښ. Čte se přibližně jako české ch.\n\nV Unicode má X̌ a x̌ tyto kódy:\n\nX̌ U+0058 U+030C\n\nx̌ U+0078 U+030C\n"}
{"id": "1482889", "url": "https://cs.wikipedia.org/wiki?curid=1482889", "title": "Ꝫ", "text": "Ꝫ\n\nꝪ (minuskule ꝫ) je speciální znak latinky. Nazývá se et. V současnosti již není používáno, ale ve středověku se používalo jako abreviatura v textech psaných starou severštinou.\n\nV Unicode má Ꝫ a ꝫ tyto kódy:\n\nꝪ U+A76A\n\nꝫ U+A76B\n"}
{"id": "1482891", "url": "https://cs.wikipedia.org/wiki?curid=1482891", "title": "Vodárenská věž pivovaru Plzeňský Prazdroj", "text": "Vodárenská věž pivovaru Plzeňský Prazdroj\n\nVodárenská věž je známým architektonickým prvkem a jednou z dominant někdejšího Měšťanského pivovaru v Plzni (dnešní Plzeňský Prazdroj).\n\nNa počátku 20. století vznikla společně se zvýšenou poptávkou po plzeňském pivu potřeba zvýšit výrobní kapacity pivovaru, a tedy také zásobovat pivovarské provozy větším množstvím vody. Řešením byl pověřen tehdejší šéfinženýr pivovaru František Spalek. Ten na základě studijní cesty po několika velkých evropských pivovarech navrhl v roce 1901 nejdříve zřízení provizoria, a poté začal navrhovat komplexní řešení, které mělo vést k úplné nezávislosti pivovaru na vodních zdrojích.\n\nVěž byla vystavěna na nejvyšším místě pivovarského areálu, aby bylo možné zásobovat provozy vodou samospádem. Tato lokalita byla shodou okolností územím bývalé městské šibenice (byl zde popraven i Jan Sladký Kozina) a kosterní pozůstatky nalezené během budování základů stavby byly uloženy v památníku vedle paty věže. \n\nProjekt byl zpracován roku 1905 a ve stejném roce také plzeňský stavitel Eduard Kroh zahájil stavbu. Ta byla realizována v letech 1905-07. Ke kolaudaci a definitivnímu uvedení do provozu došlo 20. prosince 1907.\n\nV letech 1960–1963 a 1987–1991 proběhly dvě drobnější opravy věže. Věž byla plně funkční a využívaná až do roku 2005. \n\nV roce 2008 byla vodárenská věž spolu s jubilejní branou plzeňského pivovaru zapsána do seznamu nemovitých kulturních památek. Při této příležitosti byla Českou národní bankou v edici \"Kulturní památky technického dědictví\" vydána pamětní zlatá mince Kulturní památka pivovar v Plzni, na které je jubilejní brána zobrazena, vodárenská věž však nikoliv. V rámci edice Technické památky byla také při této příležitosti vytištěna poštovní známka s rytinou věže.\n\nVěž má u paty průměr 13,34 metru a její celková výška je 25,5 m. V rozšířené části věže jsou umístěny dvě nádrže: větší na říční a menší na varní vodu. Přístup k nádržím je zajištěn pomocí tvz. komunikačního tobogánu – rampy ve tvaru šroubovice, upevněné na konzolách ve vnitřním prostoru věže. Spodní část věže je zděná a horní ocelová, s tenkým betonovým pláštěm. 7,8 m vysoká železná kupole je krytá měděným plechem a zakončená vyhlídkovou lucernou s hromosvodem a sochou krále Gambrina jako větrnou korouhví. Podle dostupných historických pramenů byla v prvních letech po dokončení lucerna na střeše dokonce vybavena světlometem. \n\nPivovarská vodárenská věž prý byla postavena jako kopie jednoho z holandských majáků. Nepodařilo se ale najít žádný holandský maják, který by se věži podobal.\n\nTraduje se, že v 60. a 70. letech 20. století se pivovarští učedníci bavili vyjížděním komunikačního tobogánu na motorce. \n"}
{"id": "1482898", "url": "https://cs.wikipedia.org/wiki?curid=1482898", "title": "Alsószentiván", "text": "Alsószentiván\n\nAlsószentiván (vyslovováno [alšósentiván]) je vesnice v Maďarsku v župě Fejér, spadající pod okres Sárbogárd. Nachází se asi 10 km jihovýchodně od Sárbogárdu. V roce 2015 zde žilo 645 obyvatel, z nichž jsou 78 % Maďaři a 0,9 % Romové.\n\nSousedními vesnicemi jsou Alap, Cece a Előszállás.\n"}
{"id": "1482907", "url": "https://cs.wikipedia.org/wiki?curid=1482907", "title": "Y (seriál)", "text": "Y (seriál)\n\nY je připravovaný americký dramatický televizní seriál, natáčený na náměty komiksu \"\" vydavatelství Vertigo, součásti DC Comics. Jeho autory jsou Michael Green a Aïda Mashaka Croal. Vysílán má být v roce 2020 na stanici FX.\n\nZemi zasáhla celoplanetární kataklyzmatická událost, která zahubila veškeré samce všech savců, kromě jediného muže. Nastal tak nový světový řád ovládaný ženami.\n\n"}
{"id": "1482908", "url": "https://cs.wikipedia.org/wiki?curid=1482908", "title": "Dub na hrázi Libockého rybníka", "text": "Dub na hrázi Libockého rybníka\n\nDub na hrázi Libockého rybníka je mohutný dub letní (\"Quercus robur\") rostoucí asi v polovině severozápadní hráze Libockého rybníka, mezi břehem a cestou vedoucí po hrázi. Podle odhadu byl vysazen někdy kolem roku 1850, je tedy o něco mladší než samotný rybník, jehož založení se klade na konec 18. století.\n\n\nZdravotní stav je hodnocen jako velmi dobrý, proveden byl pouze zdravotní řez.\n\nLibocký rybník byl na konci 18. století založen na Litovickém potoce jako průtočný rybník určený jako zdroj pro vodovod Pražského hradu, kde je voda i v současné době využívána k zavlažování zahrad.\n\nNejbližšími zastávkami pražské MHD jsou stanice autobusů \"Libocká\" nebo \"Litovický potok\".\n\nAsi 100 m od dubu, na jižním konci hráze, je hezky vzrostlá „smuteční“ vrba (\"Salix alba\"). O dalších asi 150 m dál je kostel svatého Fabiána a Šebestiána a nad ním leží Obora Hvězda, kde je několik památných buků, u Libocké brány další památný dub a také památná skupina jírovců.\n\n"}
{"id": "1482910", "url": "https://cs.wikipedia.org/wiki?curid=1482910", "title": "Y (rozcestník)", "text": "Y (rozcestník)\n\nY může být:\n"}
{"id": "1482911", "url": "https://cs.wikipedia.org/wiki?curid=1482911", "title": "Július Varga", "text": "Július Varga\n\nJúlius Varga (* 7. července 1931 Nesvady) je bývalý československý politik slovenské národnosti.\n\nZačal pracovat jako zemědělský dělník a letech 1949–1952 pracoval na ONV v Nových Zámcích.\n\nV roce 1957 absolvoval roční politickou školu ÚV KSS a začal pracovat v různých stranických funkcích. Později studoval na VŠP ÚV KSČ a studia ukončil vědeckou aspiranturou na Akademii společenských věd ÚV KSSS v Moskvě. Od roku 1981 byl členem ÚV KSČ.\n\nVe vládě Petera Colotky, Ivana Knotka a Pavola Hrivnáka (1986–1989) zastával na Slovensku post ministra zemědělství a výživy.\n"}
{"id": "1482925", "url": "https://cs.wikipedia.org/wiki?curid=1482925", "title": "Ą̈̀", "text": "Ą̈̀\n\nĄ̈̀ (minuskule: ą̈̀) je speciální znak latinky. Nazývá se A s obrácenou čárkou, přehláskou a ocáskem. Používá se v indiánském jazyce hän, který má pouze asi 20 rodilých mluvčích a používá se především ve dvou vesnicích na Aljašce (USA) a v Yukonu (Kanada). Patří mezi na-dené athabaské jazyky.\n\nV Unicode má Ą̈̀ a ą̈̀ tyto kódy:\n\nĄ̈̀ U+0104, U+0308 a U+0300 nebo U+0041, U+0328, U+0308 a U+0300\n\ną̈̀ U+0105, U+0308 a U+0300 nebo +0061, U+0328, U+0308 a U+0300\n"}
{"id": "1482927", "url": "https://cs.wikipedia.org/wiki?curid=1482927", "title": "Cotheniova medaile", "text": "Cotheniova medaile\n\nCotheniova medaile () je vědecké ocenění udělované od roku 1792 Německou akademií věd Leopoldina za celoživotní vědeckou práci. Je pojmenována po německém lékaři Christianu Andreasi Cotheniovi, z jehož z dědictví (1000 tolarů ve zlatě) byla financována. Od roku 1806 byla cena udělována za úspěchy v oblasti medicíny, od roku 1861 za přínos ke zlepšení lidského života. Od roku 1954 je obvykle udělována členům Leopoldiny. \n\nZlatá medaile nese Cotheniův portrét a nápis „\"Praemium virtutis salutem mortalium provehentibus sancitum\"“ (přibližně „Pocta těm, kteří podporují blaho smrtelníků“).\n"}
{"id": "1482928", "url": "https://cs.wikipedia.org/wiki?curid=1482928", "title": "Stanislav Havlíček", "text": "Stanislav Havlíček\n\nStanislav Havlíček (* 1. ledna 1973, Plzeň) je český farmaceut a účastník misí Lékařů bez hranic, v letech 2007–2011 prezident a v 2011–2012 viceprezident České lékárnické komory, jejíhož představenstva je dosud členem. V roce 2011 zastával funkci viceprezidenta Svazu lékárníků Evropské unie. \n\nVystudoval obor všeobecná farmacie na Farmaceutické fakultě Univerzity Karlovy v Hradci Králové (promoval v roce 1996). Na stejné fakultě obhájil v roce 2009 rigorózní práci a získal titul doktor farmacie. \n\nPo promoci pracoval pro farmaceutickou firmu KRKA a následně jako lékárník asistent ve veřejné lékárně v Přešticích a nemocniční lékárně ve Stodu. V roce 2016 vyjel do Jižního Súdánu na svou první půlroční misi s mezinárodní humanitární a zdravotnickou organizací Lékaři bez hranic. Na své druhé misi v Bangladéši vedl lékárnu v uprchlickém táboře v projektu zaměřeném na pomoc Rohingům.\n\n\n"}
{"id": "1482933", "url": "https://cs.wikipedia.org/wiki?curid=1482933", "title": "Cece", "text": "Cece\n\nCece je velká obec v Maďarsku v župě Fejér, spadající pod okres Sárbogárd. Nachází se asi 7 km jihozápadně od Sárbogárdu. V roce 2015 zde žilo 2 589 obyvatel, z nichž jsou 87,6 % Maďaři, 3,6 % Romové, 0,3 % Němci a 0,2 % Srbové.\n\nBlízko Cece prochází řeka Sió. Sousedními vesnicemi jsou Alap, Alsószentiván, Németkér, Sáregres a Vajta, sousedními městy Sárbogárd a Simontornya.\n"}
{"id": "1482940", "url": "https://cs.wikipedia.org/wiki?curid=1482940", "title": "Ꝝ", "text": "Ꝝ\n\nꝜ (minuskule ꝝ) je speciální znak latinky. Nazývá se rum rotunda. V současnosti již není používáno. Do kódování UNICODE zaveden pro potřeby transliterace středověkých a raněnověkých textů, kde se zvláštní znaky používaly pro zkracování běžných latinských koncovek, koncovky -rom a -rum se vyznačovaly předepsaním písmena r, kterému se proškrtla dotažnice. Znak ꝝ je škrtlé okrouhlé r (ꝛ), existuje i varianta škrtlého stojatého r: ꝵ.\n\nV Unicode má Ꝝ a ꝝ tyto kódy:\n\nꝜ U+A75C\n\nꝝ U+A75D\n"}
{"id": "1482941", "url": "https://cs.wikipedia.org/wiki?curid=1482941", "title": "Svéhlavička", "text": "Svéhlavička\n\nSvéhlavička (1899) je název dívčího románu od české spisovatelky Elišky Krásnohorské, který vznikl převyprávěním románu \"Der Trotzkopf\" (1875) německé spisovatelky Emmy von Rhoden. Román patří k nejúspěšnějším pracím Elišky Krásnohorské a je první českou beletrii pro dospívající dívky, kterou se autorka snažila nahradit německou četbu. Kromě v té době samozřejmého vlastenectví autorka v knize zdůrazňuje cenu vzdělání, důležitého pro aktivní činnost žen. \n\nRomán nese podtitul \"Příběh z penzionátu\" a vypráví příběh rozmazlené a zhýčkané Zdenky, dcery okresního starosty pana Menšíka, která se v penzionátu vlivem důsledné a citlivé výchovy a dobrého příkladu ostatních změní v rozumnou a milou mladou ženu. Děj začíná na otcově statku Jasanov a dozvídáme se, že malé Zdence zemřela maminka a její milující otec jí vše dovolil, aby jí ztrátu vynahradil. Když bylo Zdence čtrnáct let, otec se znovu oženil, ale macešina laskavá snaha svou nevlastní dceru umravnit, je marná, protože Zdenka ji nenávidí. Na popud dobromyslného domácího učitele Kročinského, který na statku zůstal, i když všechny ostatní vychovatelky Zdenka svým chováním vypudila, se otec nakonec rozhodne, že Zdenku pošle do malého dívčího penzionátu v Ivanově Městci. Zdenka si je jistá, že to byl nápad její nevlastní matky a nenávidí ji proto ještě víc..\n\nV penzionátu žije na pokoji s Čechoameričankou Ellen Greyovou, která je sirotek a ví již hodně o bídě a útrapách života a která zde může žít pouze díky svému hodnému strýčkovi. Ellen má na Zdenku značný vliv a Zdenka se přes počáteční problémy (dokonce jí hrozilo i vyloučení) nakonec v penzionátu zabydlí a postupně se z ní stane ušlechtilá vzdělaná dívka. Po návratu domů zjistí, že se jí narodil bratříček, smíří se s nevlastní matkou, odmítne námluvy vypočítavého hejska Alfreda Panoše a zasnoubí se s poctivým a úspěšným studentem práv Jiřím Sýkorou.\nVydání \"Svéhlavičky\" bylo natolik úspěšné, že se Eliška Krásnohorská rozhodla napsat další pokračování, tentokrát již bez vazeb na původní německou předlohu. Již roku 1900 vydala nejprve dívčí román \"Svéhlavička nevěstou\" a následně \"Svéhlavička ženuškou\". Na tetralogii doplnila cyklus roku 1907 knihou \"Svéhlavička babičkou\", kterou vydala pod pseudonymem T. Dvorská. \n\nObsah \"Svéhlavičky nevěstou\" se dá charakterizovat jako milostný příběh zaměřený na vztah Zdenky a Jiřího, který se komplikuje Zdenčinou tvrdohlavostí. Ve \"Svéhlavičce ženuškou\" je Zdenka šťastně provdána za Jiřího, se kterým má tři rozpustilé děti, jejichž výchovu jen těžce zvládá. Poslední příběh \"Svéhlavička babičkou\" se od předešlých poněkud liší. Zdena žije jako osamocená vdova, dvě dcery jí zemřely a syn je v Americe. Hlavní dějovou linii tvoří milostný příběh její vnučky Lili a doktora Maxy, který sice skončí pro ně dva šťastně, ale smutně po starší sestru Lili, která doktora Maxu rovněž miluje a její láska nedojde naplnění.\n\nNa přání nakladatele Rudolfa Štorcha upravila Eliška Krásnohorská knihu Emmy von Rhoden \"Der Trotzkopf\" pro české prostředí a v některých částech jí značně pozměnila. Podle rozboru české literární teoretičky a historičky Dagmary Mocné se Krásnohorská do poloviny svého převodu dějově drží německého originálu (až na drobné detaily pro přizpůsobení knihy českým poměrům), druhá polovina převodu se již od původního textu dosti liší.\n\nVydání Svéhlavičky pod jménem Elišky Krásnohorské kritizoval například v jedné své glose Jiří Karásek ze Lvovic, když autorce vyčítá, že se \"obírá pochybnými překlady\". Samotná autorka převodu pak cítila nutnost se ke své práci vyjádřit v předmluvě ke třetímu vydání \"Svéhlavičky\" (uvádí se rok 1911 nebo 1916), kde uvádí, co a jak a proč změnila. Podle tohoto vyjádření je Svéhlavička \"zpracováním tak volným, že dobrá polovina české knihy jest úplně nová a původní\".\n\nPro knihy typu \"Svéhlavičky\" používá česká překladatelka a teoretička překladu Zlata Kufnerová výraz \"překladový plagiát\".\n\n"}
{"id": "1482945", "url": "https://cs.wikipedia.org/wiki?curid=1482945", "title": "Kim Ryholt", "text": "Kim Ryholt\n\nKim Steven Bardrum Ryholt (* 19. června 1970 New Jersey) je dánsko-americký egyptolog a profesor egyptologie na Kodaňské univerzitě a odborník na egyptskou historii a literaturu. Též působí jako ředitel výzkumného střediska Canon, ředitel společnosti Identity Formation a jako ředitel sbírky a projektu Papyrus Carlsberg.\n"}
{"id": "1482960", "url": "https://cs.wikipedia.org/wiki?curid=1482960", "title": "Dieter Meier", "text": "Dieter Meier\n\nDieter Meier (* 4. března 1945, Curych) je švýcarský zpěvák a výtvarník. Je znám jako zpěvák elektronické hudební skupiny Yello, jíž propůjčil svůj temný a hluboký hlas, který mezinárodně proslavil zejména singl \"Oh Yeah\" z roku 1985, široce citovaný a užívaný v západní populární kultuře (jde např. o motiv maskota Duffmana v seriálu Simpsonovi). Jako výtvarník je řazen ke konceptuálnímu umění, vytvářel také obaly desek Yello. Byl režisérem řady hudebních videoklipů, např. \"Big in Japan\" skupiny Alphaville. Objevil se též jako herec v několika filmech (\"Leo Sonnyboy\", \"Hors Saison\", \"National Lampoon's Pledge This!\" či \"Finsterworld\").\n\n"}
{"id": "1482962", "url": "https://cs.wikipedia.org/wiki?curid=1482962", "title": "Jiřina (hudebník)", "text": "Jiřina (hudebník)\n\nJIŘINA, vlastním jménem Jirka Hilčer (* 15. prosince 1982 Praha) je český folk-punkový písničkář a harmonikář, který rovněž působí v hudební skupině Helemese. Tato kapela je chanson-punkovým uskupením vycházejícím z alternativního pojetí chansonu, punku, blues i world music vyznačující se živelností, energičností, nadsázkou a ironií. Stejné atributy můžeme pozorovat i v sólovém projektu zvaném Jiřina. \n\nV rámci Besedy u Bigbítu 2019, ještě pod pseudonymem Jerky, otevírá večerní část programu na hlavním podiu.\n\nV září 2019 vydává Jiřina vlastním nákladem EP album \"A doma dobrý?\" (JIŘINA Records 2019) nahraném v roce 2019 ve studiu Jámor - zvuk, mix a mastering Ondřej Ježek.\n\n31.ledna 2020 Jiřina zahrál na koncertě v britském městě Leeds - klub The Primrose - kde také vystoupila legenda anglické SKA-punkové hudební scény China Shop Bull\n\n"}
{"id": "1482965", "url": "https://cs.wikipedia.org/wiki?curid=1482965", "title": "Boris Blank", "text": "Boris Blank\n\nBoris Blank (* 15. ledna 1952 Curych) je švýcarský hudební skladatel, který proslul svými elektronickými skladbami pro hudební skupinu Yello, kterou tvoří se zpěvákem Dieterem Meierem. Než začal hudební kariéru, byl řidičem kamionu. Nemá žádné hudební vzdělání. Skupinu Yello založil roku 1978 s Carlosem Perónem, který však brzy odešel. Vlastní hudbu mimo Yello skládá pod pseudonymem Avant Garden, jde především o filmovou a televizní hudbu.\n"}
{"id": "1482972", "url": "https://cs.wikipedia.org/wiki?curid=1482972", "title": "Rudolf Kadlec", "text": "Rudolf Kadlec\n\nRudolf Kadlec (24. ledna 1889 Smíchov – 31. května 1959 Praha) byl český herec a divadelní režisér.\n\nNarodil se na Smíchově do rodiny obchodníka Františka Kadlece, jako druhorozený syn z otcova druhého manželství. K divadlu jej dovedl spolužák a přítel, syn Emila Fochta, herce pražského Národního divadla. Brával jej s sebou na představení svého otce a také do cestující divadelní společnosti \"\"J. Faltyse\"\", na jejíchž štacích v okolí Prahy si Karel Kadlec v letních měsících příležitostně zahrál. V osmnácti letech nastoupil ve Faltysově společnosti své první angažmá a během následujících let vystřídal několik venkovských společností. Krátce byl členem divadelní společnosti Marie Procházkové–Malé a Františka Franzla-Lešanského. V roce 1911 hrál u společnosti \"\"E. Sukové-Kramuelové\"\" v Třeboni a v roce 1913 během letní lázeňské stagiony hrál v lázeňském divadle u ředitele \"\"J. Hodra\"\" v Luhačovicích.\n\nPo několika letech působení u venkovských společností, kde občas také režíroval, byl v roce 1913 přijat do Švandova divadla na Smíchově, kde strávil celou svou další divadelní dráhu jako herec, sporadicky jako režisér a v letech 1922–1928 a 1932–1935 jako ředitel. V červnu 1925 se oženil s rozvedenou Emou Švandovou. V druhé polovině dvacátých let postihla smíchovskou scénu krize, v roce 1928 proto Kadlec hostoval v Městském divadle na Královských Vinohradech. Od divadelní sezony 1932/33 se vrátil na domovskou scénu, ale pokus o její obnovu se nezdařil. V roce 1935 byl provoz Švandova divadla definitivně ukončen a manželé Kadlecovi se stáhli do ústraní, finančně byli prozatímně zajištěni z pronájmu divadelní budovy.\n\nOd konce dvacátých let trpěl Rudolf Kadlec ušní chorobou, ztráta sluchu mu znemožnila další jevištní činnost. Věnoval se historii smíchovského divadla, kterou sepsal z velké části na základě vlastní zkušenosti v nevydané práci \"Divadlo na levém břehu vltavském\". Rudolf Kadlec zemřel v zapomnění 31. května 1959 v Praze.\n\nRudolf Kadlec hrál ve čtyřech němých a třech zvukových filmech, spolupracoval také s Československým rozhlasem.\n\n\n\na v mnoha dalších\n\n\n\n\n\n"}
{"id": "1482986", "url": "https://cs.wikipedia.org/wiki?curid=1482986", "title": "Alsószentmárton", "text": "Alsószentmárton\n\nAlsószentmárton (vyslovováno [alšósentmárton], , ) je velká vesnice v Maďarsku v župě Baranya, spadající pod okres Siklós. Nachází se blízko hranice s Chorvatskem asi 5 km jihovýchodně od Siklóse. V roce 2015 zde žilo 1 247 obyvatel, z nichž jsou (dle údajů z roku 2011) 97,1 % Maďaři, naprostou většinu obyvatel (98,6 %) však tvoří Romové.\n\nSousedními vesnicemi jsou Egyházasharaszti a Matty, sousedním městem Siklós.\n"}
{"id": "1482988", "url": "https://cs.wikipedia.org/wiki?curid=1482988", "title": "Političtí vězni.cz", "text": "Političtí vězni.cz\n\nSpolek Političtí vězni.cz (alternativně Political Prisoners.eu) je spolek zaměřující se na problematiku politických vězňů komunistického režimu v Československu. Spolek shromáždil metodou orální historie zaznamenaná svědectví bývalých politických vězňů a vězeňkyň, a tuto problematiku se snaží různými způsoby popularizovat. Mimo jiné vydal několik publikací a obnovil naučnou stezku Jáchymovské peklo v Jáchymově.\n\nSpolek vznikl jako neformální iniciativa studentů nahrávajících orálně historické rozhovory bývalých politických vězňů komunistického režimu. V roce 2008 byla spuštěna webová stránka a vydána anglická publikace obsahující příběhy vězněných mužů a žen, na kterou v následujícím roce navázala její česká verze. V 2010 proběhla přeměna dosavadní neformální iniciativy na občanské sdružení. Ve stejném roce se spolek, svým diskusním panelem o roli politických vězňů, poprvé podílel na doprovodném programu konference Forum 2000. V roce 2012 pro stejnou akci připravil panel zaměřený na vězněné ženy a v roce 2013 panel o problematice vyrovnání s minulostí. Jinou veřejnou akcí byla účast na festivalu Sametové posvícení v roce 2014. Pro účast v průvodu si spolek zvolil osudy žen vězněných v 50. letech a jejich děti.\n\nV roce 2011 členové spolku natočili dokumentární portrét \"K. Ch. - portrét politické vězeňkyně\" (režime Tomáš Bouška) o bývalé politické vězeňkyni Karle Charvátové. Dokument měl premiéru 17. listopadu 2011 ve Světozoru.\n\nSpolek věnuje velkou pozornost bývalým pracovním táborům, zejména těm na Jáchymovsku. Kromě jiných aktivit tam příležitostně organizuje komentované tůry, například v letech 2012 a 2013 pro účastníky vzdělávacího projektu \"Stopy totality\". V roce 2014 spolek spolupracoval s katedrou geografie Přírodovědecké fakulty UJEP v Ústí nad Labem na tvorbě virtuálního 3D modelu jáchymovského pracovního tábora tábor Svornost.\n\nV roce 2015 spolek obnovil naučnou stezku Jáchymovské peklo, připomínající pracovní tábory při uranových dolech provozované na Jáchymovsku. Prostředky na obnovu stezky zčásti pocházely z crowdfundungové kampaně, ve které spolek podpořila skupina The Tap Tap. Provoz obnovené stezky byl slavnostně zahájen 27. června 2015 v Den památky obětí komunistického režimu za přítomnosti bývalých politických vězňů Hany Truncové, Zdeňka Mandrholce a Františka Wiendla. Večer skupina The Tap Tap odehrála slavnostní \"Koncert pro Jáchymov\". Za znovuotevření naučné stezky ve spolupráci s vozíčkáři a tělesně handicapovanými hudebníky spolek postoupil mezi pět finalistů Ceny Mosty 2015 (v kategorii nestátní subjekt) udělované Národní radou osob se zdravotním postižením.\n\nV roce 2015 se spolek zapojil do přípravy české části projektu \"Poslední adresa\", připomínajícího oběti komunistického režimu. V roce 2016 spolek spolupracoval na uspořádání mezinárodní konference \"Jáchymov ve 20. století - Místo paměti evropských dějin\" v Jáchymově. V roce 2017 spolek začal provozovat komentované tůry po místech paměti komunistické historie.\n\nV roce 2019 zahájil spolupráci s obecně prospěšnou organizací EUTIS a BBAG Potsdam na vzdělávacím projektu zaměřeném na předávání znalostí o moderní historii prostřednictvím práce s místy paměti.\n\n\n\n"}
{"id": "1482990", "url": "https://cs.wikipedia.org/wiki?curid=1482990", "title": "Sé", "text": "Sé\n\nSé (vyslovováno [šé], , ) je velká vesnice v Maďarsku v župě Vas, spadající pod okres Szombathely. Nachází se asi 1 km západně od Szombathely. V roce 2015 zde žilo 1 341 obyvatel, jež dle údajů z roku 2011 tvořili 85,8 % Maďaři, 3,7 % Němci, 1,7 % Chorvati, 0,3 % Rumuni a 0,1 % Romové.\n\nSousedními vesnicemi jsou Bucsu, Dozmat, Narda a Torony, sousedním městem Szombathely.\n\nNázev Sé je spolu s názvy Ág, Bő a Őr nejkratším názvem obce v Maďarsku.\n"}
{"id": "1482993", "url": "https://cs.wikipedia.org/wiki?curid=1482993", "title": "Jaromír Jágr starší", "text": "Jaromír Jágr starší\n\nJaromír Jágr starší (* 9. září 1940) je bývalý český lední hokejista a předseda z klubu TJ VKD Kladno, od roku 1994 prezident hokejového klubu Rytíři Kladno, otec Jaromíra Jágra.\n\n\n"}
{"id": "1482996", "url": "https://cs.wikipedia.org/wiki?curid=1482996", "title": "Jindřich Karas", "text": "Jindřich Karas\n\nJindřich Karas (* 23. dubna 1939) je český trenér ledního hokeje, bývalý československý hokejový útočník a fotbalista (tzv. obojživelník).\n\nZa Kladno odehrál v letech 1957–1969 celkem 514 utkání, ve kterých nastřílel 257 branek. Bilance v nejvyšší soutěži je 102 branek v 310 utkáních. Člen legendární formace Vimmer – Karas – Lidický, která kvůli základní vojenské službě chyběla u prvního kladenského titulu v roce 1959. V mládí byl také vynikající fotbalista, stal se dorosteneckým mistrem republiky v letech 1956 a 1958. V devadesátých letech se vydal na trenérskou dráhu a byl koučem mládežnických kladenských týmů.\n\n"}
{"id": "1483006", "url": "https://cs.wikipedia.org/wiki?curid=1483006", "title": "Vox in excelso", "text": "Vox in excelso\n\nVox in excelso je název papežské buly vystavené papežem Klementem V. v roce 1312. Směrnice dány společně s bulou měly formálně rozpustit Řád templářů, efektivně zrušit jejich papežovu podporu a odvolat jim už dříve dané mandáty předchozími papeži z 12. a 13. století.\nTato bula měla za následky pětileté období potlačování Templářů, během kterého byli obviněni z různých zločinů. Přiznání se, jak jinak, byla doprovázená mučením a dalšími metodami vyvinutými inkvizicí.\n\n"}
{"id": "1483012", "url": "https://cs.wikipedia.org/wiki?curid=1483012", "title": "Gérard Mourou", "text": "Gérard Mourou\n\nGérard Albert Mourou (* 22. června 1944, Albertville) je francouzský fyzik, specializující se na laserovou techniku. Roku 2018 obdržel Nobelovu cenu za fyziku, a to za metodu generování velmi intenzivních ultrakrátkých optických pulzů. Cenu sdílel s Američanem Arthurem Ashkinem a Kanaďankou Donnou Stricklandovou.\n\nVystudoval fyziku na Université Grenoble Alpes, absolvoval roku 1967. Poté působil na Université Laval v Québecu, doktorát získal roku 1973 na Univerzitě Paříž VI (dnes součást Sorbonny). Poté bádal na University of California v San Diegu, na École Polytechnique v Paříži, na University of Rochester a University of Michigan v Ann Arboru, aby se roku 2005 vrátil do Francie a byl do roku 2008 ředitelem Laboratoře aplikované optiky na École Polytechnique.\n\nPři působení na Rochesterské univerzitě vyvinuli spolu s jeho studentkou Donnou Stricklandovou technologii CPA (\"Chirped Pulse Amplification\"). Právě za ni oba získali společně polovinu Nobelovy ceny. Jejich společný objev umožnil vývoj laserových systémů s velmi vysokým výkonem a jejich zcela nové využití v průmyslu či v lékařství - femtosekundové laserové pulsy se začaly používat například při operacích oka.\n\nByl duchovním otcem evropského výzkumného projektu ELI (\"Extreme Light Infrastructure\"), jehož jedno z center je v České republice, v Dolních Břežanech (další centra jsou v Maďarsku a Rumunsku). Na finální podobě projektu se ovšem nepodílel, když se mu nepodařilo prosadit myšlenku jednoho centra.\n"}
{"id": "1483016", "url": "https://cs.wikipedia.org/wiki?curid=1483016", "title": "Turistická značená trasa 7262", "text": "Turistická značená trasa 7262\n\nTuristická trasa má svůj počátek v horní části Benecka na rozcestí s červeně značenou Bucharovou cestou. Zpočátku stoupá severovýchodním směrem po asfaltové komunikaci na okraj zástavby Benecka, kde přechází na lesní cestu a vystupuje na nejvyšší bod v severním úbočí Zadního Žalého. Za ním se opět křižuje s Bucharovou cestou a klesá lesem východním směrem na skalnatý Žalský Kozí hřbet, na kterém mění směr na jižní. Za hřbetem vstupuje na zpevněnou cestu Velbloudka, po které vede asi 0,5 km. Poté několikrát mění směr a po lesních pěšinách sestupuje do Dumlichova dolu. Jím pak pokračuje východním směrem podél Šindelové strouhy do Herlíkovic na rozcestí se zeleně značenou trasou 4235 sestupující od lanovky na Žalý do Hořejšího Vrchlabí. Trasa 7262 přechází Labe, poté vede krátkým úsekem po silnici II/295 a po něm stoupá lesní pěšinou přibližně východním směrem do Hořejších Herlíkovic, kde končí na rozcestí s modře značenou trasou 1804 z Vrchlabí do Špindlerova Mlýna.\n\n"}
{"id": "1483022", "url": "https://cs.wikipedia.org/wiki?curid=1483022", "title": "BNP Paribas Open 2019 – mužská dvouhra", "text": "BNP Paribas Open 2019 – mužská dvouhra\n\nMužská dvouhra BNP Paribas Open 2019 probíhala v první polovině března 2019. Do singlové soutěže indianwellského tenisového turnaje nastoupilo devadesát šest hráčů, z nichž patnáct se probojovalo z kvalifikace. Obhájcem titulu byl Argentinec Juan Martín del Potro, který před zahájením turnaje odstoupil pro poranění kolena.\n\nDevatenáctiletý Srb Miomir Kecmanović, figurující na 130. příčce žebříčku ATP, se stal prvním teenagerem ve čtvrtfinále turnaje od Novaka Djokoviće a Andyho Murrayho v roce 2007 stejně jako nejníže postaveným čtvrtfinalistou od Iva Karloviće v roce 2011, jemuž tehdy patřila 239. pozice. Kecmanović také v Indian Wells postoupil do čtvrtfinále jako první šťastný poražený kvalifikant od roku 1990. \n\nVítězem se stal 25letý sedmý nasazený Dominic Thiem, jenž ve finále zdolal švýcarskou turnajovou čtyřku, Rogera Federera, po třísetovém průběhu 3–6, 6–3 a 7–5. V probíhající sezóně si tak připsal premiérové turnajové vítězství, které představovalo dvanáctý singlový titul na okruhu ATP Tour a vůbec první z kategorie Masters, když dvě předchozí finále v této sérii prohrál. Stal se prvním rakouským šampionem turnaje Masters od Thomase Mustera na Miami Masters 1997. Poprvé v kariéře na tvrdém povrchu zdolal hráče z elitní světové trojky a přerušil Federerovu devítizápasovou neporazitelnost. Švýcarský pětinásobný vítěz turnaje prohrál indianwellské finále podruhé za sebou.\n\nVšichni nasazení hráči obdrželi volný los do druhého kola.\n\n"}
{"id": "1483024", "url": "https://cs.wikipedia.org/wiki?curid=1483024", "title": "Turistická značená trasa 4371", "text": "Turistická značená trasa 4371\n\nTuristická trasa má svůj počátek v centru Benecka na rozcestí s červeně značenou Bucharovou cestou z Jilemnice na pramen Labe. Trasa vede zpočátku severovýchodním směrem po silnici zástavbou Benecka. Od jejího okraje pokračuje na sever lesní pěšinou západním svahem Jánského vrchu do sedla Rovinka. Zde se kromě turistické chaty nachází rozcestí opět s Bucharovou cestou a se žlutě značenou trasou 7307 z Rokytnice nad Jizerou do Přední Labské. S ní vede trasa 4371 v krátkém souběhu. Po jeho skončení pokračuje severovýchodním směrem po asfaltové komunikaci západním úbočím Šeřína na horní okraj Čerstvé Vody, kde překračuje stejnojmenný potok. Komunikace nemění charakter a trasa pokračuje na luční enklávu Třídomí, kde překračuje Vojákův potok. Stále po asfaltové komunikaci vede trasa západním svahem Černé skály do Labské. Na jejím jižním okraji se křižuje s modře značenou trasou 1805 vedoucí od místní přehrady do Jablonce nad Jizerou a na jejím severním okraji se stejně značenou trasou 1806 ze stejného místa na Horní Mísečky. Trasa 4371 pokračuje dále po asfaltové komunikaci do údolí Krakonošovy strouhy, podél které klesá na okraj Špindlerova Mlýna. Do jeho centra pokračuje podél silnice II/295. V něm se nachází rozcestí, kde na trasu 4371 navazují zeleně značené trasy 4206 do Pece pod Sněžkou a 4207 na Hrnčířské Boudy, dále tudy prochází červeně značená trasa 0402 z Horních Míseček na Luční boudu a jsou zde výchozí modře značené Harrachovská cesta do Harrachova, 1804 do Vrchlabí a 1807 do Dolního Dvora.\n\nTrasa měla dříve svůj počátek v Dolních Štěpanicích a na dnešní počátek stoupala v trase dnešní červeně značené Bucharovy cesty. Ta dříve vedla východněji.\n\n"}
{"id": "1483031", "url": "https://cs.wikipedia.org/wiki?curid=1483031", "title": "Milost pro Jiřího Kajínka", "text": "Milost pro Jiřího Kajínka\n\nPrezident Miloš Zeman udělil v květnu 2017 osmou milost doživotně odsouzenému vrahovi Jiřímu Kajínkovi ve formě prominutí zbytku trestu. Na rozdíl od ostatních milostí, jejichž udělení zveřejňoval Hrad až zpětně, informoval prezident Zeman již o zvažování této milosti a následně i o jednotlivých krocích. Milost se lišila i skutečností, že Kajínek byl potrestán za zvlášť závažný trestný čin a zároveň netrpěl nevyléčitelnou nemocí, čímž nevyhovoval podmínkám, které si prezident sám pro udělení milostí stanovil. Vzhledem ke známosti omilostněného i kontroverznosti vzbudila tato milost silnou společenskou odezvu.\n\nK případu Jiřího Kajínka, doživotně odsouzeného dvojnásobného vraha, se prezident Miloš Zeman během svého prvního mandátu opakovaně vracel. Krátce po svém zvolení v roce 2013 v diskusním pořadu podpořil obnovení soudu s Jiřím Kajínkem a současně uvedl, že neudělování milostí se týká i Jiřího Kajínka. Snaha Kajínka dosáhnout obnovy soudního řízení však v dubnu téhož roku neuspěla, když se ministr spravedlnosti Pavel Blažek rozhodl nepodat k Nejvyššímu soudu stížnost ve prospěch Kajínka. Zemanova podpora obnovy procesu byla důvodem, proč Kajínkův právní zástupce Tomáš Zejda podal stručnou žádost o milost, přestože prezident udělování milostí vylučoval. Žádost dorazila do kanceláře prezidenta republiky, ale Miloš Zeman se na začátku září 2013 vyjádřil, že nehodlá právo udělení milosti využít. Prohlásil však, že téma otevření Kajínkova případu bude dobré probrat s budoucím ministrem spravedlnosti. V listopadu byla žádost se stovkami dalších předána na ministerstvo spravedlnosti, přičemž náměstek Daniel Volák upozorňoval, že pro nesplnění podmínky závažné choroby bude o zamítnutí Kajínkovy žádosti rozhodovat ministr spravedlnosti. Při nástupu Heleny Válkové do funkce ministryně spravedlnosti v lednu 2014 ji prezident požádal, aby se spisem Kajínka zabývala. Ministryně však sama o znovuotevření případu rozhodnout nemůže. Ministryně Válková se s Jiřím Kajínkem osobně setkala v březnu 2014 ve věznici Rýnovice a slíbila mu prozkoumání spisu, nicméně žádost o milost byla ministerstvem v červenci 2014 zamítnuta. Podle serverů Blesk a Krajské listy podala o měsíc později žádost o milost pro Jiřího Kajínka vdova po zavražděném podnikateli Eva Jandová. Ministerstvo spravedlnosti obdrželo v roce 2015 třicet žádostí o omilostnění Jiřího Kajínka, v roce 2016 jich bylo pět a do května 2017 obdrželo osm žádostí; všechny byly zamítnuty.\n\nPři své návštěvě Blovic na Plzeňsku v únoru 2016 Miloš Zeman ještě milost pro Kajínka vylučoval: \"„Pan Kajínek dlouhodobě a vážně nemocný není, takže mu milost neudělím.“\" Prezident také prozradil, že si vyžádal trestní spis pana Kajínka a několikastránkový výpis z rejstříku trestů, přičemž na základě nepřítomnosti trestů za jiné vraždy přiznal pochybnosti o spáchání vražd, za které byl Kajínek odsouzen. K případu také uvedl, že s paní ministryní Válkovou dohodl obnovení procesu u jiného než plzeňského soudu, ale ministr Robert Pelikán měl k takovému postupu vyhraněně negativní stanovisko.\n\nNa setkání s obyvateli Čáslavi na počátku dubna 2017 řekl Miloš Zeman, že vážně uvažuje o udělení milosti J. Kajínkovi. K úvahám jej vedla délka věznění Kajínka a existence důvodné pochybnosti o jeho skutečné vině. Později v Benešově dodal, že zvažování neznamená propuštění. Kajínkův advokát Tomáš Zejda následně odmítl, že by byl Jiří Kajínek nemocný, což byla jedna z prezidentových podmínek pro udělení milosti. Kancelář prezidenta republiky si 24. dubna vyžádala bez komentáře rozsudky soudů k případu, které byly druhý den předány.\n\nPrvní dáma Ivana Zemanová se při své návštěvě věznice Rýnovice 10. května 2017 kromě jiných vězňů setkala s Jiřím Kajínkem, darovala mu knihu o zámku v Lánech, obsah rozhovoru však nebyl zveřejněn. V rozhovoru pro TV Barrandov 11. května prezident Zeman oznámil, že rozhodnutí o udělení milosti je připraveno a že jej podepíše po svém návratu z Číny, tj. v druhé polovině května. Pro omilostněného bude platit sedmiletá podmínka, při jejímž nedodržení se vrátí do vězení. Prezident připomněl, že o milosti uvažoval již před začátkem vládní krize, a odmítl spekulace, že by milost měla odpoutat pozornost od aktuálních událostí. Ministr Pelikán následně řekl, že jej prezident ujistil, že důvodem udělení milosti nebude Kajínkova nevina.\n\nPrezident 23. května 2017 udělil Jiřímu Kajínkovi milost podmíněným prominutím zbytku trestu uloženého na doživotí za trestné činy vraždy, padělání a pozměňování veřejné listiny, maření výkonu úředního rozhodnutí a nedovoleného ozbrojování. Trest byl prominut se sedmiletou podmínkou, po kterou se omilostněný nesmí dopustit trestného činu, ať již úmyslného či nedbalostního; sedmiletá podmínka je nejdelší možná podmínka českého práva. Dodržování podmínky bude sledovat Krajský soud v Plzni, výsledky šetření bude každoročně předkládat prezidentu republiky, přičemž k vyvozování závěrů z neplnění podmínky je oprávněn pouze prezident republiky. Milost byla udělena s okamžitou platností a omilostněný Kajínek opustil kolem 13.30 téhož dne za velkého zájmu médií a příznivců rýnovickou věznici.\n\nŠlo o první milost, kterou se prezident Zeman rozhodl udělit sám od sebe. Úmysl udělit tuto milost přes zásadní rozpor s vlastními zásadami prezident Zeman obhajoval před českými novináři v Pekingu slovy \"každé pravidlo má své výjimky\". Prezident se dle svých slov řídil právní zásadou „in dubio pro reo“, která v případě pochybností ukládá jednat ve prospěch obžalovaného. Podle J. Ovčáčka zaznamenal prezident pochybnosti, které zaznívaly z řad odborné veřejnosti, například od současného předsedy Ústavního soudu Pavla Rychetského, a absolvoval celou řadu schůzek s odborníky, například z řad policie. Po udělení milosti ji prezident vysvětloval tím, že v případu existuje řada nejasností a že Kajínek vykonal už 23 let trestu. Uvedl též několik analýz, které se k případu nechal vypracovat, a posudky z posledních let věznění naznačující možnost resocializace odsouzeného. V rozhovoru pro deník Blesk zmínil, že vypracované posudky většinou zesílily jeho pochybnosti o tomto případu. Zmínil též, že se s omilostněným nikdy nesetkal a nijak nekomunikoval. Při jmenování nových soudců v únoru 2020 prezident uvedl, že vina Jiřímu Kajínkovi nebyla jednoznačně prokázána.\n\nMinistr spravedlnosti Pelikán označil milost za akt milosrdenství a připomněl, že k opětovnému otevření Kajínkova případu neviděl žádný důvod. Tehdejší premiér Bohuslav Sobotka hodnotil milost rezervovaně a neměl radost, že se v důsledku milosti z Kajínka, úkladného vraha, stává celebrita. Místopředseda jeho vlády Pavel Bělobrádek kladl otázku, zda milost nebyla udělena z důvodu Kajínkovy mediální známosti. Jeho vládní kolega ministr vnitra Milan Chovanec upozornil, že bude velmi složité veřejnosti vysvětlit, proč odsouzený, usvědčený vrah dostává ven, a jiný ne. Předseda Senátu Milan Štěch nepovažoval milost za správný ani dobrý krok a milost označil za políček vyšetřovatelům, prokuratuře a zejména soudům, který nebyl na místě. Bývalý ministr vnitra František Bublan za milostí viděl snahu o populistické zviditelnění. Bývalému ministrovi spravedlnosti Jiřímu Pospíšilovi vadilo, že udělení milosti vypadá jako zneužití pravomoci prezidenta k reality show. Bývalá ústavní soudkyně a senátorka Eliška Wagnerová považovala milost za úlitbu Kajínkovu fanklubu. Předseda Nejvyšší správního soudu Josef Baxa oponoval argumentaci prezidenta pravidlem „in dubio pro reo“ tím, že pravidlo platí pro soudce, a upozornil, že v Kajínkově případu žádné pochybnosti nebyly. Unie státních zástupců vyjádřila přání, že v případě dalších vícenásobných vrahů bude prezident s milostmi zdrženlivější. Bývalou nejvyšší státní zástupkyni a ministryni spravedlnosti Marii Benešovou milost nezarazila ani nepohoršila. Ač je členkou prezidentova poradního týmu, prezident s ní věc nekonzultoval, spekulovala však, zda milost nedoporučil předseda Ústavního soudu Pavel Rychetský, který se spisem jako ministr spravedlnosti zabýval. Rychetský však tuto možnost vyloučil, vzpomněl však na své pochyby o férovosti vyšetřování a procesu, ale zároveň podle něj není dobré spojovat tyto pochybnosti s rozhodnutím prezidenta udělit milost. Parametry podmínky udělené milosti však označil za přehnané. Předseda STAN Petr Gazdík považoval za smutné, že prezident si vybral nájemného vraha, a smutnější, že popřel svá dřívější slova o milostech. Novinář Jiří X. Doležal hodnotil milost pro Jiřího Kajínka jako největší nechutnost, kterou prezident Zeman během svého prvního volebního období předvedl. Obdobně komentátor Jan Lipold zařadil tuto milost mezi nejhorší výkony prvního prezidentského mandátu Miloše Zemana.\n\nPodle průzkumu agentury Median s milostí zcela nebo spíše souhlasilo 54 % dotázaných, proti jich bylo 36 %. Jako pohnutku prezidenta uvedlo 39 % dotazovaných snahu o zvýšení popularity, 34 % víru prezidenta v jeho nevinu, 29 % dotazovaných si potom myslelo, že tím chce prezident odlákat pozornost od svého působení v rámci tehdy probíhající vládní krize. V anketě Lidových novin vyjádřilo 59 % z 92 dotázaných právníků nesouhlas s udělením milosti, naopak souhlas jen 16 %.\n\nPodle informací Českého rozhlasu měli kancléř Vratislav Mynář a zástupce šéfa hradního protokolu Vladimír Kruliš usilovat v roce 2015 o otevření případu Jiřího Kajínka. Hrad měl představu, že by případ otevřel policejní tým Tempus, který se cíleně věnuje starým neobjasněným případům. Podle zdrojů Radiožurnálu si Hrad sliboval, že opětovné otevření případu a možné pochybnosti poslouží pro argumentaci prezidenta Miloše Zemana při udělení milosti Kajínkovi v průběhu předvolební kampaně prezidentských voleb. Mynář i Kruliš takové jednání odmítají. Podle svědků mluvil prezident se šéfem Tempus Martinem Balážem při své návštěvě Zlínského kraje.\n\nServer iROZHLAS.cz také požádal v květnu Hrad o informace o „zajímavých analýzách“, které si prezident podle svých slov nechal zpracovat pro posouzení žádosti o milost. Žádost o poskytnutí informací byla odmítnuta s odůvodněním, že jde o informace vzniklé bez použití veřejných prostředků. V rozhodnutí byla uvedena informace, že prezident nevycházel z podkladů, které by Kancelář prezidenta republiky sama vypracovala, objednala nebo zaplatila. Podle vysvětlení mluvčího J. Ovčáčka byly veškeré podklady připraveny bez nároku na honorář. Na začátku června si informace o analýzách vyžádal student Univerzity Karlovy Josef Vacek, Kancelář prezidenta republiky však odpověděla, že nemá informaci, že by někdo pro prezidenta analýzy k případu Kajínka zpracovával. Rozpor tvrzení vysvětlil ředitel odboru legislativy a práva Václav Pelikán, že pokud si prezident nechal zpracovat analýzy, nemá je Kancelář k dispozici a nebyly hrazeny z veřejných prostředků. Podle twitterového účtu StoŠestka.cz, který je zaměřený na zveřejňování odpovědí získaných dle zákona č. 106/1999 Sb, kancelář prezidenta žádnými analýzami k trestnímu případu Jiřího Kajínka nedisponuje.\n\nPozději chtěl server iROZHLAS.cz znovu s odvoláním na zákon o svobodném přístupu k informacím kopii spisu vedeného Kanceláří k udělení milosti pro Jiřího Kajínka. Hrad žádost odmítl s vysvětlením, že spis obsahuje jen přehled trestné činnosti omilostněného, který nelze poskytnout. Po stížnosti a odvolání novinářů proti odmítnutí Hrad zrušil odmítavé rozhodnutí a poskytl rozhodnutí o udělení milosti v anonymizované podobě s tím, že součástí spisu nejsou žádné jiné dokumenty. Součástí spisu nebyly ani rozsudky poskytnuté Ministerstvem spravedlnosti.\n\nNa základě prezidentova dubnového prohlášení o zvažování milosti pro Jiřího Kajínka mu poslal Phillip Janýr seznam sedmi svědků, kteří měli doložit, že neexistuje pochybnost o Kajínkově vině. Přijetí seznamu potvrdil tiskový mluvčí prezidenta, podle Janýra však nikdo svědky nekontaktoval.\n\n"}
{"id": "1483033", "url": "https://cs.wikipedia.org/wiki?curid=1483033", "title": "Lykofrón", "text": "Lykofrón\n\n\"Lykofrón\" (řecky Λυκόφρων \"Lykóphrōn\") byl řecký antický filosof. Žil v 1. polovině 4. století př. n. l. Patří mezi sofisty.\n\nBližší údaje o Lykofrónově životě nejsou známy. Z Aristotelových zmínek v \"Rétorice\" se zdá, že jeho učitel byl proslulý sofista Gorgiás z Leontín. Platón ve svém druhém dopisu tyranovi v Syrakusách Dionýsovi II. zaznamenal, že Lykofrón na jeho dvoře pobýval.\n\nO Lykofrónových názorech se dochovaly údaje jen u Aristotela. Lykofrón šel podle něj ve své skepsi tak daleko, že odmítal používat sloveso \"býti\" při vynášení výroků: \"\"Pozdější ze starých filosofů byli znepokojeni také tím, aby se totéž nestalo jedním a mnohým zároveň. Proto někteří odstranili právě slovo „je\", například Lykofrón, jiní proměňovali způsob mluvy, například, ne že člověk „je bílý\", nýbrž že „zbělel\", aby snad připojením slova „je\" nečinili jedno mnohým.\"\" O zákonu měl Lykofrón říci, že je ručitelem vzájemných práv. Relativizoval také vznešenost původu, když měl tvrdit, že urozenost je pouhé slovo. Věda je podle něj spojení vědění a duše.\n\n\n"}
{"id": "1483034", "url": "https://cs.wikipedia.org/wiki?curid=1483034", "title": "Západočeský krajský přebor 1978/79", "text": "Západočeský krajský přebor 1978/79\n\nV soubojích Západočeského krajského přeboru 1978/79 (jedna ze skupin 5. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1979. \n\nZdroj:\n\nPoznámky:\n"}
{"id": "1483035", "url": "https://cs.wikipedia.org/wiki?curid=1483035", "title": "Síň slávy kladenského hokeje", "text": "Síň slávy kladenského hokeje\n\nSíň slávy kladenského hokeje vznikla v listopadu 2014 při příležitosti 90. výročí kladenského klubu ledního hokeje Rytíři Kladno. Z nespočtu skvělých kladenských hráčů, kteří se svým klubem oslavili šest mistrovských titulů i prestižní trofej pro vítěze Poháru mistrů evropských zemí, se jen některým z nich dostává této prestižní pocty. Řada kladenských hokejistů zaznamenala také obrovské úspěchy na mezinárodní scéně, na mistrovství světa, olympijských hrách nebo v kanadskoamerické NHL, někteří jsou také členy Síně slávy českého hokeje.\n\nDo vznikající Síně slávy bylo v roce 2014 uvedeno sedmadvacet osobností z řad hráčů, trenérů a funkcionářů. Tohoto výběru se pokusili společně zhostit zástupci klubu Rytíři Kladno, Fanklubu Poldi Kladno, redakce deníku Sport a sportovní novináři celoživotně spjatí s kladenským hokejem - bývalý šéfredaktor sportovní redakce České televize Otakar Černý, šéfredaktor sportovní redakce Českého rozhlasu Miroslav Bureš a šéfredaktor sportu středočeského Deníku Rudolf Muzika.\n\nO sezonu později byla Síň slávy rozšířena o dalších pět osobností. Nejsou zde aktivní hráči, počet členů není konečný a v příštích letech se má Síň slávy pozvolna rozrůstat.\n\n\n"}
{"id": "1483041", "url": "https://cs.wikipedia.org/wiki?curid=1483041", "title": "Ivo Trajkov", "text": "Ivo Trajkov\n\nIvo Trajkov (* 27. června 1965 Skopje, Jugoslávie) je česko-severomakedonský herec a režisér známý například z role Žilka v televizních seriálech \"Rapl\" a \"Rapl II\". Vystudoval pražskou FAMU, kde vede oddělení střihu. Režíroval filmy \"Kanárská spojka\" (1993), \"Ocas ještěrky\" (2009) či \"Noc bezMoci\" (2015). Jako herec si zahrál ve vlastním filmu \"Movie\" (2007) či obou řadách seriálu \"Rapl\".\n"}
{"id": "1483043", "url": "https://cs.wikipedia.org/wiki?curid=1483043", "title": "Alan Baker", "text": "Alan Baker\n\nAlan Baker (19. srpna 1939 Londýn — 4. února 2018 Cambridge) byl britský a anglický matematik specializující se na teorii čísel. Za své příspěvky k ní získal roku 1970 prestižní Fieldsovu medaili.\n\nMatematiku vystudoval na University College London (bakalářský stupeň) a na Cambridgské univerzitě (magisterský stupeň a doktorát). Na těchto školách pak i vědecky pracoval a učil.\n\nProslul pracemi o diofantických rovnicích. Dokázal, že u nich v mnoha případech existuje konečný počet řešení a lze tudíž tato řešení zobecnit a zredukovat na elementární postupy. Dokázal mj. též transcendentnost některých čísel.\n"}
{"id": "1483045", "url": "https://cs.wikipedia.org/wiki?curid=1483045", "title": "Serie A 1959/60", "text": "Serie A 1959/60\n\nSoutěžní ročník Serie A 1959/60 byl 58. ročník nejvyšší italské fotbalové ligy a 28. ročník od založení Serie A. Soutěž začala 20. září 1959 a skončila 5. června 1960. Účastnilo se jí 18 týmů z toho 16 se kvalifikovalo z minulého ročníku. Dva týmy předchozího ročníku, jimiž byli US Triestina a AC Talmone Turín sestoupili do druhé ligy. Opačným směrem putovali dva týmy, jimiž byli Atalanta Bergamo (vítěz druhé ligy) a US Palermo.\n\nOd téhle sezony sestupovali do druhé ligy již poslední tři týmy.\n\nTitul v soutěži obhajoval klub AC Milán, který v minulém ročníku získal své 7. prvenství v soutěži.\n\n\nNejlepším střelcem tohoto ročníku Serie A se stal argentinský útočník Omar Sívori. Hráč Juventus FC vstřelil 28 branek.\n"}
{"id": "1483056", "url": "https://cs.wikipedia.org/wiki?curid=1483056", "title": "Turistická značená trasa 4202", "text": "Turistická značená trasa 4202\n\nTuristická trasa má svůj počátek nedaleko autobusové zastávky na Dívčích lávkách na rozcestí, kde přímo navazuje na stejně značenou trasu 4201 přicházející od pramene Labe. Zároveň tudy prochází modře značená Weberova cesta ze Špindlerova Mlýna do Obřího sedla a je tu výchozí žlutě značená trasa 7362 na Petrovu boudu. S posledními dvěma trasami vede zpočátku trasa 4202 po asfaltové komunikaci proti proudu Bílého Labe v souběhu, s trasou 7362 k oboře Dívčí lávky a s Weberovou cestou k Červenému potoku. Zde trasa 4202 opouští silnici a stoupá po lesních pěšinách k severovýchodu. Zleva míjí okraj Jeleních Bud a poté třikrát kříží silnici Špindlerův Mlýn – Špindlerova bouda. Pod Lužickou boudou přechází Hřímavou bystřinu, u boudy samotné pak vstupuje do souběhu se žlutě značenou trasou 7204 od Boudy u Bílého Labe. Společně pak stoupají loukou ke Špindlerově boudě, kde končí na rozcestí s červeně značenou Cestou česko-polského přátelství a rovněž zde končící modře značenou trasou 1882 od Medvědí boudy. Vzhledem k blízkosti státní hranice je zde možné navázat rovněž na polské turistické trasy.\n\nTuristická trasa měla dříve svůj počátek v centru Špindlerova Mlýna a k Dívčím Lávkám sledovala levobřežní silnici.\n"}
{"id": "1483058", "url": "https://cs.wikipedia.org/wiki?curid=1483058", "title": "John Maitland, vévoda z Lauderdale", "text": "John Maitland, vévoda z Lauderdale\n\nJohn Maitland, vévoda z Lauderdale (\"John Maitland, 1st Duke of Lauderdale, 1st Marquess of March, 2nd Earl of Lauderdale, 1st Earl of Guildford, 2nd Viscount Maitland, 2nd Baron Thirlestane, 3rd Baron Maitland of Thirlestane, 1st Baron Petersham\") (24. května 1616 – 24. srpna 1682) byl anglický a skotský státník ze šlechtického rodu Maitlandů. V době anglické revoluce se uplatnil jako stoupenec Stuartovců, v letech 1651-1660 byl vězněn, po obnovení monarchie patřil k nejvlivnějším poradcům Karla II.. Přes dvacet let byl státním sekretářem pro Skotsko (1660-1681), získal titul vévody a stal se rytířem Podvazkového řádu, zastával také řadu dalších funkcí. Byl schopným státníkem, ale jako přívrženec stuartovského absolutismu neměl podporu veřejnosti. Na své postavení rezignoval až krátce před smrtí ze zdravotních důvodů. Titul vévody zanikl jeho úmrtím, na potomstvo bratra Charlese přešel titul hraběte z Lauderdale, současným představitelem rodu je Ian Maitland, 18. hrabě z Lauderdale (*1937).\n\nPocházel z významné skotské rodiny, byl synem 1. hraběte z Lauderdale, předsedy skotského parlamentu. Na počátku občanské války vedl politická jednání ve prospěch Karla I., později jeho syna Karla II. V roce 1644 byl jmenován členem anglické a skotské Tajné rady, krátce byl poslancem skotského parlamentu, v roce 1645 po otci zdědil titul hraběte se skotským peerstvím. Jako přední stoupenec skotských royalistů byl v letech 1651-1660 vězněn, po propuštění odjel do Nizozemí, kde se připojil k exilovému dvoru Karla II. Po obnovení monarchie se stal královským komořím (1660), v letech 1660-1681 byl státním sekretářem pro Skotsko. V letech 1669, 1670 a 1672 byl královským komisařem u skotského parlamentu, zastával také funkce ve správě obchodu, kolonií a námořnictva (člen státní rady pro obchod 1668-1672, člen státní rady pro kolonie 1671-1672, člen státní rady pro obchod a kolonie 1672-1674, lord admirality 1673-1679). Mezitím se ve Skotsku stal prezidentem Tajné rady (1672-1681).\n\nV letech 1670-1674 patřil k ministerstvu známému pod názvem \"cabal\", v roce 1672 získal skotský titul \"vévody z Lauderdale\", v roce 1674 obdržel titul hraběte z Guildfordu s členstvím v anglické Sněmovně lordů, v roce 1672 byl navíc jmenován rytířem Podvazkového řádu. Po pádu mocenského uskupení cabal byl jediný, kdo si nadále udržel své postavení, pouze opustil Londýn a svůj post státního sekretáře odjel vykonávat přímo do Skotska. Jako přední stoupenec stuartovského absolutismu a kontroverzní politická osobnost byl u veřejnosti značně neoblíben. Několik pokusů o jeho odvolání ze strany parlamentu bylo neúspěšných, odstoupil sám až v roce 1681 ze zdravotních důvodů.\n\nPoprvé byl ženatý s Anne Home (1621-1672), dcerou 1. hraběte z Home, podruhé se oženil s Elizabeth Murray (1626-1698), dcerou 1. hraběte z Dysartu. Z prvního manželství měl dceru Mary (1646-1702), provdanou za 1. markýze z Tweeddale. Druhým sňatkem získal londýnský palác \"Ham House\", který nechal přestavět. Po jistou dobu zde žil také zeť jeho druhé manželky vévody z Argyllu a v \"Ham House\" se narodili druhý a třetí vévoda z Argyllu.\n\nJeho mladší bratr Charles Maitland (1620-1691) byl dlouholetým poslancem skotského parlamentu a skotským nejvyšším mincmistrem. Po bratrově pádu ztratil své postavení a za zpronevěru ve státních úřadech byl odsouzen k vysokým pokutám. Po bratrově smrti se stal dědicem titulu hrabat z Lauderdale (1682).\n\n\n"}
{"id": "1483059", "url": "https://cs.wikipedia.org/wiki?curid=1483059", "title": "Archibald Campbell, 3. vévoda z Argyllu", "text": "Archibald Campbell, 3. vévoda z Argyllu\n\nArchibald Campbell, 3. vévoda z Argyllu (\"Archibald Campbell, 3rd Duke of Argyll, 3rd Marquess of Kintyre and of Lorne, 3rd Earl of Campbell and of Cowall, 1st Earl of Ilay, 1st Viscount Ilay, 3rd Baron Inverary, Mull, Morvern and Tirie, 1st Baron Oransay, Dunoon and Arase\") (1. června 1682, Ham House, Anglie – 15. dubna 1761, Londýn, Anglie) byl britský a skotský státník a právník. Pocházel z významné skotské rodiny Campbellů, ve Skotsku zastával od mládí řadu vysokých funkcí převážně v justiční sféře. V roce 1743 po starším bratru Johnovi zdědil titul vévody z Argyllu.\n\nNarodil se v londýnském paláci \"Ham House\" vévody z Lauderdale jako mladší syn 1. vévody z Argyllu a jeho manželky Elizabeth Tollemache (1659-1735), sestry 3. hraběte z Dysartu. Studoval v Etonu a na univerzitě v Glasgow, poté absolvoval kavalírskou cestu, během níž si doplnil vzdělání v Utrechtu. Od mládí se angažoval ve veřejném dění ve Skotsku, v letech 1705-1706 byl skotským lordem pokladu, za svou účast na sjednání anglicko-skotské unie získal v roce 1706 titul \"hraběte z Ilay\". V letech 1707-1713 a 1715-1761 byl reprezentantem skotských peerů v britské Sněmovně lordů, od roku 1711 byl členem Tajné rady. Ve správě Skotska zastával převážně vysoké funkce v justici (lord sudí nejvyššího soudu 1708-1761, lord strážce tajné pečeti ve Skotsku 1721-1733, lord strážce velké státní pečeti ve Skotsku 1733-1761), mimoto v roce 1710 získal doživotní hodnost \"Lord Justice General\". Později zastával také místodržitelské úřady v několika skotských hrabstvích (Midlothian 1715-1761, Haddington 1733-1761, Argyll 1744-1761). Po starším bratrovi zdědil v roce 1743 titul vévody z Argyllu (do té doby byl známý pod jménem Lord Ilay) a převzal také post viceadmirála pro západní pobřeží Skotska (1743-1761).\n\nVynikl jako výrazná osobnost politiky a justiční správy ve Skotsku, na rozdíl od staršího bratra ale netrval tolik na skotském patriotismu. Z titulu svých funkcí se zasloužil o rozvoj obchodu, průmyslu a školství ve Skotsku, podílel se na založení Royal Bank of Scotland. Měl řadu kulturních zájmů, vybudoval rozsáhlou knihovnu a jako dědic titulu vévody se zasloužil o přestavbu rodového sídla Inveraray Castle.\n\nZanechal pouze nelegitimní potomstvo a titul vévody z Argyllu přešel na vzdáleného bratrance Johna (1693-1770).\n\n\n\n\n"}
{"id": "1483060", "url": "https://cs.wikipedia.org/wiki?curid=1483060", "title": "John Campbell, 2. vévoda z Argyllu", "text": "John Campbell, 2. vévoda z Argyllu\n\nJohn Campbell, 2. vévoda z Argyllu (\"John Campbell, 2nd Duke of Argyll, 1st Duke of Greenwich, 2nd Marquess of Kintyre and of Lorne, 1st Earl of Greenwich, 1st Baron Chatham, 2nd Earl of Campbell and of Cowall, 12th Baron Campbell, 2nd Baron Inverary, Mull, Morvern and Tirie\") (10. října 1680, Ham House, Anglie – 4. října 1743, Sudbrook House, Anglie) byl britský a skotský státník a vojevůdce. Patřil k významnému skotskému klanu Campbellů, od roku 1703 užíval titul vévody z Argyllu. Měl zásadní podíl na vyjednávání o sloučení Anglie a Skotska, zastával vysoké hodnosti u dvora, uplatnil se také jako vojevůdce a nakonec dosáhl hodnosti polního maršála a vrchního velitele britských vojsk. Byl rytířem Podvazkového řádu. Zemřel bez mužského potomstva, titul vévody po něm zdědil mladší bratr Archibald.\n\nNarodil se v londýnském paláci Ham House vévody z Lauderdale jako starší syn 1. vévody z Argyllu a jeho manželky Elizabeth Tollemache (1659-1735), sestry 3. hraběte z Dysartu. Od roku 1694 sloužil v armádě a zúčastnil se devítileté války. V roce 1703 po otci zdědil titul vévody, poté se aktivně zapojil do veřejného dění a patřil k předním stoupencům sloučení Anglie se Skotskem, což mu vyneslo anglický titul \"vévody z Greenwiche\" (1705), mezitím byl lordem sudím nejvyššího soudu ve Skotsku (1704-1708) a v roce 1704 obdržel Řád bodláku. Byl také královským komisařem skotského parlamentu (1705) a lordem pokladu ve Skotsku (1705-1706). Mezitím se po boku vévody z Marlborough zúčastnil na kontinentu války o španělské dědictví, během níž rychle postupoval v hodnostech (brigádní generál 1704, generálmajor 1706, generálporučík 1709, generál 1711). Od roku 1709 byl členem britské Tajné rady, v roce 1711 byl vrchním velitelem ve Španělsku, v Madridu zároveň působil jako vyslanec u dvora krále Karla III. V roce 1710 obdržel Podvazkový řád.\n\nPo smrti královny Anny byl regentem ve Skotsku (1714), po nástupu hannoverské dynastie se stal hofmistrem prince waleského (1714-1716), od roku 1715 do smrti byl lordem místodržitelem ve skotských hrabstvích Argyll a Dunbarton, v letech 1715-1716 byl krátce také místodržitelem v anglickém hrabství Surrey. V roce 1715 potlačil ve Skotsku jakobitské povstání, začež mu byl později udělen britský titul vévody z Greenwiche (1718). V letech 1718-1725 byl nejvyšším hofmistrem Velké Británie, v roce 1721 krátce státním sekretářem pro Skotsko. Jako přední vojevůdce zastával v letech 1725-1730 funkci generálního polního zbrojmistra, později získal čestné funkce guvernéra v Plymouthu (1730-1737) a viceadmirála pro západní pobřeží Skotska (1730-1742). V roce 1735 byl povýšen na polního maršála, před smrtí znovu krátce zastával funkci generálního polního zbrojmistra (1742). Zemřel na svém venkovském sídle Sudbrook House poblíž Londýna a byl pohřben ve Westminsterském opatství\n\nV politice a armádě byl všeobecně uznávanou osobností, vynikl jako skotský patriot a zvláště ve Skotsku byl značně populární, ve své povýšenosti byl však celoživotně přesvědčen, že jeho postavení neodpovídá významu jména Campbell. To jej svádělo k intrikám a častým proměnám politických postojů. Později dlouhodobě podporoval premiéra R. Walpola, v závěru své kariéry se s ním ale názorově rozešel.\n\nPoprvé se oženil v roce 1701 s Mary Duncombe (1681-1717), neteří londýnského lord-mayora Charlese Duncomba. Toto bezdětné manželsví skončilo rozvodem v roce 1716 a z druhého manželství s Jane Warburton (1683-1764) měl pět dcer, nejstarší z nich Caroline zdědila titul baronky z Greenwiche.\n\n\n\n\n\nZahájil přestavbu rodového sídla Inveraray Castle ve Skotsku, v níž pokračoval mladší Archibald.\n\n\n\n"}
{"id": "1483062", "url": "https://cs.wikipedia.org/wiki?curid=1483062", "title": "Turistická značená trasa 7362", "text": "Turistická značená trasa 7362\n\nTuristická trasa má svůj počátek nedaleko autobusové zastávky na Dívčích lávkách na rozcestí s modře značenou Weberovou cestou ze Špindlerova Mlýna do Obřího sedla a zeleně značenou trasou 4201 od pramene Labe, na kterou přímo navazuje stejně značená trasa 4202 na Špindlerovu boudu. S oběma trasami vede trasa 7362 v krátkém souběhu k Oboře Dívčí lávky a poté již samostatně stoupá po lesní cestě severním směrem k silnici Špindlerův Mlýn - Špindlerova bouda. Tu přechází a po asfaltové komunikaci stále stoupá přes Davidovy Boudy a luční enklávu Sedmidolí k Moravské boudě. Zde se nachází rozcestí se zde výchozí zeleně značenou krátkou spojkou 4204 na Cestu česko-polského přátelství. Trasa 7362 stoupá ještě asi 0,5 km k severovýchodu k Petrově boudě, kde končí na rozcestí s již výše zmíněnou Cestou česko-polského přátelství a zde končící modře značenou trasou 1802 z Martinovy boudy.\n\nTrasa dříve pokračovala severním směrem k česko-polské státní hranici. Tento úsek byl přeznačen červeně po přeložení Cesty česko-polského přátelství z pěšiny podél hranice kolem Petrovy boudy.\n\n"}
{"id": "1483067", "url": "https://cs.wikipedia.org/wiki?curid=1483067", "title": "Turistická značená trasa 4204", "text": "Turistická značená trasa 4204\n\nTuristická trasa má svůj počátek u Moravské boudy na rozcestí se žlutě značenou trasou 7362 z Dívčích lávek na Petrovu boudu. Trasa vede po pěšině nejprve loukou a poté vysokohorským lesem jihovýchodním úbočím Dívčích kamenů přibližně po vrstevnici 1220 m n. m. Na česko-polské státní hranici končí na rozcestí s červeně značenou Cestou česko-polského přátelství kopírující hlavní hřeben Krkonoš.\n"}
{"id": "1483068", "url": "https://cs.wikipedia.org/wiki?curid=1483068", "title": "Jean-Christophe Yoccoz", "text": "Jean-Christophe Yoccoz\n\nJean-Christophe Yoccoz (29. května 1957, Paříž – 3. září 2016) byl francouzský matematik specializující se na oblast dynamických systémů. Roku 1994 obdržel Fieldsovu medaili.\n\nV roce 1974 získal zlatou medaili na Mezinárodní matematické olympiádě. Vystudoval matematiku na École Normale Supérieure, doktorát získal roku 1985 na École Polytechnique. Poté vědecky pracoval a učil na Univerzitě Paříž XI a na Collège de France.\n"}
{"id": "1483070", "url": "https://cs.wikipedia.org/wiki?curid=1483070", "title": "Nejvyšší hory Arizony", "text": "Nejvyšší hory Arizony\n\nNejvyšší hory Arizony. Nejvyšší horou Arizony je s nadmořskou výškou 3 852 m Humphreys Peak v pohoří San Francisco Peaks.\nPět arizonských hor s prominencí vyšší než 500 m má nadmořskou výšku vyšší než 3 000 metrů. V případě prominence vyšší než 100 metrů, okolo dvaceti hor Arizony je vyšších než 3 000 metrů. Nejvyšší hory Arizony se nachází ve středo-severní části státu, v pohoří San Francisco Peaks a na východě, na hranicích s Novým Mexikem, v pohoří White Mountains. Horou s nejvyšší prominencí je Mount Graham z pohoří Pinaleno Mountains.\n\nVe výčtu hor jsou zastoupeny pouze vrcholy s prominencí vyšší než 500 metrů.\n\nVe výčtu hor jsou zastoupeny pouze vrcholy s prominencí vyšší než 100 metrů.\n\n"}
{"id": "1483071", "url": "https://cs.wikipedia.org/wiki?curid=1483071", "title": "MEMOS Software", "text": "MEMOS Software\n\nMEMOS Software s.r.o. je česká firma, která vyvíjí software na zakázku a navrhuje IT řešení pro podniky a další instituce. Společnost byla založena v roce 2003, sídlí v Praze a provozuje pobočku v Plzni.\n\nMezi její hlavní služby patří vývoj software na míru, podpora IT infrastruktury a vývoj IoT zařízení včetně odpovídajícího firmware.\n\nMEMOS Software stojí za produkty eWay-CRM (systém integrovaný do Microsoft Outlook), ANITRA (IoT řešení monitoringu zvířat), REDQUE (vytěžování dokumentů) a INVENIAS (software pro recruitery), které samostatně fungují na českém i zahraničním trhu.\n\n"}
{"id": "1483074", "url": "https://cs.wikipedia.org/wiki?curid=1483074", "title": "Turistická značená trasa 7203", "text": "Turistická značená trasa 7203\n\nTuristická trasa má svůj počátek u Medvědí boudy na rozcestí se zeleně značenou trasou 4201 z Dívčích lávek na Voseckou boudu a zde výchozí modře značenou trasou 1882 na Špindlerovu boudu. Trasa 7203 stoupá po asfaltové komunikaci jihovýchodním svahem Velkého Šišáku přes lesní úsek na sousední luční enklávu Brádlerovy Boudy, kde u Brádlerovy boudy končí na rozcestí s modře značenou trasou 1802 z Martinovy boudy na Petrovu boudu.\n"}
{"id": "1483081", "url": "https://cs.wikipedia.org/wiki?curid=1483081", "title": "Svatopetrská stezka", "text": "Svatopetrská stezka\n\nSvatopetrská stezka je pojmenována podle cílového místa stezky, kostela svatého Petra a Pavla v Prachaticích. Je zaměřena na přírodní krásy, historické události a provází křížovou cestou s výklenkovými kapličkami a božími muky. Stezku provozuje město Prachatice.\n\nNaučná stezka začíná pod Žižkovou skalkou, nad Malým náměstím v Prachaticích. Pokračuje kolem skalky vzhůru, prochází kolem mateřské školy, dále kolem domu s pečovatelskou službou a pak stále v mírném stoupání pokračuje volným prostorem kolem křížové cesty až do cíle. Cestou se při zpětném pohledu ukazují panoramatické výhledy na Prachatice a okolní vrchy, zejména na horu Libín (1 093 m n. m.).\n\nStezka není náročná, je přístupná celoročně a má délku 920 m. Je určena hlavně pěším návštěvníkům, využívat ji mohou i cyklisté a vozíčkáři s doprovodem. Schody u Žižkovy skalky se dají objet. Povrch stezky je tvořen kamennou dlažbou a asfaltem. Stezka je vybavena odpočinkovými místy s lavičkami a má čtyři stanoviště s informačními tabulemi. \n\nInformační tabule č. 1 seznamuje návštěvníka s prachatickou přírodní zajímavostí, křemennou skalkou, zejména z hlediska historického. V historii se měnily i její názvy – Husova skalka, Schillerova skalka a po roce 1945 Žižkova skalka. Z tohoto místa Jan Žižka v roce 1420 dvakrát řídil obléhání a dobytí Prachatic. V roce 1620 zopakoval obléhání a dobytí Prachatic císařský generál Karel Bonaventura Buquoy.\n\nDruhá zastávka připomíná konec životní pouti řeznického mistra z doby napoleonských válek (1803). Na jeho památku zde stojí trojboký žulový jehlan s německým nápisem, v překladu: „Nic není jistějšího než smrt, ale den a hodina jejího příchodu jsou nejisté.” Pamětní jehlan je kulturní památka ČR.\n\nInformační panel č. 3 se věnuje bývalé křížové cestě. Celkem se dochovalo 10 božích muk a výklenkových kapliček z 18. a 19. století, všechny jsou evidovány jako kulturní památky ČR a postupně jsou restaurovány. Ve výklenku božích muk před domem s pečovatelskou službou je umístěn obraz sv. Vojtěcha od malíře Cyrila Chramosty. Boží muka nad domem s pečovatelskou službou mají v nice vyobrazeného sv. Jana N. Neumanna. Ve výklenkové kapličce č. III. je vyobrazen sv. Prokop a v božích mukách č. IV. je sv. Václav. Všechny tyto obrazy jsou druhotnou výzdobou.\n\nPanel č. 4 podrobně seznamuje se hřbitovním kostelem sv. Petra a Pavla, který je jednou z nejstarších církevních památek v jihozápadních Čechách. Na jeho místě byl již ve 12. století románský kostelík. Kostel je raně gotická stavba, která byla barokně upravena. Informační tabule zmiňuje i náhrobní desku varhaníka a městského německého písaře Georga Rosenthalera z roku 1570, která je zazděna na jižní straně kostela. Informuje i o zde pohřbených rodičích sv. Jana N. Neumanna.\n\n"}
{"id": "1483084", "url": "https://cs.wikipedia.org/wiki?curid=1483084", "title": "Marinho Chagas", "text": "Marinho Chagas\n\nMarinho Chagas, uváděný i jako Francisco Marinho, celým jménem Francisco das Chagas Marinho (8. února 1952 Natal – 31. května 2014 João Pessoa), byl brazilský fotbalista, levý obránce. Byl nápadný svými dlouhými blond vlasy. Ve své době byl považován za jednoho z nejlepších krajních obránců světa, byl ofenzivně laděný se silnou střelou.\n\nProfesionálně hrál postupně v brazilských klubech ABC FC, Clube Náutico Capibaribe, Botafogo de Futebol e Regatas a Fluminense FC, v USA za New York Cosmos a Fort Lauderdale Strikers, v Brazílii za São Paulo FC, Fortaleza Esporte Clube a América Futebol Clube a v USA za Los Angeles Heat. V jihoamerickém Poháru osvoboditelů nastoupil v 9 utkáních a dal 4 góly.\n\nZa brazilskou fotbalovou reprezentaci nastoupil v letech 1973–1977 ve 27 reprezentačních utkáních a dal 4 góly. Byl členem brazilské reprezentace na Mistrovství světa ve fotbale 1974 v Německu. Nastoupil ve všech 7 utkáních.\n\n"}
{"id": "1483091", "url": "https://cs.wikipedia.org/wiki?curid=1483091", "title": "Železnatý pramen (Karlovy Vary)", "text": "Železnatý pramen (Karlovy Vary)\n\nŽeleznatý pramen je 16. karlovarský minerální pramen. Nachází se na pravém břehu řeky Teplé stranou lázeňské části města. Umístěn je ve stráni nad řekou na vyvýšené terase v blízkosti budovy obchodní akademie. Je nejchladnějším minerálním pramenem Karlových Varů, jeho teplota je 11,9 °C. Je udáván jako volně přístupný.\n\nPramen byl poprvé zachycen v roce 1852 na stráni nad pravým břehem řeky Teplé, asi 400 metrů před jejím ústím do Ohře. Již v minulých časech byla stráň v okolí pramene díky jeho vysokému obsahu železa zbarvována okrovou barvou. Od roku 1856 se pramen začal, na doporučení lékaře Rudolfa Mannla, užívat k pitné kúře. O čtyři roky později byly v blízkosti vývěru zřízeny \"Železité lázně\", kde byla voda pramene využívána též ke koupelím.\n\nZachycený vývěr pramene byl v místech, kde ve dvacátých letech 20. století byla stavěna budova hospodářské školy (později Obchodní akademie Karlovy Vary). Během výstavby byl vývěr o několik metrů posunut, jímka pramene se ocitla pod vozovkou Bezručovy ulice, a následně byla voda potrubím svedena do nově vystavěného pavilonu v podobě malé sloupové haly nazývané pavilon Železnatého pramene, někdy též uváděné jako kolonáda Železnatého pramene. Na stěně haly byla umístěna kamenná mísa, do které tehdy pramen vyvěral z litinové plastiky lví hlavy.\n\nV roce 1961 byl pavilon opraven a pramen byl opatřen deskou s jeho označením. Roku 1990 se uskutečnila celková rekonstrukce. Slavnostní otevření obnoveného pavilonu proběhlo 27. října 1990.\n\nPramen vyvěrá v městské části Karlových Varů na místě poměrně vzdáleném od části lázeňské. Leží u frekventované Bezručovy ulice (automobilový provoz a městská autobusová doprava) a z lázeňského hlediska ztrácí na atraktivitě. Je v zanedbaném stavu. Deska s označením pramene ani litinová plastika lví hlavy se u vývěru již nenacházejí.\n\nPramen je udáván jako volně přístupný, avšak s poznámkou: z technických důvodů do odvolání uzavřen (duben 2019). Udávaná teplota pramene je 11,9 °C, vydatnost 1,8 litrů/min. a obsah CO 1 600 mg/litr. Díky vysokému obsahu železa a arzénu se výrazně liší od ostatních karlovarských zdrojů.\n\nNení vyhlášen jako přírodní léčivý zdroj.\n\n"}
{"id": "1483101", "url": "https://cs.wikipedia.org/wiki?curid=1483101", "title": "Kyslinky (osada)", "text": "Kyslinky (osada)\n\nKyslinky je malá osada v Poľaně, součástí obce Hrochoť v okrese Banská Bystrica na Slovensku. Jižní okraj osady a území levého břehu řeky Hučavy patří do katastru obce Očová v okrese Zvolen. Osadu Kyslinky dnes tvoří několik typických lesnických staveb a sídlí zde lesní správa. \n\nOsada se nachází v horní části dlouhé Hrochoťské doliny , v nadmořské výšce cca 760 m n. m. Leží uprostřed geomorfologické části Kyslinky, která je součástí pohoří Vysoké Poľany a zabírá území rozsáhlé kaldery vyhaslé sopky. Původně lesnická osada má dnes spíše rekreační charakter a přístupná je asfaltovou cestou z obce Hrochoť a Očová. \n\nÚzemí patří do Chráněné krajinné oblasti Poľana . Z osady vede \"naučná stezka Poľana - Kyslinky,\" který má 8,5 km a 17 km dlouhý okruh. V minulosti zde končila 25 km dlouhá úzkorozchodná železnice Vígľaš - Kyslinky, která do roku 1975 sloužila na svoz dřeva. \n\n"}
{"id": "1483102", "url": "https://cs.wikipedia.org/wiki?curid=1483102", "title": "Hail Satan?", "text": "Hail Satan?\n\nHail Satan? je dokumentární film, který zkoumá satanistickou organizaci Satanský Chrám včetně jejich historie, zvyků a politického aktivismu.\n\nFilm režisérky Penny Lane měl premiéru na filmovém festivalu Sundance v roce 2019 a bude distribuován Magnolia Pictures. Ukazuje satanisty, kteří pracují na zachování oddělení od církve a státu proti privilegovanému postavení křesťanského práva. Jde o zfilmovaný pohled na rychlý vzestup a vliv náboženské skupiny známé jako Satanský chrám. \n\n"}
{"id": "1483106", "url": "https://cs.wikipedia.org/wiki?curid=1483106", "title": "Emerich Němec", "text": "Emerich Němec\n\nEmerich Němec (11. červen 1923, Cieszyn, Polsko – 10. říjen 1982, Český Těšín, Československo) byl badatel, historik, genealog, který působil ve Slezsku.\n\nNarodil se do rodiny železničáře. Lze říct, že to byl Česko-těšínský patriot, který prožil téměř celý život v tomto městě. Vystudoval zde základní školu, poté studoval na českém reálném gymnáziu. V důsledku 2. světové války maturoval až v roce 1948. \n\nOd roku 1948 pracoval v místních správních orgánech (MěNV, ONV). V letech 1953\"–\"1958 byl jako okresní archivář iniciátorem založení Okresního archívu v Karviné. Od roku 1958 pracoval jako technolog v Těšínské tiskárně. V 70. letech byl pro nemoc zařazen do předčasného důchodu. \n\nEmerich Němec patřil k propagátorům dějin Těšínska. Stál u založení vlastivědného časopisu Těšínsko. Aktivně spolupracoval s Muzeem Těšínska, vydával příspěvky a edice dokumentů k historii Těšínského knížectví. \n\nMezi jeho díla, která vzešla ze sbírek listin pro Okresní archív patří: \n\n\nPředevším Listináře Těšínska patří mezi základní zdroje o dění na Těšínském Slezsku. Byl také autorem mnoha drobných příspěvků o vlastivědě, genealogii, historii salašnictví v novinách a časopisech, které vycházely v okrese Karviná a ve městě Český Těšín. \n\n\n\n"}
{"id": "1483107", "url": "https://cs.wikipedia.org/wiki?curid=1483107", "title": "Seznam kamenů zmizelých v Modřanech", "text": "Seznam kamenů zmizelých v Modřanech\n\nSeznam kamenů zmizelých v Modřanech obsahuje pamětní kameny obětem nacismu v Modřanech (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nV Modřanech se nacházejí tyto kameny zmizelých:\n\nV roce 2011 byly přemístěny kameny zmizelých v Modřanech.\n\n\n"}
{"id": "1483111", "url": "https://cs.wikipedia.org/wiki?curid=1483111", "title": "Todo bičig", "text": "Todo bičig\n\nTodo bičig (ojratsky , – \"tod bičg,\" – \"tod bičig\", burjatsky – \"todo bešeg\", nebo jen todo), překladem jasné písmo, je abeceda vytvořená v roce 1648 ojratským buddhistickým mnichem Zajou Panditou pro ojratštinu. Vychází z mongolského písma, přičemž rozlišuje všechny zvuky mluveného jazyka a usnadňuje přepis sanskrtu a tibetštiny. \n\nTodo bičig je mongolské písmo, jehož zřejmým nejbližším předchůdcem je svislé mongolské písmo, které bylo odvozeno ze staré ujgurské abecedy. Jejím pravzorem je aramejské písmo, což je souhláskové písmo, které postrádá symboly pro samohlásky, a todo bičig je první z jeho následníků, které vytvořilo úplný systém symbolů pro všechny samohlásky. \n\nJak bylo uvedeno výše todo bičig vznikl jako lepší způsob, jak zapisovat mongolštinu, konkrétně západní mongolské jazyky ojratštinu a kalmyčtinu. Jeho praktičnost spočívá ve skutečnosti, že byl vytvořen se záměrem odstranit nejasnosti, které by se mohly objevit při zápisu mluveného jazyka. Nejenže byly přiřazeny znaky všem samohláskám, ale význam všech existujících znaků byl vyjasněn. Všem „starým“ znakům, které byly převzaty z dříve používaného písma, byl přiřazen pevný význam, vycházející především z ujgurského předchůdce. K zaznamenání souhlásek a jejich délky, stejně jako k rozlišení znělých a neznělých souhlásek byly přidány nové znaky a diakritika. Byla zavedena i znaménka umožňující rozlišovat mezi \"ši\" a \"si\", což není sice pro ojratštinu důležité, ale hodí se k přepisu cizích slov a jmen. \n\nTodo bičig byl používán Ojraty a sousedními Mongoly zejména koncem 17. a počátkem 18. století. K překladu buddhistických děl ho ve značném rozsahu používal jeho tvůrce a další, aby mohli lépe šířit buddhistické náboženství do západního Mongolska. Ačkoli bylo písmo vhodné k překladům z cizích jazyků, obzvláště tibetštiny, bylo také používáno neformálně, jak dokazují některé dopisy z konce 17. století. \n\nPísmo používali Kalmyci v Rusku, dokud nebylo v roce 1924 nahrazeno cyrilicí. V Sin-ťiangu ho Ojraté používají dodnes, přestože v Číně se mongolské vzdělání poskytuje v čacharském dialektu.\n\nPísmo se zapisuje svisle stejně jako svislé mongolské písmo, z něhož je odvozeno. Písmena a diakritika jsou psány podél centrální osy. Části písmen vpravo od osy jsou obecně šikmé nahoru a části vlevo od osy jsou obecně skloněny dolů. Jediné znaky, které se neřídí těmito pravidly jsou vodorovné znaky pro \"S\" a \"Š\" a částečeně \"Ö\". Slova jsou oddělena mezerou a stejně tak různá písmena. Ačkoli většina písmen má jen jeden tvar, některá jich mají více podle polohy ve slově, tedy v závislosti na tom, zda leží na začátku, uprostřed, nebo na konci slova.\n\nStejně jako v jiných příbuzných písmech je v todo bičigu definováno abecední pořadí písmen, ale jejich pořadí se od původního mongolského písma liší a stejně tak i od pořadí aramejské abecedy.\n\n"}
{"id": "1483124", "url": "https://cs.wikipedia.org/wiki?curid=1483124", "title": "Morbius (film)", "text": "Morbius (film)\n\nMorbius je připravovaný americký akční film z roku 2020 režiséra Daniela Espinosy, natočený na motivy komiksů z vydavatelství Marvel Comics o stejnojmenné postavě ze světa Spider-Mana. V titulní roli se představí Jared Leto, v dalších rolích se objeví Adria Arjona, Matt Smith, Jared Harris a Tyrese Gibson. Jedná se o druhý snímek filmové série Sony's Universe of Marvel Characters.\n\nUvedení filmu do amerických kin bylo oznámeno na 31. července 2020.\n\n"}
{"id": "1483125", "url": "https://cs.wikipedia.org/wiki?curid=1483125", "title": "Alsószuha", "text": "Alsószuha\n\nAlsószuha (vyslovováno [alšósuha], ) je vesnice v Maďarsku v župě Borsod-Abaúj-Zemplén, spadající pod okres Putnok. Nachází se blízko hranic se Slovenskem. V roce 2015 zde žilo 423 obyvatel. Dle údajů z roku 2001 zde byli 86 % Maďaři a 14 % Romové.\n\nSousedními vesnicemi jsou Dövény a Zádorfalva.\n"}
{"id": "1483129", "url": "https://cs.wikipedia.org/wiki?curid=1483129", "title": "Peter Scholze", "text": "Peter Scholze\n\nPeter Scholze (* 11. prosince 1987, Drážďany) je německý matematik. Je profesorem na Bonnské univerzitě a ředitelem Institutu Maxe Plancka pro matematiku. Usiluje o propojení aritmetiky a geometrie, přesněji teorie čísel a algebraické geometrie. Roku 2018 obdržel prestižní Fieldsovu medaili. Vysokou školu začal studovat již ve čtrnácti letech. Jako student vyhrál tři zlaté medaile na matematických olympiádách. Je ženatý a má dceru. \n"}
{"id": "1483133", "url": "https://cs.wikipedia.org/wiki?curid=1483133", "title": "Vločkový tisk", "text": "Vločkový tisk\n\nVločkový tisk je technika nánosování textilních vláken o délce 0,1 až 1 mm na plochu textilie (papíru, plastických nebo jiných materiálů). \nZa nejstarší techniku vločkového tisku je považován asi 3000 let starý čínský vynález, podle kterého se nános z gumového klihu na textilii posypával přírodními vlákny.\nVe 12. století přimíchávali v jednom klášteře v Norimberku mletá vlákna do malty a vytvořili tak jakési vzorování na omítce zdi. \nVe 20. letech 20. století bylo v USA vyrobeno první brusné plátno s pomocí elektrostatické energie tj technologií podobnou vločkovému tisku. V 50. letech se začalo s vločkovým tiskem na textiliích průmyslovým způsobem. V 60. letech byla vyvinuta technika povrstvování koberců a potahů na vnitřní stěny aut a dalších technických textilií. Teprve později se začaly hromadně tisknout emblémy na sportovní oděvy.\n\nV 21. století se používá zejména vyspělá technika \"elektrostatického povločkování\" v několika variantách, kterým se vedle zlepšení vzhledu textilií především dodávají různé užitné vlastnosti jako izolační schopnosti, hladkost, drsnost aj. \n\nK nejpoužívanějším technikám patří: elektrostatické a mechanické povrstvování, sítotisk a tisk přenosem \nVlákna se nanášejí s pomocí silného elektrostatického pole kolmo k povrchu textilie pokrytém pryskyřicí, do které zachycují tak, že po vytvrzení pryskyřice vzniká efekt podobný vlasové tkanině.\nVlákna se během nanášení pozitivně nabíjejí a foukají proudem vzduchu na negativně nabíjenou textiii, na které případně roztírají kartáči. Textilie se pohybuje rychlostí 3-6 m/min při povrstvování celých ploch a 6-10 m/min při tvoření vločkových vzorů. \n\nVločky se nanášejí na povrch textilie s pomocí čechradla, textilie během procesu vibruje. Jednotlivá vlákna se zachycují do pojiva v rozdílné hloubce, vlasový povrch nánosu je proto nepravidelný. Kombinací mechanického nanášení s elektrostatickou metodou se dá dosáhnout vyšší hutnost vloček. \n\nVlákenná kaše \"plastisol\" (viz \"snímek vpravo\") se protlačuje sítem s hustotou cca 25-45 nití/cm pod tlakem 20 N/cm. \nMetoda se používá zejména pro tisk vícebarevných drobných motivů. Motivy se vystříhnou z povločkované fólie a lisují pod tlakem 0,2-0,3 MPa při teplotě 140-180°C na textilii. \nVlákna na povločkování se stříhají nebo melou nejčastěji z polyamidového nebo viskózového monofilu.\n\nJako pojivo se používají různé syntetické pryskyřice\n\nNosič fólie (na tisk přenosem) se vyrábí nejčastěji z alginátu\nStrojní povločkování textilií v plné šíři se provádí na agregátu pro nepřetržitý proces k nánosu pojiva, povločkování (elektrostaticky nebo sítotiskem), sušení, čištění (kartáčováním) a navíjení hotového zboží. \n\nK povločkování hotových pletenin (většinou triček) se hodí např. tzv. kolotoč s automatickým střídáním barev.\n\nK ručnímu potiskování jsou nutné: kovová deska, zdroj statické elektřiny (generátor) a čerpadlo spojené s povločkovací hlavicí. \n"}
{"id": "1483137", "url": "https://cs.wikipedia.org/wiki?curid=1483137", "title": "Renk (Jižní Súdán)", "text": "Renk (Jižní Súdán)\n\nRenk je město v Jižním Súdánu, u hranic se Súdánem. Je hlavním městem okresu Renk a státu Severní Horní Nil. Nachází se v nejsevernějším výběžku Jižního Súdánu, na břehu Bílého Nilu. Spolu s hlavním městem Jižního Súdánu Džubou, vzdáleným asi 900 kilometrů je spojen hlavní silnicí, která vede skrz město a dá se po ní dojet též do Súdánu. V Renku je také letiště.\n\nPočet obyvatel roste. Zatímco v roce 2004 bylo odhadováno 26 850 lidí, podle odhadů z roku 2014 už to je okolo 176 020 lidí.\n\nOkres Renk je převážně zemědělský, hojně se provozuje kočovný chov zvířat. Hlavním vývozním artiklem je arabská guma, okolo 35% veškeré světové produkce arabské gumy pochází z okolí města Renk. V okolí města byla též nalezena ropa.\n\nRenk nemá mnoho pamětihodností. Ve městě se nachází mnoho kanceláří, jsou zde místní oddělení několika bank, například Ivory Bank nebo Nile Commercial Bank. Nachází se zde také letiště, které slouží městu i okolním vesnicím. Zajímavá je také silnice Malakál-Rabak, procházející přes město od severu k jihu. Z přírodních památek je tu řeka Bílý Nil, na jehož levém břehu město Renk leží.\n"}
{"id": "1483143", "url": "https://cs.wikipedia.org/wiki?curid=1483143", "title": "Berente", "text": "Berente\n\nBerente je velká vesnice v Maďarsku v župě Borsod-Abaúj-Zemplén, spadající pod okres Kazincbarcika. Jedná se o převážně průmyslovou vesnici, bezprostředně sousedící s městy Kazincbarcika a Sajószentpéter, silničně též sousedí s obcí Múcsony. V roce 2015 zde žilo 1 211 obyvatel. Dle údajů z roku 2001 zde byli 97,2 % Maďaři a 4,8 % Romové.\n"}
{"id": "1483156", "url": "https://cs.wikipedia.org/wiki?curid=1483156", "title": "Lola Montezová", "text": "Lola Montezová\n\nMarie Dolores Eliza Rosanna Gilbert, hraběnka z Landsfeldu (17. února 1821 − 17. ledna 1861), známá jako Lola Montezová, byla irská tanečnice a herečka, kurtizána a milenka bavorského krále Ludvíka I., jenž jí udělil titul hraběnka z Landsfeldu. Svůj vliv na krále využila k zavedení liberálních reforem. Na začátku revoluce v německých státech roku 1848 byla nucena uprchnout. Později žila ve Spojených státech, Švýcarsku, Francii a Londýně.\n\n"}
{"id": "1483160", "url": "https://cs.wikipedia.org/wiki?curid=1483160", "title": "Seznam kamenů zmizelých ve Vršovicích", "text": "Seznam kamenů zmizelých ve Vršovicích\n\nSeznam kamenů zmizelých ve Vršovicích obsahuje pamětní kameny obětem nacismu ve Vršovicích (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nVe Vršovicích se nacházejí tyto kameny zmizelých:\n\n\n"}
{"id": "1483163", "url": "https://cs.wikipedia.org/wiki?curid=1483163", "title": "BNP Paribas Open 2019 – ženská dvouhra", "text": "BNP Paribas Open 2019 – ženská dvouhra\n\nŽenská dvouhra BNP Paribas Open 2019 probíhala v první polovině března 2019. Do singlové soutěže indianwellského tenisového turnaje nastoupilo devadesát šest hráček, z nichž se dvanáct probojovalo z kvalifikace. Obhájkyní titulu byla japonská světová jednička Naomi Ósakaová, kterou ve čtvrtém kole vyřadila Švýcarka Belinda Bencicová.\n\nNaomi Ósakaová, Petra Kvitová, Simona Halepová, Sloane Stephensová a Karolína Plíšková vstoupily do turnaje jako soupeřky o post světové jedničky. I přes vyřazení v osmifinále Ósakaová uhájila postavení na čele klasifikace.\n\nVítězkou se stala kanadská teenagerka Bianca Andreescuová, jež ve finále přes křeče zdolala německou turnajovou osmičku Angelique Kerberovou po třísetovém průběhu 6–4, 3–6 a 6–4. Na okruhu WTA Tour si připsala premiérové turnajové vítězství. Šedesátá hráčka světa Andreescuová se v Indian Wells stala první šampionkou startující na divokou kartu a v osmnácti letech nejmladší vítězkou od triumfu Sereny Williamsové v roce 1999. Bodový zisk ji katapultoval na 24. příčku žebříčku WTA.\n\nVšechny nasazené hráčky obdržely volný los do druhého kola.\n"}
{"id": "1483165", "url": "https://cs.wikipedia.org/wiki?curid=1483165", "title": "Marcel Cerdan", "text": "Marcel Cerdan\n\nMarcel Cerdan (22. července 1916 Sidi Bel Abbès – 28. října 1949 São Miguel) byl francouzský boxer.\n\nNarodil se v Alžírsku v chudé rodině španělských přistěhovalců, od pěti let žil v Casablance. V mládí hrál fotbal, profesionálnímu boxu se věnoval od roku 1934 a neporazitelnost si udržel až do roku 1939. Celkově ve své kariéře vyhrál 113 zápasů ze 117, z toho 66 knockoutem. Po vítězství nad Tony Zalem 21. září 1948 získal titul profesionálního mistra světa ve střední váze. Zahynul na palubě letadla Lockheed L-749 Constellation, které se zřítilo 28. října 1949 při letu z Paříže do New Yorku nad Azorskými ostrovy. \n\nByl známý pod přezdívkou „Marocký bombardér“ a patřil k nejpopulárnějším francouzským sportovcům své doby. Značnou mediální pozornost vzbudil jeho krátký milostný poměr s Édith Piaf, která mu věnovala píseň „Hymne à l'amour“. V roce 1983 o nich natočil Claude Lelouch životopisný film \"Édith et Marcel\", v němž hrál Cerdana jeho nejstarší syn Marcel Cerdan Jr, který byl rovněž profesionálním boxerem. \n\nJe po něm pojmenována sportovní hala Palais des sports Marcel-Cerdan v Levallois-Perret u Paříže.\n\n"}
{"id": "1483167", "url": "https://cs.wikipedia.org/wiki?curid=1483167", "title": "Petra Tesařová", "text": "Petra Tesařová\n\nPetra Tesařová (4. ledna 1961, Trutnov) je česká klinická onkoložka a hematoložka. V onkologické praxi se soustřeďuje na pacientky trpícími rakovinou prsu.\n\nDětství prožila v severovýchodních Čechách v městě Úpice. V roce 1985 absolvovala (s prospěchem výborným, červený diplom) Fakultu všeobecného lékařství Univerzity Karlovy v Praze. Během studia pracovala jako pomocná vědecká síla na na I. interní klinice Všeobecné fakultní nemocnice v Praze, zabývala se hepatologií.\n\nJejí první pracovní místo po skončení studií bylo na interním oddělení nemocnice v Benešově. Když se uvolnilo místo na I. interní klinice Všeobecné fakultní nemocnice (VFN) v Praze, odešla z Benešova, začala se věnovat hematologii a absolvovala atestaci z interního lékařství. Na I. interní klinice Všeobecné fakultní nemocnice v Praze se seznámila se svým budoucím manželem a po mateřské dovolené (první dvě děti) nastoupila na nově vzniklé onkologické oddělení Thomayerovy nemocnice v Krči. Následovala příprava na atestaci z (klinické) onkologie (atestace v roce 1994). Příležitost pokračovat v hematologii, která se Petře Tesařové nabídla, využila a vrátila se na I. interní kliniku do Všeobecné fakultní nemocnice. Tady se připravila k atestaci z hematologie (atestace v roce 1998). Po jejím absolvování odešla na mateřskou dovolenou (třetí dítě). Po mateřské dovolené nastoupila na polikliniku na Jižním městě. Tady bylo malé ambulantní onkologické centrum patřící pod 1. Lékařskou Fakultu Univerzity Karlovy. Toto onkologické centrum 1. Lékařské Fakulty Univerzity Karlovy bylo po nějakém čase sloučeno s Onkologickou klinikou 1. Lékařské Fakulty Univerzity Karlovy a Všeobecné fakultní nemocnice, a proto (od roku 2000) pracuje Petra Tesařová na Onkologické klinice 1. Lékařské Fakulty Univerzity Karlovy a ve Všeobecné fakultní nemocnici (VFN) v Praze.\n\nPatra Tesařová se zajímá především o možnosti léčby karcinomu prsu, a to hlavně u mladých pacientek do 35 let věku. O onkologické problematice publikovala více než 80 odborných statí. Kromě toho přednáší na tuzemských i zahraničních kongresech (např. Brněnské onkologické dny, mezioborové onkologické kolokvium PragueONKO). Věnuje se výuce mediků i postgraduálních studentů. Působí v edukačních projektech, které se zabývají onkologickou problematikou a vztahy mezi lékařem a pacientem, připravuje vzdělávací programy pro pacienty i pro zdravotnický personál. Působí v oblasti preventivních aktivit a programů, které se zaměřují na správnou edukaci onkologicky nemocných a jejich příbuzných. Je výraznou osvětově činnou medicínskou osobností. V současné době (rok 2011) je Petra Tesařová předsedkyní „Projektu 35“. Je jednou ze zakladatelek o. p. s. Dialog Jessenius. Petra Tesařová je členkou České onkologické společnosti České lékařské společnosti Jana Evangelisty Purkyně (ČLS JEP), České společnosti paliativní medicíny České lékařské společnosti Jana Evangelisty Purkyně (ČLS JEP) a Evropské onkologické společnosti.\n\nNa přelomu 70. a 80. let dvacátého století vycházely její básně (podepsané Petra Těmínová) v časopise Mladý svět. Po ukončení studia na 1. lékařské fakultě Univerzity Karlovy v Praze se vdala za profesora Vladimíra Tesaře a poezii se přestala věnovat. Petra Tesařová ráda čte a z vážné hudby, kterou má rovněž ráda, preferuje operu. \n\n"}
{"id": "1483168", "url": "https://cs.wikipedia.org/wiki?curid=1483168", "title": "Leon Derlich", "text": "Leon Derlich\n\nLeon Derlich (28. listopadu 1905 Karviná – 18. července 1965 tamtéž) byl polský etnograf, amatérský lingvista a dialektolog, publicista, spolupracovník hnutí odporu za 2. světové války\n\nLeon Derlich byl synem Jana, zedníka a horníka na dole Jan v Karviné, a Františky, roz. Bury. V roce 1912 se rodina přestěhovala do Fryštátu, do domu postaveného jeho otcem. Zde strávil celý život. Navštěvoval německou lidovou a měšťanskou školu ve Fryštátě (jiné zde nebyly). Po incidentu s národnostním sporem v pozadí spolu se čtyřmi spolužáky odešel z fryštátské školy a díky úsilí rodičů se stal studentem polského Reálného gymnázia v Orlové. Po maturitě začal studovat na Vysoké škole průmyslové v Krakově.\n\nVe věku 18 let onemocněl těžkým revmatismem. Při vojenské odvodové komisi v Českém Těšíně i přes upozornění lékaře nebyl zohledněn jeho zdravotní stav, a jelikož byl z vedlejšího okresu, musel svlečený dvě hodiny čekat ve studené chodbě na odvod. Jak sám uváděl, ke komisi ho museli donést. Progresivní onemocnění navzdory snaze lékařů po pěti letech připoutalo Leona do konce života na lůžko. Díky svému charakteru, statečnosti a lásce nejbližší rodiny našel své místo v životě a podle svých nejlepších sil a schopností celý život sloužil druhým. Nejvíc vděčil sestře Hermíně, která se vzdala vlastního rodinného života a věnovala se péči o bratra.\n\nFyzická paralýza Leona nezbavila jasnosti v myšlení a životního optimismu. V samostudiu a psaní našel řešení své nemoci. Studoval odbornou literaturu o historii regionu, ve kterém žil, vedl odbornou polemiku s osobami české a německé národnosti. Publikoval články v tisku na Zaolží a také psal satirické básně a povídky. Období 2. světové války strávil doma. Šokující je skutečnost, že dům Leona Derlicha se stal centrem hnutí odporu. Zde Leon organizoval materiální pomoc vystěhovalcům a válečným zajatcům v koncentračních táborech, mezi jinými v Polenlagru 40 ve Fryštátě. Po celou dobu okupace Derlichovi organizovali a poskytovali pomoc v podobě oblečení a potravin nejen vysídlencům, ale i vězňům v ostatních koncentračních táborech, a dokonce i partyzánům v Beskydech. Celková hodnota této podpory byla ve výši cca 130000 německých marek – v době totální války něco obdivuhodného, o čemž svědčí mnoho poštovních dokladů.\n\nNavíc Derlich koordinoval tisk propagačních materiálů. Protože Němci neodebrali Derlichovi s ohledem na jeho zdravotní stav radiový přijímač, jeho byt byl zdrojem informací o situaci na frontách. Hořce úsměvný je fakt, že teprve po válce mu české úřady radiopřijímač zabavily za údajnou protistátní činnost. Důvodem byly dva otevřené dopisy prezidentu Edvardu Benešovi nazvané \"K otázce Těšínska“, ve kterých veřejně bránil práva polské menšiny na Zaolží. Měl proběhnout soudní proces, na kterém se Derlich chtěl bránit sám. K tomu si připravil více než 90 stran strojopisu „Odpověď k otázce Těšínska“. V červenci 1948 byl proces zastaven.\n\nPo tomto období se Derlich začal věnovat regionálním otázkám. Studoval folkloristiku, lingvistiku, dialektologii a toponomastiku a celé kulturní dědictví Zaolží. Nakonec dosáhl vysoké úrovně znalostí těchto oborů. Ty mu umožnily vést odborné diskuse s českými lingvisty (prof.A.Kellner), kteří naprosto tendenčně vysvětlovali původ a kořeny nářečí a historie Těšínska. Příkladem mohou být dříve uvedené otevřené dopisy a např. práce „Prastara nazwa słowiańska - w obronie Olzy“ („Dávný slovanský název - na obranu Olzy)”, ve které jednoznačně dokazuje správnost pojmenování řeky Olza. Jeho články vycházely v kulturně-společenském časopise Zwrot a Kalendářích Zwrotu. Jelikož obsah článků nebyl po vůli vládnoucí garnituře, byl donucen přestat publikovat. Podařilo se mu ale publikovat v Polsku. V šedesátých letech zde zveřejnil několik svých vědeckých pojednání v časopisech Zaranie Śląskie (Katovice) a Język Polski (Krakov). Připravil a zpracoval podklady o těšínském nářečí pro „Mały atlas gwar polskich“, „Atlas językowy Śląska“ nebo „Słownik gwar polskich“. Své články psal jedním prstem na psacím stroji umístěném na zvlášť upraveném stolku u postele. Klávesnici sledoval přes zrcadlo umístěné nad postelí.\n\nV padesátých letech přišel s nápadem vytvořit na Zaolží vědecké pracoviště zabývající se nářečím a kulturou regionu. Jeho vize se stala skutečností na podzim v roce 1965 – tehdy při hlavním výboru PZKO vznikla Folklorická sekce (Sekcja Folklorystyczna), dnes Etnografická sekce (Sekcja Ludoznawcza). Sbíral také přísloví a lidová rčení - tyto sbírky pojmenované „Pokłosie” zůstaly ve strojopisu. Zaznamenal a nahrál ve správné fonetické podobě řadu lidových vyprávění. Téměř všechny Derlichovy studie se týkaly problematiky regionu, kterému věnoval své srdce. Leon Derlich zemřel 18. července 1965 v Karviné.\n\n\n\n\n\n\n"}
{"id": "1483169", "url": "https://cs.wikipedia.org/wiki?curid=1483169", "title": "Hurikán John (1994)", "text": "Hurikán John (1994)\n\nHurikán John, známý také jako tajfun John, byl tropickou cyklónou, která koncem léta roku 1994 prošla severním Pacifikem. V době své maximální intenzity byl uvnitř hurikánu naměřen minimální atmosférický tlak 929 milibarů a přetrvávající větry (1-min průměr) o rychlosti 280 km/h, což jej řadí na nejvyšší pátý stupeň Saffirovy–Simpsonovy stupnice síly hurikánů.\n\nJohn drží v rámci zdokumentovaných tropických cyklón dva rekordy, a to jako nejdéle trvající a také největší vzdálenost urazivší cyklóna. Bouře trvala celkem 31 dní, během kterých překonala vzdálenost 13 280 kilometrů.\n\nVzhledem k tomu, že trasa cyklóny zasáhla jak do východního, tak do západního Pacifiku, jde o jednu z mála bouří klasifikovanou současně jako hurikán i tajfun. Přes mimořádně dlouhou dobu trvání způsobil živel pouze minimální škody, a to na Havaji a na Johnstonově atolu. Zbytky bouře pak zasáhly Aljašku.\n\nAmerická Národní centrum pro hurikány (NHC) označilo za původce vzniku hurikánu John tropickou vlnu, která se vytvořila u pobřeží Afriky 25. července 1994. Ta se bez zásadních změn přesunula přes Atlantik a Karibik, následně překročila Střední Ameriku a kolem 8. srpna vstoupila do Tichého oceánu. Zde se začala vyvíjet a 11. srpna NHC klasifikovalo systém jako tropickou depresi 10-E. Nacházel se v této době asi 555 km jihojihovýchodně od Acapulca v Mexiku a směřoval na západ. Ještě týž den byly pozorován rychlý vývoj dešťových pásů a systém získal jasné ohraničení, proto byl překlasifikován na tropickou bouři, které bylo přiděleno jméno John. Silný hřeben vysokého tlaku nad severozápadním Pacifikem nutil bouři k dalšímu postupu na západ, zatímco poměrně silný střih větru ji udržoval ve stavu tropické bouře. Její intenzita ovšem kolísala, střih větru občas rozehnal mraky nad bouří a málem jí opět zredukoval na tropickou depresi. Teprve po osmi dnech pohybu na západ střih větru polevil a bouře začala sílit. 19. srpna odpoledne byl John poprvé klasifikován jako hurikán kategorie 1. Během následujících 18 hodin zesílil na hurikán kategorie 3 a před polednem 20. srpna překročil hranici středopacifické cyklónové oblasti. Tím přešel zpod kontroly NHC pod kontrolu Středopacifického centra pro hurikány (CPHC). \n\nHurikán pokračoval v pohybu na západ a v příznivém prostředí na jih od Havaje dále sílil. 22. srpna byl klasifikován jako hurikán kategorie 5 a téhož dne jeho přetrvávající větry dosáhly maximální zaznamenané rychlosti (1-min průměr) 280 km/h. Ve večerních hodinách se nejvíce během své poutě přiblížil Havaji, nacházel se o 500 km jižněji. Hřeben vysokého tlaku vzduchu, který Havaj obvykle chrání před přímým zásahem hurikánů, i tentokrát zabránil bouři stočit se na sever k souostroví. I tak se ale na Havaji hurikán projevil silným větrem a deštěm z vnějšího okraje dešťových pásů. \n\nPoté, co minul Havaj, se John stočil mírně na sever a zamířil k Johnstonově atolu, malé skupině ostrovů, jejímiž jedinými obyvateli bylo osazenstvo zdejší americké vojenské základny. Vlivem silného střihu větru ovšem cyklóna rychle slábla. V době, kdy 25. srpna míjela atol ve vzdálenosti 24 km severně, měla již pouze sílu hurikánu kategorie 1 s přetrvávajícími větry o rychlosti 145 km/h. Na Johnstonově atolu byly hlášeny přetrvávající větry o síle 95 km/h s nárazy až o síle 120 km/h, což odpovídá silnější tropické bouři. \n\nZa atolem se John stočil na severozápad a opět začal zesilovat. Druhého maxima dosáhl 27. srpna, kdy přetrvávající větry dosahovaly rychlosti 210 km/h. Krátce nato překročil datovou hranici, přibližně na 22 stupni severní šířky. Zde jeho sledování převzala pobočka Střediska pro varování před tajfuny (JTWC) na Guamu.\n\nPřechodem do západního Pacifiku se z Johna stal tajfun, a takto byl také oficiálně označován během doby, ve které zde působil. Téměř ihned po překročení datové hranice John zeslábl a jeho dopředný pohyb se téměř zastavil. K 1. září zeslábl na tropickou bouři a v podstatě stál kousek na západ od datové hranice. Zde setrval po dobu šesti dní, během nichž se otáčel proti směru hodinových ručiček. Až 7. září se k oblasti přiblížila brázda nízkého tlaku vzduchu a podnítila bouři k rychlému pohybu na severovýchod. John 8. září znovu překročil datovou hranici. Zpět ve středopacifické cyklónové zóně potřetí a naposledy zesílil, tentokrát na hurikán kategorie 1 s přetrvávajícími větry o síle 145 km/h. V této době se nacházel severně od Midwaye. Síla mu však vydržela pouze krátce, brázda nízkého tlaku rychle trhala jeho strukturu a chladné vody severního Pacifiku nevytvářely vhodné podmínky pro vývoj tropické cyklóny. 10. září byla vydána poslední, celkově 120. monitorovací zpráva, která Johna konečně překlasifikovala na mimotropickou cyklónu. V této době se nacházel 1600 km jižně od ostrova Unalaska v Aleutách.\n\n31denní doba trvání činí z Johna nejdéle trvající tropickou cyklónu v historických záznamech. Překonal předchozí pacifický rekord hurikánu Tina z roku 1992 (24 dní) i globální rekord atlantického hurikánu San Ciriaco z roku 1899 (28 dní). I přesto, že se po většinu doby trvání pohyboval relativně pomalu, urazil největší vzdálenost ze všech zdokumentovaných tropických cyklón, celkem 13 280 km, čímž opět překonal předchozí pacifický rekord hurikánu Fico z roku 1978 (8700 km) i globální rekord atlantického hurikánu Faith z roku 1966 (12 700 km).\n\nZáznamy o atmosférickém tlaku nejsou konzistentní, neboť CPHC v této době atmosférický tlak nemonitorovalo. Průzkumné letadlo americké armády však naměřilo při přeletu atmosférický tlak 929 milibarů, což z Johna dělá jednu z nejintenzivnějších cyklón zdokumentovaných ve středopacifické cyklónové oblasti. John byl teprve čtvrtým hurikánem kategorie 5, který zde byl zaznamenán. Spolu s hurikánem Patsy z roku 1959 také drží středopacifický rekord v naměřené síle přetrvávajících větrů (1-min průměr) – 280 km/h.\n\nVliv hurikánu se projevil jak na Havaji, tak Johnstonově atolu, ale dopady byly slabé. Na Havaji se hurikán projevil silným větrem a vlnami o výšce 1,8 až 3 m,které se přelily přes některé pláže. Silné deště na největším ostrově Havaj způsobily místní záplavy a některé silnice musely být dočasně uzavřeny. Žádná umrtí, zranění ani výrazné materiální škody nebyly hlášeny.\n\nNa Johnstonově atolu byly krátce před příchodem hurikánu hlášeny vlny vysoké 6,1 – 9,1 metru. Osazenstvo zdejší americké vojenské základny bylo s předstihem evakuováno do Honolulu. Materiální škody na zařízení základny byly odhadnuty na 15 milionů dolarů.\n\nZbytky bouře přešly přes Aleutské ostrovy, kde byly naměřeny větry o síle až 74 km/h. Bouře sem přinesla teplý vzduch, na dvou stanicích byla zaznamenána na tuto oblast nezvykle vysoká teplota 19°C.\n\n\n"}
{"id": "1483172", "url": "https://cs.wikipedia.org/wiki?curid=1483172", "title": "Pražský most (Plzeň)", "text": "Pražský most (Plzeň)\n\nPražský most v Plzni je dvouobloukový kamenný most postavený pravděpodobně před rokem 1750. Jedná se o nejstarší dochovaný most ve městě.\n\nNa místě Pražského mostu stál původně most dřevěný, později částečně zděný s dřevěnou mostovkou. Před rokem 1750 došlo k jeho nahrazení kamenným mostem se dvěma klenbami (první vyobrazení jej dokládá až roku 1761). Most se zachoval v prakticky nezměněné podobě. Jedinou úpravou bylo roku 1879 rozšíření železnou konstrukcí ve směru proti vodě a doplnění železným zábradlím, které nahradilo dřívější lem z pískovcových bloků. Na mostě byla také instalována sochařská výzdoba.\n\nKdyž byla roku 1922 Mlýnská strouha rušena, byly mostní oblouky ve směru proti vodě zazděny. Strouha byla z této strany zasypána na úroveň ulice, ale ze strany po vodě pouze do úrovně dřívější hladiny vody – z této strany je tedy most viditelný.\n\nRoku 2010 byla celá lokalita (tzv. Plzeňské Benátky) rekonstruována do parkové úpravy a získala ocenění Park roku 2010.\n\nMost je dlouhý 24,2 m a široký 5,05 m, zasahuje tak svojí šířkou asi do poloviny dnešní (2019) komunikace. Most je pískovcový a má dva oblouky přibližně kruhového tvaru. Menší klenba má poloměr asi 4,5 m a větší asi 6,3 m. Mezi oblouky je pilíř tvaru nepravidelného osmibokého hranolu (viditelné jsou pouze 3 strany).\n\nMost je lemován železným zábradlím zakončeným kovovým madlem.\n\nZ původní sochařské výzdoby se na mostě dochovala jen socha Piety z roku 1750 od Antonína Hericha. V roce 1987 pak byla nahrazena kopií od Jaroslava Šindeláře.\n\nSochy Panny Marie a sv. Jana téhož autora byly v roce 1850 přesunuty na tehdejší nově zbudovaný Saský most (po osvobození Plzně americkou armádou v roce 1945 přejmenovaný na Rooseveltův most).\n"}
{"id": "1483176", "url": "https://cs.wikipedia.org/wiki?curid=1483176", "title": "Mani (poloostrov)", "text": "Mani (poloostrov)\n\nMani ( Μάνη) je poloostrov v Řecku, součást kraje Peloponés. Mani je prostřední z trojice výrazných výběžků v jižní části poloostrova Peloponés, na západě jej omývají vody Messénského zálivu a na východě Lakónský záliv. Délka poloostrova činí 75 km a maximální šířka 28 km. Žije zde okolo dvaceti tisíc obyvatel, největším městem je Gythio.\n\nDělí se na regiony Exo Mani (Messénie), Kato Mani a Mesa Mani (Lakónie). Nachází se zde pohoří Taygetos, dosahující nadmořské výšky přes 2400 metrů. Poloostrov končí mysem Matapan, nejjižnějším bodem řecké pevniny. Jeskyně Diros jsou významnou turistickou atrakcí a archeologickým nalezištěm z období neolitu. \n\nNázev poloostrova je odvozován od hradu Grand Magne, který zde vznikl v době Achajského knížectví. Obyvatelé jsou známí jako Manioté a považují se za potomky Dórů. Neúrodný a obtížně přístupný kraj si udržel značnou míru svébytnosti a sloužil tradičně jako azyl pro různé psance, řádili zde kleftové. Památkou na boje mezi místními klany, v nichž hrála klíčovou roli krevní msta, jsou charakteristické kamenné věžovité domy. V roce 1821 byla v městečku Areopoli vyhlášena nezávislost Řecka na Osmanské říši. \n\n"}
{"id": "1483177", "url": "https://cs.wikipedia.org/wiki?curid=1483177", "title": "Morava jako součást českého státu", "text": "Morava jako součást českého státu\n\nMorava jako součást českého státu byla výstava mapující společný vývoj českých zemí od středověku do 20. století konaná u příležitosti 100. výročí československé státnosti v Moravském zemském archivu v Brně ve dnech 6.–24. listopadu 2018. Výstava se věnovala zejména vývoji Moravy v rámci Koruny české prostřednictvím mimořádných dokumentů z depozitářů archivu, které se vystavují jen zcela výjimečně a omezenou dobu.\n\nK vystaveným dokumentům patřily moravské zemské desky, landfrýd Václava IV. z roku 1412, erbovní list Fridricha III. Habsburského z roku 1462, Kniha tovačovská, Antifonář Elišky Rejčky, závěť Vratislava z Pernštejna či patent Ferdinanda III. Habsburského ustavující Brno sídlem nejvyšších zeměpanských a zemských úřadů z 26. listopadu 1641 a tištěná instrukce pro úřad moravských zemských desk z 2. ledna 1642. Kniha tovačovská byla otevřena na stránce s rubrikou Markrabství moravské svobodné jest. Tento článek byl do textu zařazen v souvislosti s otázkou volby krále a vztahů jednotlivých zemí České koruny a byl výrazem zemské autonomie a suverenity moravského zemského práva.\n\nVernisáže výstavy se 5. listopadu 2019 vedle ředitele MZA v Brně Ladislava Macka, zúčastnili ředitel Odboru archivní správy a spisové služby Ministerstva vnitra České republiky Jiří Úlovec a Stanislav Bárta, zástupce vedoucího Ústavu pomocných věd historických a archivnictví Filozofické fakulty Masarykovy univerzity.\n\nKromě jednotlivců, z nichž někteří své dojmy zaznamenali v knize návštěv, byla v listopadu 2018 výstava navštívena i školním žactvem, někdy i z větší dálky. Studenti si osobnosti, jevy a události dokladované vystavenými dokumenty, které se týkají moravské historie, mohli podrobně prohlédnout a vzájemně porovnat. Vedle toho, že navštívili výstavu, se žáci navíc seznámili s Moravským zemským archivem v Brně, jeho historií a s významem archivnictví pro uchovávání písemných a jiných dokumentů. Při prohlídce budovy MZA v Brně si žáci prohlédli místnosti, v nichž jsou archiválie uloženy, a viděli například nejstarší dochovanou mapu Moravy a její listiny, matriky, seznámili se s provozem badatelny.\n\nMístem, kde si návštěvníci mohli ověřit rozsah a hloubku svých čerstvě nabytých (zopakovaných) vědomostí, byl relaxační koutek.\nPoložené otázky sledující zaměření a cíle výstavy vycházely z vystavených dokumentů, viz např. Cvičebnice z historie a její stránka \"Vymaluješ správně moravský znak - moravskou orlici?\".\n\nDoprovodné texty k výstavě byly rozděleny tematicky:\n"}
{"id": "1483179", "url": "https://cs.wikipedia.org/wiki?curid=1483179", "title": "Csömör", "text": "Csömör\n\nCsömör (vyslovováno [čemer], , ) je velká obec v Maďarsku v župě Pest, spadající pod okres Gödöllő. Bezprostředně sousedí s Budapeští. V roce 2015 zde žilo 9 253 obyvatel. Dle údajů z roku 2011 tvoří 86,5 % obyvatelstva Maďaři, 2,3 % Němci, 2 % Slováci, 0,5 % Rumuni, 0,2 % Romové a 0,2 % Poláci.\n\nBlízko Csömöru se stýkají dálnice M0 a M3. Tato obec sousedí s městem Kistarcsa a nagyközségem Mogyoród.\n"}
{"id": "1483185", "url": "https://cs.wikipedia.org/wiki?curid=1483185", "title": "Yves Meyer", "text": "Yves Meyer\n\nYves Meyer (* 19. července 1939, Paříž) je francouzský matematik specializující se na teorii vlnek (waveletů). Roku 2017 obdržel Abelovu cenu.\n\nNarodil se v židovské rodině, vyrůstal v Tunisu. Vystudoval na École normale supérieure, poté působil na univerzitě ve Štrasburku (1966), na univerzitě Paris-Sud (1966-1980), École polytechnique (1980-1986), na univerzitě Paris-Dauphine (1986- 1995), v Centre national de la recherche scientifique (1995–1999) a poté na École normale supérieure (1999-2003). \n\nZačínal teorií čísel, definoval například množiny (Meyerovy množiny), které slouží k popisu kvazikrystalů. Poté přesunul svůj zájem na harmonickou analýzu. A nakonec na vlnky. Definoval tzv. ortogonální symetrickou vlnku, tzv. Meyerovu vlnku. Jeho teorie mají praktické dopady v informačních technologiích a při tvorbě počítačového softwaru, zejména umožnily efektivnější komprimaci dat. Pomohly rovněž detekovat gravitační vlny projektem LIGO.\n"}
{"id": "1483190", "url": "https://cs.wikipedia.org/wiki?curid=1483190", "title": "Kiskunlacháza", "text": "Kiskunlacháza\n\nKiskunlacháza (vyslovováno [kiškunlacháza], c a h se ale čtou zvlášť) je velká obec v Maďarsku v župě Pest, spadající pod okres Ráckeve. Nachází se asi 4 km severovýchodně od Ráckeve. V roce 2015 zde žilo 8 821 obyvatel. Dle údajů z roku 2011 tvoří 86,3 % obyvatelstva Maďaři, 1,7 % Romové, 0,5 % Němci, 0,4 % Rumuni a 0,3 % Bulhaři.\n\nSousedními obcemi jsou Apaj, Áporka, Bugyi, Délegyháza, Dömsöd, Kunpeszér, Majosháza a Taksony, sousedními městy Dunaharaszti, Dunavarsány a Ráckeve.\n\nNachází se zde letiště Kiskunlacháza.\n"}
{"id": "1483193", "url": "https://cs.wikipedia.org/wiki?curid=1483193", "title": "Přívoz Štětí", "text": "Přívoz Štětí\n\nPřívoz Štětí je přívoz přes Labe. \n\nTento přívoz umožňoval ve Štětí přepravu přes řeku pěším i vozidlům od středověku až do otevření nového mostu v roce 1973. Právo přívozu dostalo Štětí již roku 1557. Od 1. dubna 2019 je otevřen pro veřejnost Přívoz Štětí. Jedná se o nový přívoz, který byl zprovozněn jako náhradní doprava za dočasně uzavřený most přes řeku Labe mezi Štětím a Hněvicemi. Předpokládaná doba rekonstrukce mostu je 15 měsíců. Přívoz bude fungovat jen pro toto období a provozuje ho společnost Pražské Benátky, která na obou březích vybudovala přístaviště. Tento provoz obsluhují lodě Šemík a Praha. Jedná se o převozní lodě typu Kazi, které mají kapacitu 40 osob, jsou bezbarierové a přepravují kočárky i jízdní kola. V provozu jsou denně od 4:08 do 0:31 následujícího dne, jezdí v intervalu 20 minut. Doprava přívozem je zdarma.\n\n"}
{"id": "1483202", "url": "https://cs.wikipedia.org/wiki?curid=1483202", "title": "Inagi", "text": "Inagi\n\nInagi () je město v prefektuře Tokio v Japonsku. K roku 2018 v něm žilo před devadesát tisíc obyvatel.\n\nInagi leží západně od Tokia (kterému slouží jako sídlištní noclehárna), severně od Mačidy a východně od Hačiódži. Protéká přes něj od severozápadu k severovýchodu řeka Tama, přítok Tokijského zálivu. \n\nJako město vzniklo Inagi 1. listopadu 1971. \n"}
{"id": "1483204", "url": "https://cs.wikipedia.org/wiki?curid=1483204", "title": "Oloněc", "text": "Oloněc\n\nOloněc (, karelsky nebo , , ) je město v Karelské republice v Ruské federaci. Při sčítání lidu v roce 2010 měl přes devět tisíc obyvatel. \n\nOloněc leží při ústí Megregy do Olonky (přítok Ladožského jezera). Od Petrozavodsku, hlavního města Karelského republiky, je vzdálen přibližně 150 kilometrů a od Petrohradu přibližně 310 kilometrů.\n\nPrvní zmínka o Oloňci je z roku 1137.\n\nV roce 1649 byl Oloněc Rusy opevněn na obranu proti Švédům a od téhož roku je považován za město.\n\n"}
{"id": "1483210", "url": "https://cs.wikipedia.org/wiki?curid=1483210", "title": "Měsíční svit na rybníku", "text": "Měsíční svit na rybníku\n\nMěsíční svit na rybníku (The Pond—Moonlight, také vystavována jako The Pond—Moonrise) je piktorialistická barevná krajinářská fotografie Edwarda Steichena. Jedná se o jednu z prvních skutečně barevných fotografií vytvořených ušlechtilým gumotiskem, který do roku 1907 v podstatě neexistoval.\n\nFotografie byla pořízena poblíž města Mamaroneck ve státu New York, poblíž domova jeho přítele a uměleckého kritika Charlese Caffina, u kterého on, jeho manželka a nově narozená dcera pobývali. Na fotografii jsou zobrazeny stromy a rybník s měsíčním svitem procházejícím mezerou mezi stromy a odrazem na rybníku. Fotografie patří k raným piktorialistickým dílům. V té době Steichen působil také jako impresionistický malíř a na snímku to je také vidět, vyzařuje z něj éterická atmosféra. Vliv temného \"Nocturna\" Jamese McNeilla Whistlera je jasně rozpoznatelný. Ve své autobiografii z roku 1963 napsal Steichen o vytvoření fotografie: „Romantické a tajemné měsíční světlo na mě velmi působilo. Samo světlo bylo pravý čaroděj - světlo tajemné a stále se měnící, se stíny, bohaté a plné tajemství.\n\nNa počátku dvacátého století byl Steichen jedním z prvních, kdo experimentoval s barevným tiskem. V roce 1907 bratři Lumièrové obdrželi patent na použití autochromu, který nakonec umožnil barevné fotografování, ale ještě předtím vymyslel Steichen komplikovaný proces se směsí arabské gumy a barevného pigmentu nanášených na platinových nebo stříbrných deskách. \"Měsíční svit na rybníku\" je příkladem této techniky a je pokládán za jeden z prvních pokusů o barevnou fotografii (spolu s jeho fotografií \"Flatiron Building\", 1904). Steichen upravoval své fotografie ručně, dojem barvy vytvořil tak, že na papír ručně nanášel vrstvy arabské gumy citlivé na světlo. Například aplikoval pruský modrý a bílý pigment na bázi vápníku, což jí dodalo zelenou záři. Tyto dokončovací operace dávají každému tisku jedinečný charakter. \n\nAplikováním tenké vrstvy vazelíny na okraje objektivu byly kontury vágní a dosáhl impresionistického účinku.\n\nCelý proces byl velmi pracný a nákladný, proto bylo vyrobeno a prodáno jen několik kopií snímku. Alfred Stieglitz od Steichena koupil několik barevných tisků, včetně tří \"Měsíčních svitů na rybníku\". Fotografii publikoval v roce 1906 ve svém piktorialistickém fotografickém magazínu \"Camera Work\", poprvé pod tímto názvem. Ve stejném roce prodal jeden ze svých tří výtisků sběrateli. Ve třicátých letech daroval další dvě kopie Metropolitan Museum of Art a Muzeu moderního umění v New Yorku. V roce 2005 Metropolitní muzeum umění také získalo tisk prodaný v roce 1906 díky nákupu Gilmanovy sbírky. Tato fotografie byla v únoru 2006 prodána za 2.928.000 amerických dolarů v aukci Sotheby's New York. V seznamu nejdražších fotografií obsadilo toto dílo druhé místo . Na světě existují jen tři známé kopie této fotografie a díky ručnímu nanášení gumové vrstvy je každý tisk unikátní. Dva tisky, které nebyly v aukci, jsou v muzeální sbírce. Mimořádná prodejní cena tisku je zčásti způsobena jeho jedinečným charakterem a raritou.\n\nO fotografii a této aukci natočila v roce 2007 dokument společnost BBC jako součást televizního seriálu \"The Genius of Photography\".\n\n"}
{"id": "1483225", "url": "https://cs.wikipedia.org/wiki?curid=1483225", "title": "Prezidentské volby na Ukrajině 2019", "text": "Prezidentské volby na Ukrajině 2019\n\nPrezidentské volby na Ukrajině roku 2019 proběhly 31. března (1. kolo) a 21. dubna (2. kolo) 2019. Volby byly ovlivněny aktuálními silnými tématy, tj. konfliktem na východě země, korupcí a stagnující životní úrovní. Volby vyhrál Volodymyr Zelenskyj se ziskem 73,22 % hlasů. \n\nZhruba 12% oprávněných voličů se nemohlo zúčastnit voleb kvůli anexi Krymu Ruskem a kontrole části Doněcké a Luhanské oblasti separatisty trvající od roku 2014. K monitorování voleb by bylo oficiálně registrováno 2 344 mezinárodních pozorovatelů ze 17 zemí a 19 organizací a rekordní počet 139 nevládních ukrajinských organizací. Během prvního kola bylo zaregistrováno 1 700 stížností na řádný průběh voleb. Kandidátka Julija Tymošenková, která se umístila třetí a nepostoupila do druhého kola, v reakci na ohlášení výsledků prohlásila volby i předvolební průzkumy za zmanipulované a věří, že do druhého kola postoupila ona namísto Petra Porošenka. Kandidáti dvou politických extrémů Bojko a Ljaško zůstali za Timošenkovou. Bojko získal 11,4 % hlasů. Vítěze volby Zelenského nepoškodilo, že mu některá média předhazovala židovský původ.\n\nPřed druhým kolem se na popud Zelenského konala prezidentská debata mezi Zelenským a Porošenkem na kyjevském stadionu Olimpijskyj, před níž oba kandidáti podstoupili test na přítomnost drog. Před druhým kolem Volodymyr Zelenskyj ukázal na kamery svůj volební lístek a tím zřejmě nevědomky porušil zákon.\n\nDruhé kolo voleb přineslo nečekaně vysoké vítězství Zelenského, který kromě Lvova zvítězil ve všech oblastech. Při volební účasti 52,3 %, získal vítězný kandidát 73,22 % hlasů voličů, zatímco na dosavadního prezidenta Porošenka připadlo pouze 24,45 % hlasů. Porošenko svoji porážku veřejně uznal. Volodymyr Zelenskyj se tak stane novým ukrajinským prezidentem, úřadu se ujme nejpozději 3. června.\n\nVoleb se účastnilo rekordních 39 kandidátů, z nichž většina měla politickou minulost a nemalou část kandidátů tvořili poslanci současného parlamentu. Do druhého kola postoupil současný prezident Petro Porošenko s velkým odstupem za Volodymyrem Zelenským, známým seriálovým hercem, který sbíral body vtipem, kritikou korupce a zřetelně proevropskou orientací. Předvolební průzkumy se víceméně shodovaly s výsledky a postupně víc a víc favorizovaly Zelenského.\n\nNa volby útočila ruská státní média a ruské státní struktury se snažily volby ovlivnit v neprospěch současného prezidenta Petra Porošenka. Ruská snaha ovlivnit volby však byla bezvýsledná, protože od roku 2014 se vztahy mezi zeměmi proměnily a ve volbách se nevyskytl žádný favorit, který by smýšlel prorusky. Zelenského Porošenko a některá média označovaly za loutku nebo stoupence známého ukrajinského oligarchy Ihora Kolomojského, který je mimo jiné i majitelem televize 1+1, na které Zelenskyj vystupoval. Z favoritů voleb byla nejmenší kritika namířená proti Juliji Tymošenkové, která stavěla kampaň z velké části také na kritice Porošenkovy vlády. Obliby se naopak u ruských médií těší bývalý sympatizant svrženého prezidenta Viktora Janukovyče, Jurij Bojko, který jako jeden z mála chce usmíření s Ruskem a také federalizaci Ukrajiny. Ruská média bedlivě sledovala průběh voleb a před druhým kolem vystupňovala výpady proti Zelenskému, jehož kampaň označovala za cirkus či frašku.\n\nÚspěšný komik Volodymyr Zelenskyj se představil veřejnosti ve filmu \"Sluha národa\" v roli mladého profesora dějepisu, který je zvolen prezidentem a úspěšně likviduje korupci v zemi. Když na přelomu roku 2018/19 poprvé ohlásil svoji kandidaturu a během celé kampaně útočil na chyby \nsvého předchůdce a na korupci, na otázky po svém programu však odpovídal vyhýbavě a odkazoval na svůj tým. Po volbě se však vyjádřil jednoznačně, že chce do roku 2024 připravit Ukrajinu na vstup do EU a do NATO, o němž by patrně měla rozhodnout referenda, vyřešit konflikt na východě země a posílit nezávislost a autoritu soudů. Vyjádřil přesvědčení, že návrat Krymu by byl myslitelný jen po změně režimu v Rusku, odmítl však přiznat zvláštní statut oblastem obsazeným proruskými silami. Na výslovnou otázku novináře připustil, že Vladimíra Putina pokládá za nepřítele, přesto počítá s tím, že s ním bude jednat. Chce posílit prvky přímé demokracie, zato kritizoval nový jazykový zákon s tím, že chce pro ukrajinský jazyk občany motivovat, ne trestat užívání ruštiny ani bojkotovat ruské umělce.\n"}
{"id": "1483226", "url": "https://cs.wikipedia.org/wiki?curid=1483226", "title": "Akshay Venkatesh", "text": "Akshay Venkatesh\n\nAkshay Venkatesh (* 21. listopadu 1981, Nové Dillí) je indicko-australský matematik věnující se zejména teorii čísel a jejímu propojení s ostatními oblastmi matematiky. Roku 2018 získal Fieldsovu medaili.\n\nNarodil se v Indii, v jeho dvou letech jeho rodiče emigrovali do Austrálie, dětství prožil v Perthu. Nyní žije ve Spojených státech amerických. V dětství byl zázračným dítětem, již ve třinácti vstoupil na vysokou školu - University of Western Australia - kde v šestnácti (1997) získal bakalářský titul. Ve dvaceti, roku 2002, získal doktorát na Princestonské univerzitě. Poté působil na MIT (2002–2004), na Newyorské univerzitě (2004–2008) a od roku 2008 působí na Stanfordově univerzitě a v Institute for Advanced Study v Princetonu.\n"}
{"id": "1483227", "url": "https://cs.wikipedia.org/wiki?curid=1483227", "title": "Reinhard Lauck", "text": "Reinhard Lauck\n\nReinhard Lauck (16. září 1946, Sielow – 22. října 1997, Berlín) byl východoněmecký fotbalista, záložník, reprezentant Východního Německa (NDR). Zemřel při dopravní nehodě.\n\nHrál za Energii Cottbus, ASG Vorwärts Neubrandenburg, 1. FC Union Berlin a Berliner FC Dynamo. V letech 1979 a 1980 získal s Dynamem mistrovský titul. V Poháru mistrů evropských zemí nastoupil ve 4 utkáních a v Poháru UEFA nastoupil ve 2 utkáních. Za reprezentaci Východního Německa (NDR) nastoupil ve 33 utkáních a dal 3 góly. Na Mistrovství světa ve fotbale 1974 nastoupil ve 3 utkáních včetně utkání proti západnímu Německu. V roce 1976 byl členem vítězného týmu na LOH 1976 v Montréalu, nastoupil v 5 utkáních. Za olympijskou reprezentaci nastoupil celkem v 7 utkáních.\n\n"}
{"id": "1483228", "url": "https://cs.wikipedia.org/wiki?curid=1483228", "title": "Huawei Y", "text": "Huawei Y\n\nHuawei Y je levnější řada (2–8 tis. Kč) mobilních telefonů a tabletů of firmy Huawei. Výroba těchto telefonů byla zahájena v roce 2012 typem Huawei ascend Y a probíhá dodnes. Série patřící do této řady: Y3,Y5,Y6,Y7,Y8,Y9. \n"}
{"id": "1483241", "url": "https://cs.wikipedia.org/wiki?curid=1483241", "title": "US Alessandria Calcio 1912", "text": "US Alessandria Calcio 1912\n\nUnione Sportiva Alessandria Calcio 1912 je italský fotbalový klub, sídlící ve městě Alessandria. Fotbal ve městě Alessandria se hrál již v roce 1894 s kluby z Janova a Turína. První klub byl založen 18. února roku 1912 jako \"Unione Sportiva Alessandria Calcio 1912\". V dubnu v roce 1920 se klub spojil s klubem \"Unione Sportiva Alessandrina\" a vznikl klub nový - Alessandria Unione Sportiva. Již od roku 1929 hrají své zápasy na stadionu Stadio Giuseppe Moccagatta. Klub proslavil fotbalista Gianni Rivera. Který se tady narodil a debutoval v Serii A v 16 letech.\nBankrot klubu byl po sezoně 2002/03, přesně srpna 2003. Klub měl velké finanční dluhy. Díky města Alessandria a fanoušků se klub založil nový a začali hrát regionální soutěž. \n\nNejvyšší soutěž klub hrál celkem ve 24 sezonách. Prvně ji hrál 1914/15 a naposledy v sezoně 1959/60. Nejlepší umístění bylo 6. místo (1929/30 a 1931/32).\n\n"}
{"id": "1483249", "url": "https://cs.wikipedia.org/wiki?curid=1483249", "title": "Aurora Pro Patria 1919", "text": "Aurora Pro Patria 1919\n\nAurora Pro Patria 1919 je italský fotbalový klub, sídlící ve městě Busto Arsizio. Fotbal ve městě Busto Arsizio se hrál již v roce 1881. První klub byl založen 18. února roku 1919 jako \"Pro Patria et Libertate Unione degli Sports Bustesi\". Již od roku 1927 hrají své zápasy na stadionu Carlo Speroni.\nKlub po sezoně 2008/09 končí v konkurzu. Následně je založen klub nový - Aurora Pro Patria 1919.\n\nNejvyšší soutěž klub hrál celkem ve 14 sezonách. Prvně ji hrál 1927/28 a naposledy v sezoně 1955/56. Nejlepší umístění bylo 8. místo (1947/80).\n\n"}
{"id": "1483251", "url": "https://cs.wikipedia.org/wiki?curid=1483251", "title": "Alex Král", "text": "Alex Král\n\nAlex Král (* 19. května 1998 Košice) je český fotbalový obránce a záložník, který působí v ruském klubu FK Spartak Moskva.\n\nJe odchovancem Moravské Slavie, pak hrál za mládežnické týmy Zbrojovky Brno a pražské Slavie. Nejvyšší českou soutěž začal hrát v roce 2017 za FK Teplice. V lednu 2019 přestoupil do Slavie, kde vyměnil původní pozici stopera za střed zálohy a po osmi měsících v klubu přestoupil jako druhý nejdražší hráč historie z české ligy do Spartaku Moskva. Je univerzálním hráčem, který zvládá na vysoké úrovni obrannou i útočnou činnost.\n\nS českou fotbalovou reprezentací do 19 let postoupil do semifinále mistrovství Evropy ve fotbale hráčů do 19 let 2017, kde byl zvolen do all-stars týmu turnaje. V české seniorské reprezentaci debutoval 26. března 2019 v Praze v přátelském utkání proti brazilské reprezentaci, které Češi prohráli 1:3.\n"}
{"id": "1483255", "url": "https://cs.wikipedia.org/wiki?curid=1483255", "title": "ACD Legnano", "text": "ACD Legnano\n\nAssociazione Calcio Dilettantistica Legnano je italský fotbalový klub, sídlící ve městě Legnano. Datum založení není přesně známo. Symbolickým datem založení je 1. leden 1913. Fotbal ve městě Busto Arsizio se hrál již v roce 1881. První klub byl založen 18. února roku 1919 jako \"Pro Patria et Libertate Unione degli Sports Bustesi\". Již od roku 1921 hrají své zápasy na stadionu Giovanni Mari.\nKlub po sezoně 2009/10 končí v konkurzu. Celou sezonu 2010/11 klub nehraje žádnou soutěž. V létě roku 2011 je založen klub Associazione Sportiva Dilettantistica Legnano 1913 Calcio a začínají hrát regionální ligu. Dne 7. května roku 2015 se klub přejmenovává na Associazione Calcio Dilettantistica Legnano a získává právo užívat značku, název a historii klubu který zkrachoval v roce 2010. \n\nNejvyšší soutěž klub hrál celkem v 11 sezonách. Prvně ji hrál 1919/20 a naposledy v sezoně 1953/54. Nejlepší umístění v Serii A byly sestupové příčky (1930/31, 1951/52 a 1953/54).\n\n"}
{"id": "1483259", "url": "https://cs.wikipedia.org/wiki?curid=1483259", "title": "Turistická značená trasa 4278", "text": "Turistická značená trasa 4278\n\nTuristická trasa má svůj počátek v centru Harrachova na rozcestí pod skokanskými můstky na Čerťáku, kde přímo navazuje na stejně značenou trasu 4326 z Rokytnice nad Jizerou. Zároveň je tudy průchozí modře značená trasa 1801 ze západního okraje města do Špindlerova Mlýna, se kterou vede trasa 4278 zpočátku v souběhu. Ten končí po průchodu městskou zástavbou u autobusového nádraží a trasa 4278 pokračuje již samostatně po silnici do Ryžoviště, kde se nachází křížení se žlutě značenou trasou 7225 ze Studenova k Mumlavskému vodopádu. Za Ryžovištěm vstupuje trasa na tzv. \"Krakonošovu cestu\", kterou sleduje až do svého cíle.\n\nTrasa pokračuje po asfaltové komunikaci údolím proti proudu Ryzího potoka až do sedla Ručičky, kde se nachází rozcestí s modře značenou trasou 1894 z Čertovy hory na Hoření Domky a žlutě značenou trasou 7307 z Vosecké boudy do Jestřabí v Krkonoších. Trasa 4278 odtud stoupá po cestě jižním úbočím Lysé hory přes rozcestí se zde končící modře značenou trasou 1899 z pod Zadního Plechu na Dvoračky, kde se nachází rozcestí s červeně značenou trasou 0439 z Vysokého nad Jizerou na pramen Labe, žlutě značenou trasou 7308 z Rokytnice nad Jizerou na Rezek a výchozí modře značenou trasou 1895 do Rokytnice nad Jizerou.\n\nTrasa dále stoupá východním směrem na jižní výběžek Kotle Čihadlo a za ním klesá do Kotelních jam. Za nimi pokračuje po pěšině lesem k bývalé Kotelské boudě, kde se nachází rozcestí s výchozí modře značenou trasou 1898 do Dolních Míseček. Trasa pokračuje dále přes Boudecký potok na východ k Novákově louce, a dále po lesní cestě přes Krvavou strouhu na okraj Horních Míseček. Do nich vstupuje po Masarykově horské silnici a končí na rozcestí u Jilemnické boudy s červeně značenou Bucharovou cestou od pramene Labe do Jilemnice a žlutě značenou trasou 7310 od tamtéž do Dolních Míseček.\n\nKrakonošova cesta (německy \"Rübezahl Weg\") je historická krkonošská cesta z Harrachova na Horní Mísečky v celé délce sledovaná trasou 4278. Po sedlo Ručičky se dnes jedná o asfaltovou komunikaci sjízdnou pro běžná motorová vozidla, ve zbytku trasy je vhodná pro pěší.\n\n"}
{"id": "1483273", "url": "https://cs.wikipedia.org/wiki?curid=1483273", "title": "Korean Broadcasting System", "text": "Korean Broadcasting System\n\nKorean Broadcasting System (KBS) je jihokorejská veřejnoprávní vysílací společnost, provozujující rozhlas, televizi a internetové služby. Založena byla v 1927 a řadí se k největším jihokorejským televizním sítím.\n\n\n\n\n\n"}
{"id": "1483275", "url": "https://cs.wikipedia.org/wiki?curid=1483275", "title": "Evangelický kostel (Nusle)", "text": "Evangelický kostel (Nusle)\n\nEvangelický kostel v Nuslích je nárožní funkcionalistická budova sboru Českobratrské církve evangelické z roku 1934. Nachází na malém náměstí v ulici Žateckých 1169/11 v Nuslích, městské části Praha 4. V budově sídlí nuselský Farní sbor Českobratrské církve evangelické.\n\nNárožní budova nuselského Husova sboru byla navržena v roce 1934 architekty Bohumírem a Ladislavem Kozákovými jako víceúčelová stavba.\n\nBratři Kozákovi objekt pojali jako poměrně prostou pravoúhlou budovu s mírně vyvýšenou hranolovou vížkou na uličním nároží.\n\nV interiéru budovy sboru se kromě samotných prostor chrámu nachází také byt faráře, byt kostelníka, divadelní sál v suterénu a kolumbárium.\n\nChrámový sál s galerií a lavicemi uspořádánými do kruhových oblouků je situován úhlopříčně a zastropen širokou betonovou skořepinou. Z důvodu dispozičního řešení divadelního sálu v přízemí s osvětlením suterénu přirozeným světlem z uliční strany a možností propojení prostor byly nepříznivě ovlivněny akustické vlastnosti sálu, které nejsou příliš dobré. Nad kazatelnou jsou umístěny tematické symboly Bible a kalichu kreslíře Miroslava Rady.\n\nDivadelní sál určený pro pořádání představení, přednášek i společenské setkávání se nachází pod sborovým chrámem, kam je přístup od hlavního vchodu po schodech. Dolní sál je vyzdoben malbami podle návrhu architekta Davida Vávry.\n\n"}
{"id": "1483280", "url": "https://cs.wikipedia.org/wiki?curid=1483280", "title": "Alessio Figalli", "text": "Alessio Figalli\n\nAlessio Figalli (* 2. dubna 1984 Řím) je italský matematik. Zabývá se především variačním počtem a parciálními diferenciálními rovnicemi. Roku 2018 obdržel Fieldsovu medaili.\n\nVystudoval matematiku na univerzitě v Pise, absolvoval roku 2006. Doktorát rok poté získal na Scuola Normale Superiore v Pise a na Ecole Normale Supérieure ve francouzském Lyonu. Poté pracoval na univerzitě v Nice (2007-2008), na École polytechnique v Palaiseau (2008-2009), na Texaské univerzitě v americkém Austinu (2009-2016) a od roku 2016 je profesorem na Spolkové vysoké technické škole v Curychu.\n\n"}
{"id": "1483283", "url": "https://cs.wikipedia.org/wiki?curid=1483283", "title": "Husův dům (Prachatice)", "text": "Husův dům (Prachatice)\n\nHusův dům v Prachaticích je dvoupatrový původně gotický renesančně zásadně přestavěný dům ze 16. století. Je situován na parcele čís. 79 pohledově exponovaně na rohu Husovy a Věžní ulice v Městské památkové rezervaci Prachatice. Vlastníkem domu je město Prachatice a užívá jej Městská knihovna Prachatice. Dům je zapsán v Ústředním seznamu kulturních památek ČR.Vžité jméno dům získal podle nedoložené tradice, že v něm bydlel Jan Hus v době svého studia na městské škole v Prachaticích.\n\nPůvodně gotický řadový jednopatrový třítraktový měšťanský dům s třemi osami a s atikovým patrem s volutami v Husově ulici. Sousedí s domem čp. 70 a ve Věžní ulici s domem čp. 56. Byl vystavěn na velké obdélné parcele počínající průčelím na jižní straně (Husova ulice) a pokračuje východní fasádou ve Věžní ulici. Vchod je situován do Husovy ulice, jejíž začátek tvoří křižovatka s Křišťanovou ulicí a končí v parku Parkán. Původně tvořil blok domů, ve kterém Husův dům stojí vyústění Husovy ulice do Velkého náměstí.Po požáru Prachatic v roce 1832 byla městským opevněním proražena Nová brána a Husova ulice navazující na Poštovní se stala jednou ze tří ulic umožňujících výjezd a vjezd do města.Dům má původně gotickou dispozici. V letech 1540 – 1557 byl dům renesančně přestavěn. Při této rekonstrukci vznikla hodnotná sgrafitová výzdoba, jejíž autor nebo autoři jsou neznámí. Je zřejmé, že cílem rozvržení sgrafit bylo opticky vyrovnat nepravidelný rozvrh průčelí. Dodnes je zřejmé, že smyslem malířské výzdoby bylo orámováním nepravidelně rozvržených oken z doby výstavby domu. Postavení na rohu Husovy a Věžní ulice dodává domu pohledovou exponovanost. Půdorys je obdélný. Dům je zastřešen na střed klopenými bobrovkovými střechami s úžlabím uprostřed a krytými atikou.Průčelí směřující do Husovy ulice má tři okenní osy. Vchod do domu z Husovy ulice v levé polovině přízemí je zdoben renesančním valeně klenutým kamenným portálem. Portál zdobí ve spodní části tesané růžice, v horní části je vytesána geometrická ornamentika, ve vrcholu je volutový klenák. Dveře v portálu jsou dřevěné, dvoukřídlé, na rubu svlakové, na líci rámové s členěním do tvaru soustředných kosočtverců. K uchycení dveří je použito horizontální kování na trnech na levé straně. Napravo od dveří je v přízemí prolomeno obdélné dřevěné dvoukřídlé (každé křídlo třítabulkové) okno ve špaletě. Na úrovni chodníku jsou dvě malá sklepní okénka. \n\nSgrafitová výzdoba je provedena jako jednoduché dvouvrstvé sgrafito (podkladové intonaco colorito, přírodní písková barevnost, krycí colorito bianco (hustý bílý vápenný natěr)).Fasáda Husova domu je na průčelí do Husovy ulice i na bočním křídle ve Věžní ulici bohatě zdobena renesančními, zejména figurálními sgrafity.\nCelkové členěni bosáže na fasádě předního traktu nasvědčuje, že je pravděpodobně mladší než východní fasáda středního a zadního traktu.Je možné, že přední část domu byla zničena požárem bezprostředně poté, kdy byla vyzdobena obdobnými sgrafity jako se dochovala na středním a zadním traktu boční fasády.Výjevy a význam scén na atikovém patře boční fasády není možné přesně určit (s výjimkou třetího pole s lovem na jelena (oblíbený renesanční [námět). Příčinou je i skutečnost, že sgrafita jsou většinou novodobou rekonstrukcí provedenou při rekonstrukcích domu a restaurátorských zásazích ve 20. století.\n\nV domě podle tradice pobýval Jan Hus v době své docházky do městské školy v Prachaticích. Tato pověst byla dokládána dnes již zabíleným nápisem na stěně jedné z místností: „… v této jizbě bydlil Jan Hus leta panie 13… zde zůstával“. V památné světničce v roce 1950 významný český restaurátor akademický malíř František Fišer odkryl a konzervoval do té doby neznámou bytovou malbu s rostlinnými motivy. Tradice dům spojuje i s působením Jana Žižky, který zde měl rovněž pobývat ve školních létech na prachatické škole (což není nikterak doloženo). Žižka však prokazatelně v Prachaticích dlel v roce 1422, neboť odsud psal některé své listy poté kdy v roce 1420 Prachatice dobyl.Od roku 1966 v něm sídlí knihovna; nejprve jako Okresní lidová knihovna v Prachaticích, nyní jako Městská knihovna Prachatice.\nPodrobně doloženy jsou větší opravy a změny dispozice od 60. let 20. století, zejména velká rekonstrukce budovy pro účely Okresní lidové knihovny v Prachaticích v letech 1964 - 1965:\n\nMěšťanský dům čp. 71 v Husově ulici odpovídá pojetí kulturní památky podle § 2 zákona č. 20/87. Sb. o státní památkové péči. Památková ochrana se vztahuje na celý objekt, který je též situován v Městské památkové rezervaci Prachatice. Budova je ve vzhledem k opakovaným opravám a restaurování sgrafit ve velmi dobrém technickém stavu.\n\nPopis sgrafit a fresek na Husově domě čp. 71 je často publikován počínaje Marešovým a Sedláčkovým Soupisem památek z roku 1913.Žabková uvádí (Foto: Petr Skalický) tyto detailní snímky:\nDetaily sgrafit a architektonických prvků domu jsou publikovány i na webu města Prachatice.\n\nDostupné prameny a literatura časově neurčují dobu odkrytí sgrafit. Dobu a rozsah restaurátorských zásahů můžeme specifikovat z literatury 20. století a restaurátorských zpráv.\n\nVzhledem k významu je dům a jeho sgrafitová výzdoba popsán v odborné literatuře. Část dokumentace (zejména stavebně historické průzkumy a restaurátorské zprávy dosud nebyla publikována a je uložena na odboru regionálního rozvoje Městského úřadu v Prachaticích.Jsou doloženy opakované restaurátorské zásahy: v roce 1910 (1909?), 1960, 1965-66, 1972, 1986 a v roce 2001. V letech 1965-66 a 1972 byly provedeny stavební úpravy a restaurování sgrafit na fasádě.Hodnotu a stav sgrafit dokládá Restaurátorská zpráva o provádění opravných prací na domě čp. 71 /Husův dům/ v Prachaticícha Restaurátorská zpráva o provádění restaurátorských prací na renesanční sgrafitové fasádě na domě čp. 71 v Prachaticích /Husův dům/Významný faktorem památkové hodnoty domu jsou možné autorské a věcné souvislosti mezi sgrafity na Husově domě, Heydlově domě v Prachaticích a některých domech v Českém Krumlově na Latránu.\n\n\n\n"}
{"id": "1483285", "url": "https://cs.wikipedia.org/wiki?curid=1483285", "title": "Silvio Micali", "text": "Silvio Micali\n\nSilvio Micali (* 13. října 1954, Palermo) je italský matematik specializující se na oblast kryptografie a jejího využití ve výpočetní technice. Roku 2012 získal Turingovu cenu, nejprestižnější ocenění v oboru informatiky a počítačové vědy. Cenu získal za “práce v oblasti teorie složitosti, která položila teoretické základy moderní kryptografii a zavedení nových efektivních metod ověřování matematických důkazů v této oblasti”. Cenu získal se svou spolupracovnicí z MIT, izraelsko-americkou vědkyní Shafi Goldwasserovou. Vystudoval matematiku na Římské univerzitě, absolvoval roku 1978. Doktorát získal roku 1983 na Kalifornské univerzitě v Berkeley. V letech 1982-1983 pracoval na Torontské univerzitě, od roku 1983 působí na Massachusettském technologickém institutu, kde se roku 1991 stal profesorem.\n"}
{"id": "1483286", "url": "https://cs.wikipedia.org/wiki?curid=1483286", "title": "Pověsti o založení Orlové a benediktinském klášteře v Orlové", "text": "Pověsti o založení Orlové a benediktinském klášteře v Orlové\n\nBenediktinský klášter v Orlové a samotné město Orlová bylo zmíněn v mnoha legendách a pověstech, které byly zaznamenány v 19. a 20. století.\n\nPověsti, které jsou spojeny s Orlovou a benediktinským klášterem, jsou v mnoha knihách a publikacích. Řada sběratelů, folkloristů, ale také někteří historikové do svých prací tyto pověsti s oblibou začlenili. Málokdo z nich se zabýval jejich rozborem a snahou určit co je a co není pouhý výplod fantazie předků. Bádání ve smyslu důslednějšího sběru pověstí a povídek Těšínského Slezska provedl Lucjan Malinowski.\n\nMezi české autory, kteří se o toto téma zajímají, lze zařadit folkloristy Oldřicha Sirovátku a Evu Doupalovou. Mezi další místní autory, kteří pověsti zpracovávali, byl František Sláma.\n\nTato pověst , která byla zpracována a vydána v 19. a 20. století několika formami a několika autory, je považována za první verzi o vzniku Orlové.\n\n\nVšechny zpracování pověsti obsahovaly skutečná historická fakta z historie Těšínska:\n\n\nAlbín Heinrich čerpal z farních záznamů, ale vyprávění poupravil, rozdíl byl v následujícím. Podle jeho verze se: \"\"Snesl se orel a v zobáku měl hostii, kterou položil před odpočívající kněžnu, která chvíli na to porodila syna. Všichni byli udiveni a viděli v tom vyšší znamení.\"\" Ostatní autoři pověsti slovo \"\"hostia\"\" nepřeložili jako \"\"hostii\"\", ale jako \"\"kořist\"\", kdy pravděpodobně nečerpali z církevního (náboženského) významu slova, ale z pradávného významu, kdy předkřesťanské latinské slovo \"\"hostia\"\" bylo možno přeložit jako \"\"obětní zvíře\"\".\n\nDíky pověsti vznikl původní městský znak Orlové (orlovský znak), kde orel drží v zobáku hostii, v jednom spáru pastýřskou berlu a v druhém mitru. Příběh je zobrazen na levém oblouku presbiteria orlovského kostela s latinským nápisem: \"\"O Felix venatio cujus indicio venantur animae in nido Orloviensi.\"\".\n\nDruhá verze vzniku Orlové vychází z pověsti o muži, který se jmenoval Orlov, nebo Orel a kterému ves patřila. Mohlo jít o držitele, nebo kmenového náčelníka.\n\nTřetí verze odvozuje původ názvu Orlová od orlů, případně orlovců říčních, kteří zde v hojném počtu hnízdili.\n\nČtvrtá verze byla založena na hydronymu podle řeky. \n\nTato pověst nebyla literárně zpracována. První doložený orlovský opat Jan I., který v roce 1291, se souhlasem týneckého opata připojuje Vrbici ke kostelu blahoslavené Panny Marie v Bohumíně. Tímto přešla Vrbice z archipresbyterátu Těšínského do archipresbyterátu Ratibořského. Důvod, proč k tomu došlo, nebyl doposud historiky doložen. Podle pověsti, která praví, že se orlovský kněz vypravil na den Božího Narození do Vrbice, aby tam sloužil bohoslužbu. Po cestě umrzl v lese. Tato příhoda pak vedla údajně týneckého opata ke svolení darování Vrbice bohumínskému kostelu.\n\nZ písemných záznamů bylo doloženo, že: 1) Počátky kostela ve Vrbici jsou kladeny k roku 1292, tento rok tedy ukazuje na to, že výstavba kostela byla pod bohumínskou farností. 2) Bohoslužby před tímto rokem byli povinni vykonávat mniši z Orlové.\n\nV 19. století byla tato pověst vykládána, že po vyhnání opata Jan Burzińského dvorní maršálek opil mnichy vínem. Ty pak vyhnal a ty, kteří utekli, nechal pronásledovat. Jednoho z mnichů, Jakuba, který byl údajně ukrytý v kostelní věži, zastřelil místní myslivec Glusek. Dva utekli až do Nové Vsi u Moravské Ostravy, kde byli zabiti. Na onom místě pak byli i pohřbeni a dle lidu se tomu místu začalo říkat \"\"U Hrůbků\"\".\n\nPísemný zdroj této legendy není doložen. Byla místopřísežně sdělena 26. ledna 1697 svobodným pánem Rudolfem Sobkem z Kornic, před orlovským opatem Gandenciem Lipnickým. Baronu Sobkovi vyprávěl tuto událost Václav Pelka, pán na Novém Městě na Malých Kunčicích u Fryštátu, který údajně znal myslivce Gluska. Historikové toto tvrzení považují za nevěrohodné. Faktem bylo, že v roce 1561 těšínský kníže Václav III. Adam († 1579) klášter zrušil.\n\nDle historika Aloise Adamuse existovalo několik verzí této legendy. Základem legendy o založení kaple U Hrůbků byl zápis opata Lamberta Klonna ve spise o orlovském klášteře, a který byl dále rozšířen místními kazateli, ale také historiky. Zápis Lamberta Klonna, který byl z první poloviny 18. století, byl velice podobný legendě o \"\"Vyhnání orlovských mnichů\"\". Dle skutečné události byli v roce 1560 zabiti dva mniši v Moravské Ostravě svými pronásledovateli.\n\nDruhý záznam byl z roku 1707, kdy došlo k opravě již stojícího kostelíka a sepsání jeho historie. Do zápisu byla zakomponována pověst o dvou mrtvých benediktýnech v období husitských válek. Podobný záznam se pak objevuje okolo roku 1808 ve farních záznamech. V roce 1847 se v ostravském farním archivu objevila poslední verze pověsti, která je totožná s verzí E. Koláře.\n\nTřetí záznam byl úvodem k české modlitbě a písni o sv. Bartoloměji, která byla vydán ve Frýdku okolo roku 1757. Na místě, kde kde dnes stojí kostel svatého Bartoloměje, měli v roce 1443 koně hraběte Pražmy, kteří byli v zapřaženi v šestispřeží, na cestě z Opavy do Frýdku padnout. Hrabě pak musel slíbit, že na onom místě postaví kapli zasvěcenou sv. Bartoloměji. Tato kaple \"U Hrůbků\" byla vystavěna v roce 1443 ostravským farářem Řehořem, později byla zbořena a koncem 16. století znovu vystavěna. Letopočty jsou opět podobné událostem z husitských válek, kdy mělo dojít k zabiti dvou mnichů a jejich pohřbení.\n\n\n\n"}
{"id": "1483296", "url": "https://cs.wikipedia.org/wiki?curid=1483296", "title": "Seznam kamenů zmizelých v Libni", "text": "Seznam kamenů zmizelých v Libni\n\nSeznam kamenů zmizelých v Libni obsahuje pamětní kameny obětem nacismu v Libni (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nV Libni se nacházejí tyto kameny zmizelých:\n\n\n"}
{"id": "1483304", "url": "https://cs.wikipedia.org/wiki?curid=1483304", "title": "Treycovagnes", "text": "Treycovagnes\n\nTreycovagnes je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2017 žilo v obci 451 obyvatel.\n\nObec je poprvé zmiňována v roce 1228 jako Trescovanes. Do konce roku 1996 byla obec součástí distriktu Yverdon-les-Bains, od roku 1997 se stala částí nového distriktu Jura-Nord Vaudois. Obec je situována jihozápadně od Yverdon-les-Bains.\n\nV roce 2000 hovořilo 93,7% obyvatel obce francouzsky. Ke švýcarské reformované církvi se ve stejném roce hlásilo 47,6% obyvatel, k církvi římskokatolické 29,9% obyvatel.\n\n\n"}
{"id": "1483305", "url": "https://cs.wikipedia.org/wiki?curid=1483305", "title": "Grow", "text": "Grow\n\nGrow (z angl. \"to grow\", růst, pěstovat) může znamenat:\n\n"}
{"id": "1483313", "url": "https://cs.wikipedia.org/wiki?curid=1483313", "title": "Jan Mikulka", "text": "Jan Mikulka\n\nJan Mikulka (* 4. dubna 1980 Praha) je český malíř, zabývající se malbou zátiší a figurální a portrétní tvorbou. Třikrát uspěl v mezinárodní soutěži vyhlašované \"The Royal Society of Portrait Painters\" v Londýně, která je nejprestižnější soutěžní přehlídkou současné portrétní tvorby. Roku 2011 získal cenu diváků \"BP Portrait Award\", o dva roky později první cenu za autoportrét (\"SELF Portrait Prize\", 2013). a roku 2016 \"The Changing Faces Prize\", rovněž udělovanou \"The Royal Society of Portrait Painters\".\n\nBěhem 2. ročníku gymnázia se věnoval keramice a docházel na odpolední hodiny kreslení figury na uměleckoprůmyslové škole, které vedl sochař Vojtěch Adamec. Rozhodl se nepokračovat ve studiu na gymnáziu a složil přijímací zkoušky na obor řezbářství a tvarování dřeva na Vyšší odborné škole uměleckoprůmyslové v Praze (1996–2000). Odtud byl roku 2000 přijat na Akademii výtvarných umění v Praze do ateliéru klasických malířských technik prof. Zdeňka Berana, který absolvoval v roce 2006.\n\nJiž během studia představil své práce na výstavě Portrét 2000 v Klatovech a na Mezinárodním bienále současného umění v Praze (2004, 2005). Od roku 2012 vystavuje samostatně. Po ukončení studia se věnoval portrétní tvorbě a počítačové grafice. Roku 2011 byl vybrán z 2 500 přihlášených malířů do mezinárodní soutěže v Londýně a získal cenu diváků \"BP Portrait Award\". Roku 2013 byl prvním držitelem nově vyhlášené prestižní ceny SELF za autoportrét, udělované The Royal Society of Portrait Painters v Londýně a spojené s prémií 20 000 liber. Zvítězil v konkurenci 946 děl od 635 malířů mnoha zemí. Vernisáž navštívila i britská královna, která je patronkou soutěže. Britský tisk považuje tyto ceny za ekvivalent Oscarů v oboru malby. \n\nRoku 2015 obdržel cenu na výstavě Figurativas v Museo Europeo de Arte Moderno v Barceloně a roku 2016 získal další cenu na výroční výstavě Royal Society of Portrait Painters v Londýně, udělenou The Changing Faces Foundation za obraz \"V parku\". Roku 2019 byl v soutěži Figurativas v Barceloně opět mezi pěti oceněnými malíři (za portrét \"Sebastian\").\n\nJeho obrazy jsou zastoupeny ve sbírce Národní galerie v Praze, The Changing Faces Foundation, Museo Europeo de Arte Moderno a v soukromých sbírkách. Zastupuje ho Galerie Cermak Eisenkraft v Praze.\n\nJan Mikulka se věnuje portrétní tvorbě od středoškolských studií a poprvé vystavoval ještě před přijetím na Akademii roku 2000. Pro ateliér prof. Zdeňka Berana je charakteristická zdravá soutěživost jeho studentů a zároveň dokonalé zvládnutí techniky olejové lazurní malby. Také Mikulka vědomě navazuje na dědictví klasické malby od renesance po akademickou malbu 19. století, ale jeho realistické portréty jsou zcela současné. Distancuje se přitom od fotorealistických maleb s hladkou povrchovou úpravou i statických a nicneříkajících bezobsažných zobrazení. Nevyužívá vysoké rozlišení magazínové fotografie a neklade důraz na iluzivní malbu. Mimésis jeho malby neznamená kopii či přesnou imitaci existující předlohy, ale snahu přiblížit se skryté podstatě subjektu, ve které je zahrnut i faktor času.\n\nPortrétní malba v sobě zároveň nese nevyhnutelnou přítomnost tvůrce jako \"zrcadla skutečnosti\". Tento smysl pro sebereflexivní pohled v malíři prohlubuje intuitivní cit pro vlastní já i pro vnímání modelu a vytváří jejich vzájemnou závislost. Platí to do značné míry i pro vlastní odraz v zrcadle při malbě autoportrétu (\"Autoportrét\", 2013). Je-li fotografický portrét zachycením bezprostředního okamžiku, nabízí malířský portrét jedinečnou kontinuitu vnímání sebeabsorpce během tvůrčího procesu. Mikulka na rozdíl od většiny současné autoportrétní tvorby neusiluje o stylizaci či navození symbolických asociací, o idealizaci nebo psychologickou sondu, ale vyvolává v divákovi pocit vzdálené a neproniknutelné introspekce, která vzbuzuje nejistotu. \n\nMikulkovy portréty malované na zakázku většinou zobrazují osoby z čelního pohledu. Pokud je v pozadí využito nějaké přírodní prostředí, pak je zbaveno zbytečné popisnosti a slouží pouze k podtržení přítomnosti subjektu. Tlumivý polostínový efekt pozadí působí také na modelaci inkarnátu (\"Sebastian\", 2015, \"V parku\", 2015). Na formálnějších oficiálních portrétech se malba do jisté míry více blíží fotografické kvalitě, přestože i zde je třeba vnímat, že se jedná o subjektivní interpretaci apriorní skutečnosti.\nRealisticky podané Mikulkovy portréty nebo oblečené ženy ve vaně (\"Vana\", 2013) působí někdy chladně a nezúčastněně. Také jeho akty odkazují spíše na zdrženlivé a idealizující malby, jako je Velásquezova \"Venuše se zrcadlem\" nebo erotismu zbavené Cabanelovo Zrození Venuše. Mikulkovy akty zůstávají věrné tradici zobrazení nahého ženského těla jako ideálu krásy, ale nenavazují s divákem oční kontakt a evokují tím intimní zranitelnost a konotace spíše literární. Formálně dokonalé vyobrazení mělké proudící vody vnáší do obrazu dynamický prvek. Navyklé konvence převrací jeho \"Modrý akt\" (2017), zobrazující ženské tělo z pohledu pod hladinou. Malíř zde mistrovským způsobem dodává ženské postavě hmatatelnosti a fyzické bezprostřednosti. \nV době po ukončení studia experimentoval s malbou na pomezí abstrakce, když zkoušel zachytit pohyb a víření vody a optické zkreslení reflexe okolí na neklidné hladině (\"Voda\", 2008–2011). Pro Mikulkovu tvorbu, kterou lze zařadit do širší kategorie žánrových výjevů, je charakteristická námětová i výtvarná pestrost. V letech 2011–2013 využil kouřový optický efekt, mlžnou atmosféru (\"Lesní scenérie\", 2012) a rozostření scény. Zda se v jeho případě jedná o ovlivnění malbou Gerharda Richtera, nebo pouze experimentoval s možnostmi osvobodit se ze svazujícího kánonu realistické malby nelze určit. Neobvyklá svým námětem, harmonickou živou barevností i samotným procesem malby je \"Hra\" z roku 2012, která zachycuje rozostřené postavy věnující se blíže neurčené venkovní hře. Podobně jsou obtížně zařaditelné některé výjevy z domácího života (\"Dvojice\", 2013) nebo situace se zjevným existenciálním podtextem (\"Jakub 4\", 2012).\n\nMikulkova zátiší jsou částečně sestavena z běžných každodenních předmětů, někdy s paradoxními detaily odkazujícími k současnému desakralizovanému konzumnímu způsobu života. Jeho \"Zátiší s jablky\", kde se staromistrovským způsobem malby vytváří napětí seschlé ovoce i taška ze supermarketu, je zároveň metaforou zmaru. Mikulkova zátiší s mandarinkami (2016) si pohrávají s iluzí převráceného odrazu na skleněné podložce. V \"Zátiší s granátovými jablky\" (2017–2018) vytváří Mikulka čistě malířskými prostředky komplexní vizuální matrici vztahů mezi vyobrazenými objekty a propojuje je v imaginárním nebo intuitivně chápaném prostoru, v němž se vzdálenější předměty jeví neostré, až na pomezí abstrakce. Dvě verze \"Zátiší s limetkami\" (2016–2017) a \"Zátiší ze starožitného pokoje\" (2018) jsou zřetelným odkazem na starší mistry a důslednou trojúhelníkovou kompozicí odkazují na jistou zálibu malíře ve vizuální symetrii. Také zde je empiricky vnímaný prostor vymezen pouze zdí v pozadí a perspektivním stlačením, které soustřeďuje pozornost diváka na předměty ve středním plánu. Karafa a olivy jsou v tradiční náboženské ikonografii považovány za objekty se symbolickým významem.\nSpecifickým druhem zátiší je florální malba, která se jako samostatný žánr objevuje od 16. století a má vrchol ve století sedmnáctém. Dvě Mikulkova \"Zátiší s liliemi\" (2015, 2016) jsou především ukázkou mistrovské realistické malby. S tradiční náboženskou symbolikou lilií, které od středověku poukazují na neposkvrněné početí Panny Marie, patrně nemají nic společného. Malíř si pohrává s průsvity a zrcadlením okolí ve skleněné váze a odkazuje tak spíše na inspiraci van Eyckovou Svatbou manželů Arnolfiniových a vyzdvihuje smyslovou přítomnost prostřednictvím absence.\nPro nejnovější Mikulkovu tvorbu je charakteristický posun od dřívější neuchopitelnosti a neproniknutelnosti směrem k jasnějšímu výrazu prostřednictvím přímočarého realismu. To se týká především jeho obrazů, v nichž se pokouší téměř fotografickým způsobem zachytit a zmrazit pohyb lidské figury (\"Šipka\", 2014, triptych \"Baletka\", 2018–2019). Jeho realistický přístup k malbě není ničím více ani méně, než hledáním skutečného, tvůrčí jednoty mezi myslí a vhledy zprostředkovanými aktivním vnímáním. \n\n\n"}
{"id": "1483315", "url": "https://cs.wikipedia.org/wiki?curid=1483315", "title": "Severočeský krajský přebor 1978/79", "text": "Severočeský krajský přebor 1978/79\n\nV soubojích Severočeského krajského přeboru 1978/79, jedné ze skupin 4. nejvyšší československé fotbalové soutěže, se utkalo 14 týmů dvoukolovým systémem podzim - jaro. Tento ročník skončil v červnu 1979.\n\nZdroj:\n\nPoznámky:\n"}
{"id": "1483320", "url": "https://cs.wikipedia.org/wiki?curid=1483320", "title": "Grow (rostliny)", "text": "Grow (rostliny)\n\nGrow (angl. \"to grow\", růst, pěstovat) znamená drobné domácí pěstování rostlin například v květináčích (pokojové rostliny), v truhlících (okrasné květiny), v malých sklenících (zelenina, koření, léčivky). Provozuje se jako koníček, ale i jako zdroj příjmů, například pokud jde o (pololegální) pěstování konopí (\"canabis\"). Charakterizují je menší rozměry, fakt, že se většinou provozuje v městských bytech, na balkonech a v garážích, s umělým zavlažováním i osvětlováním, a konečně i to, že typicky zahrnuje pěstování ze semen (řízků) atd. Tento druh pěstování rostlin potřebuje různé technické pomůcky, zařízení, chemikálie atd., proto se na něj váže řada výrobců i specializovaných obchodníků (Growshop).\n\n"}
{"id": "1483321", "url": "https://cs.wikipedia.org/wiki?curid=1483321", "title": "Walter M601", "text": "Walter M601\n\nWalter M601 je československý turbovrtulový letecký motor zkonstruovaný koncem 60. let 20. století v tehdejším podniku Motorlet, později Walter. Jednalo se o první turbovrtulový motor této firmy. Nalezl široké uplatnění u lehkých transportních a užitkových, zemědělských a vojenských cvičných letounů.\n\nTurbovrtulový motor M601 začal původně vznikat pro použití na připravovaném lehkém transportním typu, pozdějším Let L-410 Turbolet.\n\nVývoj probíhal s přestávkami a několika změnami celkové koncepce už od roku 1960 a v prosinci 1964 byla vyzkoušena funkce jeho základního agregátu. První kompletní motor se poprvé rozběhl v říjnu 1967, ale trvající potíže s jeho vývojem způsobily že první výrobní provedení letounu L-410A muselo být vybaveno dovezenými kanadskými motory PT6A-27.\n\nPrvní produkční varianta motoru, označená M601A, vstoupila do sériové výroby až roku 1975. \n\nKromě vývoje zdokonalených verzí určených pro nové varianty stroje L-410 došlo začátkem 80. let 20. století i k vývoji verzí pro zemědělský letoun Zlín Z-37 Čmelák a později pro polský PZL-106 Kruk a cvičný PZL-130 Orlik. Kromě těchto aplikací si typ získal popularitu i při modernizaci různých starších typů letounů, u kterých nahradil původní pístové pohonné jednotky, a po listopadu 1989 začal být široce vyvážen a získal provozní certifikaci v řadě zemí, včetně USA podle předpisů FAR 23/FAR33.\n\nMotor sestává ze dvou hlavních částí, plynového generátoru dodávajícího horký plyn a volné turbíny, která jej využívá k pohonu vrtule prostřednictvím reduktoru, které jsou na sobě mechanicky nezávislé a při údržbě oddělitelné. Nasávání vzduchu do motoru probíhá v jeho zadní části, výfuk spalin v přední, dvěma postranními trubkami. \n\nGenerátor plynů se skládá z kompresoru tvořeného dvěma axiálními a jedním radiálním stupněm, prstencové spalovací komory a jednostupňové axiální turbíny.\n\nHnací část motoru tvoří axiální volná turbína pohánějící reduktor s převodovým poměrem 1:14,91, který pohání vrtuli.\n\n\n\n\n\nMotor Walter M601 je vystaven na letounu Let L-410UVP v Leteckém muzeu Kbely.\nÚdaje podle\n\n\n\n"}
{"id": "1483327", "url": "https://cs.wikipedia.org/wiki?curid=1483327", "title": "Petr Dolének", "text": "Petr Dolének\n\nPetr „Doldy“ Dolének (* 4. června 1968 Přerov) je český zpěvák skupiny Kreyson Memorial, skladatel, textař, aranžér a multiinstrumentalista. Od roku 1996 nazpíval více jak 16 studiových alb. \n\nPetr Doldy Dolének nahrál své první demosnímky v 16 letech v Bechyni a o dva roky později začal koncertovat. Hraje na kytaru, baskytaru a klávesové nástroje. Od roku 2002 žije v Sezimově Ústí, kde má své hudební studio. Má dva syny Michaela a Petra. Jeho hudebním vzorem jsou Dream Theatre.\n\n\n\n\n"}
{"id": "1483332", "url": "https://cs.wikipedia.org/wiki?curid=1483332", "title": "BNP Paribas Open 2019 – ženská čtyřhra", "text": "BNP Paribas Open 2019 – ženská čtyřhra\n\nŽenská čtyřhra BNP Paribas Open 2019 probíhala v první polovině března 2019. Do deblové soutěže indianwellského tenisového turnaje hraného na tvrdém povrchu nastoupilo třicet dva dvojic. Obhájcem titulu byl pár Sie Su-wej a Barbora Strýcová, jehož členky dohrály ve čtvrtfinále na raketách sester Latishy a Chao-čching Čanových.\n\nVítězem se stal belgicko-běloruský nenasazený pár Elise Mertensová a Aryna Sabalenková, který ve finále zdolal českou první dvojici světa Barboru Krejčíkovou s Kateřinou Siniakovou po dvousetovém průběhu 6–3 a 6–2. Obě šampionky si do žebříčku WTA připsaly 1 000 bodů a získaly premiérovou společnou trofej. Jako pár odehrály teprve druhý turnaj, když v prvním případě je na Australian Open 2019 vyřadily právě Krejčíková se Siniakovou. Mertensová vybojovala sedmý deblový titul na okruhu WTA Tour a pro Sabalenkovou to bylo první takové turnajové vítězství.\n\n"}
{"id": "1483333", "url": "https://cs.wikipedia.org/wiki?curid=1483333", "title": "Skrytý půvab byrokracie", "text": "Skrytý půvab byrokracie\n\nSkrytý půvab byrokracie je česká alternativní kapela navazující na tradici undergroundu a experimentální hudby. V roce 1999 ji založili saxofonista a kytarista Roman Plischke, baskytarista Josef Jindrák a deklamátor a perkusista Jakub Žid.\n\nV současnosti kapela vystupuje ve složení Josef Jindrák, Roman Plischke, klávesista Jan Faix a kytarista a zpěvák Ivo Štefan. Styl skupiny se postupně vyvíjel od kombinace industriálních perkusí a samplovaných elektronických smyček přes rock po psychedelické techno.\n\nKapela doposud vydala 11 alb.\n\n\n"}
{"id": "1483337", "url": "https://cs.wikipedia.org/wiki?curid=1483337", "title": "Louis Zukofsky", "text": "Louis Zukofsky\n\nLouis Zukofsky (23. ledna 1904 – 12. května 1978) byl americký básník. Byl jedním ze zakladatelů a primárním teoretikem skupiny básníků zvané objektivisté. Velmi ovlivnil následné generace básníků v Americe i v zahraničí.\n\nZukofsky se narodil v New Yorku v Lower East Side litevským židovským rodičům. Jeho otec Pinchos (ca 1860–1950) a matka Chana (1862–1927) byli oba silně věřící, vyznávali ortodoxní judaismus. Na toto tradiční pojetí víry Zukofsky brzy rezignoval. Pinchos emigroval do Spojených států v roce 1898, v New Yorku pracoval jako žehlič kalhot a noční hlídač. Pro svou rodinu mohl poslat až v roce 1903.\n\nLouis byl jediným jejich dítětem narozeným v Americe. Jako dítě mluvil pouze jidiš. V jidiš překladech zhlédl v divadlech na Bowery hry Shakespeara, Ibsena, Strindberga nebo Tolstého. Četl básníka H. W. Longfellowa, jeho báseň \"The Song of Hiawatha\" (\"Píseň o Hiawathovi\") a hru řeckého dramatika Aischyla \"Prometheus Bound.\" S angličtinou se v podstatě setkal až když začal chodit do školy. Byl výborný student, už v jedenácti letech četl Shakespeara v originále.\n\nJeho rodina byla chudá, a přestože mohl navštěvovat veřejnou vysokou školu v New Yorku, jeho rodiče jej poslali na drahou \"Kolumbijskou univerzitu\", kde studoval filozofii a angličtinu. Někteří jeho učitelé a vrstevníci se stali důležitými postavami kultury, jmenovitě Mark Van Doren, americký básník, spisovatel a kritik, John Dewey, John Erskine nebo Lionel Trilling. Připojil se k \"Boar's Head Society\" (studentský spolek na Kolumbijské univerzitě, zaměřený na čtení a komentování vzájemných prací) a psal pro literární časopis \"Morningside\". Pro získání vysokoškolského titulu byla požadována zkouška z tělesné výchovy, kterou Zukofsky nesložil. Absolvoval s titulem M.A. (Master of Arts) za angličtinu v roce 1924.\n\nJeho diplomovou prací byla nejranější verze jeho dlouhé eseje \"Henry Adams: A Criticism in Autobiography (Henry Adams: Kritika v autobiografii)\"; jeho fascinace Henry Adamsem přetrvávala po dlouhou dobu. Adamsova pozdní a poněkud těžko srozumitelná myšlenka na postup \"fází\" v historii Zukofského velmi ovlivňovala a forma jeho eseje o Adamsovi, která obsahuje drtivou většinu citací z Adamsových prací, ukazuje Zukofského zralé kompoziční metody jak v kritice tak v poezii, kde používání citací tvoří základ jeho tvorby.\n\nPoezii začal Zukofsky psát už na univerzitě a připojil se zde k vysokoškolské literární společnosti. Vydával své básně ve studentských časopisech jako \"The Morningside.\" Jedna jeho raná báseň byla vydána v magazínu \"Poetry\", který vycházel v Chicagu. Za nejdůležitějšího žijícího básníka svého mládí považoval Ezra Poundu. V roce 1927 mu poslal svou báseň \"Poem beginning „The“\". Báseň byla adresována převážně básníkově matce a byla zčásti parodií na T. S. Eliotovu \"The Waste Land (Ztracená země).\" V kontrastu s Eliotovým pesimistickým pohledem na moderní svět, Zukofsky vidí jasnou budoucnost pro západní kulturu, jeho předpoklad je založen na víře Zukofského v energii, kterou noví přistěhovalci přivezli do Spojených států a vidí ji také v ruské Říjnové revoluci. Pound byl básní ohromen a publikoval ji o rok později v magazínu \"Exile\". Zukofsky dále zapůsobil na Pounda napsáním první analýzy jeho dlouhé, neúplné básně o 116 sekcích \"The Cantos\" v roce 1929. Tehdy nebylo dílo ještě dokončené, Pound na básni pracoval mezi lety 1915 až 1962. Poté přesvědčil Harriet Monroe, chicagskou vydavatelku magazínu \"Poetry\", aby pro Zukofského editovala zvláštní vydání, což se uskutečnilo v únoru 1931.\n\nV roce 1934 Zukofsky dostal nabídku na spolupráci ve \"Works Projects Administration (WPA)\". Pracoval na projektu \"Index of American Design\", mapující historii americké materiální kultury. Pracoval zde až do ukončení projektu v roce 1942. V roce 1933 potkal Celii Thaew, kterou si o šest let později vzal. Jejich syn Paul Zukofsky (narozen v roce 1943), se stal prominentním avantgardním houslistou a dirigentem. V Zukofského životě po propuštění z WPA následovalo krátké období, kdy pracoval jako pomocný učitel a asistent laboratoře na Brooklyn Technical High School, kde editoval učebnice a technické manuály orientované na armádu u Hazeltine Electronics Corporation (1943–1944), Jordanoff Corporation (1944–1946) a Techlit Corporation (1946–47). V roce 1947 začal pracovat jako instruktor v anglickém oddělení Polytechnic Institute of Brooklyn, kde pracoval až do roku 1965. Institut opouštěl s titulem docent. Jako učitel byl Zukofsky velmi zdrženlivý k očekávanému růstu bohatství, propagačním akcím a k placené dovolené přiznávané vysokoškolským učitelům ke studiu nebo cestování. Mnoho ze svých studentů charakterizoval jako \"děti... které nedokáží posedět\". Přestože ostře kritizoval ty, kteří chtěli studenty příliš ovládat, pomáhal radou klubu přátel poezie na univerzitě a umělecky založeným studentům představil \"tehdejší obskurní díla jeho přátel Niedeckera a Reznikoffa.\"\n\nV říjnu 1973 se Zukofsky přestěhoval z Brooklynu, kde bydlel třicet let do Port Jeffersonu v New Yorku, kde dokončil svou velkou báseň \"„ A “\" a další práce, hlavně vysoce komprimovanou \"80 Flowers\" inspirovanou manželčinou zahradou. Když v Port Jeffersonu dne 12. května 1978 Zukofsky zemřel, měl vydaných 49 knih, včetně poezie, krátké beletrie a kritických esejů. V roce 1967 a 1968 vyhrál a dostal grant v \"National Endowment for the Arts (Národní nadace pro umění)\", v roce 1976 pak dostal grant \"National Institute of Arts and Letters (Národní institut umění a dopisů)\" a od newyorské vysoké školy \"Bard College\" v roce 1977 obdržel čestný doktorát.\n\nObtížnost Zukofského pozdější poezie odcizila jeho práci mnoha kritikům a dokonce i některým z jeho bývalých přátel. Zukofsky se hořce hádal s Georgem Oppenem poté, co Oppen obvinil Zukofského z používání nejasností a nezřetelností jako taktiky. Ale šedesátá a sedmdesátá léta také přinesla Zukofskému určitý stupeň veřejného uznání, kterého se mu nikdy předtím nedostalo. Vlivný učenec Hugh Kenner se stal jeho blízkým přítelem a obhájcem jeho práce. Takoví významní básníci jako Robert Duncan a Robert Creeley svědčili o významu Zukofského jako o tvůrci odvážného experimentálního psaní.\n\nV mládí Zukofského zaujaly myšlenky marxismu. Během univerzitního studia ho jeho přítel Jay Vivian Chambers, známý jako Whittaker Chambers přemlouval ke vstupu do Komunistické strany USA. Není ovšem jasné, zda se skutečně k této straně připojil. Zatímco se přátelil s členy strany a publikoval v \"Party-associated magazines\", styl jeho poezie byl rozhodně velmi avantgardní. V kruzích strany nenašel tento styl žádné porozumění. Přestože se Zukofsky považoval za marxistu alespoň do konce třicátých let, zaměření jeho práce po roce 1940 se změnilo, bylo zaměřeno spíše na tuzemskou než na světovou politiku. Mnohem později prohlašoval, že četba Edwarda Gibbona \"Decline and Fall of the Roman Empire (Pokles a pád římské říše) \" jej nakonec odvrátil od Marxova učení.\n\nPound byl ohromen Zukofského \"Poem beginning „The“\" a podporoval jeho práci. Kontaktoval jej s jinými podobně smýšlejícími básníky, včetně Williama Carlose Williamse. Oba básníci se významně vzájemně ovlivňovali a Williams pravidelně posílal své nové básně Zukofskému za účelem úpravy a zdokonalování. Zukofsky byl jedním ze zakladatelů skupiny básníků Objektivistů a časopisu \"To Publishers\", pozdější \"The Objectivist Press,\" společně s Charlesem Reznikoffem a Georgem Oppenem. Díky Poundově naléhání také editoval \"Objectivist issue of Poetry\", kde vytvořil definici dvou charakteristik poezie Objektivistů: upřímnost a objektivnost. Další básníci, kteří se připojili k této skupině byli kromě Williama Carlose Williamse Basil Bunting, Lorine Niedecker, Rak Raki, Charles Reznikoff a Kenneth Rexroth.\n\nZukofského stěžejní dílo je epická báseň \"„A“\". Nikdy ji neuváděl bez uvozovek. Práci na básni začal v roce 1927 a pracoval na ní do konce života, byť s přestávkou mezi roky 1940 a 1948. Báseň je rozdělena do 24 sekcí, které mají odrážet hodiny dne. Prvních 11 sekcí obsahuje spoustu zjevně politických pasáží, ale propojují se s formou znepokojení a modely, které se pohybují od středověkých italských canzone přes sonety k volnému verši a hudbě Johanna Sebastiana Bacha. Zvláště sekce \"„A“\" psané krátce před druhou světovou válkou jsou jasně politické: Sekce 10 například, publikovaná v roce 1940, je intenzivní a děsivá odezva na pád Francie.\n\nTón básně se mění v sekci 12, tento oddíl je delší než prvních 11 částí dohromady. Zukofsky komentuje okamžiky ze svého rodinného života a oslavuje svou lásku ke své ženě Celii a synovi Paulovi. Odtud se v \" „A“ \" proplétá motiv politický, historický a osobní ve větším či menším měřítku. Rozsáhlé využití hudby v této práci odráží význam spolupráce Zukofského s manželkou a synem, oběma profesionálními hudebníky. Báseň \"„A“\" rostla často obtížně a dokonce excentricky (sekce 16 je pouze čtyři slova dlouhá). Úplná báseň, 826 stran dlouhá začíná slovem \"„A“\" a končí slovem Sion, byla vydána v roce 1978.\n\nToto téma bylo srdci Zukofského jako dítěti imigrantů obzvláště blízké. Zukofsky ukazuje problém vzdělaného, socializovaného a ateistického básníka, který ztrácí spojení se svou náboženskou a rodinnou kulturou. Toto téma se také objevuje v pátém poutavém verši básně \"Autobiografie\" adresovaném jeho matce: \"Kdyby koně mohli zpívat Bacha, matko, – / Pamatuji, jak sis to jednou přála – / Teď tě políbím, jako někdo kdo nikdy nemohl zpívat Bacha, nikdy nečetl Shakespeara.\" Poslední části \"Autobiografie\" vyjadřují Zukofského strach z trvalého odcizení od jeho výchovy a tradice jako hořký triumf úspěšné asimilace:\"Keine Kadish wird man sagen\". Řádky jsou variace na báseň Heinricha Heina \"Gedächtnisfeier\" (\"Památník\"): \"Keine Messe wird man singen, / Keinen Kadosch wird man sagen, / Nichts gesagt und nichts gesungen / Wird meinen Sterbetagen. (Žádnou mši nebude někdo zpívat / Ani Kaddish nebude někdo říkat, / Nic nebude řečeno a nic nebude zpíváno / Úmrtní den, den mé smrti.\"\n\nZároveň s \" „A“ \" Zukofsky pokračoval v psaní kratších básní po celý svůj život. Některé z nich vyjadřují formu politického a společenského znepokojení. Jiné, delší, zahrnují více osobních textů, včetně série Valentýna, věnované Celii. První publikace těchto kratších básní vyšla v roce 1941 pod názvem \"55 Poems\". Zukofsky pokračoval v psaní a publikování kratších básní, které byly nakonec vydány ve sbírce \"All: The Collected Short Poems, 1923–1964 \" (1971). Pokračoval také v psaní kritických esejů, některé z nich vyšly ve sbírce \"Prepositions: The Collected Critical Essays of Louis Zukofsky\"(1968) a studie \"Bottom: On Shakespeare\" (1963), která byla doprovázena druhým svazek obsahujícím pohled Celie Zukofsky na Shakespearovu hru \" Pericles, Prince of Tire\". Jeho beletrie zahrnuje \"Ferdinand\" (1968) a román \"Little: For Careenagers\" (1970) o mladých houslistech (zázračných dětech), který je inspirován jeho synem. Napsal také hru \"Arise, Arise\" (1962/1973) a v roce 1969 mimořádný soubor \"homofonní překlad\" Catulla, kde se pokoušel replikovat spíše zvuk než překlad originálu do angličtiny. Zukofskému překlad poskytoval příležitost nikoli pro své skromné vzdělání, ale také pro technický \"tour de force\".\n\nZukofského \"A Test of Poetry\" byla učebnicová antologie s kritickým komentářem Poundova \"ABC Reading\". (ABC of Reading je kniha Ezra Poundy, publikovaná v roce 1934, ve které Pound vymezuje přístup, podle něhož může člověk ocenit a pochopit literaturu zaměřenou především na poezii.) I přes svůj název lze text považovat za vodítko k psaní poezie.\n\nPřes zaměření na objektivismus, který Zukofsky přijal jak hlavní poetické hnutí třicátých let, jeho vlastní práce nikdy dosáhla velkého uznání mimo literární kruhy, protože jeho poezie byla viděna jako temná, příliš experimentální a intelektuální. Zukofsky, spolu s jinými básníky skupiny Objektivistů, byl znovu objeven básníky \"Black Mountain poets\" (básníci, někdy zvaní projektivisté, což byla skupina amerických avantgardních či postmoderní básníků) a Beat poets v 60. a 70. letech 20. století. Americký básník, překladatel a vydavatel Cid Corman publikoval Zukofského dílo a jeho kritické komentáře ve svém časopise \"Origin\" koncem 50. let. V 70. letech ovlivnil Zukofsky mnoho básníků ze skupiny Language poets (jazyková poezie zdůrazňující čtenářovu roli), zvláště v jejich formalismu.\n\nOživení zájmu o Zukofského nastal v 21. století. V roce 2000 \"Wesleyan University Press\" u příležitosti blížícího se výročí narození Zukofského (1904) vydal \"The Wesleyan Centennial Edition of the Complete Critical Writings of Louis Zukofsky\", kompletní soubor kritických spisů Louise Zukofskeho. Edice \" „A“ \" jsou i nadále publikovány a rychle prodávány. Literární magazín \"Chicago Review\" (zima 2004/5) se Zukofskému věnoval: jeho korespondence s Williamem Carlosem Williamsem byla zveřejněna v roce 2003. V roce 2007 publikoval \"Shoemaker & Hoard\" Marka Scrogginse \"The Poem of a Life: A Biography of Louis Zukofsky\", jedná se o analýzu celé básníkovy kariéry odvozené z rozsáhlého výzkumu archiválií a rozhovorů s přáteli, známými a rodinnými příslušníky Zukofského.\n\nV roce 2009 poslal studentům a akademickým pracovníkům syn Louise Zukofského Paul Zukofsky, majitel autorských práv Zukofského, otevřený dopis v němž píše: \"obecně, z principu a pro váš vlastní dobrý pocit vás žádám, abyste přestali využívat dílo Louise Zukofského.\" Paul Zukofsky v dopise požadoval, aby ho postgraduální studenti žádali o povolení citovat z děl jeho otce v jejich disertačních pracích (neobvyklá praxe), a dal jasně najevo, že takové povolení může odmítnout. V citaci z Edward Estlin Cummings (pravděpodobně bez povolení) uvedl, že věří, že učenci píšou hlavně z vlastního zájmu a že jejich tvrzení, že jejich studium by pomohlo zlepšit umělecký odkaz Louise Zukofského, bylo urážlivé: \n\nPaul Zukofsky napsal v dopise, že jeho hlavním zájmem je získávat příjmy z vlastnictví autorských práv na otcovu práci, ne cenzurovat to, co by se mělo říkat. Také by se mohlo stát, že nějaké neočekávané potíže a náklady na psaní o Louisu Zukofskym ovlivní odkaz básníka.\n\n\n\n\n\nNásledující vydání přeložili do francouzštiny Serge Gavronsky a François Dominique:\n\n\n\n"}
{"id": "1483340", "url": "https://cs.wikipedia.org/wiki?curid=1483340", "title": "EXtra.cz", "text": "EXtra.cz\n\nExtra.cz je specializovaný magazínový server se zaměřením na svět celebrit, životní styl, zprávy z domova i ze světa, sport a zábavu.\n\nSpolečenský web vznikl v březnu 2013 a nabízí vedle zpráv ze života celebrit také autorské články, horoskopy, vlastní reportáže a rozhovory. Jedná se o obsahový web. Design v aktuální podobě připravili internetoví designéři Švejda-Goldmann, kteří pracovali mj. na současné podobě Forbes.cz či iHNed.cz.\n\nNávštěvnost se pohybuje kolem 2 mil. uživatelů: podle statistik NetMonitoru navštívilo v březnu 2018 web Extra.cz 2,5 milionu reálných uživatelů, kteří zobrazili 64,6 milionu stránek. Cílem webu je udržet čtenáře na stránce co nejdéle.\n\nHlavní příjem webu Extra.cz plyne z prodeje reklamního prostoru.\n\nProvozovatelem webu je internetové vydavatelství Extra Online Media, které dále provozuje weby Lifee.cz, G.cz, OneTV.cz, ExtraStory.cz a Extralife.cz. Investorem vydavatelství je český internetový podnikatel Jan Barta.\n\nPrvním šéfredaktorem webu Extra.cz byl Pavel Novotný, který předtím vedl bulvární týdeník Spy. Na postu šéfredaktora jej v roce 2015 vystřídal Josef Šťastna, který do té doby působil jako šéfeditor portálu tn.cz televize Nova.\n"}
{"id": "1483342", "url": "https://cs.wikipedia.org/wiki?curid=1483342", "title": "Žluna japonská", "text": "Žluna japonská\n\nŽluna japonská (\"Picus awokera\") je datlovitý pták, měří 29 až 30 cm, hmotnost činí 120 až 138 g. Je to endemitní druh Japonska (Honšú, Šikoku, Kjúšú, Tanegašima, Jakušima…). Rozšířil se zde do tří poddruhů: \"P. a. awokera\", \"P. a. horii\" a \"P. a. takatsukasae\". Jedná se o běžného ptáka, populace činí odhadem 10 000 až 100 000 párů, Mezinárodní svaz ochrany přírody jej i proto považuje za málo dotčený taxon.\n\nJe to pták smíšených listnatých a širokolistých stálezelených lesů. Ozývá se hlasitým „pijo” nebo „ket, ket“. Hnízdí od dubna do června, samice klade 7 až 8 vajec.\n\n"}
{"id": "1483343", "url": "https://cs.wikipedia.org/wiki?curid=1483343", "title": "PZL-130 Orlik", "text": "PZL-130 Orlik\n\nPZL-130 Orlik („Orlík“) je polský jednomotorový turbovrtulový dvoumístný cvičný letoun. \n\nTyp P-130 byl v závodě PZL Warszawa-Okecie vyvinut pro Polské letectvo jako náhrada licenčního typu PZL-110 Koliber, který by také splňoval podmínky amerického standardu FAR 23. Vedoucím projektu byl hlavní konstruktér závodu Andrzej Frydrychewicz, kterého v roce 1982 vystřídal Ing. Tomasz Wolf. Typ měl být vybaven křídlem s vysokou štíhlostí aby dokázal lépe napodobit letové vlastnosti proudových stíhaček. Typ byl původně navržen se sovětským hvězdicovým motorem Vedenějev M-14Pm, s úmyslem nahradit jej u sériových kusů polskou licenční kopií motoru Ivčenko AI-14. První letový prototyp (výr. č. 002, imatrikulace SP-PCA) zalétal Witołd Łukomski 12. října 1984, následován druhým (004) v prosinci téhož roku a třetím (003) 12. ledna 1985. \n\nAčkoliv vojenské letectvo Polska předpokládalo, že pohon jím provozovaných PZL-130 zajistí hvězdicové motory domácí výroby, firma PZL nezávisle na něm plánovala vývoj turbovrtulové verze PZL-130T Turbo Orlik určené na vývoz. Třetí prototyp (003) byl proto v kanadské firmě Airtech-Canada se sídlem v Peterborough upraven pro použití kanadského motoru Pratt & Whitney PT6A-25A o výkonu 410 kW (550 shp), s nímž poprvé vzlétl zkušební pilot Jerzy Wojnar 16. července 1986. Již v lednu 1987 byl zničen pilotem Bogdanem Wolskim při havárii během předvádění zástupcům Kolumbijského letectva.\n\nV podniku PZL Varšava-Okeçie byly dále vyrobeny další dva letouny, které měly posloužit k testům u polského letectva. Stroj výrobního čísla 005 byl osazen původním motorem M-14Pm, zatímco 006 licenčním motorem K8-AA.\n\nDne 12. ledna 1989 byl zalétán další prototyp již s turbovrtulovým pohonem, PZL-130TM (007) s československým agregátem Walter M-601E o výkonu 750 koní na hřídeli (551,6 kW) s pětilistou vrtulí Avia V-510. Po úspěšných zkouškách byly na standard PZL-130TM modifikovány také prototypy 005 a 006. V roce 1990 vzlétl PZL-130TP (008) s motorem PT6A-25A.\n\nNásledující prototyp 009, který poprvé vzlétl 17. září 1991, byl vybaven pohonnou jednotkou M-601T, přepracovaným překrytem kokpitů a křídlem s větším rozpětím. Na základě tohoto prototypu vznikly sériové stroje pro polské letectvo, které obdržely označení PZL-130TB.\n\nDne 23. června 1993 poprvé vzlétla verze PZL-130TC s motorem PT6A-62 o výkonu 699 kW, následovaná variantou PZL-130TC-II s pohonnou jednotkou PT6A-25C o výkonu 551 kW opatřenou čtyřlistou vrtulí Hartzel D4N. Letové zkoušky byly zahájeny v roce 2004.\n\nDodávky prvních osmi strojů PZL-130TB započaly v roce 1994, nejprve 60. leteckému cvičnému pluku v Radomi. Druhá série Orliků byla dodána letecké akademii v Dęblinu ve zdokonalené variantě PZL-130TC-1 s lepšími vystřelovacími sedadly Martin Baker Mk.11PL a modernizovanou avionikou. Do roku 1998 byly na tuto verzi upraveny všechny PZL-130TB.\n\n\n\n\n\n\n"}
{"id": "1483349", "url": "https://cs.wikipedia.org/wiki?curid=1483349", "title": "BNP Paribas Open 2019 – mužská čtyřhra", "text": "BNP Paribas Open 2019 – mužská čtyřhra\n\nMužská čtyřhra BNP Paribas Open 2019 probíhala v první polovině března 2019. Do deblové soutěže indianwellského tenisového turnaje nastoupilo třicet dva dvojic. Obhájcem titulu byl americký pár John Isner a Jack Sock, jehož členové nestartovali společně. Sock se turnaje nezúčastnil pro zranění. Isner nastoupil s krajanem Samem Querreyem. V úvodním kole však podlehli Francouzům Herbertovi s Mahutem. \n\nVítězem se stal nenasazený chorvatsko-argentinský pár Nikola Mektić a Horacio Zeballos, který ve finále za 1.28 hodin zdolal polsko-brazilské turnajové šestky Łukasze Kubota s Marcelem Melem. Po dvousetovém průběhu 4–6 a 6–4 rozhodl až supertiebreak poměrem míčů [10–3]. Oba šampioni si do žebříčku ATP připsali 1 000 bodů a získali premiérovou společnou trofej. Jako pár odehráli teprve druhý turnaj v kariéře. Již ve druhém kole se ocitli na hraně vyřazení, když Herbertovi s Mahutem odvrátli dva mečboly. Mektić vybojoval šestý deblový titul na okruhu ATP Tour a pro Zeballose to bylo dvanácté takové turnajové vítězství. Žádný Chorvat ani Argentinec nevyhrál v předchozí historii Indian Wells Masters mužskou čtyřhru.\n\n"}
{"id": "1483351", "url": "https://cs.wikipedia.org/wiki?curid=1483351", "title": "Divadlo Cuvilliés", "text": "Divadlo Cuvilliés\n\nDivadlo Cuvilliés (Cuviliés - Theater, původně Residenztheater) v Mnichově je nejvýznamnějším rokokovým divadlem v Německu. Před druhou světovou válkou se nacházelo na místě, kde dnes stoji Residenztheater. Nyní je najdeme v lékárenské části mnichovské rezidence. Vedle bohatých pokojů v rezidenci a v loveckém zámku Amalienburg v zámeckém parku Nymphenburg („Schlosspark Nymphenburg\") je jednou z nejvýznamnějších staveb François de Cuvilliés.\n\nDůvodem stavby byl požár v rezidenci od 4. do 5. března 1750, který zničil tamní divadlo.To mělo být nahrazeno zcela novým divadlem jinde. Kurfiřt Maxmilian III. Joseph pověřil v roce 1750 svého dvorního stavitele, Francoise Cuvilliese staršího, postavením nové budovy a o tři roky později, dne 12. října 1753, bylo rokokové divadlo otevřeno. Uvedena byla Ferrandiniho opera seria, \"Catone in Utica.\" Se svým otáčivým jevištěm a přestavitelnou podlahou pro slavnostní příležitosti byla nová budova opery také přiměřeně technicky vybavená. Původně byla určena pouze pro panovnický dvůr, ale po uzavření starého operního domu na Salvátorském náměstí v roce 1799, ji kurfiřt přeměnil na Dvorní a národní divadlo („Hof- und Nationaltheater\") a zpřístupnil ji lidu. Při požáru v roce 1817 bylo divadlo Cuvilliés poškozeno, takže v roce 1823 byla nezbytná jeho rekonstrukce. V roce 1831 se král Ludvík I. Bavorský rozhodl divadlo definitivně uzavřít. Od roku 1834 bylo používáno již jen jako skladiště pro kulisy Národního divadla. Ludvíkův nástupce Maxmilián II. Bavorský nechal pak budovu opravit a znovu ji otevřel v listopadu 1857. V následujících letech se jako výrazná osobnost objevil herec a režisér Ernst von Possart. Uváděl zde v letech po roce 1890 Mozartovy opery v jejich původní formě, jako 15. února 1895 \"Figarovu svatbu\". Při novém nastudování \"Dona Giovanniho\" dne 29. května 1896 bylo poprvé použito otočné jeviště. Později byly každoroční součástí programu díla od Ludwig Thoma. V roce 1921 zde byla premiéra veselohry \"Der Schwierige\" od Huga von Hofmannsthala s Gustl Waldau a Elisabeth Bergner. V repertoáru zůstala až do roku 1932. Do dvacátých let bylo obvyklé že ministerstvo pozvalo na premiéru některou z mnichovských osobností. Až do druhé světové války se divadlo nacházelo na severovýchodě náměstí Max-Joseph-Platz, tam kde dnes stojí nové divadlo Residenztheater.\n\nK novému uzavření divadla došlo začátkem roku 1944. Celé vybavení bylo demontováno a přeneseno na dvě různá místa mimo město, aby bylo v bezpečí před leteckými nálety během druhé světové války. Při náletu 18. března byla budova divadla zničena. Na jeho základech byl po válce v letech 1948 až 1951 postaven Residenztheater.\n\nStaré divadlo Cuvilliés bylo pak v letech 1956 až 1958 znovu vybudováno v lékárenské části rezidence jako mladší divadlo Cuvilliés, a to v původním rokokovém stylu podle výkresů ze sbírky materiálů Ecole Bavaroise de l´Architecture. Hlediště bylo z velké části rekonstruováno podle originálu s pomocí dílů zachráněných před zničením válkou. Při 800. výročí Mnichova 14. června 1958 bylo divadlo znovu otevřeno uvedením Mozartovy opery \"Figarova svatba\".\n\nV důsledku sanačních prací bylo v roce 2004 opět uzavřeno, o čtyři roky později, 14. června 2008, k 850. výročí města Mnichov, opět ve své staré kráse otevřeno premiérou nového nastudování Mozartovy opery \"Idomeneo\". Dirigentem byl Kent Nagano.\n\nDivadlo je možné navštívit, prohlídky se konají každý den. V divadle už však nehraje pravidelně jako dříve Bavorská státní opera, ale slouží jako scéna divadla Residenztheater (činohra). Konají se zde i vystoupení operního studia mladých adeptů Bavorské státní opery. Je také využíváno jako muzeum a pro mnoho dalších akcí. Jeho využívání je v rukou Bavorské správy státních zámků, zahrad a jezer. („Bayerische Verwaltung der staatlichen Schlösser, Gärten und Seen\").\n\nDivadlo je vyzdobeno v červené a zlaté barvě. Má čtyři patra, každé se čtrnácti lóžemi, obklopují přízemí ve tvaru podkovy. Zvláštní pozornost zasluhuje kurfiřtská lóže, která přes dvě střední patra směřuje k jevišti. Je podepřena dvěma atlanty, kteří tvoří vchod. V prvním patře mají pak karyatidy jako své protějšky. Naproti kurfiřtské lóži je nad jevištěm erb kurfiřta Maxmiliána III. Josefa a jeho manželky Marie Anny von Sachsen und Polen. Tehdejší rozvrstvení společnosti se odráží v různém vyzdobení jednotlivých řad. Kurfiřtská lóže je uměleckým centrem prostoru. Přilehlé lóže v první řadě byly určeny pro vysokou šlechtu a jsou tudíž také bohatě zdobené. Nádhera výzdoby se postupně zmenšuje ve druhém a třetím pořadí, kde byla místa pro nižší šlechtu a soudní úředníky. Relativně jednoduchý parter byl vyhrazen pro městskou aristokracii.\n\n\n\n"}
{"id": "1483355", "url": "https://cs.wikipedia.org/wiki?curid=1483355", "title": "G.cz", "text": "G.cz\n\nObsahový web G.cz byl spuštěn na začátku roku 2014. Web provozuje online vydavatelství Extra Online Media, které je dceřinou firmou investiční skupiny Pale Fire Capital. Investorem vydavatelství Extra Online Media, je český internetový podnikatel Jan Barta.\n\nG.cz (neboli Géčko) pomáhal rozjíždět Pavel Vondráček, bývalý šefredaktor tištěného měsíčníku pro muže Maxim. Zpočátku se jednalo o faktograficky zábavní web. Postupem času se portfolio článků rozšířilo. Redaktoři G.cz se zabývají společenskými tématy, komentují aktuální dění a píší o fenoménech dnešní doby. Na G.cz se také pravidelně objevují filmové recenze.\n\nVe spolupráci s OneTV.cz, další web Extra Online Media, nabízí tento webový portál také videorozhovory s politiky.\n\nPodle statistik NetMonitoru navštívilo v srpnu 2019 web G.cz 984 065 reálných uživatelů, kteří zobrazili 8,617 milionu stránek.\n\nOd října 2019 je šéfredaktorkou webu G.cz Jana Mrákotová, která v minulosti působila taktéž jako mluvčí televizní skupiny Prima.\n"}
{"id": "1483357", "url": "https://cs.wikipedia.org/wiki?curid=1483357", "title": "Sluneční hodiny (Prachatice)", "text": "Sluneční hodiny (Prachatice)\n\nSluneční hodiny v Prachaticích jsou monumentální geometrickou plastikou od sochaře Zdeňka Šimka z let 1969–1970. Nachází se u Malého náměstí, na začátku Zahradní ulice, pod Dolní bránou. Stojí v nadmořské výšce 556 m n. m. \n\nSochař Zdeněk Šimek (1927–1970) se amatérsky zabýval astronomií a při práci na prachatických slunečních hodinách se inspiroval velkolepou astronomickou observatoří Samrat Yantra z roku 1728 v indickém městě Jaipur. Zdeněk Šimek na slunečních hodinách pracoval v letech 1969–1970. Při jejich tvorbě spolupracoval s odborníkem na astronomii a stavbu slunečních hodin Pavlem Příhodou z Hvězdárny a planetária hlavního města Prahy, který provedl přesné rozkreslení, okótování, výpočty a vynesení linií. K realizaci na místě došlo až po smrti autora. Město Prachatice hodiny převzalo do svého majetku 6. prosince 1971.\n\nV roce 2001 byla provedena oprava hodin, která spočívala v opravě ukazatele a celkovém očištění hodin, dále byl proveden hydrofobní nátěr a bylo obnoveno zlacení rysek a čísel.\n\nMěsto Prachatice připravuje úpravy prostoru Malého náměstí. V roce 2015 nechalo zpracovat urbanisticko-architektonickou studii, která navrhuje řešení subprostoru u slunečních hodin, čímž by mělo dojít ke zvýraznění jejich pozice.\n\nSluneční hodiny v Prachaticích jsou originální plastikou z mramoru. Bloky číselníku jsou vytvořeny ze zbuzanského mramoru a ukazatel je z vračanského vápence. Rysky pro hodiny od šesté do jedenácté dopolední jsou uvedeny na jednom společném sloupu a odpolední hodiny od dvanácté do osmnácté jsou na samostatných sloupcích. Na sloupcích jsou i zvířetníkové křivky.\n\nPrachatické sluneční hodiny patřily dlouhá léta k největším v Československu, pak Česku, některá média je udávala jako největší ve střední Evropě, ale v roce 2003 je svými rozměry předčily sluneční hodiny v Třešti a v roce 2018 v Bezvěrově. \n\n"}
{"id": "1483365", "url": "https://cs.wikipedia.org/wiki?curid=1483365", "title": "Opus Bonum", "text": "Opus Bonum\n\nOpus Bonum (někdy psáno i \"Opus bonum\", zkráceně OB, v českém překladu \"Dobré dílo\") je české laické katolické sdružení, které bylo založeno roku 1972 ve Frankfurtu nad Mohanem československými exulanty jako společenství lidí pečujících o zachování a rozvoj české a slovenské křesťanské kultury. V roce 1979 přenesla organizace své hlavní působiště do Mnichova a po roce 1989 do Prahy, kde byla v roce 1995 oficiálně zaregistrována (podle právní úpravy platné od roku 2014 jako spolek). Sídlí na Benediktinském arciopatství sv. Vojtěcha a sv. Markéty v Praze-Břevnově.\n\nSdružení OB se v době svého vzniku hlásilo především k duchovnímu odkazu katolického myslitele a vydavatele Josefa Floriana (1873–1941), jehož edice \"Dobré dílo\" byla i inspirací pro název sdružení. K zakladatelům patřili především opat břevnovského kláštera Anastáz Opasek (1913–1999, byl i prvním předsedou sdružení) a teolog Vladimír Neuwirth (1921–1998). Dalšími osobnostmi podílejícími se na činnosti sdružení byli např. redaktor Svobodné Evropy Richard Mořic Belcredi (1926–2015), novinář, redaktor a překladatel Milan „Plukovník“ Kubes (1943-2014), novinář a publicista Ivan Medek (1925–2010), filolog a literární historik Antonín Měšťan (1930–2004), novinář a redaktor Milan Schulz (1930–2014), teolog Karel Skalický (* 1934) nebo spisovatel, publicista a politik Pavel Tigrid (1917–2003).\n\nV současné době se v OB angažují např. břevnovský arciopat Petr Prokop Siostrzonek (* 1957), bývalý politik Václav Peřich (* 1945) nebo redaktor Pavel Mareš (* 1976).\n\nČinnost sdružení spočívala především v organizaci setkání a diskusí s kulturními organizacemi podobného zaměření. V benediktinském klášteře Rohr v dolním Bavorsku byla každý rok pořádána setkání mládeže. V počátcích své činnosti pořádalo sdružení zpravidla v Hünfeldu u Fuldy takzvané „akademické týdny“, na které navázala od roku 1978 celoexilová tematická setkání v severobavorském Frankenu. Z původně náboženských setkání se později stala spíše diskusní střetávání různých proudů československého exilu.\n\nSetkání OB v předlistopadové době byla v letech 2015 až 2018 tématem jednoho z projektů Ústavu pro studium totalitních režimů.\n\nTradice setkání pořádaných OB pokračuje dosud, každý rok se zpravidla v září nebo říjnu koná v Tereziánském sále Břevnovského kláštera jednodenní sympozium. Témata posledních:\n\n\nDůležitou součástí práce Opus Bonum byla činnost vydavatelská. Orientovala se především na sborníky ze sympozií, ale také na původní i přeloženou filozofickou a historickou literaturu a na poezii. Významným krokem bylo např. v roce 1975 přepracované vydání dějin českého národa od Bohdana Chudoby \"Jindy a nyní.\" Jako příležitostné tisky vydalo sdružení např. básně Anastáze Opaska a Václava Renče, nebo stručný životopis Josefa Floriana od Dominika Pecky. OB také spolupracovalo s exilovými nakladatelstvími jako Křesťanská akademie, Index, Poezie mimo domov. Pozornost si zaslouží i grafická stránka a knihařská úroveň publikací. Na podobě dvou polobibliofilských tisků se v  70. letech podílel Karel Kryl, v 80. letech se o úpravu publikací staral Milan Kubes.\n\nSeznam publikací vydaných do roku 1989 zahrnuje asi 55 titulů (viz např. heslo \"Opus Bonum\" v katalogu \"Libri Prohibiti\").\n\nVe vydavatelské činnosti pokračuje Opus Bonum po roce 1989 spíše příležitostně a společně s jinými nakladatelstvími (např. souborné vydání Opaskovy poezie z let 1968-1990 \"Život upřen do Středu\" \"nebo\" sborník k nedožitým šedesátinám Karla Kryla nazvaný \"Jaro desáté\").\n\n\n"}
{"id": "1483366", "url": "https://cs.wikipedia.org/wiki?curid=1483366", "title": "Thomas Bohrer (rychlobruslař)", "text": "Thomas Bohrer (rychlobruslař)\n\nThomas Bohrer (17. ledna 1887 – 1. února 1952) byl rakousko-uherský rychlobruslař.\n\nNa velkých mezinárodních závodech se poprvé představil v roce 1908. Tehdy získal na Mistrovství Evropy bronzovou medaili a na Mistrovství světa byl šestý. Úspěch zaznamenal i v následujícím roce, neboť vybojoval stříbro na kontinentálním šampionátu. V roce 1910 obsadil osmou příčku na ME a devátou na MS. Roku 1911 si na Mistrovství Evropy dobruslil pro stříbrnou medaili, zatímco na Mistrovství světa skončil těsně pod stupni vítězů, čtvrtý. V letech 1908, 1909, 1911–1914 celkem šestkrát vyhrál rakouský šampionát. Poslední závody absolvoval v roce 1914, kdy byl jedenáctý na Mistrovství světa.\n\n"}
{"id": "1483368", "url": "https://cs.wikipedia.org/wiki?curid=1483368", "title": "Thomas Bohrer", "text": "Thomas Bohrer\n\nThomas Bohrer může být:\n"}
{"id": "1483373", "url": "https://cs.wikipedia.org/wiki?curid=1483373", "title": "Seznam kamenů zmizelých na Smíchově", "text": "Seznam kamenů zmizelých na Smíchově\n\nSeznam kamenů zmizelých na Smíchově obsahuje pamětní kameny obětem nacismu na Smíchově (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nNa Smíchově se nacházejí tyto kameny zmizelých:\n\n\n"}
{"id": "1483378", "url": "https://cs.wikipedia.org/wiki?curid=1483378", "title": "All About Eve", "text": "All About Eve\n\nAll About Eve byla anglická hudební skupina. Založila ji v roce 1984 v Londýně zpěvačka, baskytaristka a hudební novinářka Julianne Reganová, která předtím působila ve skupině Gene Loves Jezebel. Původně se kapela jmenovala The Swarm, později se přejmenovala podle klasického filmu \"Vše o Evě\". Skupina ve své tvorbě propojovala vlivy gothic rocku a folk rocku, díky písni „Flowers in Our Hair“, která v roce 1987 vedla britskou nezávislou hitparádu, byla také označována za pokračovatele hnutí hippies. V roce 1988 vydali All About Eve stejnojmennou debutovou desku, která se umístila na sedmé příčce UK Albums Chart. V roce 1990 odešel kytarista Tim Bricheno k The Sisters of Mercy a nahradil ho Marty Willson-Piper, styl skupiny se pak posunul směrem k dream popu. Po vydání čtvrtého alba se skupina rozpadla; Reganová se zaměřila na triphopový projekt Jules et Jim a baskytarista Andy Cousin nahradil Craiga Adamse v The Mission. V roce 1999 se původní členové znovu dali dohromady, odehráli řadu koncertů a vydali EP \"Iceland\", avšak v roce 2004 definitivně ukončili činnost. Reganová pak spolupracovala se skupinou The Eden House. \n\n\n"}
{"id": "1483384", "url": "https://cs.wikipedia.org/wiki?curid=1483384", "title": "Paul Zukofsky", "text": "Paul Zukofsky\n\nPaul Zukofsky (22. října 1943 New York – 6. června 2017 Hongkong) byl americký houslista a dirigent známý svou prací v oblasti současné klasické hudby.\n\nPaul Zukofsky se narodil v Brooklynu v New Yorku. Byl jediným dítětem amerického básníka Louise Zukofského a hudebnice a skladatelky Celie Thaew Zukofské. Oba rodiče byli potomci přistěhovalců z oblasti dnešního Běloruska, mluvících jazykem jidiš. Rodiče si záhy uvědomili jeho talent a už ve třech letech se Paul začal učit hudbě. Brzy se zaměřil na housle a v sedmi letech se stal žákem Ivana Alexandra Galamiana, učitele hry na housle, původem z Arménie na hudební škole Juilliard School. Svůj první koncert absolvoval v roce 1952 s orchestrem \"New Haven Symphony Orchestra\", v roce 1956 měl koncert v Carnegie Hall. List The New York Times pochválil jeho techniku a poznamenal, že Zukofsky prošel \"obtížným programem bez pohazování vlasů nebo pohybem svalů obličeje\"\" a popsal ho jako \"deadpan bundle of talent (bezvýrazný balík talentů)\". Další koncerty v Carnegie Hall následovaly v roce 1959 a 1961. Jeho otec básník Louis Zukofsky vydal v roce 1970 fiktivní biografii svého syna jako mladého talentovaného houslisty s názvem \"Little\", která obsahuje popis desetiletého Paula Zukofského, který hraje básníkovi Ezra Poundovi, jenž byl poté umístěn v psychiatrickém ústavu St. Elizabeths Hospital ve Washingtonu, DC. \n\nZukofsky sice vytvořil řadu nahrávek klasické hudby, ale neměl zájem o pokračování typické kariéry houslového virtuosa. Byl přitahován k hudbě, kterou cítil jako nedoceněnou. Jeden z jeho stručných popisů uvádí: \"Od mládí byl fascinován ultramoderní hudbou a vyvíjel maximální úsilí (\"celerity, dexterity and alacrity\") při manipulaci se speciálními technikami, což ve skutečnosti proměnilo housle na multimediální nástroj nad rámec jejich obvyklých možností. \"Asi nejznámější je díky spolupráci s mnoha klíčovými skladateli současné vážné hudby jako například: Milton Babbitt, Arthur Berger, Easley Blackwood, Henry Brant, John Cage, Elliott Carter, George Crumb, Morton Feldman, Philip Glass, Peter Mennin, Krzysztof Penderecki, Walter Piston, James K. Randall, Wallingford Riegger, Giacinto Scelsi, Artur Schnabel, Roger Sessions, Ralph Shapey, Harvey Sollberger, Stefan Wolpe, Charles Wuorinen a Iannis Xenakis. Uskutečnil světovou premiéru koncertů Roberta Sessionse psané pro housle, violoncello a orchestr, Charlese Wuorinena (pro housle a orchestr), Mortona Feldmana (pro housle a orchestr), Phillipa Glasse a mezi jinými i skotského skladatele Iaina Hamiltona.\n\nZukofsky se objevil jako postava Alberta Einsteina v opeře Phillipa Glassa z roku 1976 \"Einstein On the Beach\". Vystupoval i na několika Glassových nahrávkách. Významná je také jeho spolupráce s Johnem Cageem. Spolupracovali spolu na nahrávce houslové verze z roku 1977 \"Cheap Imitation\" a Cage složil náročný \"Freeman Etudes - Books I and II\" (Etudes I-XVII, 1977–1980)\"\" speciálně pro Zukofského\". \n\nV roce 1975 Zukofsky založil Musical Observations, Inc. jako neziskovou korporaci podporující opomíjené, ale užitečné projekty, včetně nahrávací značky CP2, pro kterou vytvořil mnoho nahrávek, na kterých nejen hrál a dirigoval, ale také je editoval. Od roku 1976 do roku 1977 byl Zukofsky stálým návštěvníkem v laboratořích Bell Laboratories, Murray Hill, New Jersey, které se podílely na výzkumu načasování hudebního vystoupení. \n\nJako učitel Zukofsky působil na mnoha významných hudebních školách, včetně Juilliard School, kde učil komorní hudbu, dirigování a housle, na New England Conservatory of Music, na Berkshire Music Center a na Manhattan School of Music. V roce 1967 byl jedním ze zakládajících kreativních spolupracovníků při založení Creative Associates (Center for Creative and Performing Arts) a SUNY Buffalo. Zukofsky působil jako umělecký ředitel koncertů \"Summergarden\" pořádaných Muzeem moderního umění v letech 1978–1992. Byl také koordinátorem programů \"American Composers Series\" (program vznikl jako scéna ve formátu kabaretní revue, vzdávající hold největším skladatelům populární americké hudby) v Kennedy Center \"(John F. Kennedy Center for the Performing Arts)\" v letech 1980–1990. \n\nV průběhu sedmdesátých let 20. století se Zukofsky stále více věnoval dirigování. V letech 1978–1987 byl dirigentem orchestru \"Colonial Symphony Orchestra\" v Madisonu v New Jersey. V polovině sedmdesátých let začal Zukofsky projekt, který se změnil na dlouhodobé hudební sdružení s Islandem. V roce 1977 Zukofsky vedl semináře \"Zukofsky Seminars v Orchestral Music\" na téma orchestrální hudba, které studentům umožnily provádět rozsáhlá díla. Nakonec účastníci semináře založili v roce 1985 \"Youth Symphony Orchestra of Iceland (Sinfóníuhljómsveit Æskunnar)\", symfonický orchestr mladých na Islandu, kde byl Zukovskiy hlavní dirigent a hudební ředitel až do roku 1993. Pod jeho vedením se uskutečnilo mnoho islandských premiér především orchestrální hudby 20. století. Jako uznání jeho dlouholeté spolupráce a příspění k islandské hudbě, Zukofsky dostal v roce 1988 \"Minningarverdlaun D.V. (Cultural Achievement Award in Music\") což je cena za kulturní úspěch v hudbě, stejně jako \"Knight’s Cross (Rytířský kříž)\", islandský řád \"Order of the Falcon\" od islandského prezidenta v roce 1990. \n\nOd roku 1992 do roku 1996 byl Zukofsky ředitelem institutu Arnold Schoenberg Institute na Univerzitě Jižní Kalifornie. Během této doby vyústil spor mezi Schoenbergovými dědici a univerzitou o poslání ústavu a v roce 1998 byl Schoenbergův archiv přemístěn do muzea Arnolda Schönberga do Vídně v Rakousku.\nZukofsky vytvořil mnoho nahrávek nejen jako houslista, ale i jako dirigent. Pozoruhodně ztvárnil některé klasické skladby, například Paganiniho Twenty-four Caprices a Bachovy \"Sonatas and Partitas for Violin\". V roce 1974 natočil antologii nové americké houslové hudby složené v letech 1940 až 1970. Zaměřen byl však především na současnou klasickou hudbu. Zajímal se o vynikající umělce, jejichž talent a mistrovství nebylo doceněno, jako byl například Artur Schnabel nebo Armin Loos.\n\nJako držitel autorských práv pro práci rodičů si Zukofsky získal reputaci omezujícího a sporného ochránce svých vlastnických práv a připojil se k seznamu literárních pozůstalostí, kde dědicové zaujali kontroverzní a často konfrontační postavení vůči vědcům, z nichž asi je už notoricky známý spor o majetek Jamse Joyce. V září 2009 vydal Zukovsky on-line provokativní otevřený dopis, kterým odrazuje studenty a akademické pracovníky od vydávání publikací, které byly zveřejněny na webových stránkách www.newyorker.com/magazine 2006/06/19 o práci svého otce. Dopis dokládá jeho silnou animozitu proti akademikům a podezření z jejich nepříliš čestných motivů. Na druhé straně, nechal tisknout značný objem práce jeho otce a podporoval vydání několika svazků korespondence, takže existoval daleko lepší přístup k práci jeho otce než kdykoli během jeho života. Zukofského úzký výklad spravedlivého použití byl silně napadnut legálními učenci.\n\nZukofského kosmopolitní zájmy zahrnovaly celoživotní fascinaci východní Asií, v neposlední řadě její jídlo. Vytvořil v Japonsku mnoho nahrávek, dlouho spolupracoal zejména se skladateli Jo Kondo (近藤譲, Jō Kondō) a Yuji Takahashi (高橋 悠治 Takahashi Yūji). V roce 2006 se natrvalo přestěhoval do Asie, zpočátku do Bangkoku a poté v posledním desetiletí svého života do Hongkongu, kde i nadále působil jako hudebník a také pracoval na svých nenapodobitelných kritických spisech, především o hudbě. Zukofsky zemřel na non-Hodgkinův lymfom 6. června 2017 v Hong Kongu.\n\nZukofsky, Paul (1976). \"On Violin Harmonics.\" In Perspectives on Notation and Performance ed. Benjamin Boretz and Edward T. Cone (New York: Norton, 1976). Essays reprinted from issues of Perspectives of New Music. The Perspectives of New Music series. ISBN 0-393-02190-4. ISBN 978-0-393-02190-5.\npodrobnější diskografie je k dispozici na webových stránkách Musical Observations, Inc.\n\n1. jako houslista\n\n\n\n\n2. jako dirigent\n\n\n"}
{"id": "1483390", "url": "https://cs.wikipedia.org/wiki?curid=1483390", "title": "Dům čp. 322 (Štramberk)", "text": "Dům čp. 322 (Štramberk)\n\nDům čp. 322 stojí na Dolní ulici ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 322 byl postaven na konci 18. století, je orientován podélně se svahem. V průběhu 20. století byl upraven pro moderní bydlení. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná okapovou stranou souběžně s ulicí. Dispozice je dvojdílná, kterou tvoří dvě jizby a síň. Stavba je roubená z kuláčů. Je postavena na vysoké kamenné podezdívce, která vyrovnává svahovou nerovnost. V podezdívce byly původně chlévy s přístupem, který byl zastřešen dřevěnou kůlnou. Ta byla později přestavěna na zděnou garáž s pultovou střechou. Uliční průčelí je tříosé se vstupem přes bedněný přístavek. Štítové průčelí je tříosé. Štíty jsou trojúhelníkové svisle bedněné, se dvěma okny, s polovalbou nahoře a s podlomenicí v patě pravého štítu. Střecha je polovalbová krytá lepenkou.\n\n\n"}
{"id": "1483392", "url": "https://cs.wikipedia.org/wiki?curid=1483392", "title": "Calijský kartel", "text": "Calijský kartel\n\nCalijský kartel () byl drogový kartel založený v jižní Kolumbii, v okolí města Cali a Valle del Cauca. Jeho zakladateli byla dvojice bratrů Gilberto Rodríguez Orejuela a Miguel Rodríguez Orejuela a José Santacruz Londoño, také známý jako „Chepe“.\nKoncem 80. let se odtrhli od Pabla Escobara a jeho spolupracovníků z Medellínu, když se Hélmer Herrera, známý také jako „Pacho“, připojil k novému kartelu z Cali.\n\nPrvopočátky kartelu se datují do konce 70. let nebo začátku 80. let.\nPředtím než se přeorientovala na distribuci marihuany a později kokainu se skupina jmenovala \"Las Chemas\" a jejich hlavní aktivitou byly únosy. Skupině velel Luis Fernando Tamayo García. Las Chemas se zapletla do četných únosů včetně únosu dvou švýcarských občanů: diplomata Hermana Buffa a studenta Zacka Martina. Únosci měli údajně obdržet výkupné 700 000 amerických dolarů. Tyto peníze měly posloužit rozjezdu obchodu s drogami. Poté co obchodování s marihuanou vykazovalo nedostatečné výnosy se skupina zaměřila na lukrativnější kokain.\n\nV půlce sedmdesátých let poslal kartel Hélmera “Pacha” Herreru do New Yorku, aby zde založil distribuční centrum. Tato akce byla provedena v době, kdy byl americký Úřad pro potírání drog (Drug Enforcement Administration, DEA) zaměřený více na heroin než kokain.\n\nBěhem 80. let kartel spolupracoval s kartelem Medellínským, oba kartely často sdílely výrobu drog nebo dopravní kanály a též společně podnikly akci proti únoscům Marthy Ochoa, sestry spoluzakladatele Medellínského kartelu Jorge Luise Ochoa Vásqueze. \nMartha Nieves Ochoa Vasquez byla unesena kolumbijskou gerilovou skupinou M-19 (známou také jako \"Hnutí 19. dubna\"). Na konci 80. let došlo k rozkolu, který byl dán rovněž rozdílnou povahou obou organizací. Zatímco kartel z Medellínu tvořili v minulosti chudí lidé, kteří během krátké doby zbohatli, calijský kartel se více podobal byznysu a jeho členové nepocházeli z tak chudých poměrů. Pablo Escobar se navíc domníval, že calijský kartel sehrál roli ve smrti jeho partnera Gonzala Rodrígueze Gacha. Další rozpory vyvolala snaha Medellínského kartelu proniknout na kokainový trh v New Yorku, což porušovalo dřívější dohodu ujasňující, jaký kartel bude dodávat do jakého amerického města.\n\nV roce 1989 už mezi oběma kartely panovalo nepřátelství.\nRodríguezové plánovali Escobara zabít za využití žoldáků, ale jejich plány skončily neúspěšně.\nV tomto období se ke kartelu připojil dřívější voják Jorge Salcedo, později důvěrný partner nejvýše postavených osob v kartelu, který sehrál důležitou roli v jejich zatčení.\n\nMezi červnem a červencem 1995 bylo šest ze sedmi předních představitelů kartelu zatčeno. Gilberto byl zatčen ve svém domě, a Henry Loaiza-Ceballos, Victor Patiño-Fomeque a Phanor Arizabaleta-Arzayus se sami vzdali úřadům. Jose Santa Cruz Londoño byl zajat v restauraci a o měsíc později byl během razie zadržen Miguel Rodriguez. Obecně se má za to, že kartel nadále řídil z vězení.\n\nBratři Rodríguezové byli vydáni v roce 2006 do Spojených států a během soudu v Miami (Florida) se přiznali k obviněním z pašování drog a souhlasili se zabavením majetku ve výši 2,1 milionu amerických dolarů. Dohoda však nevyžadovala, aby spolupracovali při dalším vyšetřování.\nCalijský kartel se na rozdíl od Medellínského kartelu snažil chovat více obezřetně a méně násilně,\noproti svému konkurentovi byl také více decentralizovaný.\nO tom svědčí fakt, že zatímco členy kartelu z Cali nazývali kolumbijské bezpečnostní složky \"los caballeros\" („džentlmeni“ či „pánové“), tak členy toho medellínského nazývali \"los hampones\" („gangsteři“ či „gauneři“).\nCalijský kartel se také snažil investovat do legální sféry obchodu, oproti tomu Medellínský kartel se více orientoval na půdu, na teritoriální zisk a poté platil paravojenské skupiny, aby území ochraňovaly.\nKartel při přepravě kokainu mnohdy využíval dopravních kontejnerů.\nZpočátku využíval karibské dopravní cesty, ovšem úřady USA tyto cesty podchytily, čímž donutily Calijský kartel přeorientovat se na mexický organizovaný zločin.\n\nRozsáhlé kriminální aktivity obsahovaly prodej drog, úplatkářství, praní špinavých peněz, prostituci, vydírání, únosy, vraždy, obchod se zbraněmi.\n\nPři dopravě kokainu do Evropy se calijský kartel dostal do kontaktu s italskou mafií, se kterou navázal obchodní vztahy, ne-li strategické partnerství.\nČleny obou mafií spojovalo též podobné nadšení z fotbalu.\nItalská mafie měla zkušenosti s distribucí heroinu, převzala tedy i distribuci kokainu.\nNejbližší vazby pěstoval kartel z Cali se zločineckou organizací Camorra s centrem v Neapoli v italském regionu Kampánie.\n\n\n\n"}
{"id": "1483398", "url": "https://cs.wikipedia.org/wiki?curid=1483398", "title": "Viktor Iljin", "text": "Viktor Iljin\n\nViktor Ivanovič Iljin ( Ви́ктор Ива́нович Ильи́н, * 26. prosince 1947 Leningrad) byl sovětský občan, armádní podporučík, který spáchal 22. ledna 1969 neúspěšný atentát na generálního tajemníka ÚV KSSS Leonida Iljiče Brežněva.\n\nPocházel z rodiny alkoholiků, vyrůstal v dětském domově a pak u adoptivních rodičů. Po dokončení topografické školy narukoval v roce 1968 do Sovětské armády. Byl odpůrcem invaze vojsk Varšavské smlouvy do Československa a svoji nespokojenost se sovětským režimem se rozhodl vyřešit likvidací jeho nejvyššího představitele. V lednu 1969 opustil kasárna v Lomonosově, kde odcizil dvě pistole Makarov PM, a odjel do Moskvy. Zde si od svého příbuzného vypůjčil milicionářskou uniformu a vmísil se u Borovické brány do davu, který vítal kosmonauty z lodí Sojuz 4 a Sojuz 5. Díky uniformě se mu podařilo proniknout až k přijíždějící koloně vládních vozů a začal střílet na druhý automobil v řadě, v němž obvykle seděl Brežněv. Zastřelil řidiče Igora Žarkova a zranil kosmonauta Georgije Beregového, pak byl odzbrojen a převezen do věznice Lefortovo. Brežněv nebyl v ohrožení, protože se rozhodl jet z letiště Moskva-Vnukovo do Kremlu jinou cestou než kosmonauti. \n\nTASS přinesl krátkou zprávu o střelbě, ale zatajil, že šlo o pokus zabít Brežněva. Následovalo velké propouštění v bezpečnostních složkách, které nedokázaly atentátu včas zabránit. Vyšetřovalo se, zda Iljin nepracoval na něčí objednávku, nic však nebylo zjištěno, pachatel byl proto označen za duševně nemocného a umístěn v psychiatrické léčebně v Kazani, odkud byl propuštěn až v roce 1990 a byla mu přiznána vojenská penze. \n\n"}
{"id": "1483404", "url": "https://cs.wikipedia.org/wiki?curid=1483404", "title": "Lachsbach- und Sebnitztal", "text": "Lachsbach- und Sebnitztal\n\nLachsbach- und Sebnitztal () je evropsky významná lokalita vyhlášená v červnu 2002 v rámci soustavy Natura 2000. Rozkládá se podél Lachsbachu, Sebnice a některých jejich přítoků na území zemského okresu Saské Švýcarsko-Východní Krušné hory v Sasku.\n\nZ geomorfologického hlediska se lokalita nachází na území německé části Šluknovské pahorkatiny (), kde tvoří podloží granodiorit, a Děčínské vrchoviny () tvořené pískovcem. Nejrozšířenějším stanovištěm podle soustavy Natura 2000 jsou acidofilní bučiny (bučiny asociace Luzulo-Fagetum). V lokalitě se vyskytují dva chráněné druhy ryb, a to losos obecný \"(Salmo salar)\" a vranka obecná \"(Cottus gobio)\", dále mihule potoční \"(Lampetra planeri)\" a ze savců vydra říční \"(Lutra lutra)\", bobr evropský \"(Castor fiber)\", rys ostrovid \"(Lynx lynx)\" a netopýr velký \"(Myotis myotis)\".\n\n"}
{"id": "1483405", "url": "https://cs.wikipedia.org/wiki?curid=1483405", "title": "Konstantin Jahoda", "text": "Konstantin Jahoda\n\nKonstantin Jahoda, celým jménem Konstantin Alois Jahoda-Křtinský, pseudonymem Konšta Křtinský (8. listopadu 1828 Křtiny – 8. \nkvětna 1895 Vídeň) byl hudební skladatel a slovanský vlastenec.\n\nKonstantin Jahoda se narodil ve Křtinách v domě č.p. 22. Ten stával přibližně v poloze dnešního č.p. 104. To že se zde narodil potvrzuje kupní smlouva, kde je psáno, že dům, který měl být koupen leží z jedné strany podél hřbitova a z druhé podél domu Jakuba Opletala. Dům Jakuba Opletala se dostal do vlastnictví jeho dcery, následně byl dům koupen Martinem Jahodou, který zemřel na zápal plic. Pak se dostal do vlastnictví Matěje Jahody, otce Konstantina. Č.p. 22 zaniklo v roce 1947.\n\nOd roku 1860 pracoval jako poštovní úředník ve Vídni. V roce 1887 mu byla svěřena pokladna, o rok později byl jmenován pokladním na ředitelství a roku 1892 tamtéž hlavním pokladním. V této funkci zůstal do konce života.\n\nVe Vídni veřejně působil jako sbormistr pěveckého souboru Flora (zmiňován 1867) a Lumír. Roku 1888 byl zvolen zástupcem sbormistra „Zpěváckého spolku slovanského“ (Slawischer Gesangverein). Téhož roku byl v tisku oceněn za to, že věnoval jedenáct svých skladeb pěveckému spolku v Bradlenech (dnes část obce Rozhraní u Svitav) a spolu s dalšími mecenáši tak přispěl k národnímu uvědomění a vzdělání obyvatel na česko-moravském pomezí.\n\nZemřel 8. května 1895 v Gonzagagasse 9 v prvním vídeňském obvodu. Pohřben byl o dva dny později na ústředním hřbitově.\n\nUpravoval lidové písně nebo psal sborové a chrámové (Plachá laň, Hymnus, Jarní, Zahučaly hory). K 70. narozeninám Antonína Rybičky (1892) složil slavnostní sbor. \n"}
{"id": "1483406", "url": "https://cs.wikipedia.org/wiki?curid=1483406", "title": "Dívka, která neumí říci ne", "text": "Dívka, která neumí říci ne\n\nDívka, která neumí říci ne (v anglickém originále I'm Just a Girl Who Can't Say D'oh) je 20. díl 30. řady amerického animovaného seriálu Simpsonovi. Scénář napsal Jeff Martin a Jenna Martinová. V USA měl premiéru 7. dubna 2019 na televizní stanici Fox, v Česku bude mít premiéru na stanici Prima Cool.\n\nMarge hraje v divadelní hře Oklahoma! dívku, která neumí říci ne. Režisér hry je z herci nespokojený a donutí režiséra, aby skočil. Marge navrhne, že by hru mohla režírovat ona a herci souhlasí. Pro Marge je hra Oklahoma! složitá a přemýšlí, jakou jinou hru režírovat. Marge s herci nacvičuje hru Krajan, frája, Jebedája, ve které má Mel hlavní roli Jebedája. Krusty požádá Marge o to, aby hrála hru venku, a aby Krusty získal práva na vysílání hry ve venezuelské televizi a Marge souhlasí. Mel tři dny před premiérou hry hlavní roli odmítne a Marge přemýšlí, kdo by mohl hrát hlavní roli Jebedája. Nabídne se prof. Frink, kterého Marge přijme.\n\nBěhem divadelní hry hrané venku začne po chvíli pršet, ale herci pokračují dále. Po pětiminutové reklamní přestávce je město již zatopeno, ale herci stále v hraní pokračují. Marge za režii divadelní hry vyhrává Zvláštní cenu za nejlepšího nováčka.\n"}
{"id": "1483407", "url": "https://cs.wikipedia.org/wiki?curid=1483407", "title": "Hurikán Ioke", "text": "Hurikán Ioke\n\nHurikán Ioke, známý též jako tajfun Ioke, drží primát nejintenzivnější zaznamenané bouře ve středopacifické cyklónové oblasti. Ioke byla první bouří Pacifické hurikánové sezóny 2006. Tato tropická cyklóna mimořádné intenzity putovala Pacifikem 17 dní a při třech různých příležitostech dosáhla síly kategorie 5 na Saffirově–Simpsonově stupnici.\n\nCyklóna se vytvořila v intertropické zóně konvergence jižně od Havaje 20. srpna 2006. Během svého postupu na západ přešla přes Johnstonův atol, následně překročila datovou hranici a v těsné blízkosti minula ostrov Wake. Poté se stočila nejprve na severozápad a později na severovýchod. 6. září byla bouře překlasifikována na mimotropickou cyklónu. Její zbytky doputovaly až do Beringova moře mezi Kamčatkou a Aljaškou a následně do Aljašského zálivu.\n\nŽivel nezpůsobil žádné ztráty na životech. Největší škody napáchal na ostrově Wake, byly vyčísleny zhruba na 88 milionů USD. Na pobřeží Aljašky vyvolaly zbytky bouře silný bouřlivý příliv, který způsobil erozi zdejších pláží.\n\nIoke drží mezi tropickými cyklónami dva rekordy, a to jako cyklóna, která si udržela po nejdelší nepřetržitou dobu sílu odpovídající kategorii 4 nebo vyšší na Saffirově–Simpsonově stupnici (celkem 8,25 dne), a jako cyklóna s nejvyšším indexem akumulované cyklónové energie (82).\n\nUprostřed srpna 2006 se v intertropické zóně konvergence jihovýchodně od Havaje vytvořila tropická porucha, která zamířila na západ. Vzdušné proudění v systému bylo velmi proměnlivé, postupně však nabýval jasnějších obrysů a 20. srpna ráno byl poprvé klasifikován jako tropická deprese s označením 1-C. V této době se nacházel asi 1245 km jižně od Havaje. Prakticky nulový střih větru a teplota oceánu 28°C představovaly ideální podmínky pro další zesilování cyklóny. Deprese se během pouhých šesti hodin vyvinula do tropické bouře, které Středopacifické centrum pro hurikány (CPHC) přidělilo jméno Ioke (havajský ekvivalent jména Joyce).\n\nIoke pokračovala v rychlém zesilování, ve večerních hodinách 20. srpna bylo pozorováno formování oka a silné oblačnosti kolem něj. Ráno 21. srpna bouře dosáhla síly hurikánu, pouhých 24 hodin od počátku formování. Ioke nyní směřovala na západoseverozápad a stále sílila. V blízkosti datové hranice odklonila brázda nízkého tlaku vzduchu cyklónu na severozápad. Ráno 22. srpna jíž Ioke měla sílu hurikánu kategorie 4, s přetrvávajícími větry (1-min průměr) o síle 215 km/h. V této době se nacházela asi 450 km jihovýchodně od Johnstonova atolu. Status hurikánu kategorie 4 si cyklóna podržela po dobu 18 hodin, pak silný jihozápadní střih větru narušil její jádro a rychle zeslábla, rychlost větrů poklesla na 169 km/h. V nočních hodinách z 22. na 23. srpna minula ve vzdálenosti zhruba 48 km Johnstonův atol, přičemž okraj oka prošel přímo přes atol.\n\nIoke se nyní stočila na západ a střih větru polevil, což umožnilo nové období rapidní intenzifikace. Během 24. srpna si hurikán udržoval jasně definované, 37 km široké oko, a 25. srpna dosáhla jeho síla poprvé nejvyšší kategorie 5 na Saffirově-Simpsonově stupnici. V této době se nacházel zhruba 1560 km západojihozápadně od havajského ostrova Kauai. Status hurikánu kategorie 5 si bouře podržela zhruba 18 hodin, pak mírně zeslábla v důsledku probíhající náhrady oka. Ta byla dokončena 26. srpna a cyklóna opět rychle zesílila na hurikán kategorie 5. Brázda nízkého tlaku na západ od hurikánu se posunula více na západ, což umožnilo vytvoření anticyklóny v cestě postupující Ioke, která se proto stočila na jihozápad.\nPodmínky pro vývoj tropické cyklóny zůstávaly nadále velmi příznivé. Ráno 27. srpna tlak v cyklóně poklesl na 915 milibarů a krátce nato překročila datovou hranici, čímž se z hurikánu stal tajfun. Přetrvávající větry dosahovaly rychlosti 255 km/h. Status tropické cyklóny kategorie 5 si bouře udržela ještě přibližně 12 hodin po překročení datové hranice. 28. srpna lehce zeslábla vlivem zvýšeného přílivu vzduchu od tlakové výše na severu. 29. srpna se Ioke stočila na západ a později na západoseverozápad, přičemž obcházela okraj tlakové výše, a znovu zesílila na cyklónu kategorie 5. Japonská meteorologická agentura (JMA) odhadovala 30. srpna v době maximální intenzity sílu přetrvávajících větrů (10-min průměr) na 195 km/h. Později téhož dne Ioke definitivně zeslábla na cyklónu kategorie 4. 31. srpna tajfun v těsné blízkosti minul ostrov Wake. Přetrvávající větry (1-min průměr) v té době dosahovaly rychlosti 255 km/h.\n\nV průběhu 1. září zesílil střih větru a spolu se sušším vzduchem způsobil, že oko cyklóny se začalo vyplňovat oblačností a protáhlo do oválu. Během 2. záři byl zahájen nový cyklus náhrady oka. Tento den minula cyklóna ostrov Minami Torišima, ve vzdálenosti zhruba 80 km severně.\nZeslabování pokračovalo a tajfun upravil svůj kurs na severozápad, stále se pohybujíc podél okraje tlakové výše. Sílící brázda nízkého tlaku vzduchu nasměrovala Ioke nejprve na severoseverozápad a poté na sever. Několik set mil od japonských ostrovů zaslábla Ioke na tropickou bouři. Poté, co zrychlila svůj postup a zamířila na severovýchod, začala ztrácet charakteristiky tropické cyklony a 6. září proto byla překlasifikována na mimotropickou cyklónu.\n\nS tím, jak se bouře blížila Aleutským ostrovům, opět zesílila a vyvinula větry o síle hurikánu. 8. září Ioke vstoupila do Beringova moře, poté se stočila na východ, přešla přes Aleutské ostrovy a vstoupila do Aljašského zálivu. Její zbytky se rozptýlily 12. září u pobřeží jihovýchodní Aljašky.\n\nV pozdních hodinách 21. srpna, zhruba 24 hodin před příchodem cyklóny, bylo vydáno hurikánové varování pro Johnstonův atol, jelikož Středopacifické centrum pro hurikány (CPHC) nemělo jistotu, že je atol opuštěný. U atolu se v době příchodu hurikánu nacházelo plavidlo US Air Force s 12člennou posádkou. Ta plavidlo zabezpečila a vyhledala úkryt v betonovém bunkru.\n\nOkraj oka hurikánu přešel přímo přes atol. Příslušníci americké armády na atolu vyvázli bez zranění, jejich plavidlo bylo jen lehce poškozeno. Zhruba 15% palmových stromů na ostrově přišlo o korunu, některé jiné stromy byly vytrženy i s kořeny. Ptačí populace ostrova však nebyla zasažena.\n\nBěhem přechodu hurikánu přes atol nebyla prováděna žádná oficiální měření. Výše zmínění příslušnící americké armády v té době přebývající na atolu uváděli, že přechod bouře trval zhruba 27 hodin, z toho 6-8 hodin měly větry sílu hurikánu. Rychlost větrů byla odhadována mezi 175 a 210 km/h.\n\nOstrov Wake byl nejhůře zasaženým územím. Před příchodem cyklóny byla z ostrova vojenskými přepravními letouny C-17 Globemaster III evakuována vojenská posádka čítající 188–200 osob. Šlo o první kompletní evakuaci ostrova od tajfunu Sarah v roce 1967.\n\nŽivel na ostrově způsobil rozsáhlé škody na elektrické síti, většina rozvodných kabelů i záložních generátorů utrpěla vážná poškození. Vítr a záplavy poničily asi 70% budov na ostrově, mnoho z nich mělo poškozené střechy. Níže položené oblasti byly zatopeny vodou či zasypány pískem, ostrov zůstal bez rozvodů pitné vody. Celkové škody na infrastruktuře byly značné, i když opravitelné a nižší, než se vzhledem k síle tajfunu očekávalo. Vyčísleny byly na 88 milionů USD.\n\nV době přechodu tajfunu naměřila bóje u východního pobřeží ostrova atmosférický tlak 921,5 milibaru. Anemometr na ostrově zaznamenal krátce před příchodem tajfunu nárazy větrů o síle až 160 km/h, pak přestal pracovat. Síla přetrvávajících větrů (1-min průměr) v době přechodu tajfunu přes ostrov byla odhadována na 250 km/h s nárazy až o síle 310 km/h. Minimální tlak změřený přímo na ostrově činil 934 milibarů 31. srpna . Tajfun rovněž vyvolal na pobřeží ostrova bouřlivý příliv s vlnami o průměrné výšce 5,5 m, s ojedinělými vlnami až o výšce 12 m. Nejvyšší bod ostrova má přitom nadmořskou výšku 6,1 m. Vlny a silný déšť vyvolaly záplavy, na různých místech ostrova stálo ještě několik dní po odchodu tajfunu až 0,61 m vody.\n\nJaponská meteorologická agentura (JMA) nařídila v důsledku ohrožení tajfunem Ioki 1. září preventivní evakuaci své monitorovací stanice na ostrově Minami Torišima. Očekávány byly silné větry a vlnobití. Vybavení na ostrově utrpělo škody, ale bylo rychle opraveno, a již tři týdny po bouři byla meteorologická stanice opět plně funkční.\n\nIoke, již v podobě mimotropické cyklóny, přinesla silné větry a vyvolala bouřlivý příliv na jihozápadním pobřeží Aljašky. Výšku a sílu přílivu ještě zvyšoval fakt, že bouřlivý přiliv přišel v době vrcholícího běžného přílivu. Vlny tak přesahovaly 30 stop (9,1 metru) a způsobily lokální záplavy v zátoce Bristol Bay a v deltě Yukonu. V hlavním městě Aleutských ostrovů Unalaska byly naměřeny nárazy větrů o síle až 135 km/h. Zbytky bouře přinesly deště do oblastí západní Aljašky, v Bethelu a Kotzebue byly zaznamenány rekordní denní úhrny srážek (29 mm v Bethelu a 17 mm v Kotzebue).\n\nS minimálním atmosférickým tlakem 915 milibarů je Ioke nejintenzivnějším zaznamenaným hurikánem ve středopacifické cyklónové oblasti. Mezi 24. srpnem a 2. zářím, nepřetržitě po 198 hodin, si Ioke udržela status cyklóny kategorie 4 nebo vyšší (podle Saffirovy–Simpsonovy stupnice), což je absolutní rekord mezi všemi tropickými cyklónami bez ohledu na jejich lokaci. Stejně tak představuje absolutní rekord 174 hodin, po kterých si Ioke udržela status odpovídající supertajfunu, což je nejvyšší kategorie bouří na stupnici používané západopacifickým Centrem pro varování před tajfuny (JTWC). V důsledku dlouhé doby trvání a mimořádné intenzity, kterou si cyklóna dokázala po dlouhou dobu podržet, je Ioke rovněž cyklónou, u které je registrován absolutně nejvyšší index akumulované cyklónové energie – 82.\n\nJméno Ioke bylo po skončení hurikánové sezóny na žádost CPHC vyřazeno ze seznamu jmen užívaných pro pacifické hurikány, což je obvyklý postup v případě mimořádně silné či ničivé cyklóny. Od následující sezóny jej nahradilo jméno Iopa.\n\n\n"}
{"id": "1483409", "url": "https://cs.wikipedia.org/wiki?curid=1483409", "title": "Rostislav Holthoer", "text": "Rostislav Holthoer\n\nRostislav Holthoer (29. července 1937 − 28. dubna 1997) byl finský egyptolog. V roce 1977 získal na univerzitě v Uppsale titul PhD. V letech 1961 až 1965 se podílel na archeologických výzkumech v Núbii. Od roku 1969 často podnikal výzkumné výpravy do Egypta. Roku 1980 se stal profesorem na univerzitě v Uppsale. Byl také aktivní na univerzitě v Helsinkách, kde v roce 1968 zavedl egyptologii jako akademický předmět a v roce 1979 se zde stal docentem. Roku 1969 založil finskou egyptologickou společnost, které byl až do své smrti roku 1997 předsedou. Publikoval řadu děl o starověkém Egyptě zaměřených na širokou společnost. Je často nazýván jako otec finské egyptologie.\n"}
{"id": "1483419", "url": "https://cs.wikipedia.org/wiki?curid=1483419", "title": "Medellínský kartel", "text": "Medellínský kartel\n\nMedellínský kartel () byl kolumbijský drogový kartel pocházející z města Medellín založený Pablem Escobarem. Kartel fungoval v 70. a 80. letech v Bolívii, Kolumbii, Panamě, Střední Americe, Peru a ve Spojených státech, stejně jako v Kanadě a Evropě.\n\nNa vrcholu své síly pašoval Medellínský kartel každý týden tuny kokainu do zemí celého světa a jeho zisků z prodeje drog činily až 60 milionů dolarů denně. Kartel vlastnil 80 % trhu s kokainem ve Spojených státech.\n\nKe konci sedmdesátých let se nezákonný obchod s kokainem stal významným problémem a hlavním zdrojem zisku. Drogová baronka Griselda Blanco distribuovala kokain pro kartel v New Yorku a později v Miami, založila distribuční síť, díky které prodala až 300 kg kokainu za měsíc. Do roku 1982 předčil kokain kávu. Soukromé armády byly posíleny aby odrazily partyzány, kteří se snažili buď rozdělovat zemi místním rolníkům, unášet je, nebo vydírat Revoluční ozbrojené síly Kolumbie(FARC, Fuerzas Armadas Revolucionarias de Colombia.\n\nKoncem roku 1981 a začátkem roku 1982 se v sérii setkání v Puerto Boyacá sešli členové kartelu Medellín, kolumbijská armáda, americká korporace Texas Petroleum, kolumbijská legislativa, malí průmyslníci a bohatí farmáři dobytka a založili polovojenskou organizaci známou jako \"Muerte a Secuestradores\" (\"Smrt \"únoscům\"\", MAS) na ochranu svých ekonomických zájmů a na ochranu místních elit před únosy a vydíráním. Kolumbijské ministerstvo vnitra do roku 1983 zaregistrovalo 240 politických vražd smrtících jednotek MAS, většinou vedoucích komunit, volených úředníků a zemědělců.\n\nNásledující rok byl vytvořen \"Asociación Campesina de Ganaderos y Agricultores del Magdalena Medio\" („Asociace farmářů a farmářů střední Magdaleny“, ACDEGAM), který měl za úkol zajišťovat jak logistiku, tak vztahy s veřejností organizace a poskytovat právní podporu pro různé polovojenské skupiny. ACDEGAM pracovala na prosazování protidrogových politik a ohrožovala každého, kdo se podílel na organizaci práce nebo právech rolníků. Hrozby byly podpořeny MAS, který by napadl nebo zavraždil každého, kdo byl podezřelý z toho, že je \"podvratný\". ACDEGAM také stavěl školy, jejichž deklarovaným účelem bylo vytvoření „vlasteneckého a antikomunistického“ vzdělávacího prostředí a vybudování silnic, mostů a zdravotnických klinik. V ústředí ACDEGAMu docházelo k náboru náhradníků, skladování zbraní, komunikacím, propagandě a zdravotnickým službám.\n\nV půlce osmdesátých let, ACDEGAM a MAS zaznamenaly významný růst. V roce 1985 začali obchodníci s drogami Juan Matta-Ballesteros, Pablo Escobar, Roberto Escobar, Gonzalo Rodríguez Gacha, Carlos Lehder a Jorge Luis Ochoa vkládat do organizace velké množství peněz, aby zaplatili za vybavení, školení a zbraně. Peníze na sociální projekty byly přerušeny a přesměrovány na posílení MAS. Moderní bitevní pušky, jako jsou AKM, FN FAL, Galil a HK G3, byly zakoupeny od armády, INDUMIL nebo ze soukromého prodeje financovaného z drog. Organizace měla počítače a provozovala komunikační centrum, které spolupracovalo se státní telekomunikační kanceláří. Měli 30 pilotů a řadu letadel s pevnými křídly a vrtulníků. Britští, izraelští a američtí vojenští instruktoři byli najati, aby vyučovali v polovojenských výcvikových střediscích.\n\nJakmile byly americké úřady informovány o „pochybných činnostech“, skupina byla zařazena pod dohled Federální protidrogové pracovní skupiny . Byly shromážděny důkazy, a předloženy velké porotě, což mělo za následek obvinění, zatčení a tresty odnětí svobody pro osoby odsouzené ve Spojených státech. Jen velmi málo kolumbijských vůdců kartelových dohod však bylo v důsledku těchto operací skutečně vzato do vazby.\n\nVětšina obviněných žili a pobývali v Kolumbii, nebo uprchli před tím, než byly obžaloby odepřeny. Uprchlíci kartelu byli jeden rok uvězněnI nebo umístění a zastřeleni kolumbijská národní policie cvičila a spolupracovala se specializovanými vojenskými jednotkami a CIA.\n\nPosledním z terčů Los Pepes byl Juan Diego Arcila Henao, který byl v roce 2002 propuštěn z kolumbijského vězení a ukryt ve Venezuele, aby se vyhnul pomstě \" Los Pepes \". Nicméně byl zastřelen v jeho Jeep Cherokee v okolí svého domova Cumaná, Venezuela, v dubnu 2007.\n\nSnad největší hrozbou pro kartel Medellín a ostatní obchodníky drogami byla realizace smlouvy o vydávání mezi Spojenými státy a Kolumbií. To umožnilo Kolumbii vydat Američanům kolumbijce podezřelého z obchodu s drogami a být tam souzen za jejich zločiny. To byl velký problém pro kartel, protože obchodníci s drogami měli v USA malý přístup ke své místní moci a vlivu a soudní proces by s největší pravděpodobností vedl k uvěznění. Mezi stoupenci smlouvy o vydávání byli kolumbijský ministr spravedlnosti Rodrigo Lara který tlačil další akce proti drogovým kartelům stějně jako policejní důstojník Jaime Ramírez, a četní Soudci Nejvyššího soudu v Kolumbii .\n\nKartel však použil strategii \"plata o plomo\" vůči několika z těchto příznivců vydávání, kteří měli na výběr úplatek nebo, vydírání nebo násilí. Nicméně, když policejní akce začaly způsobovat velké ztráty, někteří z hlavních drogových magnátů byli dočasně odsunuti z Kolumbie, což je nutilo se ukrýt, odkud nařídili členům kartelu, aby se vzdali klíčových příznivců smlouvy o vydávání.\n\nKartel vynesl hrozby smrti soudcům Nejvyššího soudu a požádal je, aby odsoudili Smlouvu o extradici. Varování byla ignorována. Toto vedlo Escobara a skupinu, kterou nazval \"Los Extraditables\" (\"Extraditables\"), aby zahájili násilnou kampaň, která bude tlačit na kolumbijskou vládu spácháním série únosů, vražd a narkotoristických akcí.\n\nV listopadu 1985, 35 těžce ozbrojených členů M-19 partyzánské skupiny zaútočilo na kolumbijský nejvyšší soud v Bogotě, vést k obležení paláce spravedlnosti . Někteří v té době tvrdili, že vliv kartelu byl za náletem M-19 kvůli jeho zájmu zastrašovat Nejvyšší soud. Jiní říkají, že údajný vztah mezi kartelem a partyzánem nebyl v té době pravděpodobný, protože obě organizace měly několik odchylek a konfrontací, jako jsou únosy M-19 drogového lorda Carlose Lehdera a Nievese Ochoa, sestry Medelínského kartelu. zakladatel Juan David Ochoa . Tyto únosy vedly k vytvoření polovojenské skupiny MAS / \"Muerte a Secuestradores\" (\"Death to Kidnappers\") \"Medelínským\" kartelem. Bývalí partyzánští členové rovněž popírají, že by se kartel zúčastnil na této události.  O této otázce se nadále diskutuje v Kolumbii.\n\nJako prostředek zastrašování kartel vedl po celé zemi tisíce atentátů. Escobar a jeho společníci dali jasně najevo, že každý, kdo proti nim stál, by riskoval, že bude zabit spolu se svými rodinami. Některé odhady uvádějí, že v průběhu činnosti kartelu bylo zabito kolem 3500 osob, včetně více než 500 policistů v Medellínu, ale celý seznam není možné shromáždit kvůli omezení soudní moci v Kolumbii.\n\nSeznam nejznámějších atentátů provedených kartelem:\n\n\nMiguel Maza Márquez byl zodpovědný za bombardování budovy DAS, což mělo za následek smrt 52 civilistů na příčinu výbuchu. Miguel unikl nezraněný.\n\nV roce 1993, krátce před Escobarovou smrtí, spojenci kartelu byli také terčem skupinou vigilante Los Pepes (nebo PEPES, lidé perzekuovaní Pablem Escobarem).\n\nZa částečného nástupce Medellínského kartelu je považován gang Oficina Envigado (\"Kancelář Envigado\"). Byl založen Donem Bernou, původně spojencem kartelu Medellín. Když Don Berna prohrál s Escobarem, Oficina Envigado se společně s bývalými Escobarovými spojenci od Escobara odpojili. Organizace pak zdědila pozemky Medellínu, jeho stezky a kontakty ve Spojených státech, Mexiku a ve Spojeném království. Začala se sjednocovat s polovojenskými jednotkami domobrany Kolumbie a společně organizovali obchod s drogami.\n"}
{"id": "1483429", "url": "https://cs.wikipedia.org/wiki?curid=1483429", "title": "Dům čp. 325 (Štramberk)", "text": "Dům čp. 325 (Štramberk)\n\nDům čp. 325 stojí na ulici Horní Bašta ve Štramberku v okrese Nový Jičín. Roubený dům byl postaven na počátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 325 byl postaven na počátku 19. století, je orientován podélně se svahem. Na konci 20. století byl rekonstruován. Objekt je součástí původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice. Dispozice je dvojdílná, kterou tvoří jizba a síň. Stavba je roubená z hrubých kuláčů. Je postavena na vysoké kamenné podezdívce, která vyrovnává mírnou svahovou nerovnost. V podezdívce je sklepní prostor s přístupem z pravé okapové strany. Štítové průčelí je dvouosé. Štít je trojúhelníkový svisle bedněný s laťováním, se dvěma okny a s podlomenicí v patě štítu. Střecha je sedlová krytá lepenkou. Za roubenkou na svislou skalní stěnu je postavena dřevěná kůlna, která byla přestavěna na zděný přístavek v pultovou střechou a k levé straně roubenky bylo přistavěno zděné sociální zařízení.\n\n\n"}
{"id": "1483430", "url": "https://cs.wikipedia.org/wiki?curid=1483430", "title": "Hymna Luhanské lidové republiky", "text": "Hymna Luhanské lidové republiky\n\nHymna Luhanské lidové republiky je státní hymna a symbol mezinárodně neuznané Luhanské lidové republiky. Autorem textu je Vladimir Michajlov a hudbu složil Georgij Galin. Skladbu prohlásil za hymnu 29. dubna 2016 Igor Plotnickij a tím nahradila původní hymnu \"Živi cveti, LNR\" (rusky \"Живи цвети, ЛНР\").\n\n<poem>\nНад тобою победы знамёна\nРазвеваются тысячи лет\nНаша Родина непобеждённых,\nКто оставил в истории след!\nПусть гремят ещё грозы над краем,\nМы стояли на том и стоим:\nСлаву предков своих оправдаем —\nДело правое! Мы — победим!\n\n\"Refrén:\"\n\nМы трудом своим землю прославим,\nМы потомков достойных взрастим.\nНаша Родина, наша Держава.\nТвоё имя в сердцах сохраним.\nИ освятится сила народа\nВ наш единый и крепкий союз.\nБудет братство в нём, честь и свобода,\nИ Соборная, славная Русь!\n\n\"Refrén (2x)\"\n</poem>\n\n<poem>\nNad toboju pobědy znamjona\nRazvěvajutsja tisjači let\nNaša rodina nepobežďonnych,\nKto ostavil v istorii sled!\nPusť gremjat ješčjo grozy nad krajem,\nmy stojali na tom i stojim:\nSlavu predkov svojich opravdajem —\nDělo pravoje! My — pobědim!\n\n\"Refrén:\"\n\nMy trudom svojim zemlju proslavim,\nMy potomkom dostojnych vzrastim.\nNaša Rodina, naša Děržava.\nTvojo imja v serdcach sochranim.\nI osvjatitsja sila naroda\nV naš jedinyj i krepkij sojuz.\nBudět bratstvo v ňjom, česť i svoboda,\nI sobornaja, slavnaja Rus'!\n\n\"Refrén (2x)\"\n</poem>\n\n<poem>\nNad tebou je vítězný prapor\nvlající tisícovky let.\nNaše vlast neporažených,\njež se do historie zapsali.\nAť hromy stále hřmí nad krajem,\nna něm jsme stáli a stojíme teď.\nSlávu našich předků ospravedlníme —\nsprávnou věc! Zvítězíme!\n\n\"Refrén:\"\n\nNaší prací svou zem proslavíme,\nvychováme důstojné potomstvo.\nNaše vlasti, naše domovino,\ntvé jméno v srdcích uchováme.\nA síla národa bude posvěcena\nv našem jednotném a silném svazku.\nBude v něm bratrstvo, čest a svoboda,\na posvátná, slavná Rus!\n\n\"Refrén (2x)\"\n</poem>\n\n"}
{"id": "1483435", "url": "https://cs.wikipedia.org/wiki?curid=1483435", "title": "David Kirby (aktivista)", "text": "David Kirby (aktivista)\n\nDavid Lawrence Kirby (6. prosince 1957, Ohio – 5. května 1990, Columbus, Ohio) byl americký gay a HIV/AIDS aktivista a předmět fotografie pořízené na jeho smrtelné posteli Theresou Frareovou. Snímek byl v roce 1990 publikován v časopise \"Life\", který ho nazýval „obrazem, který změnil tvář AIDS“. Fotografie získala národní a následně mezinárodní pozornost. Později byla se svolením Kirbyho rodiny použila společností Benetton v kontroverzní reklamní kampani United Colors of Benetton, aby ukázala ničivé následky AIDS.\n\nDavid Kirby se narodil v malém městě v Ohiu. Jako homosexuální teenager neměl v 70. letech na Středozápadě lehký život. Když se rodina dozvěděla o jeho sexuální orientaci, zareagovala negativně. Pro odcizení s rodinou a absenci perspektivy se přestěhoval do Kalifornie, kde se připojil ke gay komunitě v Los Angeles. V 80. letech byl gay aktivistou a účastnil se manifestací a protestů za rozšíření práv homosexuálů v Kalifornii a USA. Po zjištění diagnózy v roce 1987 se snažil zvýšit povědomí o AIDS. Ve městě Stafford založil proto AIDS Foundation a dokud mu to jeho zdravotní stav dovolil, věnoval se osvětě, aby zvýšil povědomí o AIDS a o prevenci u většinové společnosti, případně pracoval pro práva nemocných AIDS. Po zhoršení zdravotního stavu se po mnoha letech spojil se svou rodinou, aby mohl umřít mezi svými nejbližšími. Rodina ho přijala zpět a jeho přání vyhověla. Když se stav v roce 1989 zhoršil natolik, že jej nebylo možné ošetřovat doma, přesunul se do hospice v Columbusu.\n\nKdyž byl pacientem v hospici Pater Noster House, Kirby navázal vztah s Theresou Frareovou, studentkou žurnalistiky z Ohio University a dobrovolnicí v hospici. Frareová byla v Pater Noster od ledna 1990 také pro získání kreditů za vysokoškolský projekt. Sledovala pečovatele jménem Peta, který se staral o Kirbyho a který byl také sám HIV pozitivní. Peta s Kirbym se stali blízkými přáteli, i s jeho rodinou ho pojilo silné pouto důvěry. Díky vztahu mezi Petou a Frareovou se Kirby seznámil s Frareovou. Od března Frareová začala v hospici fotografovat a Kirby jí řekl, že ho může zachycovat v jeho zhoršujícím se stavu, pokud snímky nebudou použité komerčně. Frareová si to vysvětluje tím, že David Kirby byl aktivistou a chtěl světu ukázat, jak zničující byl AIDS pro rodiny a komunity.\n\nFrareová byla s Petou u jiných pacientů, když spolupracovníci přišli za Petou se zprávou, že se Kirbyho stav rychle zhoršuje a že se blíží jeho smrt. Peta šel za Davidem, aby s ním mohl být a Frareovou vzal s sebou. Ačkoliv Frareová zůstala ohleduplně před pokojem, Kirbyho matka pozvala Frareovou do místnosti, aby zachytila poslední okamžiky jeho života, poslední loučení a jejich zármutek při úmrtí. Stála tiše v koutě, sledovala a fotografovala. V pokoji kromě rodičů Davida byla jeho sestra, neteř a Peta. Poslední Kirbyho slova byla „Jsem připraven“. Rodina později prohlásila, že doufali, že ze snímků Frareové zachycující poslední chvíle života jejich syna vzejde něco dobrého.\n\nFotografie ze série, která se proslavila, zachycuje Kirbyho, těsně před smrtí, s prázdným výrazem v tváři, a jeho otce držícího hlavu svého syna ve chvíli zármutku. Davidovu pravou ruku drží Peta, jehož obličej ani tělo není na fotografii zachyceno. Vedle postele sedí Davidova sestra tisknoucí k sobě neteř.\n\nKdyž byl snímek zveřejněn časopisem \"Life\" v jeho listopadovém čísle roku 1990, šokoval ve Spojených státech národní svědomí svým názorným zobrazením. I když veřejnost věděla, že AIDS zabíjí, mnozí věděli o jeho následcích čistě teoreticky. AIDS byl stále považován za “nemoc homosexuálů” a jen malá část populace měla o nemoci dostatečné informace. Snímek umožnil širší veřejnosti připojit se k rodinnému zármutku nad ztrátou jejich syna. Skrze jejich utrpení mohla konzervativní část veřejnosti přijmout skutečnost, že AIDS se netýká jen lidí z okraje společnosti. Snímek ukázal, jak se AIDS dotýká i rodinných hodnot, jejichž hájením se zaštiťovali odpůrci opatření proti nemoci. \"Life\" obdržel stížnosti na názornou povahu snímku, ale redakce byla přesvědčená, že zveřejnění snímku bylo v souladu s posláním časopisu vyprávět příběh o životě a smrti prostřednictvím vizuálních obrazů.\n\nFotografie získala ocenění včetně 2. ceny na World Press Photo 1991 v kategorii Obecné zpravodajství. V následujících dekádách viděla ikonickou fotografii podle některých odhadů až miliarda lidí, když byla otištěna ve stovkách novin, časopisů a zahrnuta do televizních pořadů po celém světě. Redakce časopisu \"Life\" v roce 2003 zařadila snímek do knihy \"100 fotografií, které změnily svět.\" \n\nNa fotografii otištěnou v \"Life\" později narazil Oliviero Toscani, někdejší kreativní ředitel v oděvní společnosti Benetton. Toscani tehdy vytvářel reklamní kampaně z významů a věcí, se kterými inzerenti nechtěli mít nic do činění. Při spatření snímku si pomyslel: „To je ten obraz. Vypadá jako Ježíš, ale umírá na AIDS. Je jako malba.“ Viděl však problém v tom, že obraz byl černobílý, protože chtěl snímek realisticky barevný. Na konci roku 1991 kontaktovali Ann Rhoneyovu, která v době před nástupem Photoshopu kolorovala snímky ručně s využitím olejových barev. Rhoneyová obarvila snímek, aby vypadal realisticky a zároveň zachovala Davidovu důstojnost; s výsledkem byla spokojena.\n\nKirbyho rodina dovolila použít snímek v provokativní reklamní kampani \"United Colors of Benetton\" pro rok 1992. Společnost Benetton cítila, že by Kirbyho příběh mohl dosáhnout celosvětového publika a mohli by zvýšit povědomí o problému. Reakce na kampaň přicházela z mnoha zdrojů: například nejvýznamnější módní časopisy jako \"Elle\", \"Marie Claire\" či \"Vogue\" odmítly reklamu zveřejnit. Důrazně reagovala katolická církev, která měla pocit, že obraz je nevhodnou narážkou na historické zobrazení Piety s Pannou Marií a Ježíšem po sejmutí ze kříže. Kampaň kritizovali další aktivisté nemoci AIDS, kteří ji vnímali jako zneužití smrti korporací pro zvýšení prodeje triček, popřípadě v kampani viděli nějakým způsobem omlouvání homosexuality. Aktivisté za práva homosexuálů vyšli do ulic a volali po bojkotu Benettonu, stejně jako londýnské noviny \"Sunday Times\". Terrence Higgins Trust, významná anglická charita zaměřená na AIDS, volala po zákazu reklamy, kterou označovala za neetickou a urážlivou.\n\nV roce 2012 Frareová časopisu \"Life\" řekla, že když v průběhu vřavy okolo kontroverzní reklamy Benettonu klesala na mysli, tak Davidův otec Bill Kirby vyjádřil pocity rodiny ohledně použití snímku společností United Colors of Benetton: „Poslouchej, Therese. Benetton nás nevyužil, ani nás nezneužil. My jsme využili je. Díky nim byla tvoje fotografie vidět po celém světě a to je přesně to, co David chtěl.“ Při jiném vysvětlení doplnil větu: „David promlouvá mnohem hlasitěji, když je teď mrtvý, než když byl naživu“.\n\nBill a Kay Kirby, rodiče Davida Kirbyho, se starali o Petu na konci jeho života v roce 1992 jako přirozený výraz vděku za jeho péči o Davida.\n\n"}
{"id": "1483437", "url": "https://cs.wikipedia.org/wiki?curid=1483437", "title": "Alsótelekes", "text": "Alsótelekes\n\nAlsótelekes (vyslovováno [alšótelekeš]) je malá vesnička v Maďarsku v župě Borsod-Abaúj-Zemplén, spadající pod okres Kazincbarcika. Nachází se asi 4 km severovýchodně od Rudabánye. V roce 2015 zde žilo 139 obyvatel. Dle údajů z roku 2001 zde byli 98 % Maďaři a 2 % Romové.\n\nSousedními vesnicemi jsou Felsőtelekes a Szuhogy.\n"}
{"id": "1483438", "url": "https://cs.wikipedia.org/wiki?curid=1483438", "title": "Sunita Narainová", "text": "Sunita Narainová\n\nSunita Narainová (सुनीता नारायण, * 1961) je indická environmentalistka. Vystudovala Univerzitu v Dillí a od roku 1982 pracuje v Centru pro vědu a životní prostředí, které založil Anil Agarwal, v roce 2000 se stala jeho ředitelkou. Věnuje se otázkám globální změny klimatu a dostupnosti pitné vody, vede rovněž projekt indické vlády na záchranu tygrů. Je redaktorkou ekologického časopisu \"Down to Earth\" a účinkovala v dokumentárním filmu \"Je s námi konec?\". Obdržela vyznamenání Padma Šrí a Stockholm Water Prize, byla zařazena na seznamy Sto nejvlivnějších intelektuálů světa a Time 100.\n"}
{"id": "1483439", "url": "https://cs.wikipedia.org/wiki?curid=1483439", "title": "Felsőtelekes", "text": "Felsőtelekes\n\nFelsőtelekes (vyslovováno [felšételekeš]) je vesnice v Maďarsku v župě Borsod-Abaúj-Zemplén, spadající pod okres Kazincbarcika. Nachází se asi 2 km severovýchodně od Rudabánye. V roce 2015 zde žilo 711 obyvatel. Dle údajů z roku 2001 zde byli 98 % Maďaři a 2 % Romové.\n\nSousedními vesnicemi jsou Alsótelekes, Kánó a Szuhogy, sousedním městem Rudabánya.\n"}
{"id": "1483440", "url": "https://cs.wikipedia.org/wiki?curid=1483440", "title": "BNP Paribas Open 2019", "text": "BNP Paribas Open 2019\n\nBNP Paribas Open 2019, známý jako Indian Wells Masters 2019, byl společný tenisový turnaj mužského okruhu ATP Tour a ženského okruhu WTA Tour, hraný v areálu Indian Wells Tennis Garden na otevřených dvorcích s tvrdým povrchem Plexipave. Konal se mezi 4. až 17. březnem 2019 v kalifornském Indian Wells jako 44. ročník mužského a 31. ročník ženského turnaje.\n\nMužská polovina se řadila do třetí nejvyšší kategorie okruhu ATP Tour Masters 1000 a její dotace činila 9 035 428 amerických dolarů. Ženská část disponovala rozpočtem 9 035 428 dolarů a stala se také součástí třetí nejvyšší úrovně okruhu WTA Premier Mandatory. Kalifornská událost v těchto kategoriích tradičně představovala úvodní turnaj sezóny.\n\nNejvýše nasazenými v singlových soutěžích se staly světové jedničky Novak Djoković ze Srbska a Naomi Ósakaová z Japonska. Jako poslední přímí účastnici do dvouhry nastoupili lotyšský 84. hráč žebříčku Ernests Gulbis a mezi ženami polská 80. žena klasifikace Magda Linetteová. \n\nVšech sedmdesát pět nejvýše postavených tenistů na žebříčcích ATP a WTA bylo na turnajové startovní listině, ovšem dvojnásobná šampionka Maria Šarapovová se odhlásila tři týdny před zahájením pro poranění pravého ramene. Také obhájce mužského titulu Argentinec Juan Martín del Potro odstoupil pro zranění kolene.\n\nPrvní trofej ze série Masters získal 25letý Rakušan Dominic Thiem, čímž dosáhl na dvanáctý singlový titul v rámci okruhu ATP Tour. Stal se prvním rakouským šampionem turnaje Masters od Thomase Mustera na Miami Masters 1997. Ženský singl ovládla kanadská teenagerka Bianca Andreescuová, jež si na túře WTA připsala premiérové turnajové vítězství. V Indian Wells zvítězila jako první startující na divokou kartu a v osmnácti letech byla nejmladší vítězkou od triumfu Sereny Williamsové v roce 1999.\n\nPremiérovou trofej jako pár v mužské čtyřhře vybojovali Chorvat Nikola Mektić s Argentincem Horaciem Zeballosem. Debutovou společnou trofej si z ženské čtyřhry odvezla dvojice belgicko-běloruská dvojice Elise Mertensová a Aryna Sabalenková. Oba vítězné páry odehrály jako dvojice druhé kariérní turnaje na okruzích.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily z pozice náhradníka:\n\n\n\n\n\n"}
{"id": "1483444", "url": "https://cs.wikipedia.org/wiki?curid=1483444", "title": "Škoda 1203 (hračka)", "text": "Škoda 1203 (hračka)\n\nŠkoda 1203 je československá plastová dětská hračka, kterou vyráběl podnik Kaden z Náchoda. Inspiroval se při tom stejnojmenným reálným automobilem. Její první kusy se na trhu objevily roku 1971, kdy výroba začínala modelem sanitního vozu majícího chromované nárazníky spolu s maskou, aby co nejvěrněji odpovídal reálné předloze. S ohledem na zájem, jaký o autíčko mezi nakupujícími panoval, rozšířil podnik výrobu i o civilní verzi tohoto vozidla a posléze též o valník s plachtou, obojí vyráběné v různých barevných provedeních. Sanitka byla pouze světle béžová, ale ostatní modely se vyskytovaly v šedivém, bílém, zeleném, žlutém, oranžovém či červeném a modrém zbarvení. V závěru produkce se vyráběly hračky pouze v oranžovém, žlutém, modrém a červeném barevném provedení, kterou již ale měly pouze valníky dodávané pouze bez plachty.\n\nVedle sanitky a civilní verze se hračka vyráběla i ve verzi SPOJE, která měla modrou barvu, dále ve žluté coby VB (Veřejná bezpečnost), bílá jako policie a také v červené barvě s písmeny PO (od Požární ochrana). Autíčka měla otevírací dveře na zádi, jimiž bylo možné vyndat rezervní kolo. Sanitka navíc disponovala lehátkem a dvěma sedačkami. Postupem času dostal model nový maják včetně houkačky. Navíc byla modernizována a přemístěna anténa. Zatímco u původního modelu se nacházela při levém okraji ve směru jízdy, po modernizaci se nacházela vpravo. Další vývojový posun proběhl u státní poznávací značky, když začínaly modely s označením „KDN 71“, jež později vystřídala podoba „NAA–19–71“.\n\n"}
{"id": "1483445", "url": "https://cs.wikipedia.org/wiki?curid=1483445", "title": "Áizal", "text": "Áizal\n\nÁizal (, , ) je hlavní město Mizóramu, jednoho ze svazových států Indie. K roku 2011 měl přes 293 tisíc obyvatel a byl tak nejlidnatějším státem Mizóramu \n\nÁizal vznikl kolem pevnosti, kterou zde v roce 1890 postavili Britové. V letech 1892–1895 k němu byla postavena sezónně sjízdná silnice ze Silčaru.\n\nNejvíce obyvatelů vyznává křesťanství (93,63 %), následuje hinduismus (4,14 %) a islám (1,52 %). Většina křesťanů jsou presbyteriáni.\n"}
{"id": "1483454", "url": "https://cs.wikipedia.org/wiki?curid=1483454", "title": "Reinhard Häfner", "text": "Reinhard Häfner\n\nReinhard Häfner (2. února 1952, Sonneberg – 24. října 2016, Drážďany) byl východoněmecký fotbalista, záložník, reprezentant Východního Německa (NDR). Po skončení aktivní kariéry působil jako trenér.\n\nVe východoněmecké Oberlize hrál za FC Rot-Weiß Erfurt a Dynamo Drážďany, nastoupil ve 391 utkáních a dal 55 gólů. V letech 1973, 1976, 1977 a 1978 získal s Dynamem Drážďany mistrovský titul. V Poháru mistrů evropských zemí nastoupil ve 20 utkáních a dal 2 góly, v Poháru vítězů pohárů nastoupil ve 14 utkáních a dal 2 góly a v Poháru UEFA nastoupil ve 32 utkáních a dal 2 góly. Za reprezentaci Východního Německa (NDR) nastoupil v 51 utkáních a dal 4 góly. V roce 1972 byl členem bronzového týmu na LOH 1972 v Mnichově, nastoupil v 1 utkání. V roce 1976 byl členem vítězného týmu za LOH 1976 v Montréalu, nastoupil v 5 utkáních a ve finále proti Polsku dal gól. \n\nPo skončení aktivní kariéry trénoval Dynamo Drážďany, Chemnitzer FC a Hallescher FC.\n\n"}
{"id": "1483456", "url": "https://cs.wikipedia.org/wiki?curid=1483456", "title": "Oxaziny", "text": "Oxaziny\n\nOxaziny jsou heterocyklické sloučeniny s šestičlenným cyklem se dvěma dvojnými vazbami, ve kterém se nachází po jednom atomu kyslíku a dusíku. Existují v celkem osmi izomerech, které se liší vzájemnou polohou heteroatomů a dvojných vazeb.\n\nDeriváty těchto sloučenin se rovněž nazývají oxaziny, patří k nim mimo jiné fosfamid a morfolin (tetrahydro-1,4-oxazin). Dihydro-1,3-oxazin se používá při Meyersově syntéze aldehydů. Fluorescenční barviva jako nilská červeň a nilská modř mají ve svých molekulách aromatický \"benzofenoxazin\". K oxazinům vyskytujícím se v přírodě patří cinnabarin a kyselina cinnabarová, které vznikají biodegradací aminokyseliny tryptofanu.\n\nDioxaziny jsou pentacyklické sloučeniny, obsahující dvě oxazinové jednotky. Příkladem takové látky je barvivo pigmentová violeť 23.\n\nBenzoxaziny se získávají reakcí fenolů, formaldehydu a primárních aminů při teplotách okolo 200 °C, přičemž dochází k polymerizaci za vzniku zesíťované struktury polybenzoxazinů. Takto vytvořené kompozitní materiály se používají v případech, kdy je potřeba vyšší odolnost vůči mechanickému zatížení a ohni, než jakou mají epoxidové a fenolové pryskyřice.\n"}
{"id": "1483469", "url": "https://cs.wikipedia.org/wiki?curid=1483469", "title": "Serie A 1946/47", "text": "Serie A 1946/47\n\nSoutěžní ročník Serie A 1946/47 byl 45. ročník nejvyšší italské fotbalové ligy a 15. ročník od založení Serie A. Soutěž začala 22. září 1946 a skončila 6. července 1947. Po minulém ročníku kde se zúčastnilo celkem 25 klubů (první liga a druhá liga dohromady), se Italská fotbalová federace rozhodla pro turnaj jako v sezoně 1942/43. Účastnilo se jí 20 týmů z toho 18 se kvalifikovalo z minulého ročníku. Klub UC Sampdoria se v minulé sezoně zúčastnila pod jménem SGC Sampierdarenese. Jediným nováčkem byl klub US Alessandria (Vítěz Serie B-C Alta Italia 1945/46).\n\nTitul v soutěži obhajoval klub AC Turín, který v minulém ročníku získal své 3. prvenství v soutěži.\n\nPo sezoně měl sestoupit klub US Triestina. Jenže pro vlastenecké důvody zůstal v Serii A.\n\n\nNejlepším střelcem tohoto ročníku Serie A se stal italský útočník Valentino Mazzola. Hráč AC Turín vstřelil 29 branek.\n"}
{"id": "1483480", "url": "https://cs.wikipedia.org/wiki?curid=1483480", "title": "Milan Šíma", "text": "Milan Šíma\n\nMilan Šíma (* 1962) je český novinář a odborník na nová média, videozpravodajství a internet. V současné době také vyučuje na Katedře žurnalistiky FSV Univerzity Karlovy a spolu s Milošem Čermákem řídí Centrum pro média, občanské sdružení, které se zabývá výrobou audiovizuálních pořadů a vzděláváním v oblasti žurnalistiky. \n\nIng. Milan Šíma vystudoval Vysokou školu ekonomickou v Praze. V minulosti byl redaktorem České televize a poté TV Prima, přičemž na obou uváděl řadu pořadů: v ČTV to byly Duel, Události a komentáře, Aréna, Nadoraz, Naostro či Bez obalu, na Primě Akta a také hlavní diskusní pořad Partie. Působil i v televizi Z1.\n\nPatří mezi přední české odborníky na nová média, internet a videoobsah v médiích. Dva roky byl šéfredaktorem videoobsahu pro nakladatelství Economia, kde dramaturgicky a obsahově dohlížel na pořady pro internet. V Seznamu, který své videozprávy spustil v roce 2016, se opět věnuje přípravě nových formátů a pořadů.\n"}
{"id": "1483481", "url": "https://cs.wikipedia.org/wiki?curid=1483481", "title": "Silver Rocket", "text": "Silver Rocket\n\nSilver Rocket je nezávislé pražské hudební vydavatelství, které za dobu své činnosti vydalo již více než devadesát hudebních alb či singlů. Vydavatelství je činné od roku 1998 dodnes a zaměřuje se zejména na domácí scénu. Svá alba zde vydali či vydávají např. tito interpreti a kapely: Gnu, OTK, Lyssa, Esgmeq, Wollongong, Aran Epochal, Unkilled Worker, Deverova chyba nebo Tomáš Palucha. Celkem tři alba vydaná vydavatelstvím Silver Rocket byla oceněna hudební cenou Anděl v kategorii alternativní hudba. V roce 2003 ji dostali OTK za album \"Sona a Kuva\", v roce 2005 Ememvoodoopöka za album \"Dort jak brus\" a v roce 2008 opět OTK za album \"Okolo\".\n\nKromě vydavetelské činnosti se Silver Rocket kontinuálně věnují pořádání koncertů v Praze, ale i na jiných místech Česka. Za tuto dobu přivezli celou řadu předních nezávislých kapel a interpretů, mj. např. Dinosaur Jr., Neurosis, Swans, New Model Army, Astronautalis, Godspeed You! Black Emperor nebo Girls Against Boys. Během léta Silver Rocket pořádají letní festival SRSS, na kterém již vystoupili např. Obits, Paramount Styles nebo Made Out Of Babies.\n\nMotivací ke vzniku vydavatelství byla možnost vydávat hudbu kapel, ve kterých zakládající členové vydavatelství v 90. letech 20. století působili.\n\n"}
{"id": "1483488", "url": "https://cs.wikipedia.org/wiki?curid=1483488", "title": "Park Parkán", "text": "Park Parkán\n\nPark Parkán se nachází v centru Prachatic v městské části Prachatice I v místě bývalého parkánu v jihovýchodní části města. Z jedné strany je obklopen zdí, bývalého prachatického opevnění, z druhé domy. U jedné z věží roste památný břečťan. Nachází se zde socha klečící ženy za kamene. Parkán je přístupný v určité hodiny průchodem mezi Dolní branou. Rostou zde stromy.\n"}
{"id": "1483489", "url": "https://cs.wikipedia.org/wiki?curid=1483489", "title": "Park Hospice (Prachatice)", "text": "Park Hospice (Prachatice)\n\nPark Hospice je jedním z parků nacházejících se ve středu města Prachatice. Konkrétně leží na severozápadním parkánu, mezi vnějším a vnitřním opevněním. To je již z velké části zaniklé, ale zachovaly se ještě dvě obranné věže. Park je pojmenován po nedalekém Hospici svatého Jana Nepomuckého Neumanna. V západní části je parkoviště, v severní voliéry.\n"}
{"id": "1483497", "url": "https://cs.wikipedia.org/wiki?curid=1483497", "title": "Meyersova syntéza", "text": "Meyersova syntéza\n\nMeyersova syntéza je metoda přípravy nesymetrických aldehydů pomocí hydrolýzy oxazinu.\n\nTento postup objevil americký chemik Albert Meyers, po kterém je pojmenován.\n\nVýchozí látkou je 2-alkyl-dihydro-1,3-oxazin. Alfa uhlík je kyselý a může tak být snadno deprotonován silnou zásadou, jako je například butyllithium, a následně alkylován halogenalkanem. Poté dojde k redukci iminu pomocí tetrahydridoboritanu sodného a vzniklý oxazin je za přítomnosti kyseliny šťavelové hydrolyzován na aldehyd.\n"}
{"id": "1483498", "url": "https://cs.wikipedia.org/wiki?curid=1483498", "title": "Serie A 1947/48", "text": "Serie A 1947/48\n\nSoutěžní ročník Serie A 1947/48 byl 46. ročník nejvyšší italské fotbalové ligy a 16. ročník od založení Serie A. Soutěž začala 14. září 1947 a skončila 4. července 1948. Účastnilo se jí nově 21 týmů z toho 18 se kvalifikovalo z minulého ročníku. Poslední dva týmy předchozího ročníku, jimiž byli Brescia Calcio a AC Venezia sestoupili do druhé ligy. Opačným směrem putovali tři týmy, jimiž byli Pro Patria, US Lucchese Libertas a US Salernitana.\n\nTitul v soutěži obhajoval klub AC Turín, který v minulém ročníku získal své 4. prvenství v soutěži.\n\n\nNejlepším střelcem tohoto ročníku Serie A se stal italský útočník Giampiero Boniperti. Hráč Juventus FC vstřelil 27 branek.\n"}
{"id": "1483501", "url": "https://cs.wikipedia.org/wiki?curid=1483501", "title": "Jan Krůta", "text": "Jan Krůta\n\nJan Krůta (* 3. června 1946 Benešov) je český textař, publicista a spisovatel, od března 2019 člen Rady Českého rozhlasu.\n\nVystudoval český jazyk a tělesnou výchovu na Pedagogické fakultě Univerzity Karlovy v Praze. Působil jako učitel, v roce 1970 však musel zaměstnání z politických důvodů opustit. Následně začal pracovat jako redaktor Sedmičky pionýrů, od roku 1972 byl deset let kulturním redaktorem Mladého světa, poté pracoval velmi krátce jako redaktor časopisu Ohníček a s přestávkami až do roku 2002 jako šéfredaktor časopisu Sluníčko. Na jaře roku 1989 byl spoluzakladatelem a později ředitelem mediální firmy Bonton, a.s.\n\nPracuje jako textař a spisovatel, jeho texty zpívá celkem asi 80 interpretů a kapel. Především se jedná o Dalibora Jandu, pro něhož složil například texty k písním \"„Hurikán“\" a \"„Kde jsi?“\". Celkem složil více než 1 300 textů, mimo jiné také pro Hanu Zagorovou, Helenu Vondráčkovou, Karla Gotta, Michala Davida a Hanu Hegerovou a další. Dále je rovněž autorem 32 knih pro děti i dospělé.\n\nPůsobí ve své umělecké agentuře \"Arcadia Art Agency\" a externě spolupracoval s Českým rozhlasem jako občasný autor a moderátor nedělního Dobrého rána na stanici Dvojka.\n\nVe volbách do Poslanecké sněmovny PČR v roce 2013 kandidoval v Praze jako nestraník na 4. místě kandidátky hnutí Úsvit přímé demokracie Tomia Okamury.\n\nDne 27. března 2019 byl ve druhém kole volby zvolen Poslaneckou sněmovnou PČR novým členem Rady Českého rozhlasu. Jeden z poslanců při volbě upozorňoval, že jeho jméno je spojeno s normalizačním textem \"„Případ Magor“\" z prosince 1976, ve kterém „kolektiv redakce Mladého světa“ hanil skupinu Plastic People. V roce 1990 autor Roman Lipčík v obsáhlém článku \"Případ underground\") uvedl, že skutečným autorem byl právě Krůta. Jan Krůta v knize Klec na slavíky (nakl. Epocha, 2003)) podrobně rozebírá vznik uvedeného článku a připomíná, že byl pouze autorem několika řádků hodnocení předložených písní.\n\n"}
{"id": "1483513", "url": "https://cs.wikipedia.org/wiki?curid=1483513", "title": "Gianni Bugno", "text": "Gianni Bugno\n\nGianni Bugno ([ˈdʒanni ˈbuɲɲo]; * 14. února 1964 Brugg) je bývalý italský cyklista. Závodil od roku 1985 do roku 1998 a dosáhl 72 vítězství. Byl typem všestranného jezdce, který zvládal časovky, jízdu v kopcích i hromadné spurty. Stal se mistrem světa v silničním závodě jednotlivců kategorie elite v letech 1991 a 1992, na MS 1990 obsadil třetí místo. Titul mistra Itálie získal v letech 1991 a 1995. Na Giro d'Italia získal devět etapových vítězství, celkovou klasifikaci vyhrál v roce 1990, kdy nosil růžový trikot od prologu až do cíle, a o rok později byl čtvrtý. Na Tour de France skončil druhý v roce 1991 a třetí v roce 1992. Vyhrál také závody Giro del Piemonte 1986, Coppa Sabatini 1987, Wincanton Classic 1990, Milán - San Remo 1990, Clásica de San Sebastián 1991, Milán - Turín 1992, Kolem Flander 1994 a Tour Méditerranéen 1995. V roce 1990 se stal celkovým vítězem Světového poháru v silniční cyklistice. Je předsedou Asociace profesionálních cyklistů, pracuje jako pilot vrtulníku a podílí se také na leteckých záběrech z cyklistických závodů. \n\n"}
{"id": "1483516", "url": "https://cs.wikipedia.org/wiki?curid=1483516", "title": "Podyjská oblast tmavé oblohy", "text": "Podyjská oblast tmavé oblohy\n\nPodyjská oblast tmavé oblohy (zkráceně POTO) zatím není oficiálně vyhlášena. Existuje k ní memorandum podepsané 22. listopadu 2016 ve Znojmě, v němž se partnerské instituce s podporou dotčených obcí zavazují k usilování o její vytvoření.\n\nPodle mapy přiložené k memorandu by plánovaná oblast zahrnovala v podstatě celé území Národního parku Podyjí západně od Znojma, ale může vybíhat západním směrem až ke Slavonicím.\n\nSignatáři memoranda se zavázali usilovat o snižování světelného znečištění v dané oblasti a dobrovolně naplňovat její zamýšlený účel.\nTímto účelem je šíření informací o tamní zachovalé tmavé noční obloze, vzdělávání veřejnosti o ní a nutnosti její ochrany. Ochrana přírody a krajiny před světelným znečištěním by tak měla pomoci zvýšit kvalitu života obyvatel i návštěvníků oblasti.\n\n"}
{"id": "1483536", "url": "https://cs.wikipedia.org/wiki?curid=1483536", "title": "Pavla Mautnerová", "text": "Pavla Mautnerová\n\nPavla Mautnerová (17. září 1919 Brno – 2001 Haifa, Izrael) byla česká malířka, partnerka Roberta Piesena.\n\nPavla Mautnerová se narodila v Brně a po absolvování tamního reálného gymnázia roku 1938 odešla do Prahy. Od konce 50. let se intenzivně věnovala malířství. Spolu se svým partnerem Robertem Piesenem byla členkou připravované skupiny Konfrontace. K jejich blízkým přátelům patřil Aleš Veselý, který bydlel ve stejném domě v Holešovicích, kde měli od roku 1948 byt a ateliér, nebo Mikuláš Medek a Richard Fremund. Od roku 1963 Pavla Mautnerová vystavovala také se skupinou Křižovatka.\n\nRoku 1965 odjela s Robertem Piesenem do Curychu, kde připravoval výstavu. Do Československa se už nevrátili a zprvu žili ve Vídni, poté střídavě ve Vídni a Ein Hodu v Izraeli. V umělecké kolonii Ein Hod žila Mautnerová s Piesenem v malém kamenném domku, který jim sloužil zároveň jako ateliér. V 90. letech žila a tvořila v Haifě. Její díla jsou ceněna na aukčním trhu. Roku 2013 se její dílo Bez názvu z 60. let vydražilo v Praze za 5 539 dolarů \"Svatá krajina\" za 4 157 dolarů.\n\nObrazy Pavly Mautnerové jsou obvykle formálně řazeny k informelu, ale její osobitý abstraktní projev, který zahrnuje náhodně vznikající struktury i vyváženou barevnost, má meditativní charakter. Odráží vliv Roberta Piesena i její vztah k umění Orientu, Byzanci a tajemství středověkých katedrál. Stejně jako Piesen využívala vnitřní bohatost a poetiku proměnlivé struktury rychle schnoucí barevné hmoty a s oblibou pracovala s hlubokými tóny barev, jež obohacovala zlacením. Její složité a několikavrstevné kompozice užívají lakovou techniku, jaká hrála významnou roli ve starém čínském umění. \n\nNa její spiritualitě se projevila tragika osobní perzekuce za druhé světové války. Proces osvobozování z paralyzující atmosféry strachu a úzkosti dal vzniknout cyklu obrazů, vyzařujících vnitřní sílu, hloubku a klid kontemplace. Názvy jejích obrazů souvisejí s křesťanskými symboly (\"Sakrální objekty\", \"Triptychy\" a \"Veroničiny roušky\"). a jejich tvar někdy připomíná malé domácí gotické oltáříky.\n\nNa pozdní dílo Pavly Mautnerové, které svou barevnou intenzitou připomíná staré ikony (\"Bez názvu\", 1961), měla rozhodující vliv česká gotika. Nelomené zářivé barvy purpurové červeně a nebeské modři uvádějí do duchovního světa raného středověku, ale svou abstraktní formou se jednoznačně řadí k umění druhé půle 20. století.\n\nV Izraeli si její projev i nadále uchoval abstraktní meditativní podobu, obohacenou metodou koláže o konkrétní prvky (\"Hommage a Botticelli, M. Grünwald\"). Přestože v bývalém Československu bylo možné chápat náboženskou symboliku jako protest, Mautnerová se novozákonním tématům věnovala i v emigraci a její dílo tak vyjadřuje bytostný zájem o lidské utrpení i akt milosrdenství. Zájem o světlo a jeho symbolický význam nalezl zvláštní rozvinutí v práci se sklem.\n\n\n"}
{"id": "1483542", "url": "https://cs.wikipedia.org/wiki?curid=1483542", "title": "Matyáš Kasperlik", "text": "Matyáš Kasperlik\n\nMatyáš Kasperlik (německy Mathias Kasperlik Ritter von Teschenfeld) (24. února 1801, Dolní Bludovice – 29. listopadu 1865, Těšín) byl zemský poslanec, panský úředník, právník. Ačkoliv byl slovanského původu, během studií začal vystupovat jako Němec.\n\nNarodil se v rodině učitele a panského vrchního správce Johanna Kasperlika. Gymnazijní vzdělání zahájil v Těšíně, ale ukončil jej v Příboře. Následně vstoupil jako klerik na piaristikou kolej v Příboře, kde byl dva roky a následně přešel na Vídeňskou univerzitu, kde studoval práva. \n\nPo dobu studila ve Vídni zastával místo vychovatele v rodině vrchního dvorního lovčího hraběte Hoyose von Sprinzenstein, kde byl devět let. Po ukončení studia práv absolvoval zemědělský kurz, který ovlivnil jeho další zaměření. \n\nV roce 1829 složil soudcovské zkoušky, stal správcem statku, justičním a politickým vrchním úředníkem na panství Ottenstein v Dolním Rakousku, u hraběte Františka Philippa von Lamberg (1791–1848), kde byl do roku 1838. V roce 1839 se stal justiciárem arcivévodské Těšínské komory. Od 1.ledna 1841 pak vrchní správce arcivévodského panství Bestwin v Haliči. V roce 1844 působil jako vrchní arcivévodského dominia Želovice u Znojma. V roce 1849 se stal zastupujícím ředitelem správy statků Těšínské komory, v roce 1856 se stal jejím ředitelem a toto místo zastával až do své smrti. \n\nV roce 1863 byl jmenován čestným občanem města Frýdek. Za své zásluhy byl císařským rozhodnutím ze 6. srpna 1864 povýšen do stavu dědičné šlechty. Byl skutečným hospodářským reformátorem: provedl odvodnění pozemků, budoval drenáže, zaváděl pěstování nových plodin, zdokonaloval chov dobytka dovozem holandských plemen, podporoval pěstování lnu, v Těšíně vybudoval továrnu na jeho zpracování a výrobu lněné příze. Z jeho podmětu byly zalesňovány pastvou zničené horské louky v Beskydech. \n\nMimo zemědělskou oblast, také věnoval pozornost rozvoji železářského průmyslu. Zmodernizoval hutní výrobu v Bašce, Ustroni, Karlově Huti a Třinci, ve Węgierské Górce a v Obszaru a Haliči, v Liptovském Hrádku v Horních Uhrách. \n\nByl také historik. Po dobu působení v Ottensteinu byl pověřen uspořádáním a vedením archivu hrabat Lambergů. Hlavní pozornost věnoval historii a vlastivědě Slezska. \n\nV letech 1861–1865 byl poslancem slezského zemského sněmu za městskou kurii Frýdek–Bohumín–Fryštát. \n\n\n\n\n"}
{"id": "1483545", "url": "https://cs.wikipedia.org/wiki?curid=1483545", "title": "András Gyürk", "text": "András Gyürk\n\nAndrás János Gyürk, , (* 2. prosinec 1972, Budapest) je maďarský ekonom, historik, politolog a pravicový politik, od roku 2004 poslanec Evropského parlamentu zasedající v parlamentní politické skupině Evropské lidové strany opakovaně zvolený za stranu Fidesz – Maďarská občanská unie.\n\nNarodil se roku 1972 v Budapešti v tehdejší Maďarské lidové republice. V roce 1991 odmaturoval na \"Szentendrei Ferences Gimnázium\" v Szentendre, poté studoval finance na Budapesti Gazdasági Egyetem a obor historie-politologie na Univerzitě Loránda Eötvöse v Budapešti, který absolvoval v roce 1998. Hovoří plynně anglicky, maďarsky a německy.\n\nV roce 1988 vstoupil do tehdejšího Svazu mladých demokratů (Fidesz). V letech 1995 až 2004 byl členem celostátního volebního výboru této strany, mezi lety 1996 až 2005 byl předsedou mládežnické organizace Fidelitas.\n\n\n\n"}
{"id": "1483548", "url": "https://cs.wikipedia.org/wiki?curid=1483548", "title": "Berserker", "text": "Berserker\n\nBerserker má různé významy:\n\nV médiích:\n"}
{"id": "1483552", "url": "https://cs.wikipedia.org/wiki?curid=1483552", "title": "Wiosna", "text": "Wiosna\n\nWiosna Roberta Biedronia (Wiosna; \"česky\" Jaro) je polská středolevicová politická strana, založená 3. února 2019. Strana se hlásí k liberálnímu pohledu na svět a sociálně-tržnímu hospodářství.\n\nStrana byla založena na sjezdu v únoru 2019. Jejím zakladatelem a prvním předsedou je Robert Biedroń.\n\nStrana se hlásí k levici a liberálním hodnotám. Strana je pro oddělení církve od státu, legalizaci potratů, odstranění výuky náboženství ve školách, odstranění rozdílu v odměňování mužů a žen, homosexuální sňatky a vyšší sociální výdaje. Je pro zavření všech uhelných dolů v Polsku do roku 2035. \n\n"}
{"id": "1483556", "url": "https://cs.wikipedia.org/wiki?curid=1483556", "title": "Identitární hnutí", "text": "Identitární hnutí\n\nIdentitární hnutí je spíše soubor idejí manifestovaný příležitostně v různých konkrétních hnutích nežli jednolité sociální či politické hnutí s jednotným programem. Proklamovaným cílem identitárních hnutí je ochrana identity, regionální, národní či civilizační. Německá tajná služba v roce 2019 po tříletém monitorování označila krajně pravicové Identitární hnutí za extremistickou organizaci. Mezinárodní „Hnutie identity“ v roce 2018 monitorovala také Slovenská informačná služba a české ministerstvo vnitra ho několik let zmiňovalo ve svých výročních zprávách o extremismu.\n\nPůvodně pochází z Francie 70. let 20. století, kde vzniklo jako tzv. Nová pravice (podobně jako už od konce 60. let tzv. Nová levice). Později se k tomuto názvu začali příznivci hnutí znovu hlásit sebeoznačením za Opravdovou pravici (Real right). Geograficky je doménou hnutí západní Evropa, ačkoli se s ním pojí lidé i z jiných oblastí, např. ruský autor Alexandr Dugin. Myšlenkově hnutí vzešlo z existenciální krize moderního člověka. Nová pravice podobně jako Nová levice vystupovala proti dobovému systému. Zatímco však Nová levice vycházela z materialistických marxistických pozic a měla za cíl mimo jiné zrušení institutů moci, Nová pravice čerpala své myšlenky z konzervativně-revolučních autorů (např. Alain de Benoist, Charles Champetier) a namísto likvidace institucí chtěla návrat obsahu do těchto dle jejich názoru prázdných skořápek. Někdejší de Benoistův a Champetierův \"Manifest pro Evropskou renesanci\" byl po prvním desetiletí 21. století identitárním hnutím vzkříšen v podobě několika dalších manifestů: \"Proč bojujeme?\" francouzského autora Guillama Fayeho, následovaný knihou \"Opravdová pravice se vrací\" švédského autora Daniela Friberga, či manifest \"Generace identity\" rakouského studenta Markuse Willingera. Právě z Willingerova textu pochází následné označení za identitární hnutí.\n\nNejaktivnější je hnutí ve Francii, Rakousku a Německu a menší skupiny existují v Česku, Itálii, Velké Británii, Švýcarsku a Slovinsku. Spolupracuje s dalšími krajně pravicovými a neonacistickými uskupeními (např. v Linci s tzv. Arminia Chernivtsi). Předseda \"Identitäre Bewegung Österreich\" a někdejší neonacista Martin Sellner byl v intenzivním kontaktu s Australanem Brentonem Tarrantem, který 15. března 2019 zavraždil v novozélandském městě Christchurch z nenávisti 50 lidí. Ve svém manifestu se odvolal na ideologii identitářů, amerických bílých nacionalistů, britského fašistu Oswalda Mosleyho nebo na masového vraha Anderse Breivika. \nPředtím roku 2018 Tarrant rakouským „identitariánům“ poslal dar 1 500 eur\n\nV Rakousku má k Identitárnímu hnutí blízko zejména Svobodná strana Rakouska (FPÖ) a její bývalý předseda a vicekancléř Heinz-Christian Strache nebo exministr vnitra Herbert Kickl. Po odhalení kontaktů FPÖ s Identitáři požadoval tehdejší ministr zahraničí Sebastian Kurz, aby strana tyto kontakty okamžitě přerušila a od hnutí se distancovala. \nV Německu je s touto rakouskou krajně pravicovou scénou úzce propojena Alternativa pro Německo. Někteří členové Identitárního hnutí pracují jako spolupracovníci některých poslanců Bundestagu za AfD. Rakouský šéf identitářů Sellner patří také do okruhu autorů vydavatelství Antaios založeného jedním z myšlenkových vůdců hnutí „nové pravice“ v Německu Götzem Kubitschkem (toto nakladatelství má na svých stránkách např. německá vydání knih Václava Klause.).\n\nV Česku s Identitárním hnutím sympatizuje advokátka Klára Samková, která dřív působila v Bloku proti islámu. Poté, co sociální síť Facebook zrušila oficiální účet identitárního hnutí, prohlásila, že je připravena poskytnout Generaci Identity svůj profil. \nV Německu podporu identitářům i jejich klíčové figuře Martinu Sellnerovi opakovaně vyjádřil i předseda bavorské AfD a poslanec Bundestagu za AfD s českými kořeny Petr Bystroň („pochodovat zvlášť, udeřit společně“). Byl proto několik měsíců sledován Bavorským úřadem pro ochranu ústavy (bavorskou kontrarozvědkou). \n\nBystroň provázel Steve Bannona při návštěvě u prezidenta Miloše Zemana. V září 2018 dostal v USA cenu nadace Phyllis Schlaflyové blízké americkému prezidentovi Donaldu Trumpovi. Bystroň byl hostem na oslavě 75. narozenin Václava Klause a bývalého prezidenta označil za svůj „politický idol a osobního mentora“. Nadstandardní kontakty má s Bystroněm i internetová RAPTOR-TV, za kterou stojí proruský aktivista Žarko Jovanovič.\n\n"}
{"id": "1483558", "url": "https://cs.wikipedia.org/wiki?curid=1483558", "title": "György Hölvényi", "text": "György Hölvényi\n\nGyörgy Hölvényi, , (* 13. červen 1962, Budapešť) je maďarský pedagog, politik a státní úředník, od roku 2014 poslanec Evropského parlamentu zasedající v parlamentní politické skupině Evropské lidové strany zvolený za Křesťanskodemokratickou lidovou stranu (KDNP).\n\nNarodil se roku 1962 v Budapešti v tehdejší Maďarské lidové republice. V roce 1990 absolvoval pedagogický obor \"učitel předmětů maďarština–historie\" na Univerzitě Loránda Eötvöse v Budapešti. Poté pracoval jako pedagog.\n\nV létě roku 1989 byl jedním ze zakladatelů obnovující se Křesťanskodemokratické lidové strany (KDNP). Ve druhé vládě Viktora Orbána působil jako státní sekretář.\n\n\nHovoří plynně anglicky, maďarsky a německy.\n\nJe ženatý, má tři děti.\n\n\n"}
{"id": "1483559", "url": "https://cs.wikipedia.org/wiki?curid=1483559", "title": "Johannes Thiele", "text": "Johannes Thiele\n\nJohannes Thiele je jméno a příjmení těchto osobností:\n\n"}
{"id": "1483566", "url": "https://cs.wikipedia.org/wiki?curid=1483566", "title": "Ludmila (manželka Měška I. Křivonohého)", "text": "Ludmila (manželka Měška I. Křivonohého)\n\nLudmila (narozena před rokem 1155, † po 20. říjnu 1210) byla manželkou Měška I. Křivonohého. Její původ je předmětem několika hypotéz.\n\nMěšek I. Křivonohý se oženil s Ludmilou mezi léty 1170 a 1178. Podle křestního jména historici usuzují, že pocházela z dynastie Přemyslovců. \n\nHistorici vytvořili hypotézy rodičů:\n\n\nV manželství se narodili tito potomci: \n\n\nMezi roky 1202 a 1211 přivedla do Rybniku řád sester svatého Norberta. Fundovala jejich klášter a zajistila příjem z desátků z okolních vesnic. V roce 1228 byl klášter přenesen do Czarnowąs (německy \"Czarnowanz\").\n\nLudmila byla zmíně jako osoba v pověsti o založení Orlové.\n\n\n"}
{"id": "1483577", "url": "https://cs.wikipedia.org/wiki?curid=1483577", "title": "Hermine Braunsteinerová", "text": "Hermine Braunsteinerová\n\nHermine Braunsteinerová (16. července 1919 Vídeň – 19. dubna 1999 Bochum) byla během druhé světové války dozorkyně v koncentračních táborech Ravensbrück a Majdanek. Byla prvním nacistickým válečným zločincem, který byl vydán ze Spojených států amerických.\n\nHermine Braunsteinerová se narodila ve Vídni, jako nejmladší dítě v přísně katolické dělnické rodině. Pracovala jako služka a po připojení Rakouska 12. března 1938 k nacistickému Německu získala německé občanství a přestěhovala se do Berlína, kde pracovala na letadlech Heinkel.\n\nBrzy požádala o lépe placenou práci vězeňské dozorkyně. Započala výcvik 15. srpna 1939 jako dozorkyně pod Marií Mandlovou v koncentračním táboře Ravensbrück a zůstala tam po začátku druhé světové války a přílivu nových vězňů z okupovaných zemí. Po třech letech se neshodla s Mandlovou a podala žádost o přeložení.\n\nDne 16. října 1942 byla přeložena do blízkosti koncentračního tábora Majdanek v Polsku. V lednu 1943 byla povýšena a nastoupila jako dozorkyně v Majdanku. Účastnila se selekcí žen a dětí, které byly posílány do plynových komor. Společně s dalšími dozorkyněmi jako Elsa Ehrichová, Hildegard Lächertová, Marta Ulrichová a Alice Orlowski byla známá svojí krutostí. V Majdanku jí přezdívali \"Kobyla\" a dokázala ženy ukopat k smrti nebo házela děti držíc je za vlasy na nákladní vozy směřující do plynových komor. Za svoji práci v roce 1943 získala Válečný záslužný kříž 2. třídy.\n\nV lednu 1944 byla převelena zpět do Ravensbrücku, protože Majdanek začal evakuaci kvůli blížící se frontové linii a povýšena na vrchní dozorkyni v táboře Genthin (pobočný tábor Ravensbrücku).\n\n7. května 1945 uprchla Hermine Braunsteinerová z tábora před sovětskou Rudou armádou a vrátila se do Vídně. Byla zatčena a od 6. května 1946 do 18. dubna 1947 uvězněna. Soud ve Štýrském Hradci ji odsoudil za mučení, týrání vězňů a zločiny proti lidskosti v Ravensbrücku (ne v Majdanku) ke třem letům vězení. Propuštěna však byla dříve v dubnu 1950. Rakouský občanský soud následně udělil amnestii z dalšího trestního stíhání. Do emigrace pracovala na podřadných pracovních místech v hotelech a restauracích.\n\nNa dovolené v Rakousku se seznámila s Američanem Russellem Ryanem. V říjnu 1958 se vzali a Emigrovali do Nového Skotska v Kanadě, kde 19. ledna 1963 získala občanství Spojených států amerických. Bydleli v Queensu, kde byla známá jako přátelská žena v domácnosti vdaná za stavebního dělníka.\n\nLovec nacistů Simon Wiesenthal se na svých cestách náhodou vydal na návštěvu Tel Avivu. Byl v restauraci, když uslyšel zavolání \"telefonát panu Wiesenthalovi\" a přijal hovor od svého přítele. Když se vrátil ke stolu čekalo na něj několik lidí přeživších Majdanek, kteří mu řekli o Braunsteinerové. Na základě těchto informací sledoval její stopu z Vídně do Halifaxu a poté přes Toronto do Queensu. V roce 1964 Wiesenthal upozornil New York Times, že Braunsteinerová se možná vdala za muže jménem Ryan a mohla by bydlet v oblasti Maspeth v čtvrti Queens v New Yorku. Pověřili mladého reportéra Josefa Lelyvelda, aby nalezl \"paní Ryanovou\". Našel ji u druhého zvonku, na který zazvonil a později napsal, že ho pozdravila u svého předního vchodu a řekla: „Můj Bože, věděla jsem, že se to stane.\"\n\nProkurátor v Düsseldorfu začal vyšetřovat její válečné zločiny. V roce 1973 požádala německá vláda o její vydání a obvinila ji ze společné odpovědnosti za smrt 200 000 lidí. Během příštího roku stanula se svým manželem na okresním soudu Spojených států v Queensu a vyslechla svědectví přeživších proti své osobě, kde popisovali bičování a ubití k smrti. Soudce potvrdil její vydání ministrovi dne 1. května 1973 a 7. srpna 1973 se Hermine Braunsteinerová Ryanová stala prvním nacistickým válečným zločincem vydaným ze Spojených států do Německa.\n\nStanula před soudem v západním Německu společně s 15 dalšími bývalými příslušníky SS z Majdanku. Třetí proces Majdanek začal 26. listopadu 1975 a trvat 474 sezení. Obžalováni byli Braunsteinerová, bývalý strážce SS Hermann Hackmann a táborový lékař Heinrich Schmidt. Soud zjistil nedostatečné důkazy v šesti bodech obžaloby a odsoudil ji na třech: vraždě 80 lidí, účasti vražd 102 dětí a spolupráci na vraždě 1000 lidí. Dne 30. června 1981 byla odsouzena k doživotnímu trestu. Zdravotní komplikace vedly k jejímu dřívějšímu propuštění z věznice v roce 1996. \n\nHermine Braunsteinerová Ryanová zemřela 19. dubna 1999 ve věku 79 let v německé Bochumi.\n"}
{"id": "1483585", "url": "https://cs.wikipedia.org/wiki?curid=1483585", "title": "Konjugovaný systém", "text": "Konjugovaný systém\n\nJako konjugovaný systém se v chemii označuje systém propojených orbitalů p v molekule; ten obecně způsobuje snížení energie molekuly a nárůst její stability. Často se znázorňuje jako střídání jednoduchých a dvojných vazeb. Součástí systému mohou být volné elektronové páry, radikály nebo karbeniové ionty; struktura může být lineární i rozvětvená, acyklická, částečné i zcela cyklická. Pojem „konjugovaný systém“ poprvé použil roku 1899 německý chemik Johannes Thiele.\n\nKonjugace vzniká překryvem dvou orbitalů p (u přechodných kovů může jít i o orbitaly d) přes vazbu sigma.\n\nV konjugovaném systému se nachází oblast s překryvem orbitalů p nebo d, která přechází přes mezilehlá místa, u kterých se na jednoduchých diagramem ukazuje, že se zde nenacházejí vazby pí. Dochází k delokalizaci π elektronů přes všechny propojené orbitaly p; tyto elektrony nenáleží ke konkrétnímu atomu, ale spíše ke skupině atomů.\n\nNejvětší konjugované systémy se nacházejí v grafenu, grafitu, vodivých polymerech a uhlíkových nanotrubicích.\n\nKonjugace nejčastěji spočívá ve střídání jednoduchých a dvojných vazeb, kdy má každý atom orbital p umístěný kolmo k rovině molekuly; za konjugovaný lze však považovat každý systém, ve kterém mají po sobě následující atomy volné orbitaly p; příkladem může být furan, který má pětičlenný kruh s dvojící dvojných vazeb, které obklopují atom kyslíku. Na kyslíku se nacházejí dva volné elektronové páry, jeden se nachází v orbitalu p kolmém na rovinu molekuly, konjugace je udržována překryvem orbitalů obou vazebných atomů. Druhý elektronový pár zůstává v molekulové rovině a na konjugaci se nepodílí.\n\nObecně vzato se konjugace se může zůčastnit jakýkoliv sp nebo sp-hybridizovaný uhlík či heteroatom, i ty, které mají prázdné orbitaly nebo v nich mají volné elektronové páry, i když ty se nemusí vždy podílet na konjugaci. V molekule pyridinu se na ní, skrze dvojnou vazbu se sousedním uhlíkem, podílí i dusíkový atom a volný pár zůstává v rovině molekuly v hybridizovaném orbitalu sp a na konjugaci nemá vliv. Ke konjugaci je nutný překryv orbitalů a molekula tedy musí být zcela nebo téměř rovinná. Volné páry účastnící se konjugace se tak vyskytují v „čistých“ p orbitalech namísto hybridních orbitalů sp, ve kterých jsou elektronové páry, které konjugaci nevytváří.\n\nElektrony v konjugovaných π systémech jsou sdíleny sp- a sp-hybridizovanými orbitaly, které se posílejí na překryvech; v důsledku toho se π elektorny v nich chovají jako jeden velký systém vazeb; často se popisují jako n-centrové k-elektronové vazby π, což se zobrazuje pomocí symbolů Π. Například delokalizované elektrony v octanovém aniontu a v benzenu se nacházejí v Π, respektive Π systémech.\n\nOdhady míry stabilizace vytvořené konjugovaným systémem jsou často nejisté. Energie stabilizace se nazývá rezonanční energie a je definována jako rozdíl skutečné energie sloučeniny a hypotetické sloučeniny se zcela lokalizovanými vazbami π odpovídajícími nejstabilnější rezonanční struktuře; tuto energii nelze změřit a přesná definice přijatelná pro většinu chemiků je nedosažitelná, lze však o ní vyslovit několik tvrzení. Stabilizace je obecně významnější u kationtových systémů než u neutrálních. U buta-1,3-dienu jde zhruba o aktivační energii rotace C2-C3, která má hodnotu přibližně 25 kJ/mol, zatímco energetická bariéra rotace kolem dvojné vazby allylového kationtu v plynném skupenství je asi 160 kJ/mol. Srovnáním afinity hydridového iontu k propylovému a allylovému kationtu, se započtením indukčních efektů, vychází 83 až 92 kJ/mol.\n\nI když je vliv stabilizace většinou poměrně slabý, tak u aromatických sloučenin může být výraznější. Odhady rezonanční energie benzenu se pohybují od 150 do 310 kJ/mol.\n\nCyklické sloučeniny mohou být částečně či zcela konjugované. Anuleny, plně konjugované monocyklické uhlovodíky, mohou být aromatické, nearomatické i antiaromatické.\n\nRovinné molekuly s konjugovaným systémem 4\"n\" + 2 (kde \"n\" je celé číslo) π elektronů jsou aromatické. Příkladem je benzen, který má 6 π elektronů, které s 12 σ elektrony vazeb C-C a 6 σ elektrony vazeb C-H vytváří termodynamicky a kineticky stabilní \"benzenový kruh\"; u benzenu se vyskytují dvě ekvivalentní konjugované Lewisovy struktury, které převažují (na celkové energii vazeb se podílí z více než 90 %).\n\nSkutečná elektronová struktura je kvantově mechanickou kombinací těchto variant, což vede k pozorovaným vlastnostem vazeb C–C, které délkou i energií tvoří přechod mezi jednoduchými a dvojnými vazbami. Na diagramu molekulových orbitalů se šest atomových orbitalů p spojuje v šest molekulových orbitalů. Tři z těchto orbitalů mají nižší energii než „čistý“ orbital p a jsou zaplněny šesti elektrony, zatímco tři destabilizované orbitaly protivazebné povahy zůstávají neobsazeny, což vede k termodynamické i kinetické stabilizaci.\n\nNe všechny cyklické sloučeniny, ve kterých se střídají jednoduché a dvojné vazby, jsou aromatické; například cyklooktatetraen se obvykle vyskytuje v neplanárních konformacích. Jelikož do sebe p orbitaly nezapadají, tak jsou vazby π izolované a nikoliv konjugované. Nepřítomnost konjugace zamezuje antiaromaticitě molekuly, destabilizačnímu efektu objevujícímu se u molekul s 4\"n\" π (\"n\" = 0, 1, 2, ...) elektrony. Jelikož se zde dva elektrony nacházejí v degenerovaných nevazebných orbitalech, tak dochází k výraznému omezení termodynamické stabilizace. Tím dochází ke značnému nárustu kinetické reaktivity látky. Jelikož je tento efekt velmi nepříznivý, tak cyklooktatetraen zaujímá nerovinnou konformaci a není aromatický, chová se tak jako alken. U derivátů cyklooktatetraenového dikationtu a dianiontu byl však experimentálně potvrzen rovinný tvar molekuly, což je v souladu s tím, že jde o stabilizované aromatické systémy s 6 či 10 π elektrony. Jelikož je antiaromaticita nevýhodnou vlastností, tak je známo jen několik takových látek, jako například cyklobutadien a cyklopentadienylový kationt.\n\nV konjugovaném π systému mohou elektrony pohltit fotony určitých frekvencí, které odpovídají vzdálenosti p orbitalů; podobně jako u antény. Obvykle platí, že čím je konjugovaný systém delší, tím delší je vlnová délka záření, které může pohltit.\n\nV molekulách mnoha barviv se nacházejí konjugované systémy elektronů, které jim díky absorpci viditelného světla dodávají výrazná zbarvení; například dlouhý konjugovaný uhlovodíkový řetězec u betakarotenu vede k oranžové barvě. Když elektron absorbuje foton, může se dostat na vyšší energetickou hladinu. Jednoduchý model energetických hladin lze vytvořit pomocí modelu potenciálové jámy délky L, která představuje pohyb π elektronu podél konjigovaného řetězce uhlíkových atomů. V tomto modelu nejmenší možná absorbovaná energie odpovídá rozdílu energie mezi nejvyšším obsazeným (HOMO) a nejnižším neobsazeným (LUMO) molekulovým orbitalem. V řetězci s \"n\" vazbami C=C nebo 2 \"n\" atomy uhlíku v základním stavu molekuly je 2 \"n\" π elektronů v \"n\" molekulových ornitalech, takže rozdíl energie má následující hodnotu:\n\nProtože se délka \"L\" s rostoucím počtem \"n\" vazeb C=C zvyšuje téměř lineárně, tak je energie Δ\"E\" absorbované při přechodu z HOMO do LUMO přibližně přímo úměrná 1/\"n\"; vlnová délka fotonu je tedy přibližně přímo úměrná \"n\". I když je tento model značně zjednodušený, tak λ obecně se zvyšujícím se \"n\" (nebo \"L\") u podobných molekul roste. Jako příklad je možné uvést vlnové délky absorbované v konjugovaných systémech v molekulách buta-1,3-dienu (217 nm), hexa-1,3,5-trienu (252 nm) a okta-1,3,5,7-tetraenu (304 nm). K získání přesných výsledků je však třeba do modelu zahrnou také délky jednoduchých vazeb.\n\nK předpovídání absorpčních vlnových délek lze též použít Hückelovu metodu.\n\nMnoho přechodů elektronů v konjugovaných π systémech probíhá z vazebného do nevazebného molekulového orbitalu (tedy z π do π), ovšem elektrony z nevazebných volných párů mohou rovněž přejít do π  systému MO. K přechodu elektronu z HOMO do LUMO dojde tehdy, když takový přechod „dovolují“ určitá pravidla. Konjugované systémy s méně než osmi dvojnými vazbami absorbují pouze ultrafialové záření a jsou neviditelné. S každou další dvojnou vazbou se prodlužuje vlnová délka (a tedy snižuje energie) absorbovaných fotonů a barva sloučeniny se posouvá od žluté k červené. U látek s modrým či zeleným zabarvením obvykle není absorpce založená pouze na konjugovaném systému.\n\nPohlcování elektromagnetického záření v ultrafialové a viditelné oblasti se využívá v ultrafialovo-viditelné spektroskopii a je základním principem ve fotochemii.\n\nK často využívaným druhům konjugovaných systémů patří diazosloučeniny, azosloučeniny a ftalokyaniny.\n\nKonjugované systémy se nevyznačují pouze nízkou excitační energií, ale rovněž i snadným přijetím či odevzdáním elektronů. Ftalokyaniny, jako jsou ftalokyaninová modř BN a ftalokyaninová zeleň G, mají často ve svých molekulách atomy přechodných kovů a vyměňují si elektrony s jejich komplexovanými ionty, čímž snadno dochází ke změně oxidačního čísla.\n\nPorfyriny mají konjugované cyklické molekulové systémy, které jsou součástí řady enzymů. Porfyriny, jako ligandy, tvoří mnoho komplexů s ionty kovů; například železo v hemoglobinu dodává krvi červenou barvu. Další struktura nazývaná chlorin podobně vytváří komplex s hořečnatými ionty; vyskytuje se v chlorofylech, kterým dodává zelenou barvu. Korin je skupina, která se komplexuje s kobaltnatými kationty za vzniku kobalaminových molekul, například vitaminu B12, který je červený. Korinová jednotka má šest konjugovaných dvojných vazeb, ovšem není konjugovaná po celém makrocyklickém kruhu.\n\nKonjugované systémy tvoří základy chromoforů, což jsou části molekul, které absorbují světlo a dodávají jim tak barvu. Chromofory často obsahují řetězce konjugovaných vazeb a/nebo cyklů, často aromatických, v nichž mohou být přítomny vazby C–C, C=C, C=O a N=N.\n\nKonjugované chromofory jsou součástí řady organických sloučenin jako jsou látky přirozeně obsažené v potravinách (lykopen a antokyanidiny), fotoreceptory, azobarviva a některá léčiva, mimo jiné tato:\n\n"}
{"id": "1483586", "url": "https://cs.wikipedia.org/wiki?curid=1483586", "title": "Lípa velkolistá (Staré Prachatice)", "text": "Lípa velkolistá (Staré Prachatice)\n\nLípa velkolistá je památný strom, který roste ve středu Starých Prachatic, části města Prachatice. Vytváří zde dominantu viditelnou ze silnice č. II/141. Lípa je v bezprostřední blízkosti domu čp. 1, který má pozoruhodný gotický sedlový portálek a je kulturní památkou ČR.\n\n\n\nZdravotní stav lípy je dobrý. V roce 2016 byla odborně ošetřena. Byl proveden zdravotní a odlehčovací řez, dále byly instalovány bezpečnostní vazby v koruně stromu a rovněž obvodové vazby. Vznikající dutina byla zastřešena.\n\n\n"}
{"id": "1483591", "url": "https://cs.wikipedia.org/wiki?curid=1483591", "title": "Bendix Ebbell", "text": "Bendix Ebbell\n\nBendix Ebbell (12. dubna 1865 Kristiania − 9. června 1941 Stavanger) byl norský teolog a lékař.\n\nNarodil se v Christianii. Nejprve získal titul kandidát teologie a v roce 1888 titul kandidát medicíny. Mezi lety 1893 a 1912 působil jako lékař pro norské misionáře na Madagaskaru a od roku 1917 do roku 1935 byl krajským lékařem v Rogalandu. Byl také amatérským egyptologem, zabýval se Ebersovým papyrem a papyrem Edwina Smithe.\n"}
{"id": "1483598", "url": "https://cs.wikipedia.org/wiki?curid=1483598", "title": "Hans Tirol", "text": "Hans Tirol\n\nHans Tirol (1505/1506 - 1575/1576, Aušpurk) byl německý stavební mistr působící v Praze.\n\nPrvní zprávy o Hansi Tirolovi z roku 1531 jsou z bavorského Augsburgu, kde žil v domě svého tchána, malíře Jörga Breue, se svou manželkou Annou, roz. Breuovou. Pracoval zpočátku jako malíř a společně se švagrem Jörgem Breuem mladším vytvořil nástěnnou malbu augsburského Tkalcovského domu (Weberhaus). \n\nHans Tirol byl také nakladatelem spisu \"Römer Kaiserl. Maiestat Carolij der Fünfften Belehrung über das Haws Österreich\" s kresbami Jörga Breue staršího z let 1535/36 i jeho syna. Jeho Eton-Codex vznikl v roce 1541. V letech 1542 až 1548 je Hans Tirol zmiňován jako městský stavební mistr v Augsburgu. V letech 1544 až 1548 prováděl přestavbu augsburského městského opevnění.\n\nZa panování krále a pozdějšího císaře Ferdinanda I. byl Tirol v roce 1551 povolán k císařskému dvoru do Prahy. Zde se mj. v letech 1552 až 1556 (1559?) podílel na výstavbě horního podlaží pražského letohrádku královny Anny (Belveder) pod vedením architekta Bonifáce Wohlmuta. Dále provedl přestavbu zámků v Kostelci nad Černými lesy a Poděbradech, zámku v Brandýse nad Labem, na Křivoklátě a při výstavbě renesančního letohrádku Hvězda na Bílé hoře.\n\nTirol spolupracoval s architekty Pietrem Ferraboscem a Bonifácem Wolmutem a ze zdrojů jsou známy plány k restaurování svatovítské katedrály a znalecké posudky.\n\nNakonec byl v roce 1559 jmenován nejvyšším stavebním mistrem Zemí Koruny české. O čtyři roky byl z této funkce propuštěn a krátce poté dokonce zatčen kvůli zadlužení. V roce 1570 se Tirol vrátil do Augsburgu a zbytek života prožil za milostivé finanční podpory od císaře Maxmiliána II.\n"}
{"id": "1483613", "url": "https://cs.wikipedia.org/wiki?curid=1483613", "title": "Rammstein (album)", "text": "Rammstein (album)\n\nRammstein je sedmé studiové album německé skupiny Rammstein, jež následovalo 10 let po předchozím studiovém albu Liebe ist für alle da. Album vyšlo 17. května 2019.\n\nAlbum obsahuje, stejně jako všech 6 předchozích alb, 11 písní. Dne 28. března 2019 byl vydán první singl, „Deutschland“.\n\nDne 16. dubna 2019 byly vydány úryvky dalších dvou skladeb, kde zaznělo jen pár tónů a zároveň byly odhaleny jejich názvy. Skupina v následujících dnech vydala úryvky všech skladeb, úryvky opět obsahovaly pár tónů a byl zároveň odhalen název skladeb.\n\nDne 26. dubna 2019 byl na oficiálním YouTube kanálu skupiny vydán černobílý videoklip k písni „Radio“, což je v pořadí druhá skladba alba. Klip byl o den dříve také promítán živě v Berlině, Kolíně nad Rýnem a Hamburku. Klip se během následujícího týdne umístil na první pozici v kategorii Trendy na českojazyčné mutaci YouTube. Podle médií se jedná o kontroverzní videoklip, který mimo jiné obsahuje scény mladé ženy masturbující s použitím rádia nebo starší ženu kojící rádio. Samotná skladba byla vydána o den dříve, tedy 25. dubna, její premiéra byla zprostředkována několika rádii.\n\nDne 28. května 2019 byl vydán nový singl s názvem Ausländer. Videoklip pojednává o cizincích, kteří přijeli na ostrov a zpívají o tom, že jsou cizinci a musí se učit nové věci, jazyky a zvyky. Nakonec odjíždí z ostrova jen pět členů skupiny Rammstein. Flake zůstavá na ostrově se svou novou přítelkyní a jeho dítětem a stavá se vůdcem kmene. \n\nV průběhu nahrávání alba byla také nahráno více než 11 skladeb, které ovšem nemají videoklip a jsou jako nahrané jako audio. Skladby byly vydány jako audio bez videoklipu. \n\n"}
{"id": "1483623", "url": "https://cs.wikipedia.org/wiki?curid=1483623", "title": "Obyvatelstvo Čínské lidové republiky", "text": "Obyvatelstvo Čínské lidové republiky\n\nObyvatelstvo Čínské lidové republiky poukazuje na velkou populaci s relativně malým podílem mládeže, částečně způsobeným čínskou politikou jednoho dítěte. V roce 1982 dosáhla populace Číny jedné miliardy.\n\nV roce 2019 činí čínská populace 1,418 miliardy, největší ze všech zemí na světě. Podle sčítání lidu v roce 2010 bylo 91,51 % obyvatel Chanů a 8,49 % menšin. Růst čínské populace je pouze 0,59 % a řadí se na 159. místo na světě. 1. listopadu 2010 provedla Čína šesté sčítání lidu.\n\nPopulace Číny se během dynastie Chan pohybovala mezi 30 miliony a 86 miliony. Po pádu dynastie Chan populace zůstala na počtu okolo 50 milionů až do příchodu říše Tchang, během které se počet obyvatel v průběhu 200 let zvýšil ze 45 milionů na 80 milionů. Na začátku vlády dynastie Sung populace dosáhla 100 miliónů.\n\nPo období dynastie Ming a brzkém období říše Čching se populace zvýšila ze 100 milionů ke 150 milionům do zhruba roku 170.\n\nV období mezi lety 1749 a 1851 se počet obyvatel za jedno století zdvojnásobil.\n\nV letech 1960–2015 počet obyvatel vzrostl na téměř 1,4 miliardy. Pod vládou Mao Ce-tunga svou populaci Čína téměř zdvojnásobila - z 540 milionů v roce 1949 na 969 milionů v roce 1979. Tento růst byl se zavedením politiky jednoho dítěte v roce 1979 zpomalen.\n\nČínská lidová republika (ČLR) oficiálně uznává 56 různých etnických skupin, z nichž největší část tvoří Chanové - 91,51 % celkového počtu obyvatel v roce 2010. Etnické menšiny ve stejném roce představovaly 8,49 % nebo 113,8 milionu obyvatel Číny. Etnické menšiny zaznamenaly tak vyšší tempo růstu než většina obyvatel Chanů, protože nespadají pod politiku jednoho dítěte. Jejich podíl populace v Číně vzrostl z 6,1 % v roce 1953 na 8,04 % v roce 1990, 8,41 % v roce 2000 a 8,49 % v roce 2010. Mezi velké etnické menšiny (údaje podle sčítání lidu v roce 2000) patří Čuangové (16 milionů, 1,28 %), Mandžuové (10 milionů, 0,84 %), Ujgurové (9 milionů, 0,78%), Chuejové (9 milionů, 0,71 %), Miaové (8 milionů, 0,71 %), Iové (7 milionů, 0,61 %), Tujia (5,75 milionu, 0,63 %), Mongolové (5 milionů, 0,46 %), Tibeťané (5 milionů, 0,43 %), Puejové (3 miliony, 0,23 %) a Korejci (2 miliony, 0,15 %).\n\"(Zdroj: tisková agentura Xinhua)\"\n"}
{"id": "1483624", "url": "https://cs.wikipedia.org/wiki?curid=1483624", "title": "Metro v Neapoli", "text": "Metro v Neapoli\n\nMetro v Neapoli (Italsky: \"Metropolitana di Napoli\"; Neapolsky: \"Metrupulitana 'e Napule\") je systém podzemních drah obsluhující město Neapol, v Itálii. Systém se skládá ze dvou linek (Linka 1, Linka 6) a jedné příměstské linky Neapolsko-Averské Metro.\n\nSystém se skládá ze dvou linek.\nAzienda Napoletana Mobilità SpA je aktuálním dopravcem na Lince 1, Lince 6 a lanovkách (\"Chiaia\", \"Mergellina\" a \"Montesanto\").\n\n"}
{"id": "1483626", "url": "https://cs.wikipedia.org/wiki?curid=1483626", "title": "Pascalina", "text": "Pascalina\n\nPascalina je počítací stroj, který vytvořil Blaise Pascal (později se stal slavným fyzikem) v roce 1642 pro svého otce, který byl výběrčím daní a stroj mu měl ulehčit práci. Původní model uměl pouze sčítat a odčítat. Později bylo vytvořeno ještě několik variant, které uměly i násobit.\n\nFungovala velmi primitivně, přičítalo se kulatými ciferníky, jaké známe ze starých telefonů, akorát se nevracely. Tužkou nebo tenkým předmětem jste pootočili vybrané kolečko (úplně vpravo byly jednotky, od jednotek vlevo desítky, a tak dál třeba do desetitisíců) k pacce, čímž se jednoduchým mechanismem pootočilo i kolečko s proužkem papíru s čísly pod dírami za ciferníky. Když jsme přičetli další, kolečko se o příslušnou vzdálenost opět pootočilo a pokud přesahovalo cifru, packa uvnitř stroje o jeden stupeň pootočila i vedlejším řádem.\nNapříklad pro výpočet příkladu 4+10+7 jste nejdříve pootočili jednotkovým kolečkem od čísla čtyři k pacce. Poté jste otočili desítkovým kolečkem od čísla jedna k pacce. V dírách jste pak mohli vidět něco jako 0 0 0 0 1 4. Potom už zbývá přičíst jen sedmičku. Jednotkovým kolečkem tedy pootočíte z čísla sedm k pacce. Na jednotkové díře to projede nulou k jedničce a cestou zavadí o desítkové kolečko, o jeden stupeň. V dírách tedy uvidíte 0 0 0 0 2 1.\n\nOdčítání fungovalo stejně, pouze jste museli posunout destičku zakrývající \"odečítací\" díry, kde byla čísla psána naopak (kde byla nula, byla v odečítacích dírách devítka, a podobně).\n\nPozdější vylepšené modely uměly i násobit. To již bylo velmi složité, muselo se točit zvláštními pákami a i sama násobící pascalina musela být velmi objemná (hodně ozubených koleček, atd.) oproti sčítací-odčítací, proto zde není velmi složitý násobící mechanismus popsán.\n"}
{"id": "1483628", "url": "https://cs.wikipedia.org/wiki?curid=1483628", "title": "Bariatrická chirurgie", "text": "Bariatrická chirurgie\n\nBariatrická chirurgie znamená chirurgickou léčbu závažné obezity, a to buď zmenšením žaludku, nebo zkrácením trávicího traktu Zkušenost ukázala, že tyto zákroky mohou léčit i další neinfekční choroby, například cukrovku typu 2. Proto se bariatrické metody používají i v jiných indikacích než je obezita a mluví se o metabolické chirurgii. Název pochází z řeckého \"barys\" – těžký, hmotný a \"iatreuó\" – léčit. V angličtině se označuje jako \"obesity surgery\" nebo \"bariatric surgery\" a v němčině \"Adipositaschirurgie\". \n\nU pacientů s vyšším stupněm obezity představuje bariatrická chirurgie prakticky jedinou možnost, jak dosáhnout dlouhodobě udržitelnou redukci váhy. Účinek bariatrie se tradičně vysvětluje dvěma hlavními mechanizmy: \n\nPodstatou efektu bariatrie je spíše změna  nervové a humorální signalizace, která se po zákroku šíří z anatomicky pozměněného trávícího traktu do celého organizmu, do mozkových center regulujících hlad, apetit, potravinovou preferenci, příjem a výdej energie. Intervence na zdravých orgánech tím umožňuje upravit primárně porušenou energetickou autoregulaci organizmu, která se až sekundárně projevuje obezitou, přejídáním a pasivitou. \n\nOd prvopočátků operační léčby obezity byl pozorován její metabolický účinek na různá interní onemocnění, ale pojem metabolická chirurgie se výrazněji uplatňuje až od začátku našeho století. Operace, které zasahují různými způsoby do složitých mechanizmů komunikace v rámci organizmu vedou často k úpravě širokého spektra epidemicky se šířících neinfekčních metabolických poruch jako je cukrovka 2. typu, arteriální hypertenze, dyslipidémie, hyperurikémie, hepatopatie, syndrom spánkové apnoe a další, a to i bezprostředně po zákroku, dříve než se dostaví výraznější pokles váhy. Klinicky nejvýznamnější je metabolický účinek na cukrovku 2. typu, kterou proto nelze vždy považovat za nevyléčitelné onemocnění. Objevuje se pojem \"diabetes surgery\" – chirurgická léčba diabetu.\n\nI když bariatrická a metabolická chirurgie využívají stejné operace na stejných orgánech, nelze je vždy považovat za synonyma. Cílem bariatrické operace je primárně redukce váhy, cílem metabolické operace je spíše úprava, eliminace či zmírnění metabolického onemocnění, které je s obezitou spojeno. Při metabolické indikaci se akceptuje nižší stupeň obezity a preferují se spíše technicky náročnější a rozsáhlejší výkony, které více mění původní poslání některých částí trávicího traktu, mění enterohepatální cirkulace žluče, zvyšují koncentraci žlučových kyselin, mají dlouhodobý anorexigenní účinek (snižující chuť k jídlu), a větší vliv na centra řídící metabolizmus. \n\nHistorické začátky operací indikovaných s cílem léčit těžkou obezitu se datují do poloviny 20. století (resekce tenkého střeva, jejuno-ileální a jejuno-kolické bypasy). Éru úspěšné bariatrie zahájil až Roux-Y gastrický bypass RYGB (Griffen, 1977), tj. modifikace gastrického bypasu (Mason, 1966). V USA byla formulována a celosvětově akceptována konsenzuální multioborová indikační kritéria v bariatrii (National Institute of Health, Bethesda, 1991). V současnosti patří laparoskopické bariatrické a metabolické operace k nejrychleji rostoucím oblastem chirurgie. \n\nTři základní důvody současného masivního rozšíření bariatrické a metabolické chirurgie jsou: \n1/ Epidemický výskyt obezity a její rezistence na konzervativní léčbu dietou, pohybem a psychologickými postupy. Výskyt obezity se podle WHO nepodařilo v posledních desetiletích snížit nikde na světě. Současně probíhá epidemie diabetu 2. typu s uniformní progresí mikrovaskulárních a makrovaskulárních komplikací, které zkracují život a snižují jeho kvalitu a zvyšují finanční náklady ve zdravotnictví a sociální péči. \n\n2/ Zavedení vysoce standardizované minimálně invazivní chirurgie přispívá k bezpečnosti a spolehlivosti operací i u těžce obézních, rizikových pacientů, s rizikem úmrtí kolem promile. \n\n3/ Hlubší poznání mechanizmů dlouhodobého metabolického účinku, zejména v případě gastrického bypassu, úspěšně používaného už více než půl století. Bariatrie se pozvedává od operační léčby obezity směrem k metabolické chirurgii, s možností dosáhnout u většiny operovaných kompletní remisi cukrovky 2. typu, jinak prakticky nevyléčitelného onemocnění. \n\nIndikace (podmínky a předpoklady pro provedení) bariatrické a metabolické operace vychází zejména z:\n\nMezi hlavní kontraindikace patří závislost na drogách, alkoholu, lécích, neschopnost dlouhodobě spolupracovat a rizika operace převyšující očekávaný benefit. Medicínské kontraindikace nejsou časté, přesto patrně existuje mnoho důvodů (nezájem, neinformovanost či dezinformovanost), proč nejúspěšnější léčebnou modalitu léčby podstupuje pouze 1 % až 2 % těch, co splňují bariatrická indikační kritéria.\n\nRizika bariatrické a metabolické operace nepřevyšují v průměru riziko běžného laparoskopického odstranění žlučníku. V dlouhodobém horizontu je prokázáno, že operovaní v důsledku zlepšení celkového zdravotního stavu umírají téměř o polovinu méně než konzervativně léčení obézní. Kromě prodloužení života dochází i ke zlepšení jeho kvality a ke zmírnění či vymizení přidružených zdravotních problémů. \n\nK nejčastějším zákrokům bariatrické a metabolické chirurgie patří: \n\nVýběr optimálního typu bariatrické operace by měl řídit bariatrický chirurg u konkrétního pacienta individuálně, podle metabolicko-dietologického rozboru stravovacích zvyklostí a psychologického profilu obézního jedince, dále podle komorbidit (přidružených onemocnění), věku a kondice pacienta, podle typu, stupně a stadia obezity, podle endoskopického případně i RTG vyšetření žaludku. Většina expertů se shoduje, že neexistuje jedna ideální operace, která by byla vodná pro každého. Pro restriktivní zákroky nebývají vhodní pacienti s hiatovou hernií a refluxní nemocí jícnu, pacienti s poruchou motility jícnu. Naopak, malabsorpční a bypasové operace můžou vést k průjmu a nedostatečnému vychytávaní některých mikronutrientů, co u některých chorobných stavů není žádoucí. Navíc se objevují stále nové a méně invazivní zákroky, které mají společný nedostatek – neověřenou dlouhodobou spolehlivost. Ve světě je nejdéle využívaným zákrokem je gastrický bypass, kdysi označován za zlatý standard v bariatrii, ale u nás historicky dominovali gastrické bandáže. V současnosti je nejčastějším zákrokem celosvětově i u nás tubulizace žaludku. Krátkodobě je účinek všech ověřených typů operací zpravidla dobrý. Při dlouhodobém hodnocení může docházet k vzestupu hmotnosti a návratu metabolických poruch, zejména po čistě restriktivních zákrocích. Po bypasových zákrocích s malabsorpcí může být dlouhodobý účinek stabilnější , ale vyžaduje doživotní doplňování speciálními potravinovými doplňky, jinak může vznikat nedostatek mikronutrientů (Fe, Zn, Se, Mg, Ca a vitaminy zejména B a D). Trvalé dodržování režimových, dietologických doporučení je základním předpokladem dlouhodobého úspěchu. Boj s obezitou je i po operaci celoživotním zápasem a selekce pacientů je odůvodněná. \n\n\n"}
{"id": "1483635", "url": "https://cs.wikipedia.org/wiki?curid=1483635", "title": "Alsótold", "text": "Alsótold\n\nAlsótold (vyslovováno [alšótold]) je malá vesnička v Maďarsku v župě Nógrád, spadající pod okres Pásztó. Nachází se asi 10 km severozápadně od Pásztó. V roce 2015 zde žilo 229 obyvatel, z nichž jsou (dle údajů z roku 2011) 98,3 % Maďaři, 3 % Rumuni a 1,3 % Slováci.\n\nSousedními vesnicemi jsou Csécse, Cserhátszentiván, Ecseg, Felsőtold, Jobbágyi, Kozárd a Szurdokpüspöki, sousedním městem Pásztó.\n"}
{"id": "1483642", "url": "https://cs.wikipedia.org/wiki?curid=1483642", "title": "Felsőtold", "text": "Felsőtold\n\nFelsőtold (vyslovováno [felšétold]) je malá vesnička v Maďarsku v župě Nógrád, spadající pod okres Pásztó. Nachází se asi 12 km severozápadně od Pásztó. V roce 2015 zde žilo 125 obyvatel, z nichž jsou (dle údajů z roku 2011) všichni obyvatelé maďarské národnosti.\n\nSousedními vesnicemi jsou Alsótold, Garáb, Hollókő a Nagylóc.\n"}
{"id": "1483643", "url": "https://cs.wikipedia.org/wiki?curid=1483643", "title": "Válka nemá ženskou tvář", "text": "Válka nemá ženskou tvář\n\nVálka nemá ženskou tvář, v běloruském originále У войны не женское лицо, je kniha spisovatelky a novinářky Světlany Alexijevičové, laureátky Nobelovy ceny za literaturu za rok 2015. Jedná se o monology žen, které se účastnily tzv. Velké vlastenecké války. Autorka po čtyři roky jezdila po Sovětském svazu a na magnetofon zaznamenávala jejich výpovědi a příběhy, které zažily během Velké vlastenecké války. Alexijevičová sestavila text z autentických úryvků nahrávek, proto někteří kritici o knize hovoří jako o novém žánru, tzv. román hlasů.\n\nNázev knihy je inspirován citací z knihy Válka pod střechami (1960) od běloruského spisovatele Alexandra Mikhajloviče Adamoviče: „ Válka nemá ženskou tvář. Ale nic v této válce se nepamatuje více, ostřeji, hrozněji a krásněji než tváře našich matek. “\n\nSvětlana Alexijevičová, laureátka Nobelovy ceny za literaturu 2015 se narodila v roce 1948 v bělorusko-ukrajinské rodině, žije v Minsku. Ve svých knihách se zabývá dramatickými událostmi, jakými byly druhá světová válka-knihy válka nemá ženskou tvář (y войны не женское лицо, 1983. Česky 1987) a Poslední svědci (Последние свидетели: книга недетских рассказов, 1985), černobylská katastrofa-Modlitba za Černobyl (Чернобыльская молитва, 1997, česky 2002), válka v Afghánistánu-Zinkovi chlapci (Цинковые мальчики, 1989, česky 2016) a rozpad Sovětského svazu- Doba z druhé ruky (Время second-hand, česky 2015).\n\nHlavní motivací Alexijevičové vytvořit tuto knihu byl fakt, že většina knih o Druhé světové válce vypráví muži. Právě proto se rozhodla, že dá prostor ženám, kterých na území SSSR bojovalo přes 1 milion. Jedná se o autorčinu prvotinu, psala ji jako třicetiletá, proslavil ji žánr, kteří kritici později začali nazývat jako román hlasu. Alexijevičová po čtyři roky jezdila po SSSR a nahrávala rozhovory s několika desítkami žen, které se rozhodly zapojit do Velké vlastenecké války. Všechny protagonistky se do armády hlásily dobrovolně, některé musely dokonce přemlouvat své příbuzné, aby je do války pustili, jiné utíkaly z domova. V knize je velmi výrazně zobrazena obrovská touha pomoci své vlasti, ubránit Moskvu a porazit nacistické Německo. Kniha ale nevypráví pouze o vlastenectví, popisuje také všudypřítomný strach ze smrti, smrt, utrpení a o hrůze války.\n\n"}
{"id": "1483645", "url": "https://cs.wikipedia.org/wiki?curid=1483645", "title": "Seznam kamenů zmizelých v Karlíně", "text": "Seznam kamenů zmizelých v Karlíně\n\nSeznam kamenů zmizelých v Karlíně obsahuje pamětní kameny obětem nacismu v Karlíně (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nV Karlíně se nacházejí tyto kameny zmizelých:\n\n\n"}
{"id": "1483650", "url": "https://cs.wikipedia.org/wiki?curid=1483650", "title": "Seznam dílů pořadu The Voice Česko Slovensko", "text": "Seznam dílů pořadu The Voice Česko Slovensko\n\nToto je seznam dílů pořadu The Voice Česko Slovensko (dříve Hlas Česko Slovenska). Česko-slovenskou pěveckou soutěž vysílají TV Nova a TV Markíza od roku 2012.\n\n<onlyinclude></onlyinclude>\n"}
{"id": "1483651", "url": "https://cs.wikipedia.org/wiki?curid=1483651", "title": "Die Stropers", "text": "Die Stropers\n\nDie Stropers je koprodukční hraný film z roku 2018, který režíroval Etienne Kallos podle vlastního scénáře. Děj filmu se odehrává ve farmářské rodině na jihoafrickém venkově. Snímek měl světovou premiéru 14. května 2018 na Filmovém festivalu v Cannes, kde byl uveden v sekci Un certain regard. V ČR byl uveden v roce 2019 na filmovém festivalu Febiofest.\n\nV provincii Svobodný stát na venkově žije farmářská afrikánská rodina. Marie a Jan si postupně osvojili několik dětí. Nejstarší je Janno, který se v uzavřené a přísně protestantské komunitě cítí osamělý. Jednoho dne do rodiny přibude sirotek Pieter. Pieter se zpočátku odmítá smířit s pravidly zdejší komunity, nicméně posléze pragmaticky pochopí, že když přijme dané zvyklosti, může se tak spíš dostat do přízně adoptivních rodičů i okolí. Tím ovšem začne ohrožovat Jannovu pozici, který se nechce vzdát svého postavení nejstaršího syna a budoucího dědice.\n"}
{"id": "1483652", "url": "https://cs.wikipedia.org/wiki?curid=1483652", "title": "Zlata Kufnerová", "text": "Zlata Kufnerová\n\nZlata Kufnerová, rozená Novotná (* 19. srpna 1935, Pardubice) je česká slavistka, překladatelka a literární vědkyně.\n\nPo maturitě na Vyšší hospodářské škole v Chrudimi vystudovala v letech 1954-1959 slavistiku na Filozofické fakultě Univerzity Karlovy v Praze, kde také roku 1969 získala titul doktora filozofie a roku 1978 titul kandidáta věd.\n\nPo ukončení vysokoškolského vzdělání vyučovala do roku 1961 na základní škole v Kostelci nad Labem, pak pracovala jako redaktorka v některých periodikách a od roku 1978 byla vědeckou pracovnicí Kabinetu cizích jazyků a od roku 1981 Ústavu pro jazyk český Československé akademie věd. Roku 1991 odešla do důchodu.\n\nVěnuje se slavistice a teorii překladu. Překládá z angličtiny, bulharštiny, makedonštiny, němčiny a ruštiny, a to prózu, poezii i populárně naučnou literaturu. Je autorkou či spoluautorkou několika odborných knih a řady odborných studií.\n\n\n"}
{"id": "1483657", "url": "https://cs.wikipedia.org/wiki?curid=1483657", "title": "Sporus", "text": "Sporus\n\nSporus byl mladý chlapec, kterého nechal vykastrovat, a následně se s ním oženil císař Nero. Ten byl znám pro svou krutost a šílenství. Nero si vzal Spora za muže údajně proto, že mu ve tváři připomínal svou zesnulou ženu, kterou sám ukopal k smrti.\n"}
{"id": "1483661", "url": "https://cs.wikipedia.org/wiki?curid=1483661", "title": "Bianca Andreescuová", "text": "Bianca Andreescuová\n\nBianca Vanessa Andreescuová (* 16. června 2000 Mississauga) je kanadská profesionální tenistka rumunského původu. Vítězstvím na US Open 2019 se stala první kanadským tenistou, jenž triumfoval ve dvouhře Grand Slamu. Ve své dosavadní kariéře na okruhu WTA Tour vyhrála tři singlové turnaje, když první z nich ovládla na kalifornském Indian Wells Masters 2019. V rámci okruhu ITF získala pět titulů ve dvouhře a tři ve čtyřhře. Jednu singlovou trofej přidala v sérii WTA 125K.\n\nNa žebříčku WTA byla ve dvouhře nejvýše klasifikována v říjnu 2019 na 4. místě a ve čtyřhře pak v červenci 2018 na 147. místě. Na juniorském kombinovaném žebříčku ITF figurovala nejvýše na 3. místě během února 2016. Trénuje ji Kanaďan Sylvain Bruneau.\n\nV juniorské kategorii zvítězila s Američankou Carson Branstineovou ve čtyřhře Australian Open 2017 a French Open 2017.\n\nV kanadském fedcupovém týmu debutovala v roce 2017 základním blokem 1. skupiny americké zóny proti Venezuele, v němž vyhrála dvouhru i čtyřhru. Kanaďanky zvítězily 2:1 na zápasy. Do roku 2020 v soutěži nastoupila k osmi mezistátním utkáním s bilancí 7–3 ve dvouhře a 3–0 ve čtyřhře.\n\nNarodila se roku 2000 v kanadském městě Mississauga, součásti aglomerace Velkého Toronta, do rodiny rumunských imigrantů. Otec, profesí inženýr, nastoupil v Kanadě do zaměstnání krátce po dokončení studií na Transylvánské univerzitě v Brašově. Matka, která absolvovala Univerzitu v Craiově, začala pracovat na pozici chief compliance officer v torontské společnosti Global Maxfin Investments.\n\nBianca Andreescuová začala hrát tenis v sedmi letech v Pitești, pod vedením Gabriela Hristache, kdy se rodina vrátila zpět do Rumunska. O několik let později přesídlila znovu do Kanady. Mladá hráčka trénovala v tenisovém oddílu Ontario Racquet Club v Mississauze. V jedenácti letech byla přijata do Národního tréninkového programu v Torontu, organizovaného tenisovým svazem Tennis Canada.\n\nNa Rogers Cupu 2016 ji podpořila v přechodu k profesionálkám Simona Halepová a poskytla rady.\n\nBydlí v Torontu. Střední jméno Vanessa získala po herečce a zpěvačce Vanesse Williamsové. V důsledku časové zaneprázdněnosti tenisem dokončila středoškolské vzdělání na torontské Bill Crothers Secondary School dálkově prostřednictvím internetu. Přezdívána je jako „Bibi“. Plynně hovoří rumunsky a anglicky. Její výchovu v Kanadě vedly rumunské babičky.\n\nV juniorském tenisu ovládla Orange Bowl 2014 v kategorii 16letých po finálové výhře nad Dominique Schaeferovou jako čtvrtá Kanaďanka v řadě. O rok později přidala na témže turnaji titul mezi 18letými. Po Mary Joe Fernandezové a Chris Evertové se stala třetí juniorkou, která dokázala vyhrát dvakrát za sebou v různých věkových katgoriích. Semifinále juniorské dvouhry si zahrála na Australian Open 2017 a ve čtyřhře triumfovala s Američankou Carson Branstineovou. Červnová juniorka French Open 2017 znamenala další deblovou trofej s Branstineovou a čtvrtfinálovou účast ve dvouhře.\nV rámci událostí okruhu ITF debutovala v červenci 2015, když na turnaj v kanadském Gatineau s dotací 25 tisíc dolarů obdržela divokou kartu. Ve dvouhře prošla až do finále, když na její raketě postupně dohrály 429. žena klasifikace Elizabeth Halbauerová, 288. hráčka světa Barbora Štefková, 206. v pořadí Šúko Aojamová a 275. singlistka žebříčku Victoria Rodríguezová. V boji o titul ji zdolala 155. žena klasifikace Alexa Glatchová ze Spojených států. Navazující týden získala další divokou kartu do kvalifikace Rogers Cupu 2015, kde se vůbec poprvé objevila na túře WTA. V úvodní fázi podlehla Bělorusce Olze Govorcovové.\n\nNa okruhu WTA Tour debutovala ve Wimbledonu 2017. Vyjma grandslamu pak odehrála první hlavní soutěž na srpnovém Citi Open 2017 ve Washingtonu, D.C., kam obdržela divokou kartu. Premiérového vítězného zápasu dosáhla nad Italkou Camilou Giorgiovou. Ve druhé fázi vyřadila třináctou hráčku žebříčku Kristinu Mladenovicovou, čímž se stala první tenistkou narozenou v roce 2000 a později, která porazila členku elitní světové dvacítky. Ve čtvrtfinále dohrála na raketě Němky Andrey Petkovicové po třísetovém průběhu.\n\nDebut v hlavní soutěži nejvyšší grandslamové kategorie přišel v ženském singlu Wimbledonu 2017 po zvládnuté tříkolové kvalifikaci, v níž na její raketě postupně dohrály Kayla Dayová, Akiko Omaeová a Viktória Kužmová. V úvodním kole dvouhry však nenašla recept na další Slovenku Kristínu Kučovou.\n\nSezónu otevřela debutovým startem na aucklandském ASB Classic jako 152. hráčka žebříčku, kde postoupila z kvalifikace. Na její raketě postupně dohrály Němka Laura Siegemundová, nejvýše nasazená a členka první světové desítky Caroline Wozniacká, turnajová šestka Venus Williamsová a třetí nasazená Sie Su-wej. Až ve finále nestačila na obhájkyni trofeje Julii Görgesovou, přestože získala úvodní sadu. Druhý grandslamový start v hlavní soutěži přišel na Australian Open, kde jí v kvalifikačním kole skrečovala Tereza Smitková. Premiérové grandslamové výhry dosáhla nad Američankou Whitney Osuigweovou, startující na divokou kartu, aby ji ve druhém kole vyřadila lotyšská turnajová třináctka Anastasija Sevastovová.\n\nZ Austrálie odletěla do Spojených států. Debutovou trofej v sérii WTA 125K pak vybojovala na nově zařazeném Oracle Challenger Series, konaném v závěru ledna v Newport Beach. Po finálovém vítězství nad Jessicou Pegulaovou učinila průlom do elitní světové stovky žebříčku WTA, když se v jeho vydání z 28. ledna 2019 posunula ze 106. na 68. místo. Přeskočila i Bouchardovou a poprvé se stala kanadskou jedničkou. Do semifinále prošla na únorovém Abierto Mexicano Telcel v Acapulku, kde ji stopku vystavila Američanka Sofia Keninová. Po skončení soutěže se posunula na nové kariérní maximum, 60. místo světové klasifikace.\n\nPrůlom v kariéře přišel na březnovém BNP Paribas Open v Indian Wells, turnaji z kategorie Premier Mandatory. V úvodním klání zdolala ve třech sadách Rumunku Irinu-Camelii Beguovou, poté vyřadila dvacátou druhou nasazenou Dominiku Cibulkovou, kvalifikantku Stefanie Vögeleovou a turnajovou osmnáctku Wang Čchiang. Ve čtvrtfinále přehrála Garbiñe Muguruzaovou a ani mezi poslední čtveřicí ji nezastavila světová šestka Elina Svitolinová. Ve finálovém duelu zdolala, přes křeče ve třetím setu, německou turnajovou osmičku Angelique Kerberovou a na okruhu WTA Tour si připsala premiérové turnajové vítězství. Z pozice šedesáté hráčky světa se v Indian Wells stala první šampionkou startující na divokou kartu a v osmnácti letech také nejmladší vítězkou od triumfu Sereny Williamsové v roce 1999. Bodový zisk ji katapultoval na 24. příčku žebříčku.\n\nNa navazujícím Miami Open jí los do úvodního kola přisoudil opět Beguovou, jíž znovu porazila, tentokrát ovšem až po odvrácení mečbolu. Ve druhé fázi oplatila acapulskou porážku Keninové a v rozmezí několika dnů následně opět vyřadila světovou čtyřku Kerberovou. Po ztrátě první sady v osmifinále proti turnajové jedenadvacítce Anett Kontaveitové, utkání v úvodu druhého setu skrečovala pro poranění pravého ramene. Skončila tak její 10zápasová neporazitelnost.\n\nV důsledku zranění ramene byla nucena vynechat většinu antukové sezóny. Vrátila se červnovým grandslamem French Open, kde startovala jako dvacátá druhá nasazená. Po vítězství v třísetové bitvě nad Marií Bouzkovou odstoupila před druhým kolem s Keninovou. Pro nedoléčené zranění pak nehrála ani na travnatých turnajích.\n\nNa torontském Rogers Cupu, turnaji z kategorie Premier 5, postoupila do finále po výhrách nad světovou pětkou Kiki Bertensovou, třetí hráčkou žebříčku Karolínou Plíškovou a Američankou Sofií Keninovou. V závěrečném utkání po čtyřech gemech skrečovala světová desítka Serena Williamsová pro bolest zad. Druhým singlovým titulem se na Canada Masters stala první kanadskou šampionkou od Faye Urbanové a roku 1969. Zápasová bilance výher a proher od ledna 2019 činila 38–4. Bodový zisk ji posunul na nové kariérní maximum, 14. místo žebříčku. Do sezóny přitom vstoupila jako hráčka z poloviny druhé světové stovky a více než čtvrt roku byla nucena vynechat.\n\nNa US Open přijížděla v roli světové patnáctky. Na cestě do finále na její raketě postupně dohrály Katie Volynetsová, Kirsten Flipkensová, Caroline Wozniacká, Taylor Townsendová, Elise Mertensová a Belinda Bencicová. V rozhodujícím duelu o titul pak přehrála americkou světovou osmičku Serenu Williamsovou po dvousetovém průběhu, čímž navýšila sezónní poměr výher proti členkám elitní desítky na 8–0. Stala se tak prvním kanadským vítězem ve dvouhře grandslamu, a to již při čtvrté účasti na turnajích velké čtyřky, čímž vyrovnala rekord Moniky Selešové z French Open 1990. Jako první v historii zvítězila ve Flushing Meadows při debutu v hlavní soutěži. V 19 letech byla prvním tenistou narozeným v roce 2000 či později, jenž triumfoval v grandslamové dvouhře (muži stále čekali na vítěze narozeného po roce 1990), nejmladším šampionem grandslamu od titulu Světlany Kuzněcovové na US Open 2004 a prvním teenagerem s trofejí ze singlu majoru od Marie Šarapovové na US Open 2006. Premiérově pronikla do elitní světové desítky žebříčku WTA, na 5. místo.\n\n\n"}
{"id": "1483665", "url": "https://cs.wikipedia.org/wiki?curid=1483665", "title": "Anthony Ashley Cooper, 1. hrabě ze Shaftesbury", "text": "Anthony Ashley Cooper, 1. hrabě ze Shaftesbury\n\nAnthony Ashley Cooper, 1. hrabě ze Shaftesbury (\"Anthony Ashley Cooper, 1st Earl of Shaftesbury, 1st Baron Ashley, 2nd Baronet Cooper of Rockbourne\") (22. července 1621 Dorset – 21. ledna 1683 Amsterdam, Nizozemsko) byl anglický státník. Jako příslušník drobné venkovské šlechty se za revoluce přidal na stranu parlamentu a stal se členem státní rady. Později podpořil obnovení monarchie a zastával řadu vysokých státních úřadů. Ve funkci prvního lorda pokladu byl v letech 1670–1672 fakticky prvním ministrem v rámci vlády cabal. Získal titul hraběte, ale po pádu vlády cabal se přidal k opozici proti Karlovi II. Zemřel v exilu.\n\nPocházel z venkovské šlechty z hrabství Dorset, byl synem Sira Johna Coopera (†1631). Studoval v Oxfordu a v roce 1640 se stal členem Dolní sněmovny. Politicky původně podporoval Karla I. a v jeho armádě dosáhl hodnosti plukovníka, v roce 1643 byl guvernérem ve Weymouthu. V roce 1644 přešel na stranu parlamentu, byl šerifem v Dorsetu a Wiltshire. Od roku 1653 byl znovu poslancem Dolní sněmovny, stal se také členem Cromwellovy státní rady (1653-1654). Kvůli Cromwellově diktátorské politice se s ním názorově rozešel, po jeho smrti se stal znovu členem státní rady (1659).\n\nV roce 1660 podpořil restauraci Stuartovců a téhož roku byl členem soudu nad královrahy (soudci Karla I.) V roce 1661 s titulem \"barona Ashleye\" vstoupil do Sněmovny lordů, od roku 1661 byl též členem státní rady. V letech 1667-1672 byl lordem kancléřem pokladu, od roku 1668 souběžně také členem státní rady pro obchod. Mimo jiné zastával v letech 1668-1673 post místodržitele v hrabství Dorset a byl také podílníkem výnosů americké kolonie Carolina, zastával i řadu dalších čestných funkcí a od roku 1663 byl členem Královské společnosti. Jako lord nejvyšší strážce pokladu (\"Lord High Treasurer\") (1670-1672) a lord kancléř (1672-1673) byl členem mocenského uskupení cabal, v roce 1672 byl povýšen na hraběte ze Shaftesbury. Z funkce lorda kancléře byl odvolán pro odpor proti královým oblíbencům, zůstal ale v úřadu prvního lorda obchodu, respektive prezidenta úřadu pro obchod a kolonie (1672-1679). V roce 1679 byl krátce lordem prezidentem Tajné rady, ale vzápětí po obvinění z chystaného spiknutí proti králi byl odvolán. Ve Sněmovně lordů přešel k radikální opozici na straně whigů, nakonec emigroval do Nizozemí, kde zemřel.\n\nPoprvé se oženil v roce 1639 s Margaret Coventry (1622–1649), dcerou dlouholetého ministra 1. barona Coventryho. Jeho druhou manželkou byla od roku 1650 Frances Cecil (1633–1652), dcera 3. hraběte z Exeteru, potřetí se v roce 1655 oženil s Margaret Spencer (1627–1693), sestrou pozdějšího prvního ministra 2. hraběte ze Sunderlandu. Z druhého manželství se narodil jediný syn a dědic titulu Anthony Ashley Cooper, 2. hrabě ze Shaftesbury (1652–1699), vnuk 3. hrabě ze Shaftesbury (1671–1713) vynikl jako filozof.\n\nJeho švagr Sir Henry Coventry (1618–1686) byl členem Dolní sněmovny, poté se uplatnil jako vyslanec ve Švédsku a Holandsku, v 70. letech 17. století zastával funkci státního sekretáře zahraničí a vnitra, jeho skutečný vliv na politické záležitosti byl ale minimální.\n\n\n\n\n"}
{"id": "1483666", "url": "https://cs.wikipedia.org/wiki?curid=1483666", "title": "Henry Bennet, 1. hrabě z Arlingtonu", "text": "Henry Bennet, 1. hrabě z Arlingtonu\n\nHenry Bennet, 1. hrabě z Arlingtonu (\"Henry Bennet, 1st Earl of Arlington, 1st Viscount Thetford, 1st Baron Arlington\") (30. ledna 1618, Little Saxham, Anglie – 28. července 1685, Euston Hall, Anglie) byl anglický státník, diplomat a spisovatel, patřil k významným osobnostem anglických dějin od doby občanské války až do konce vlády Karla II. Vlivné postavení měl v rámci vlády cabal, získal titul hraběte a stal se rytířem Podvazkového řádu. Titul hrabat z Arlingtonu zdědila dcera Isabella (1667-1722), která byla v dětství provdána za vévodu z Graftonu, levobočka Karla II.\n\nPocházel z významné londýnské rodiny, byl vnukem právníka a diplomata Sira Johna Benneta (1551-1627). Vystudoval v Oxfordu (později v roce 1663 zde získal čestný doktorát), původně se uplatnil jako spisovatel a básník, poté byl tajemníkem lorda Digbyho, jako voják se aktivně zúčastnil občanské války, prosadil se jako vyjednavač mezi královskou stranou a parlamentem. Jako odpůrce revoluce žil s Karlem II. v exilu a v letech 1649-1658 byl tajemníkem vévody z Yorku, v roce 1657 byl povýšen do šlechtického stavu. Jako vyslanec v Madridu (1658-1661) měl za úkol vyjednat španělskou podporu pro restauraci Stuartovců.\n\nPo obnovení monarchie byl zvolen do Dolní sněmovny (1661-1664) a začal zastávat řadu důležitých funkcí ve státní správě. Byl správcem soukromé královské pokladny (1661-1662), státním sekretářem vnitra (1662-1674), od roku 1662 byl též členem Tajné rady. S titulem \"barona Arlingtona\" byl v roce 1664 povolán do Sněmovny lordů. Dále byl generálním poštmistrem (1667-1685) a členem státní rady pro obchod (1668-1672). Po smrti vévody z Albemarle byl členem ministerstva cabal, v roce 1672 byl povýšen na hraběte a získal Podvazkový řád. Jeho rezignace na funkci státního sekretáře v září 1674 dokončila rozklad mocenského uskupení cabal, sám ale o své vysoké postavení nepřišel, v letech 1674-1681 byl lordem nejvyšším komořím, uchoval si vliv i ve správě námořnictva a obchodu (lord admirality 1674-1679, člen státní rady pro obchod a kolonie 1675-1679). Jako soustavný kritik následujících ministrů se nakonec dostal do nemilosti a na přelomu 70. a 80. let přišel o všechny posty. Do smrti si udržel jen méně významný úřad lorda místodržitele v hrabství Suffolk (1681-1684). Jeho korespondence vydaná tiskem v roce 1701 je důležitým pramenem pro anglickou historii druhé poloviny 17. století.\n\nV roce 1667 se oženil s Isabellou de Nassau (1630-1718), vnučkou nizozemského místodržitele Mořice Oranžského. Z jejich manželství se narodila jediná dcera Isabella (1667-1722), která byla po otci 2. hraběnkou z Arlingtonu a v pěti letech byla provdána za nemanželského syna Karla II., vévodu z Graftonu. Po ovdovění se podruhé provdala za předsedu Dolní sněmovny Thomase Hanmera. Na rod vévodů z Graftonu přešel dědictvím zámek \"Euston Hall\" (Suffolk), který první hrabě z Arlingtonu koupil v roce 1666.\n\nHenryho starší bratr John Bennet (1617-1695) byl dlouholetým členem Dolní sněmovny (1663-1679) a v roce 1682 s titulem \"barona Ossulstona\" vstoupil do Sněmovny lordů. Jeho syn Charles Bennet (1674-1722) získal titul hrabat z Tankerville a tento titul rod užívá dodnes (Peter Grey Bennet, 10. hrabě z Tankerville, *1956).\n\n\n\n\n\n\n"}
{"id": "1483667", "url": "https://cs.wikipedia.org/wiki?curid=1483667", "title": "Thomas Clifford", "text": "Thomas Clifford\n\nThomas Clifford, 1. baron Clifford (\"Thomas Clifford, 1st Baron Clifford of Chudleigh\") (1. srpna 1630 – 17. října 1673) byl anglický státník a diplomat. Pocházel z vedlejší větve starobylé rodiny hrabat z Cumberlandu. V obnovené monarchii po anglické revoluci byl poslancem dolní sněmovny a námořním důstojníkem. S podporou lorda Arlingtona vstoupil do státních služeb, uplatnil se jako diplomat (Doverská smlouva), zastával funkce u dvora a v rámci vlády cabal zastával post prvního lorda pokladu. V roce 1672 s titulem barona přešel do Sněmovny lordů, v roce 1673 byl odvolán z funkcí a krátce poté spáchal sebevraždu.\n\nPocházel z vedlejší linie rodiny hrabat z Cumberlandu, byl synem plukovníka Henryho Clifforda, který vlastnil statky v Devonu. Studoval v Oxfordu a poté působil v justici, mezitím cestoval po Evropě. Po obnovení monarchie přestoupil na katolickou víru a stal se členem dolní sněmovny (1660, 1661-1673). Souběžně sloužil v námořnictvu a vynikl v několika bitvách proti Nizozemí, v roce 1664 byl zraněn a povýšen do šlechtického stavu. Krátce poté pod patronátem hraběte z Arlingtonu získal velký vliv na veřejné záležitosti a jeho další kariéru provázela značná korupce. V letech 1666-1668 byl finančním inspektorem královského dvora a od roku 1666 zároveň členem Tajné rady. Poté zastával funkce lorda pokladu (1667-1672), pokladníka královského dvora (1668-1672) a člena státní rady pro obchod (1668-1672).\n\nV letech 1670-1673 byl členem mocenského uskupení cabal, které v první polovině 70. let 17. století ovládalo anglickou politiku. Jako první lord pokladu (\"Lord High Treasurer\") (1672-1673) byl de facto prvním ministrem, ale jeho skutečný vliv byl mnohem menší. V roce 1672 získal titul barona a vstoupil do Sněmovny lordů. V létě 1673 byl odvolán z funkcí na základě přijatého zákona Test Act, který zamezoval přístup katolíků ke státním úřadům. Krátce nato spáchal sebevraždu.\n\nS manželkou Elizabeth Martin (†1709) měl patnáct dětí, z nichž většina zemřela v dětství či mládí. Dědicem titulů byl syn Hugh Clifford, 2. baron z Chudleighu (1663-1720). V dalších generacích z rodu nevzešla žádná významná osobnost, současným představitelem je Thomas Hugh Clifford, 14. baron z Chudleighu (*1948). Jeho syn Alexander Clifford (*1985) spravuje rodové sídlo \"Ugbrooke Park\" (Devon), které je majetkem rodu od 17. století.\n\n\n\n\n\n"}
{"id": "1483668", "url": "https://cs.wikipedia.org/wiki?curid=1483668", "title": "Cabal", "text": "Cabal\n\nCabal, respektive ministerstvo cabal, je výraz označující mocenské uskupení, které určovalo vnitřní a zahraniční politiku Anglie v době restaurace Stuartovců za vlády Karla II. v první polovině 70. let 17. století. Zkratka cabal je složena z počátečních písmen jmen členů ministerstva (Clifford, Arlington, Buckingham, Ashley, Lauderdale). Nejednalo se o oficiálně jmenovaný vládní kabinet, ale o skupinu pěti králových oblíbenců, kteří zastávali různé funkce u dvora a ve státní správě. Slovo cabal později přešlo i do jiných jazyků (ve starší české literatuře se užíval ekvivalent \"kabala\") a označovalo nepopulární dvorní kliku.\n\nVznik vlády cabal inicioval vévoda z Buckinghamu, který po pádu prvního ministra Clarendona zastával post královského nejvyššího štolby (1667-1674) a po smrti vévody z Albemarle (1670) spojil své ambice s dalšími královými favority. Neoficiálním, ale faktickým prvním ministrem byl Anthony Ashley Cooper, pozdější hrabě ze Shaftesbury, který v letech 1670-1672 zastával funkci prvního lorda pokladu (\"Lord High Treasurer\"), poté lorda kancléře (1672-1673) a prvního lorda obchodu (1673-1674). Významnými osobnostmi byli také hrabě Arlington a vévoda z Lauderdale, kteří zastávali posty státních sekretářů. Díky Arlingtonovi se členem uskupení stal Thomas Clifford, který neměl vládní funkci, ale v letech 1668-1672 zastával vlivný dvorský post pokladníka královského domácnosti.\n\nMinisterstvo cabal vedlo nepopulární politiku v zájmu královského absolutismu a soustavně útočilo na dolní sněmovnu. V porevoluční době byl zvláště citlivě vnímán fakt, že byl zcela ignorován národ jako politická veličina. Nenaplněné osobní ambice a nepřátelství mezi jednotlivými ministry však přímočarou politiku brzy svedly na pole intrik a nesystémového přístupu k zásadním problémům. Členové vlády se neshodovali ani v otázce víry, takže zatímco například Thomas Clifford na konverzi ke katolicismu založil svou kariéru, naopak vévoda Buckingham katolíkům spíše odporoval. Podobně vládl nesoulad názorů k základům politického zřízení – Anthony Ashley Cooper díky svému někdejšímu působení v republikánské státní radě prosazoval parlamentní systém, zatímco vévoda z Lauderdale byl nekompromisním zastáncem královského absolutismu. Na veřejnost brzy pronikly i osobní spory mezi hrabětem Arlingtonem a vévodou z Lauderdale. Vládě uškodilo také zveřejnění detailů Doverské smlouvy ohledně vyplácení francouzské apanáže Karlovi II., svůj podíl na této smlouvě pak musel před parlamentem obhajovat hrabě Arlington.\n\nRozpad vlády cabal následoval po přijetí zákona \"Test Act\", který eliminoval vliv katolíků na státní správu. V létě 1673 proto musel odstoupit ze svých funkcí Clifford, který krátce nato spáchal sebevraždu; post prvního lorda pokladu převzal hrabě Danby. Během roku 1674 své posty museli opustit i další členové vlády, vévoda z Buckinghamu přišel o funkci nejvyššího štolby, ale jistý vliv si uchoval i nadále jako přední králův favorit. Vévoda z Lauderdale sice udržel funkci skotského státního sekretáře, musel však opustit Londýn a svůj úřad odjel vykonávat přímo do Skotska. Rozklad vlády cabal byl ukončen v září 1674, kdy byl hrabě Arlington odvolán z funkce státního sekretáře a jmenován do méně významného dvorského úřadu nejvyššího komořího. \n\nVšichni členové vlády cabal vynikli jako schopné osobnosti v politice a diplomacii, svůj vliv prosazovali také jako brilantní řečníci na půdě parlamentu. S výjimkou Buckinghama, který byl již od dětství vévodou, dosáhli všichni ministři vlády cabal za Karla II. vzestupu ve šlechtické hierarchii a peerské tituly získané v 70. letech 17. století užívají jejich potomci dodnes. Hrabě z Arlingtonu sice zemřel bez mužského potomstva, ale v roce 1672 provdal svou pětiletou dceru Isabellu za nemanželského syna Karla II., vévodu z Graftonu, a titul hrabat z Arlingtonu byl až do 20. století součástí titulatury vévodů z Graftonu.\n\n\n\n\n\n\n\n\n"}
{"id": "1483673", "url": "https://cs.wikipedia.org/wiki?curid=1483673", "title": "Hanamaki", "text": "Hanamaki\n\nHanamaki () je město v prefektuře Iwate v Japonsku. K roku 2018 mělo bezmála pětadevadesát tisíc obyvatel.\n\nHanamaki leží v severní části hlavního japonského ostrova Honšú severně od Sendai a jižně od Morioky. Protéká přes něj řeka Kitakami.\n\nJako město vzniklo Hanamaki správní reformou 1. dubna 1889. V roce 1929 do něj bylo sloučeno sousední město Kawaguči a v roce 1954 několik dalších okolních vesnic. Další vesnice byla do Hanamaki sloučena v roce 1955. V roce 2006 bylo do Hanamaki sloučeno několik dalších měst.\n\n"}
{"id": "1483674", "url": "https://cs.wikipedia.org/wiki?curid=1483674", "title": "Vyšné Ružbachy", "text": "Vyšné Ružbachy\n\nVyšné Ružbachy (německy \"Oberrauschenbach\", maďarsky \"Felsőzúgó\", do roku 1902 maďarsky \"Felső-Ruzsbach\", polsky \"Drużbaki Wyżne\", slovensky do roku 1927 také \"Družbachy\") jsou klimatické a minerální lázně na severním Slovensku. Obec se nachází v okrese Stará Ľubovňa v Prešovském kraji, v severovýchodní části historického regionu Spiše.\n\nObec, která se skládá ze dvou částí - Vyšné Ružbachy a Ružbachy-kúpele, se rozprostírá na jihovýchodním úpatí Spišské Magury, přesněji jejího geomorfologického podcelku Veterný vrch. Střed obce, která má horský ráz, se nachází v údolí Zálažného potoka v nadmořské výšce cca 623 metrů, na severozápadě katastrální území Vyšných Ružbachů končí těsně pod vrcholem Veterného vrchu (1112 m n. m.).\n\nJiž od 16. století jsou ve Vyšných Ružbachách lázeňsky využívány minerální vody, které vyvěrají na geologickém zlomu při úpatí Spišské Magury. Na území obce lze spatřit tzv. krátery, vzniklé v důsledku propadnutí travertinových kup, které se v průběhu staletí vytvořily kolem minerálních pramenů. Největším z nich je jezírko \"Kráter\", které je chráněné již od roku 1967. Jezírko, největší svého druhu na Slovensku a pravděpodobně i ve střední Evropě, má průměr 20 m, je hluboké 3 metry a voda v něm má stabilní teplotu 23 °C, takže v zimě nezamrzá. Mineralizace vody je značně vysoká - 3,13 gramů na litr. Nedaleko \"Kráteru\" se v lázeňském parku nachází tzv. \"Smrtná jama\", což je bezvodá propadlina, z jejíhož dna uniká oxid uhelnatý.\n\nPodle archeologických nálezů v místních travertinových lomech byla lokalita osídlena již v období paleolitu. První písemná zmínka se váže k roku 1288, kdy šoltys Henrich z Podolínce založil sídlo Nižné Ružbachy na území mezi Podolíncem a Hniezdnem, které mu darovala krakovská a sandoměřská vévodkyně Kunigunda. Na počátku 14. století šoltys Henrich již sám jako donátor přispěl k založení Vyšných (Nových) Ružbachů. První písemná zmínka o této obci je v listině Spišské kapituly z roku 1329. V roce 1412 král Zikmund Lucemburský dal polskému králi Vladislavu II. Jagellovi do zástavy na dobu 360 let 13 spišských měst a spolu s nimi také 16 vesnic a osady Nižné a Vyšné Ružbachy.\n\nRozkvět obce začal v polovině 16. století poté, kdy v roce 1549 polský král Zikmund II. August ustanovil hraběte Sebastiana Ľubomirského dědičným starostou měst, daných do zástavy polské koruně. Již v roce 1595 byl ve Vyšných Ružbachách postaven první lázeňský dům a bazénem, kuchyní, jídelnou a společenskou místností. Syn Sebastiana Ľubomirského Stanislav se snažil vytvořit z lázní společenské centrum polské a uherské šlechty. V roce 1744 rod Ľubomirských po přímé linii vymřel a nadcházející změny majitelů lázním příliš neprospěly. K dalšímu úpadku došlo po roce 1772, kdy se zastavené obce a města vrátily opět pod uherskou správu.\n\nV první polovině 19. století, kdy Vyšné Ružbachy patřily baronům von Jóny, byl zde postaven kaštel a nový lázeňský dům. V roce 1882 lázně koupil polský šlechtic Andrzej Zamoyski. Nechal zde postavit hotel a u něj přírodní koupaliště, které spolu s hotelem i v 21. století slouží lázeňským hostům. Příslušníci rodu Zamoyských byli prostřednictvím manželských svazků spřízněni s vysokou španělskou šlechtou. V roce 1929 se Jan Zamoyski oženil s Isabelou Bourbonskou, neteří španělského krále. Král Alfons XIII. navštívil Vyšné Ružbachy při příležitosti jiné svatby v rodině Zamoyských již v roce 1923. Jan Zamoyski po svatbě použil manželčino věno k dalšímu zvelebení lázní. Na travertinové skále nechal pro svou manželku vybudovat tzv. \"Bílý dům\" (\"Biely dom\"), který byl kopií jednoho z paláců v Monte Carlu, dále zajistil rozšíření a lepší vybavení koupaliště a nechal postavit nový hotel Strand. V roce 1931 československé úřady přiznaly Vyšným Ružbachám status přírodních léčebných lázní.\n\nDalší plány na rozvoj lázní přerušila druhá světová válka a pozdější znárodnění. V letech 1952 - 1957 byly lázně pod správou odborů - Revolučního odborového hnutí, později byly opět převedeny pot přímou správu státu.\n\nJednou z největších atrakcí Vyšných Ružbachů je místní travertinový lom, který se za desítky let proměnil v obrovskou galerii pod širým nebem. První sochařské sympozium se zde konalo v roce 1964. U jeho zrodu bylo několik slovenských sochařů a zejména pak rakouský sochař Karl Prantl, který byl inspirátorem a propagátorem tradice sochařských sympozií v Evropě. V roce 1997 byl areál Mezinárodního sochařského sympozia ve Vyšných Ružbachách Ministerstvem kultury Slovenské republiky prohlášen kulturní památkou.\n\n"}
{"id": "1483679", "url": "https://cs.wikipedia.org/wiki?curid=1483679", "title": "Patrimonium", "text": "Patrimonium\n\nPatrimonium [patrimónyum] je latinský výraz, který původně v římském právu označoval majetek, jenž syn zdědil po otci a mohl s ním vzhledem k zániku otcovské moci (pater familias) libovolně nakládat. Šlo proto už o jeho neomezené soukromé vlastnictví. Díky recepci římského práva se tento právní institut zachoval až do středověku, kde znamenal svobodné šlechtické vlastnictví půdy. Pokud toto pozemkové vlastnictví nepřešlo jako odúmrť na panovníka, bylo v rámci jednotlivých šlechtických rodů opět neomezeně děděno, což bylo důvodem jejich ekonomické moci založené na dlouhodobém provozování feudálních velkostatků. A v neposlední řadě se od těchto patrimonií odvíjela i jejich vrchnostenská jurisdikce nad poddanými žijícími na daném území, tzv. patrimoniální správa.\n\n"}
{"id": "1483685", "url": "https://cs.wikipedia.org/wiki?curid=1483685", "title": "Seznam kamenů zmizelých v Holešovicích", "text": "Seznam kamenů zmizelých v Holešovicích\n\nSeznam kamenů zmizelých v Holešovicích obsahuje pamětní kameny obětem nacismu v Holešovicích (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nV Holešovicích se nacházejí tyto kameny zmizelých:\n\n\n"}
{"id": "1483690", "url": "https://cs.wikipedia.org/wiki?curid=1483690", "title": "Kaijutitan", "text": "Kaijutitan\n\nKaijutitan (\"Titán Kaiju\") byl rod velkého sauropodního dinosaura, žijícího v období svrchní křídy (věk coniak, asi před 89 až 86 miliony let) na území dnešní argentinské Patagonie. Fosilie tohoto bazálního titanosaura byly objeveny v sedimentech souvrsví Sierra Barrosa a mají podobu nekompletní kostry, včetně částí lebky, obratlů a dalších kosterních fragmentů. Typový druh \"K. maui\" byl popsán trojicí argentinských paleontologů v březnu roku 2019.\n\n\"Kaijutitan\" byl obřím dlouhokrkým býložravým sauropodem, který měl podle porovnání fosilních kosterních elementů přibližně stejnou hmotnost jako obří rody \"Giraffatitan\" (38 000 kg) nebo \"Notocolossus\" (60 400 kg). Je tak jedním z největších sauropodních dinosaurů, formálně popsaných v roce 2019.\n\n\"Kaijutitan\" byl zřejmě vývojově primitivním zástupcem skupiny Titanosauria a byl sesterským taxonem dalšího argentinského rodu \"Epachthosaurus\" a kladu vývojově vyspělejších titanosaurů Eutitanosauria.\n\n"}
{"id": "1483692", "url": "https://cs.wikipedia.org/wiki?curid=1483692", "title": "Ražden Peršan", "text": "Ražden Peršan\n\nRažden Peršan (gruz. რაჟდენ სპარსი), též Svatý Ražden či Ražden Prvomučedník († asi v roce 457), byl perský šlechtic ve službách iberskho (gruzínského) krále Vachtanga I. Konvertoval ke křesťanství. V bojích proti sasánovské Persii padl do zajetí. Poté, co se odmítl vzdát své víry, byl ukřižován a usmrcen otrávenými šípy.\n\nJako svatý je ctěn všemi pravoslavnými církvemi, zejména Gruzínskou pravoslavnou církví.\n"}
{"id": "1483697", "url": "https://cs.wikipedia.org/wiki?curid=1483697", "title": "Éloïse Adde-Vomáčka", "text": "Éloïse Adde-Vomáčka\n\nÉloïse Adde-Vomáčka (* 1977) je francouzská historička a univerzitní učitelka.\n\nOd roku 2013 působí na Lucemburské univerzitě. Zabývá se odborně mj. českými dějinami období vlády Lucemburků v Čechách, zejména Dalimilovou kronikou.\n\n"}
{"id": "1483704", "url": "https://cs.wikipedia.org/wiki?curid=1483704", "title": "Serie A 1948/49", "text": "Serie A 1948/49\n\nSoutěžní ročník Serie A 1948/49 byl 47. ročník nejvyšší italské fotbalové ligy a 17. ročník od založení Serie A. Soutěž začala 19. září 1948 a skončila 12. června 1949. Účastnilo se jí nově 20 týmů z toho 17 se kvalifikovalo z minulého ročníku. Poslední čtyři týmy předchozího ročníku, jimiž byli US Salernitana a US Alessandria, AC Vicenza a AC Neapol sestoupili do druhé ligy. Opačným směrem putovali tři týmy, jimiž byli AC Novara, AC Padova a US Palermo.\n\nTitul v soutěži obhajoval klub AC Turín, který v minulém ročníku získal své 5. prvenství v soutěži.\n\nPři konci sezony zasáhla ligu velká tragédie (Tragédie Superga). Dne 4. května roku 1949 se fotbalisté AC Turín vraceli z přátelského utkání proti Benfice Lisabon, zápas se hrál na počest odcházejícího kapitána Benfica Lisabon Ferreiru, velkého přítele Valentina Mazzoly, ikonu a kapitána \"Grande Torino\". Utkání nakonec skončilo výsledkem 4:3 pro portugalské mužstvo. Ráno následujícího dne se \"Grande Torino\" vydal na zpáteční cestu, blízko Turína se letadlo setkalo s bouřkou a špatnou viditelností, pilot byl přinucen sestoupit nebezpečně nízko. Při sestupu letadlo narazilo do zdi Baziliky Superga. Náraz byl tak silný, že stroj rozmetal na kusy. Nikdo nepřežil. Bylo přesně 17:05. \n\nNa palubě vyhaslo všech 31 životů – zemřeli tři novináři, pět funkcionářů, pět členů posádky a osmnáct hráčů. \n\nZbývající část sezony 1948/49 se dohrála na počest mrtvých. AC Turín nastupoval s juniory (Primavera). V každém ze zbývajících zápasu barvy protivníka na znamení respektu hájili rovněž hráči z rezervního týmu, jednalo se o týmy CFC Janov, US Palermo, UC Sampdoria a AC Fiorentina. Primavera vyhrála všechny zbývající duely, AC Turín sezonu vyhrál a získal pátý titul v řadě, jak se později ukázalo, na dlouhou dobu poslední.\n\n\nNejlepším střelcem tohoto ročníku Serie A se stal maďarský útočník István Nyers. Hráč FC Internazionale vstřelil 26 branek.\n"}
{"id": "1483711", "url": "https://cs.wikipedia.org/wiki?curid=1483711", "title": "Ahi Budhnjá", "text": "Ahi Budhnjá\n\nAhi Budhnjá „had hlubin“ je málo známé védské božstvo. Je zmiňován pouze v rgvédských hymnech na Višvedévas „všechny bohy“ a to dvanáctkrát, pětkrát společně s Ažou Ekapádem, třikrát s Apám Napátem, třikrát s \"samudrou\" „oceánem“ a dvakrát se Savitarem, pouze ve třech verších je vzýván sám. V pozdějších védských textech je spojen s Agnim Gárhapatjou, v povédských je ztotožněn s Rudrou-Šivou.\n\nVédské \"ahi\" (अहि) je běžným slovem pro hada a je užíváno taktéž pro démonického Vrtru zadržujícího světové vody a poraženého Indrou, zároveň však také pro Agniho, božstvo ohně. \"Budhnjá\" je adjektivem od \"budhná\" (बुध्न) „dno, hlubina“ příbuzného starořeckému \"puthmén\" (πυθμήν) užívaném taktéž pro hlubiny země či vod, ale také českému \"dno\".\n\nIndologové přelomu 19. a 20. století jako Arthur Anthony Macdonell a Arthur Berriedale Keith považovali Ahi Budhjáa za atmosférické božstvo či personifikaci oblaků. MacDonell tak činí tak však je na základě toho ve společnosti jakých božstev je zmiňován, a za místo jeho pobytu pokládá atmosférický oceán. Na základě dvou proseb o nečinění zlého taktéž předpokládá jeho zhoubný charakter. Zároveň však připouští se může být totožný s Vrtrou jehož zlovolné aspekty byly oslabeny a počal být vzýván jako božstvo, zatímco Keith jej vykládá spíše jako aspekt Agniho.\n\nIndoevropisté Georges Dumézil a Ake V. Ström přirovnali Ahi Budhnjáa k severskému Níðhöggovi, hadovi okusujícímu kořeny světového stromu Yggdrasilu, přičemž poukázali že světový strom má své kořeny často v nebesích. Lingvista Vjačeslav Ivanov spojil jeho jméno s jihoslovanským označením vánočního polene – \"badnjak\", přičemž podle jeho názoru „starý badnjak“ je personifikací draka, zatímco „mladý badnjak“ jeho protivníka. Poukazuje na fakt že v Rgvédu Vrtra poražený Indrou se kácí jako strom poražený bleskem, v jiných indoevropských pramenech je protivník hrdiny přirovnáván ke stromu poraženému dřevorubcem. Ivanovův spolupracovník Vladimir Toporov srovnal jméno Budhnjá s řeckým Pythón, což je jméno draka poraženého Apollónem.\n"}
{"id": "1486498", "url": "https://cs.wikipedia.org/wiki?curid=1486498", "title": "Glenn Cunningham", "text": "Glenn Cunningham\n\nGlenn Cunningham (4. srpna 1909 Atlanta, Kansas – 10. března 1988 Menifee, Arkansas) byl americký běžec na středních tratích, známý pod přezdívkou „Železný muž z Kansasu“.\n\nPocházel z chudé rodiny nájemných zemědělských dělníků. Chodil do vesnické školy v Elkhartu, kde došlo 9. února 1917 k výbuchu kotle a následnému požáru, při němž zahynul jeho starší bratr Floyd a Glenn utrpěl těžké popáleniny dolních končetin. Lékaři navrhovali rodině amputaci, rodina to však odmítla. Po dvou letech intenzivní rehabilitace se Glenn znovu naučil chodit a díky silné vůli a hluboké náboženské víře se začlenil do normálního života. V roce 1930 byl přijat na Kansaskou univerzitu a stal se oporou jejího běžeckého týmu. V roce 1932 startoval na olympiádě v Los Angeles, kde obsadil v závodě na 1500 m čtvrté místo. V roce 1933 se stal mistrem USA v běhu na 800 m a 1500 m a obdržel James E. Sullivan Award pro amerického amatérského sportovce roku. V roce 1934 překonal časem 4:06,8 světový rekord na jednu míli. Na Letních olympijských hrách 1936 získal na patnáctistovce stříbrnou medaili. Krátce po olympiádě se stal světovým rekordmanem na 800 metrů časem 1:49,7. \n\nKariéru ukončil v roce 1940, za druhé světové války sloužil u námořnictva a pak se stal vedoucím fyzické přípravy na Cornell College. Provozoval také se svojí manželkou ranč, na němž trénoval mladé sportovce z nemajetných rodin. V roce 1974 byl uveden do National Track and Field Hall of Fame.\n"}
{"id": "1486499", "url": "https://cs.wikipedia.org/wiki?curid=1486499", "title": "Mario Bunge", "text": "Mario Bunge\n\nMario Bunge (21. srpna 1919, Buenos Aires – 25. února 2020 Montréal) byl argentinský filozof a fyzik,\nprofesor filozofie na McGillově univerzitě v kanadském Montréalu. \n\nJeho doménou byla filozofie vědy. Je znám jako striktní racionalista, materialista a odpůrce postmodernismu, psychoanalýzy a marxismu. K jeho nejznámějším pracím patří osmidílná kniha \"Treatise on Basic Philosophy\".\n\nVystudoval fyziku na Universidad Nacional de La Plata v Argentině, doktorát zde získal roku 1952. V letech 1956–1966 zde pak učil. V roce 1966 Argentinu opustil. Roku 1982 obdržel Cenu kněžny asturské. Mario Bunge byl členem mnoha vědeckých společností a obdržel 19 čestných doktorátů.\n"}
{"id": "1486504", "url": "https://cs.wikipedia.org/wiki?curid=1486504", "title": "Pašerák (rozcestník)", "text": "Pašerák (rozcestník)\n\nPašerák může být:\n\n"}
{"id": "1486508", "url": "https://cs.wikipedia.org/wiki?curid=1486508", "title": "Meridionali/Agusta EMA 124", "text": "Meridionali/Agusta EMA 124\n\nMeridionali/Agusta EMA 124 byl prototyp lehkého víceúčelového vrtulníku vzniklý v roce 1970 v Itálii. Vznikl jako společný projekt společností Agusta a Elicotteri Meridionali založený na typu Bell 47, který v té době Agusta vyráběla v licenci. Prototyp EMA 124 si z typu Bell 47 zachoval dynamické komponenty, trubkovou konstrukci ocasního nosníku a ližinový podvozek, ale byl vybaven nově aerodynamištěji tvarovanou přední částí trupu s kabinou pro tři osoby. Aerodynamicky zdokonaleny byly i palivová nádrž a instalace motoru, a rotor byl bez stabilizačních tyčí užívaných u Bellu 47. Jediný vyrobený prototyp poprvé vzlétl v roce 1970 s imatrikulací I-MAF, ale projekt dál nepokračoval.\n\nÚdaje podle\n\n\n"}
{"id": "1486509", "url": "https://cs.wikipedia.org/wiki?curid=1486509", "title": "Lajkó – Cigány az űrben", "text": "Lajkó – Cigány az űrben\n\nLajkó – Cigány az űrben je maďarský hraný film z roku 2018, který režíroval Balázs Lengyel. Černá komedie pojednává o tom, kdo byl opravdu prvním člověkem ve vesmíru. Snímek byl v ČR uveden v roce 2019 na filmovém festivalu Febiofest pod názvem \"Lajko – Cikán ve vesmíru\".\n\nLajkó pochází z cikánské rodiny na maďarském venkově. Už od mala ho fascinuje létání do vesmíru a sní o tom, že se jednoho dne stane kosmonautem. Zatím však pracuje jako pilot práškovacího letadla v JZD Rudý vepř. V jeho aktivitách ho podporuje strýc Karmazsin. V roce 1956 se Lajkó rozhodne dosáhnout stratosféry pomocí horkovzdušného balónu, ovšem je sestřelen příslušníky Rudé armády, kteří jej považují za účastníka maďarského povstání. Lajkó skončí ve vězení, kde se setká se svým otcem. Z vězení se dostane díky intervenci strýce Karmazsina. Ten upozorní Sověty na Lajkův zájem o létání a Lajkó je vybrán do tajného kosmického programu. Odjíždí proto s Karmazsinem do Bajkonuru. Připojí se k nim i Lajkův otec, kterému se podařilo uprchnout z vězení. Lajkó má šanci stát se prvním člověkem, který poletí do vesmíru. Nicméně se musí prosadit v konkurenci dalších účastníků – mongolského budhisty, estonského revolucionáře a německé zajatkyně z druhé světové války. V nastalé soutěži, na kterou dohlíží Leonid Iljič Brežněv, se rozhodne, kdo poletí do vesmíru jako první. Nicméně svět se musí dozvědět, že opravdu prvním člověkem ve vesmíru byl Rus Jurij Gagarin.\n"}
{"id": "1486510", "url": "https://cs.wikipedia.org/wiki?curid=1486510", "title": "Gare de Courcelles-Ceinture", "text": "Gare de Courcelles-Ceinture\n\nGare de Courcelles-Ceinture je zrušená železniční stanice v Paříži v 17. obvodu. Nádraží bylo v provozu v letech 1869–1934.\n\nNádraží bylo součástí zrušené tratě Petite Ceinture. Nacházelo se v 17. obvodu a bylo vymezeno ulicemi \"Rue Verniquet\" a \"Rue Philibert-Delorm\". Budova pro cestující ležela na křižovatce ulic \"Rue Verniquet\", \"Rue Alfred-Roll\", \"Boulevard Pereire\" a \"Rue Alphonse-de-Neuville\".\n\nNádraží bylo pro cestující otevřeno 25. března 1869 po výstavbě úseku mezi Clichy a tratě Auteuil, kterým byl dokončen železniční okruh kolem Paříže. Stanice se stala jedním z hlavních nádraží na trati. Sloužila jako počáteční a konečná stanice vlaků na okružní trati kolem města a umožňovala přestup na další spoje do stanic Saint-Lazare a Champ de Mars. Díky své blízkosti se stanicí gare de Courcelles-Levallois zde byla možnost pro cestující přestupu přes lávku, později podchodem.\n\nTak jako celá linka Petite Ceinture bylo i nádraží uzavřeno pro osobní přepravu 23. července 1934. Poté sloužilo jako depo.\n\nV 50. letech bylo nádraží zbořeno kvůli nové výstavbě. Kolejiště bylo zakryto a včleněno do nové budovy jako podzemní parkoviště. Dochovala se pouze část podél \"Rue Philibert-Delorme\", která je od roku 1988 součástí linky RER C.\n\n"}
{"id": "1486511", "url": "https://cs.wikipedia.org/wiki?curid=1486511", "title": "Hermann Burmeister", "text": "Hermann Burmeister\n\nKarl Hermann Konrad Burmeister (15. ledna 1807, Stralsund – 2. května 1892, Buenos Aires) byl německo-argentinský zoolog, zejména herpetolog a entomolog.\n\nVystudoval lékařství a zoologii na univerzitách v Greifswaldu a Halle (dnes Univerzita Martina Luthera). Roku 1837 se v Halle stal profesorem zoologie. V letech 1832–1847 vydal pětidílné dílo \"Handbuch der Entomologie\". V roce 1848 se angažoval v revolučních událostech a stal se poslancem Frankfurtského parlamentu. Po pádu revoluce si vzal na fakultě volno a nejistotu své vlastní existence na ní vyřešil studijními cestami. V letech 1850–1852 cestoval po Brazílii, v letech 1857–1860 absolvoval další studijní cestu, tentokrát po Argentině. Vrátil se sice znovu do Německa, ale zde se rozvedl, rozvázal definitivně vztah s univerzitou a natrvalo přesídlil roku 1861 do Argentiny. V Buenos Aires se o rok později stal ředitelem \"Museo Publico de Historia Natural\". Zemřel po nehodě v tomto muzeu, když spadl na skleněnou vitrínu.\n"}
{"id": "1486523", "url": "https://cs.wikipedia.org/wiki?curid=1486523", "title": "Oblasti tvorby tropických cyklón", "text": "Oblasti tvorby tropických cyklón\n\nOblasti tvorby tropických cyklón se tradičně dělí do sedmi hlavních zón, které pokrývají severní Atlantik, severovýchodní, severozápadní a jihozápadní Pacifik, severní, jihozápadní a jihovýchodní Indický oceán. Nejaktivnější je zóna severozápadního Pacifiku, nejméně aktivní naopak zóna severního Indického oceánu. Ročně se po celém světě vytvoří průměrně 86 tropických bouří, z toho 47 se stane tropickou cyklónou (hurikánem/tajfunem/cyklónem) – bouří kategorie 1 nebo vyšší na Saffirově–Simpsonově stupnici, 20 pak intenzivní tropickou cyklónou (velkým hurikánem, supertajfunem) – bouří kategorie 3 nebo vyšší na Saffirově–Simpsonově stupnici.\n\nSvětová meteorologická organizace (WMO) začala v devadesátých letech 20. století podporovat vznik regionálních specializovaných meteorologických středisek, které postupně vytvořily celosvětovou síť, která zajišťuje varování před přírodními katastrofami včetně tropických cyklón. Americký Národní úřad pro oceán a atmosféru je součástí programu od roku 1993, australské Bureau of Meteorology od roku 1995, Japonská metorologická agentura od roku 1997. Vzhledem k rozmístění a působnosti regionálních středisek dělí WMO oblasti tvorby tropických cyklón poněkud podrobněji do celkem třinácti zón (viz mapa a přehled níže).\n\nNásledující mapa ukazuje přehled zón podle dělení Světové meteorologické organizace (WMO) a umístění zodpovědných regionálních monitorovacích středisek a varovných center:\nTabulka shrnuje údaje z výše uvedené mapy. Poznámka: RSMC = regionální specializované meteorologické středisko (Regional Specialized Meteorological Center), TCWC = středisko varování před tropickými cyklónami (Tropical Cyclone Warning Centre).\nPři porovnání výše uvedeného dělení podle WMO s „tradičním“ dělením zón zóna I odpovídá severnímu Atlantiku, zóny II a III severovýchodnímu Pacifiku, zóna IV severozápadnímu Pacifiku, zóna V severnímu Indickému oceánu, zóna VI jihozápadnímu Indickému oceánu, zóny VII, VIII a IX jihovýchodnímu Indickému oceánu a zóny X, XI, XII a XII jihozápadnímu Pacifiku.\n\nV jižním Atlantiku se občas vyskytne tropická bouře, ale plně zformovaná tropická cyklóna je zde extrémně vzácným jevem. Jediný zaznamenaný případ je hurikán Catarina, který zasáhl pobřeží jižní Brazílie v roce 2004.\n\nVe Středozemním moři se občas vyskytují bouře, jejichž struktura připomíná tropické cyklóny, a jejichž intenzita se tropickým cyklónám blíží. Tyto bouře se nazývají medikány. Princip vzniku medikánu je podobný principu vzniku tropické cyklóny. Medikán má sice mimotropický původ, ale vzniká nad otevřenými dostatečně teplými vodami z tlakové níže s nízkou teplotou v jádře, podobně jako subtropické cyklóny či některé anomální atlantické hurikány. Příkladem takových bouří jsou medikán Numa z listopadu 2017 či medikán Zorbas ze září 2018.\n"}
{"id": "1486525", "url": "https://cs.wikipedia.org/wiki?curid=1486525", "title": "Letov Š-39", "text": "Letov Š-39\n\nLetov Š-39 byl lehký sportovní letoun vyráběný začátkem 30. let 20. století československou firmou Letov.\n\nTyp vznikl z iniciativy MVP, které v roce 1932 vyhlásilo soutěž na lehký sportovní letoun, který by u aeroklubů a organizací Masarykovy letecké ligy nahradil stárnoucí typy Aero Ae-01, Letov Š-10 a Hansa-Brandenburg B.I.\n\nJednalo se o konvenční vzpěrový hornoplošník (parasol) s pevným ostruhovým podvozkem a otevřenými tandemovými kokpity pilota a cestujícího. Neobvyklým prvkem bylo umístění kokpitu cestujícího před křídlem a pilotního za ním, vynucené krátkostí nosných vzpěr křídla. Trup letadla byl z ocelových trubek potažených plátnem, jednonosníkové křídlo bylo celodřevěné konstrukce a na náběžné hraně mělo pevné sloty. Po neúspěchu motoru Orion LL, jímž byl vybaven prototyp, vzniklo nejprve 23 kusů poháněných motory Walter Polaris a později varianty s jinými pohonnými jednotkami. \n\nVyrobené stroje byly většinou předány aeroklubům, kde byly s úspěchem provozovány a ve své hmotnostní kategorii získaly několik národních rekordů v dostupu.\n\nÚdaje podle\n\n\n\n"}
{"id": "1486537", "url": "https://cs.wikipedia.org/wiki?curid=1486537", "title": "Eufrozina I. Měškovna", "text": "Eufrozina I. Měškovna\n\nEufrozina I. Měškovna (narozena nejpozději ke konci 12. století, zemřela 23. nebo 25. květen počátkem 13. století) byla dcerou knížete Měška I. Křivonohého a Ludmily\n\nNarodila se nejpozději ke konci 12. století. Jako předposlední z pěti dětí. Byla první ženou z rodu Piastovců, která měla jméno Eufrozina. Důvod, proč dostala toto jméno není historiky zcela doložen. Existuje hypotéza, že dostala jméno podle babičky ze strany matky, z rodu Rurikovců. Pokud by onou babičkou byla Durancie, pak byla pojmenována po její sestře Eufrozině Kyjevské. Po ní byla také pokřtěna dcera Kazimíra I. Opolského, kujavská kněžna Eufrosina Opolská.\n\nJediná informace k dcerám Měška I. a Ludmily je v klášterním nekrologu původního kláštera v Rybniku, později z Czarnowąs. U dnů: 14. leden, 9. květen a 25. květen, kdy byly zapsány informace o smrti tří kněžen: Ludmily, Anežky a Eufroziny.\n\nLudmila a Anežka byly zapsány jako dědičky kláštera v Rybniku, a to z iniciativy jejich matky Ludmily, v letech 1203 a 1207. Tento klášter byl později přenesen do Czarnowąs.\n\nEufrozina však není uvedena jako dědička konventu. Je zde pouze zápis u 25. května: \"\"Euphrosina ducissa Mesconis filia.\"\".. Historici připouští, že kněžna nebyla v bližším vztahu k onomu klášteru norbertránek, tedy že již byla dospělou a pobývala mimo konvent.\n\nPodle názoru části badatelů Eufrozina zemřela jako německá hraběnka. Podkladem pro toto tvrzení byl zápis v nekrologu ženského augustiniánského kláštera v Derneburgu, přesněji v obci Holle, v Dolním Sasku. U data 23. květen je zapsáno: \"\"(E)uffrosina polonika et cometissa obiit coma.\"\".\n\nEufrozina byla pravděpodobně manželkou některého ze saských hrabat. V oné době byli největšími přispívateli kláštera v Derneburgu hrabata Wöltingerodové a Woldenbergové. První uvedený měl v držení vlastní klášter ve městě Wöltingerode. Bylo připouštěno, že manželem Eufroziny byl neznámý hrabě z Woldenbergu.\n\nPodle historiků zemřela Eufrozina mezi 23. a 25. květnem neznámého roku, počátkem 13. století.\n\n\n"}
{"id": "1486540", "url": "https://cs.wikipedia.org/wiki?curid=1486540", "title": "Ꝯ", "text": "Ꝯ\n\nꝮ (minuskule ꝯ, horní index ꝰ) je speciální znak latinky. Nazývá se con nebo us a svým vzhledem připomíná číslo 9. V současnosti již není používáno, ale ve středověku v renesanci se používalo jako abreviatura v latinských, francouzských, španělských a portugalských textech, kde značilo koncovky -con, -cum, -os nebo -us. Písmeno použil např. Geoffroy Tory ve svých knihách \"Heures de la Vierge\" nebo \"Champ fleury\", kde použil horní index tohoto písmena, např. plꝰ zde znamenalo \"plus\", noꝰ \"nous\" (\"námi\"), toꝰ \"tous\" (\"vše\") a voꝰ \"vous\" (\"vy\"). Pro stejné koncovky se používalo i písmeno Ꜿ.\n\nV Unicode má Ꝯ, ꝯ a ꝰ tyto kódy:\n\nꝮ U+A76E\n\nꝯ U+A76F\n\nꝰ U+A770\n"}
{"id": "1486545", "url": "https://cs.wikipedia.org/wiki?curid=1486545", "title": "Margarete Mewesová", "text": "Margarete Mewesová\n\nMargarete Mewesová (14. února 1914 Fürstenberg/Havel – 12. prosince 1998 Soest) byla během druhé světové války dozorkyně v koncentračním táboře Ravensbrück.\n\nPo dokončení základní školy pracovala jako chůva, později v továrně na čokoládu a v továrně na výrobu munice. Z práce byla propuštěna a úřad práce jí zprostředkoval práci v koncentračním táboře Ravensbrück, kde byla od července 1939 jako dozorkyně a později vedoucí bloku. Zpočátku byla spolu s dalšími dvěma dozorkyněmi zodpovědná za dozor nad vězeňkyněmi při práci mimo tábor. Do července 1943 byla dozorkyní a poté až do rozpuštění koncentračního tábora Ravensbrück v dubnu 1945 vedoucí bunkru, který sloužil jako ravensbrücké vězení.\n\nPři příchodu Rudé armády 28. dubna 1945 utekla do Lauenburgu, kde žila se svými syny. 19. června 1945 byla zatčena a poslána do britského tábora Neumünster. Odtud byla v listopadu 1946 převezena do Hamburku.\n\nMewesová vypovídala o svých zločinech spáchaných v koncentračním táboře před britským vojenským soudem v prvním ze sedmi procesů Ravensbrück. Isa Vermehrenová, bývalá vězeňkyně v koncentračním táboře Ravensbrück, která strávila devět měsíců v bunkru, řekla jako svědek, že Mewesová s vězni zacházela slušně.\n\nDne 3. února 1947 byla odsouzena na deset let ve vězení. Nejdříve byla ve věznici Fuhlsbüttel a od října 1948 ve vazebním středisku Werl. Za dobré chování byla 26. února 1952 propuštěna a přestěhovala se nejprve do Hamelnu, později do Körbecke, kde pracovala jako servírka. V srpnu 1968 se vdala a žila až do své smrti v roce 1998 běžným životem.\n"}
{"id": "1486549", "url": "https://cs.wikipedia.org/wiki?curid=1486549", "title": "Walter Jupiter", "text": "Walter Jupiter\n\nWalter Jupiter byl v licenci vyráběný, britský 9-válcový hvězdicový motor původně vyráběný firmou Bristol Engine Company (Bristol Jupiter). Vznikl na konci první světové války. Celá řada vylepšení a postupný vývoj z něj udělaly jeden z nejlepších motorů své doby. Ve 20. a 30. letech se montoval do celé řady různých letounů a byly vyrobeny tisíce motorů Jupiter všech verzí, a to jak firmou Bristol, tak i licenčně v zahraničí. Akciová továrna automobilů Josef Walter a spol. v Praze - Jinonicích pro výrobu jeho dokumentaci nakoupila jako sublicenci francouzského motoru Gnome-Rhône 9A Jupiter, protože původní vlastník práva prodal právě francouzské společnosti.\n\nVe druhé polovině dvacátých let 20. století byly na československých vojenských i civilních letadlech poměrně hojně používány výkonné lehké hvězdicové devítiválce Walter Jupiter. Jejich potřebu vyvolalo Ministerstvo národní obrany (MNO) tak, aby byly tyto motory k dispozici pro připravované letouny Aero, Avia a Letov vyšších kategorií. Nejednalo se ovšem o \"prostou\" licenční výrobu. V objednávce si MNO vymínilo svým zadáním, že sice motory musí být vyráběny přesně podle licenčních výkresů s dodržením tolerancí, ale v maximální míře musí být pro výrobu použity československé materiály a československé subdodávky komponent. To v podstatě znamenalo nový vývoj a zkoušení motoru včetně následné, nezbytné homologace takového motoru.\n\nS výrobou hvězdicových motorů měla sice jinonická továrna řadu zkušeností, neboť od roku 1923 vyráběla motory řady NZ vlastní konstrukce, ovšem s výkonem jen 60-120 k (44-88 kW). Nyní před ní stál úkol zhostit se výroby motoru o výkonu 420 k (309 kW). Současně s tím bylo nezbytné významně změnit výrobní technologie a pracovní postupy. Veškeré druhy ocelí byly nakupovány od Hutě Poldi z Kladna, odlitky pístů byly ze slévárny Škody Plzeň a součásti ze slitin hliníku byly odlity v jinonické slévárně. Mimo jiné byly v zapalování použity československé zapalovací svíčky Jiskra firmy Eisner a spol., Praha. \n\nPrvní Jupiter označený jako Walter Jupiter IV absolvoval 100-hodinovou zkoušku (homologaci) na nové brzdě Heenan-Fround pod dohledem certifikační státní zkušebny v březnu 1927, po něm následovala v srpnu 1929 verze Walter Jupiter VI, která se vyznačovala zlepšeními na ojničním systému, v uložení hřídele, válců a rozvodu. Motor dostal nová magneta Scintilla GN9DA a svíčky Jiskra 240. Po verzi VI následoval Walter Jupiter VII a posléze reduktorová verze Walter Jupiter VIII-R. Motory Walter Jupiter se vyráběly až do roku 1932. Dalším licenčním motorem vyráběným v jinonické továrně, který následoval po Jupiteru, byl od roku 1934 hvězdicový devítiválec Walter Pegas, který vyvinula firma Bristol Engine Company (Bristol Pegasus) a byl uveden na trh v roce 1932.\n\nPodle firemních podkladů Walter bylo vyrobeno 60 motorů Walter Jupiter IV a 215 motorů Walter Jupiter VI. Celkem všech variant Jupiterů IV a VI bylo vyrobeno 275 kusů. Počty vyrobených variant VII a VIII-R nejsou známy.\n\nLetecký motor Walter Jupiter VI je vystaven v expozici leteckého muzea ve Kbelích. Další motor tohoto typu je upraveným výukovým řezem a je prezentován veřejnosti v Jizerskohorském technickém muzeu v Bílém Potoce pod Smrkem.\n\nOcelové válce motoru, obrobené z výkovků, byly nasazeny na klikovou skříň válcového tvaru. Chladicí žebra byla obráběna z plného materiálu. Obě poloviny skříně byly spojeny 9 svorníky. Ventilový rozvod OHV se 4 ventily v každé hlavě. Pohon rozvodovým bubnem se 2 vačkami, vnější byla pro sací ventily a druhá, vnitřní výfukové ventily. Rozvodový buben měl dlouhý náboj s bronzovou vložkou a byl vložen mezi hlavní válečkové ložisko motoru a výstředný čep distanční vložky. Hlavní ojnice a 8 vedlejších byly obrobeny z chromniklové oceli a leštěny. Vyvrtaný klikový hřídel z chromniklové oceli byl uložen ve válečkových ložiscích. Hlavní ložiska byla vsazena do ocelových pouzder a byla zalisována do stěn komory.\n\nV přední části komory byla vlastní rozvodová skříň. Byla zakryta víkem z hliníkové slitiny. Zadní díl klikové komory měl po vnějším obvodu prstencovou dutinu, do níž ústily otvory přírub pro sací potrubí. Karburátory byly na tomto motoru 3, každý karburátor zásoboval 3 válce. Zapalování dvěma magnetkami. Mazání se suchou skříní (olej Castrol se z ní odčerpával pumpami). Olej se rozváděl dutinami hřídele ke všem ložiskům. Na obou koncích byl hřídel uzavřen zátkami. Odlehčený vrtulový náboj byl připojen přes kuželové drážkování ke skříni 10 svorníky.\n\nHliníkový píst měl 3 kroužky, horní 2 byly těsnící, spodní byl stírací. Tenkostěnné pístní čepy byly vyrobeny z oceli a kaleny na vzduchu. Mazání těchto čepů se dělo olejem, odstříknutým z klikové ojniční pánve. Pohon dvojitého olejového čerpadla zajišťoval svislý hřídel od hlavního hřídele motoru s kuželovým soukolím o nestejné velikosti kol. Větší ozubené kolo zabíralo současně do ozubených kol dvou magnetek. Od každé z nich vedlo 9 kabelů ke svíčkám. Kabely (celkem 18) byly ukryty v kovovém pouzdru.\nMotory řady Walter Jupiter byly využívány československými leteckými výrobci Aero, Avia a Letov. \n\nPrvní letoun, na kterém se motor \"Walter Jupiter IV\" o výkonu 315-330 kW (420-450 k) objevil, byl dvoumístný stíhací letoun Avia BH-26 vzniklý roku 1926. Byl představen v závěru roku na aerosalonu v Paříži a od roku 1927 do něj byly montovány licenční Jupitery IV z jinonické továrny. V roce 1927 přibyl dopravní dvouplošník Aero A-23 až pro 8 cestujících vč. posádky. Sedm sériových strojů A-23 zařadily ČSA do služby v roce 1928, zpočátku létaly na lince Praha - Brno - Bratislava - Užhorod, později na \"lázeňských\" linkách v Čechách (do Karlových Varů a do Mariánských Lázní). Kromě dvoučlenné posádky pojal pět až šest cestujících a jejich zavazadla. \n\nJiž o rok později (1928) byly veřejnosti představeny s motorem Walter Jupiter IV letouny: víceúčelový vojenský dvouplošník Aero A-11J, dopravní dvouplošník Avia BH-25J (podle imatrikulace prototypu L-BABA, dostaly všechny stroje přezdívku Baba, 1927), vojenský bitevní dvouplošník Aero A-32 (vznikl přestavbou letounu Aero Ab 11), dopravní dvouplošník Aero A-38 (1928), což byla zdokonalená verze letounu Aero A-23, a vojenský stíhací dvouplošník Letov Š-20J. Dopravní Avia BH-25J byl první československý letoun, který byl nasazen v mezinárodní přepravě. Všechny z vyrobených 5 letounů BH-25J sloužily u ČLS (L-BABA až BABF resp. OK-ABA až ABF), po čase dva z nich koupil Aeroklub vysokoškolského sportu (1933-4) a jeden letoun odkoupila letecká společnost firmy Baťa (OK-ABC, 1931). Šestý kus A 38 byl zakoupen MNO. Z pěti letounů A-38 sloužily 3 u ČSA (L-BACB až BACD, OK-ACE až ACC) a 2 u společnosti CIDNA (L-BACE, L-BACF). I v tomto případě došlo k odprodejům 2 ze 3 letounů ČSA odkoupila letecká společnost Baťa (OK-ACB, OK-ACC, 1933-4) a oba od CIDNA odletěly do Francie pro novou imatrikulaci F-AJLF a F-AJLG. \n\nJeden v licenci vyrobený dopravní letoun Farman F.62 Goliath v Letově (L-BAGH, OK-AGH) měl nainstalován pohonnou jednotku Jupiter IV a změnil se tak na standardní typ Farman F.63 BN.4. Od roku 1932 jej po ČSA provozovalo MNO. V Avii naopak v roce 1928 rekonstruovali původně 2 holandské letouny Fokker F-VIIa a osadili je motory Jupiter IV. Provozovala je ČLS s imatrikulacemi L-BAAH a L-BAAI (OK-AAH, OK-AAI) až do přelomu let 1934-5.\n\nNásledně homologovaný \"Walter Jupiter VI\" o výkonu 330-399 kW (450-543 k) se od roku 1929 uplatnil na nových letounech, ale také na již provozovaných, kde nahrazoval i verzi Jupiter IV: bitevní letoun Aero A-32 (1927), vč. variant Aero Ap-32 (1930) a Apb-32. V letech 1927-31 bylo vyrobeno 31 strojů A-32, dalších 16 bylo v roce 1929 exportováno do Finska. V roce 1930 následovala série Ap-32 již se silnějším motorem Jupiter VI a dalších 35 letounů verze Apb-32. Následně na standard Ap-32 byly přestavěny i dosud vyrobené letouny A-32. Dodávky pro československé letectvo byly zahájeny v roce 1930 a letouny zůstaly ve výzbroji až do roku 1939.\n\nVojenské stíhací dvouplošníky Avia BH-26 (1926) a BH-33 (1928). S letouny Avia BH-33E (1929), kde se postupně uplatnily motory verzí IV až VII, byly zaznamenány mnohé sportovní i exportní úspěchy vč. varianty BH-33E (\"Walter Jupiter VII\" o výkonu 353 kW/480 k). Dále s Jupitery VI létaly: vojenský bombardovací a pozorovací dvouplošník Letov Š-128 (1930), vojenský stíhací dvouplošník Letov Š-31 (1929), ve kterém byly zúročeny zkušenosti získané při letových zkouškách s letounem Letov Š-20J. V letech 1931-1932 bylo postaveno 32 sériových letounů Š-31. Poslední aplikací s motorem Jupiter IV byl vojenský, třímotorový bombardovací hornoplošník Avia F-IX (1932), kterých bylo vyrobeno v letech 1932-1933 celkem 12 kusů.\n\nV roce 1927 při zkouškách letounu Letov Š-20J s motorem Jupiter VI vystoupal pilot Kovanda do výšky 8700 m, což byl na tu dobu skvělý výkon. V roce 1928 v závodě okružní let Okolo Malé dohody a Polska (II. ročník pořádaný Aeroklubem RČs.) zvítězil štkp. Josef Kalla na letounu Letov Š-216.1 s motorem \"Walter Jupiter VIII-R\" a štkp. Miloš Zelený na letounu Avia BH-26 s motorem Jupiter VI obsadil 9. místo. Na trati dlouhé 3112 km s nákladem 1000 kg dosáhl průměrné rychlosti 201,2 km/h a do výšky 3000 m vystoupal za 28,9 min. \n\nV roce 1929 3 letouny Avia BH-33 obsadily na tomto závodě 2.-4. místo . Druhý byl škpt. Karel Mareš (Walter Jupiter VII), na třetím a čtvrtém místě byli jugoslávští piloti Bajdak a Šinčič (oba s Walter Jupiter IV). Walter Jupiter VII byl \"výškový\" motor s kompresorem, který si zachovával výkon 510 k až do výše 4000 m. Téhož závodu v roce 1929 se měl zúčastnit štkp. František Malkovský na stíhacím letounu Avia B-133 s motorem Jupiter VI, ale samotném závodě nestartoval, protože stroj se nepodařilo před soutěží dokončit včas. \n\n\n\n\n"}
{"id": "1486551", "url": "https://cs.wikipedia.org/wiki?curid=1486551", "title": "Kozelkova vila", "text": "Kozelkova vila\n\nKozelkova vila je novorenesanční vila v Komenského ulici v Chlumci nad Cidlinou, v blízkosti Vlachovy vily. Investorem a původním majitelem obytného domu byl chlumecký starosta Zikmund Kozelka, architektonický návrh vytvořil český architekt Jan Vejrych. \n\nZikmund Kozelka (1857–1914) byl v letech 1897–1900 a pak 1904–1913 starostou města Chlumec nad Cidlinou. Významně se zasadil o společenský, kulturní i stavební rozvoj města. \n\nNa pozemcích v Komenského ulici, které jeho manželka přinesla věnem, si manželé Kozelkovi nechali postavit rozsáhlou novorenesanční vilu.\n\nVilu projektoval architekt Jan Vejrych a stavbu realizoval stavitel Jan Vrbický z Žiželic. \n\nZikmund Kozelka při odchodu z Chlumce nad Cidlinou vilu prodal židovskému továrníkovi Oskaru Freudenfeldovi, ze kterého přešla na jeho syna Františka Freudenfelda. Rodina Freudenfeldů žila ve vile až do druhé světové války, kdy zahynula v koncentračních táborech. Od roku 1945 je vila v majetku města. Dnes (2019) v budově sídlí několik soukromých firem a je rekonstruována jen v malé míře. \n\nRoku 2011 byl podán návrh na zápis vily do seznamu nemovitých kulturních památek.\n\nJan Uhlík, který se ve své diplomové práci \"Architekt Jan Vejrych a jeho tvorba\" podrobně věnuje Vejrychově architektonické tvorbě, popisuje Kozelkovu vilu takto: \n\n"}
{"id": "1486555", "url": "https://cs.wikipedia.org/wiki?curid=1486555", "title": "Walter Junior", "text": "Walter Junior\n\nWalter Junior může mít různé významy:\n\n\n"}
{"id": "1486557", "url": "https://cs.wikipedia.org/wiki?curid=1486557", "title": "Transgenerační přenos", "text": "Transgenerační přenos\n\nTransgenerační přenos je označení pro transfer určitého traumatu či jevu na jedince, který sám danou událost nezažil, mezi generacemi jedné rodiny, používaný v psychologii a psychoterapii.\n\nPrvní zmínky o faktoru předků najdeme u psychoanalytika Sigmunda Freuda. Jednou z prvních prací, do kterých začlenil vliv předků na život dnešních lidí je kniha Totem a tabu z roku 1913, kdy popisoval příklad “\"prvotní tlupy”\", ve které se synové domluvili na svého násilnického a též žárlivého otce, který veškeré mužské příslušníky vyháněl, zabili ho a snědli. Tento čin vyjadřoval jak nenávist k otci, tak obdiv, právě kvůli pozření otcova těla, kterým se se silou otce identifikovali. Následná lítost z činu utvořila dnešní morální zásady. Další odkazy lze najít v eseji Mourning and Melancholia z roku 1915 (česky jako Smutek a Melancholie) nebo v eseji The uncanny, kde Freud popisuje něco nevysvětlitelně tísnivého, co nás pronásleduje, zbytek archaických nepotlačených zážitků, které nás nyní pronásledují. \n\nCarl Gustav Jung, nejprve spolupracovník a následně odpůrce Freuda, vytvořil pojem kolektivní nevědomí - společný jmenovatel lidstva, tedy místo, kam se ukládá veškerý psychický vývoj a dění lidstva. Všechno, co daný člověk prožil se podle Junga do tohoto souboru ukládá a předává dál. Zařazoval do něj také “\"prvotní zkušenosti\"” - např. mateřskou či otcovskou roli. Svou teorii o kolektivním nevědomí vysvětloval například přítomností obrazů či situací ve snech, které dotyčný nikdy nezažil a ani je nemohl znát.\n\nNicolas Abraham a Marie Töröková přišli v roce 1978 se zcela novou teorií transgeneračního přenosu, která se nezaměřovala jen na kolektivní nevědomí, ale na přímý přenos v rámci generací rodiny. Ve sbírce článků \"The Shell and the Kernel: Renewals of Psychoanalysis\" použili dvě nejzásadnější slova své teorie: krypta a fantom. Krypta zde představuje nepřekonaný smutek po ztrátě blízké osoby a fantom znázorňuje události rodinné minulosti, které byly potlačeny a nyní se znovu objevují v psychice pacienta.\n\nPokračovatelkou v práci Abrahama a Törökové byla argentinská psychoanalytička Haydée Faimbergová. Pracovala nejen s pacientem samotným a jeho psychickým stavem, ale ve své práci zohledňovala i pacientův rodokmen a jeho předky. Zabývala se především rozšířením toho, co lze nazývat kryptou a nepovažovala za nutné, aby se jednalo jen o nevyřešený smutek po smrti blízké osoby.\n\nDalší významnou osobou zkoumání transgeneračního přenosu byl maďarsko-americký psychiatr Iván Böszözményi-Nagy. Popisoval \"\"účetní knihu\"”, kam se zapisují závazky jednotlivých rodinných členů mezi sebou navzájem. Kromě negativně zabarvených zkušeností, jako jsou traumata, tam rovněž patří různé loajální činy. Vzniká tak dědičnost závazků přesahujících generaci daného jedince. Nespatřoval v transgeneračním přenosu jen transfer konfliktů, ale též kladně nabití zkušenosti a společnou potřebu, čímž se lišil od svých předchůdců.\n\nFrancouzská terapeutka Anne Ancelin Schützenbergerová přichází se “syndromem předků” - oddaností předchozím generacích vlivem neukončených emočních aspektů, což vede ke znovu opakování a znovu přehrávání stále stejných rodinných příběhů a scénářů. Nepodala žádné přímé vysvětlení syndromu a není tedy známo, jak a proč tato loajalita vzniká. Schützenbergerová věnovala velkou pozornost kontextu a v léčbě svých pacientů se zaměřovala též na rodinnou historii.\n\nNěmecký terapeut Bert Hellinger pracoval s myšlenkou, že každá rodina má svůj systémový orgán rovnováhy, tady svědomí rodiny. To často stojí za těžkými nemocemi nebo sebevraždami rodinných příslušníků. Podle něj existuje provázanost mezi třemi až čtyřmi generacemi a jsou do ní zahrnuti i zamlčení členové rodiny, černé ovce nebo bývalí partneři rodičů. Jizvy minulých generací lze podle Hellingera zacelit prostým porozuměním dané události.\n\nTeorie Abrahama a Törökové označuje jako kryptu neukončený proces zármutku po ztrátě blízké osoby spočívající v neschopnosti nebo neochotě přijmout proces vyrovnávání se se ztrátou a truchlení. Nedošlo zde k vyjádření smutku, pozůstalý nedovolil zesnulé osobě odejít. Osoba stále setrvává v nevědomí pozůstalého v podobě krypty. To překáží osobnímu vývoji daného člověka jakožto nezpracovaný a nepohřbený problém. Jedná se o jednu z nejznámějších a nejkomplexnějších teorií transgeneračního přenosu.\n\nO teorii fantoma se Abraham a Töröková rozepisují v eseji \"Secrets and Posterity: The Theory of the Transgenerational Phantom\". Fantom podle nich překračuje generační hranici a dochází k přenosu pozůstatků traumatického a zamlčeného duševního obsahu předků. Může se jednat o nevyřešený konflikt, vytěsněnou událost, trauma nebo tajemství. Podle autorů se však vždy jedná o události, které na rodinu v minulosti vrhaly stín hanby. Tragické traumatizující události uvnitř rodiny jsou nevědomě předávány další generaci, kde mohou vyjít najevo. Abraham a Töröková tvrdí, že vliv fantoma na generace se postupně snižuje, až zmizí úplně.\n\nS transgenerační terapií na území České republiky začala psychoterapeutka Helena Klímová, která zde založila skupinu pro druhou generaci obětí holocaustu. Inspirovala se v USA, kde od roku 1979 obdobná skupina fungovala a v Londýně. Skupina sdružovala a pracovala s dětmi těch, kteří přežili holocaust a kteří na sobě pociťovali známky traumat prožitých jejich rodiči. V České republice byla během komunistické éry absence veřejného dialogu a proto zde byla první taková skupina založena až po roce 1990, kdy mohlo dojít k systematickému studiu holocaustu a hlavně jeho následků. V roce 2004 byla založena první sebezkušenostní skupina se zaměřením na traumata prožitá během holocaustu.\n\nMezi léty 1995 - 2001 vedly skupinu pro potomky přeživších holocaustu britská skupinová psychoanalytička Irene Bloomfield a Gaby Glassman.\n\nV roce 2006 byl založen Rafael Institut, který dnes vede sebezkušenostní výcviky a pořádá skupiny pro přeživší holocaustu a jejich rodinné příslušníky.\n\nOd počátku 21. století se transgeneračnímu přenosu u nás věnují klinická psycholožka a terapeutka PhDr. Ludmila Trapková a sexuolog a psychoterapeut MUDr. Vladislav Chvála, kteří transgenerační přístup uvedli do kontextu psychosomatiky na našem území. Oba působili ve Středisku komplexní terapie psychosomatických poruch v Liberci. Ve svém díle připomínají důležitost neopomínání prostředí rodiny a možného transgeneračního transferu na úkor moderních technologií v medicíně. \n"}
{"id": "1486558", "url": "https://cs.wikipedia.org/wiki?curid=1486558", "title": "Carlos Monzón", "text": "Carlos Monzón\n\nCarlos Monzón (7. srpna 1942, San Javier – 8. ledna 1995, Santa Rosa de Calchines) byl argentinský boxer. Sedm let držel titul profesionálního mistra světa ve střední váze, když titul obhájil ve čtrnácti mačích, z nichž deset vyhrál knockoutem. Celkem absolvoval 100 profesionálních zápasů, z nichž 87 vyhrál (59 knockoutem), tři remizoval, devět prohrál a jeden skončil bez výsledku. V roce 1990 byl uveden do Mezinárodní boxerské síně slávy.\n\nNarodil se v chudobě, vyrůstal ve slumu, s jedenácti sourozenci. Byl problémovým dítětem, několikrát trestaným za násilné delikty na tribunách fotbalových stadionů nebo na ulici. Roku 1959 absolvoval první amatérský boxerský zápas. Po 78 amatérských vítězstvích (plus šesti prohrách a osmi remízách) vstoupil roku 1962 mezi profesionály. Roku 1970 získal titul mistra světa (WBA a WBC), když porazil Itala Nina Benvenutiho. V příštích sedmi letech při patnácti obhajobách porazil boxery Emile Griffitha nebo José Nápolese.\n\nJeho soukromý život provázela série skandálů. Jeho první žena ho roku 1973 postřelila a do konce života měl v těle kulku. Druhá manželka byla známá argentinská herečka Susana Giménezová. I ona ho opustila po mnoha násilných incidentech. Další vztah, s uruguayskou modelkou Alicií Munizovou, již skončil tragicky. V roce 1988 byla Munizová nalezena mrtvá v letovisku Mar de Plata. Monzón tvrdil, že s přítelkyní v náručí skočil z okna, sám si zranil ruku, ale přítelkyně po pádu nešťastnou náhodou zemřela. Soud však incident vyhodnotil jako vraždu. Modelka byla podle soudu nejprve uškrcena, teprve poté vyhozena z okna a následný skok boxera za ní měl jen policii zmást. Soud odsoudil Monzóna na 11 let do vězení. Přitěžující okolností bylo, že byl mnohokrát předtím obviněn manželkami i několika milenkami z domácího násilí, zbil také několik fotografů. Zemřel v roce 1995 při autonehodě, během jedné z vycházek. \n\nByl blízkým přítelem argentinského fotbalisty Diega Maradony.\n"}
{"id": "1486559", "url": "https://cs.wikipedia.org/wiki?curid=1486559", "title": "Ohněm a mečem (film)", "text": "Ohněm a mečem (film)\n\nOhněm a mečem je polský historický film z roku 1999, natočený režisérem Jiřím Hoffmanem, na základě románu Ohněm a mečem od Henryka Sienkiewicze. Tento film je poslední ze tří části trilogie, který byl zfilmován tímto režisérem, po filmu Potopa (1974) a Pan Wołodyjowski (1969), přestože byl spisovatelem napsán jako první. Současně s verzí pro kina, byla také vytvořena televizní verze, miniseriál s tím stejným názvem. Patř k nejdražším a nejvýpravnějším polským velkofilmům všech dob.\n\nPíše se rok 1647.. Jan Skrzetuski, posel Jeremiáše Wiśniowieckého, se vrací z výpravy na Krym. Cestou zachrání život kozáckému plukovníkovi Bohdanu Chmelnickému. Během zastávky v krčmě se spřátelí se dvěma šlechtici Janem Zaglobou a Longinem Podbipiętou, kteří měli možnost vidět, jak si Jan Skrzetuski poradil s útočným starostou Čaplinským, když jej vyhodil z krčmy. Na další cestu vyráží všichni společně. Než dojede na panství do Luben, cestou narazí na rozbitý povoz, který patří kněžně Kurcewičové. Zachraňují ji z nesnází, spolu s její krásnou neteří Helenou, která se později stane manželkou Jana Skrzetuského.\n\nBohdan Chmielnicki organizuje na Siči velké povstání Kozáků ve spojení se spřátelenými Tatary. Povstalci poráží vojska polské koruny v bitvě nad Žlutou vodou a u Korsuně. Povstání zkouší \"\"utopit v krvi\"\" kníže Jeremiáš Wiśniowiecki, kterému věrně slouží Jan Skrzetuski a Longinus Podbipięta. Služební povinnosti odvádí Jana Skrzetuského od milované Heleny. Není dostatek času na to, aby ji uchránil před válkou a do ní zamilovaným kozákem Yurim Bohunem. Tento kozák unese Helenu Kurcewičovou a ukrývá ji u čarodějnice Horpyně v Čarckém Jaru, a jako heslo (klíč) ke vstupu k čarodějnici si zvolí předložení své osobní zbraně.\n\nVojska, vedená knížetem Jeremiášem Wiśniowieckým nemohli počítat s pomocí jiných magnátů, protože ti chtějí dohodu s kozáky. Spojené síly, které se sešly u Pylyavy, utíkají z boje, když se k nim donese zpráva, že přijíždějí Tataři. Vojska knížete Jeremiáše Wiśniowieckého se opevňují v tvrzi Zbaraž, kde je obléhá velká armáda sestavena Bohdanem Chmielnickým a chánem Islamem III. Girejou. Šlechta, v počtu několika stovek vojáků se brání statečně, ale nemají šanci proti tak velké přesile.\n\nKníže Wiśniowiecki posílá Longina Podbipiętu, aby se dostal přes kozáky a informoval krále o těžké situaci. Longinus umírá zasažen mnoha šípy s modlitbou na rtech. Následně je poslán Jan Skrzetuski, který uspěje a díky němuž král Jan II. Kazimír Vasa, zahajuje ofenzívu u Zbaraže.\n\nKníže Jeremiáš Wiśniowiecki, Jan Skrzetuski a Jan Zagloba, jsou považování za hrdiny. Helena je zachráněna, Yurim Bohun je polapen, ale Jan Skrzetuski mu odpouští únos Heleny a dává milost.\n\n\n\nSoundtrack k filmu Ohněm a mečem byl uveden 24. ledna 1999 hudebním vydavatelstvím Pomaton EMI. Skladby jsou zkomponovány Krzesimirem Dębskim, s texty Jacka Cygana. Vokály nazpívali Edyta Górniak a Mietek Szcześniak.\n\n\n\n\n"}
{"id": "1486564", "url": "https://cs.wikipedia.org/wiki?curid=1486564", "title": "Bypass", "text": "Bypass\n\nBypass [\"bajpás\"] (angl. obchůzka, objížďka, obchvat, přemostění) může znamenat:\n\n\n\n"}
{"id": "1486828", "url": "https://cs.wikipedia.org/wiki?curid=1486828", "title": "Creatures of the Night Tour/10th Anniversary Tour", "text": "Creatures of the Night Tour/10th Anniversary Tour\n\nCreatures of the Night/10th Anniversary Tour bylo koncertní turné americké hardrockové skupiny Kiss na podporu alba \"Creatus of the Night\" a také k výročí deseti let od založení skupiny. Jednalo se o první turné s kytaristou Vinniem Vincentem který nahradil Ace Frehleyho. Vincent vystupoval v masce egyptského válečníka Ankh-Warrior. Bicí souprava Erica Carra byla postavena na střílejícím tanku. Turné bylo zároveň posledním na kterém skupina vystupovala v maskách. Koncert v Riu de Janeiro v Brazílii na Maracanã Stadium navštívilo přes 250 000 fanoušků.\n\n\nPřídavek:\n\n18. Strutter nebo \"Deuce\"\n\n19. Rock and Roll All Nite\n\n\n"}
{"id": "1486832", "url": "https://cs.wikipedia.org/wiki?curid=1486832", "title": "Choděra", "text": "Choděra\n\nČeské příjmení Choděra (ženská forma: Choděrová) patří následujícím osobnostem:\n"}
{"id": "1486834", "url": "https://cs.wikipedia.org/wiki?curid=1486834", "title": "Chodura", "text": "Chodura\n\nČeské a polské příjmení Chodura (ženská forma: Chodurová) patří následujícím osobnostem:\n"}
{"id": "1486839", "url": "https://cs.wikipedia.org/wiki?curid=1486839", "title": "Seznam kamenů zmizelých v Břevnově, Bubenči a Dejvicích", "text": "Seznam kamenů zmizelých v Břevnově, Bubenči a Dejvicích\n\nSeznam kamenů zmizelých v Břevnově, Bubenči a Dejvicích obsahuje pamětní kameny obětem nacismu v Břevnově, Bubenči a Dejvicíc (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nV Břevnově se nacházejí tyto kameny zmizelých:\n\nV Bubenči se nacházejí tyto kameny zmizelých:\n\nV Dejvicíc se nacházejí tyto kameny zmizelých:\n\n\n"}
{"id": "1486840", "url": "https://cs.wikipedia.org/wiki?curid=1486840", "title": "Mogyoród", "text": "Mogyoród\n\nMogyoród (vyslovováno [moďoród], ) je velká obec v Maďarsku v župě Pest, spadající pod okres Gödöllő. Jde o velmi významnou obec, často navštěvovanou turisty. Nachází se asi 6 km severovýchodně od Budapešti. V roce 2015 zde žilo 6 438 obyvatel. Dle údajů z roku 2011 je tvoří 88,1 % Maďaři, 0,8 % Rumuni, 0,6 % Němci, 0,5 % Romové, 0,2 % Slováci a 0,2 % Ukrajinci.\n\nMogyoródem prochází dálnice M3. Sousedí s městy Fót, Gödöllő, Kerepes a obcí Szada.\n\nV roce 1074 se zde udála bitva u Mogyoródu. Obec je významná především tím, že je zde nejznámější maďarský závodní okruh Hungaroring, na němž se od roku 1986 každoročně jezdí Grand Prix Maďarska. Je zde též aquapark \"Aquaréna\".\n\n"}
{"id": "1486845", "url": "https://cs.wikipedia.org/wiki?curid=1486845", "title": "St. Pauli", "text": "St. Pauli\n\nSt. Pauli neboli Sankt Pauli je jedna z čtvrtí německého přístavního města Hamburk. Nachází se na pravém břehu Labe a náleží k městskému obvodu Hamburg-Mitte. Má rozlohu 2,3 km² a žije zde okolo 22 000 obyvatel.\n\nRoku 1246 byl při ústí potoka Pepermölenbek do Labe založen cisterciácký klášter, který se však roku 1293 přestěhoval do Harvestehude. V 17. století byla založena osada Hamburger Berg, která kontrolovala cestu z Hamburku do Altony. Hrabě Ernst zu Holstein-Schaumburg udělil obyvatelům svobodu vyznání, což připomíná název ulice Große Freiheit. Žili zde převážně chudí lidé a zpravidla sem byla „uklizena“ zařízení, která nechtěli hamburští měšťané mít na očích: různé dílny, jatka, zábavní podniky i morový špitál. Roku 1819 byl otevřen kostel zasvěcený svatému Pavlovi, podle něhož bylo roku 1833 pojmenováno celé předměstí. V roce 1894 se St. Pauli stalo oficiálně součástí Hamburku.\n\nŽivot čtvrti je spojen s nedalekým přístavem. Charakteristická je pro ni etnická pestrost – žila zde i početná čínská komunita, která byla zlikvidována za druhé světové války. Oblast Kiez ležící okolo hlavní třídy Reeperbahn je známá množstvím nočních klubů a bývá spojována s prostitucí, prodejem drog a násilnou kriminalitou. Čtvrť je vyhledávána také nonkonformními a umělecky založenými lidmi, působil zde Hans Albers a v klubu Kaiserkeller svoji kariéru zahájili The Beatles. St. Pauli je známou baštou strany Die Linke. \n\nV St. Pauli sídlí Spolkový úřad pro mořeplavbu a hydrografii a Ústav Bernharda Nochta pro tropickou medicínu. Nachází se zde divadlo St. Pauli Theater a muzeum erotického umění, v letech 2009–2012 fungovala expozice Beatlemania Hamburg. Každoročně v září se koná hudební akce Reeperbahn Festival. Na stadionu Millerntor-Stadion hraje domácí zápasy fotbalový klub FC St. Pauli. Procházejí tudy linky U2 a U3 hamburského metra. Místní pozoruhodností je tunel pod Labem z roku 1911, z něhož však byla většina dopravy odvedena v sedmdesátých letech do nového dálničního tunelu a slouží tak spíše jako turistická atrakce. Na území čtvrti také částečně zasahuje velký park Planten un Blomen. Ačkoli je St. Pauli vyhlášeno nízkými nájmy, nacházejí se zde i luxusní hotely Empire Riverside (na místě bývalého pivovaru) a Radisson Blu Hotel Hamburg, který je s výškou 108 m jednou z dominant města.\n\n"}
{"id": "1486853", "url": "https://cs.wikipedia.org/wiki?curid=1486853", "title": "Maurice Alliot", "text": "Maurice Alliot\n\nMaurice Alliot (24. září 1903 − 22. října 1960) byl francouzský egyptolog. Působil jako profesor egyptologie v Lyonu (od roku 1937) a Paříži (od roku 1953). Jako člen výzkumného týmu francouzského institutu orientální archeologie se roku 1930 účastnil vykopávek v Dér el-Medině a Edfu.\n"}
{"id": "1486858", "url": "https://cs.wikipedia.org/wiki?curid=1486858", "title": "Vladimír Kubáň", "text": "Vladimír Kubáň\n\nVladimír Kubáň (* 3. leden 1967, Michalovce, Česko-Slovensko) je slovenský voják a generál.\n\nOd 1. ledna 2019 velí 2. mechanizované brigádě v Prešově. \n\nV letech 1981 až 1985 studoval na Vojenském gymnáziu v Banské Bystrici. V letech 1985 až 1989 studoval na Vysoké vojenské škole pozemního vojska ve Vyškově. Po absolvování se stal velitelem čety 6. tankové roty výcvikového 2. tankového praporu výcvikového 103. tankového pluku 14. tankové divize Východního vojenského okruhu. V 14. tankové divizi pokračoval jako velitel 4. tankové roty, 2. tankového praporu (1990 až 1991), velitel tankové čety 2. tankové roty tankového praporu 63. mechanizovaného pluku (1991 až 1992) a velitel 2. tankové roty tankového praporu 63. mechanizovaného pluku (1992 až 1993). V letech 1993 až 1995 byl velitelem tankového praporu 63. mechanizovaného pluku. Ve stejné funkci pokračoval také v tankovém praporu 22. mechanizované brigády v letech 1995 až 2004. V roce 2004 se stal velitelem tankového praporu 2. mechanizované brigády. Od roku 2008 působil ve velitelství 2. mechanizované brigády jako náčelník odboru logistiky. Od roku 2010 působil na Velitelství Pozemních sil jako náčelník odboru pro podporu operaci. V roce 2012 byl zástupce náčelníka štábu Velitelství Pozemních sil a od 1. září 2012 do 30. dubna 2015 náčelníkem štábu Velitelství Pozemních sil. Od 1. května 2015 byl velitelem 1. mechanizované brigády v Topolčanech.\n\n1. ledna 2019 přebral od Martina Stoklasa velení 2. mechanizované brigády v Prešově.\n\n8. března 2013 ukončil 5. Kurz národní bezpečnosti na Akademii Ozbrojených sil generála Milana Rastislava Štefánika, který ho opravňoval používat označení \"plukovník generálního štábu\". Do první generálské hodnosti, brigádní generál, byl povýšen 26. listopadu 2015.\n"}
{"id": "1486860", "url": "https://cs.wikipedia.org/wiki?curid=1486860", "title": "Vánoční Kameňák", "text": "Vánoční Kameňák\n\nVánoční Kameňák je česká filmová komedie F. A. Brabce z roku 2015, kterou produkoval Jiří Pomeje. Po \"Kameňáku 4\" se jedná o pátý celovečerní snímek této filmové série. Po \"Vánočním Kameňáku\" vznikl v roce 2019 televizní seriál \"Kameňák\", který navazuje na předchozí filmy.\n\nNatáčení probíhalo v Mělníku. Film produkoval Pavel Pásek. Rozpočet \"Vánočního Kameňáku\" činil přibližně 25 milionů korun.\n"}
{"id": "1486861", "url": "https://cs.wikipedia.org/wiki?curid=1486861", "title": "Georg Ebers", "text": "Georg Ebers\n\nGeorg Ebers (celým jménem Georg Moritz Ebers) (1. března 1837, Berlín – 7. srpna 1898, Tutzing, Bavorsko) byl německý egyptolog a romanopisec, objevitel egyptského lékařského papyru s vědomostmi o léčivých rostlinách. Papyrus nalezený v zimě na přelomu let 1873–1874 v egyptském Luxoru se datuje asi do roku 1550 před naším letopočtem. V současné době je uložen v Německu v knihovně Lipské university. Tento Ebersův papyrus je jedna ze dvou nejstarších dochovaných medicínských písemností. \n\nGeorg Moritz Ebers vystudoval v německém Dolnosaském univerzitním městě Göttingenu práva a v Berlíně orientální jazyky a archeologii. Po studiu egyptologie se v roce 1865 stal docentem egyptského jazyka a starožitností v Jeně (Durynsko). V roce 1868 se stal profesorem a následně v roce 1870 byl jmenován v Lipsku profesorem v obou těchto oborech.\n\nDo Egypta podnikl Georg Moritz Ebers v roce 1867 první dvě vědecké výpravy. V letech 1867–1868 publikoval své významné literární dílo „Ägypten und die Bücher Moses“ („Egypt a Mojžíšovy knihy“). V roce 1873 koupil v Luxoru papyrus (svitek dlouhý 20,23 m obsahoval 108 odstavců, každý odstavec pak obsahoval po 20 až 22 znacích). V roce 1875 vydal knihu „Papyros Ebers: Das Hermetische Buch über die Arzneimittel der alten Ägypter in hieratischer Schrift“ („Ebersův papyrus: Hermetická kniha o léčivech starých Egypťanů v písmu hieratickém“).\n\nGeorg Moritz Ebers žil myšlenkou na popularizaci egyptských tradic a objevů egyptologů prostřednictvím historických románů. V roce 1864 vyšla jeho kniha „Eine Ägyptische Königstochter“ („Egyptská princezna“), která byla značně úspěšná. Následovala tematicky obdobná díla:\njež byla vesměs čtenářskou veřejností dobře přijata. Ebersova díla z oblasti historické beletrie situovaná převážně do doby 16. století („Die Frau Bürgermeisterin“ („Paní starostová“) (1882); „Die Gred“ (1887)) ale popularity a úspěšnosti jeho románů s egyptskou tématikou nedosáhla.\n\nEbersovy další spisy pojednávaly o Egyptě a obsahovaly též popis prácí v Egyptě:\n\nZdravotní stav George Eberse jej v roce 1889 přinutil opustit místo profesora v Lipsku a odejít do důchodu.\nMnoho jeho knih bylo přeloženo do angličtiny. Pětadvacetisvazkové souborné Ebersovo dílo vycházelo ve Stuttgartu v průběhu let 1893 až 1895. Jeho součástí byl i životopis „Die Geschichte meines Lebens“ (Příběh mého života) (Stuttgart, 1893). \n\n \n\n"}
{"id": "1486869", "url": "https://cs.wikipedia.org/wiki?curid=1486869", "title": "Thin blue line", "text": "Thin blue line\n\nThin Blue Line (v překladu Tenká modrá linka) je výraz používaný donucovacími orgány. Fráze odkazuje obrazně na pozici donucovacích orgánů ve společnost, jako hranici mezi pořádkem a anomií, nebo mezi zločinci a potenciálními oběťmi zločinu.\n\nTermín začal být používán, jako narážka na slavnou Thin Red Line, když britský regiment odrazil ruskou kavalérii během krymské války v 1854.\n\nTermín je odvozen od formace 93. regimentu britské armády u bitvy u Balaklavy v roce 1854. Tato akce byla široce propagována tiskem a stala se jednou z nejslavnějších bitev krymské války. \n\nSlovní spojení „tenká modrá linka” byl poprvé použit roku 1911 v básni Nelse Dickmanna Andersona, titulované „Tenká modrá linka”. V básni je fráze používána jako odkaz na armádu Spojených států, „Thin red line” a skutečnost, že američtí vojáci armády nosili modré uniformy od osmnáctého století po devatenácté století.\n\nNení známo, kdy byl termín poprvé použit jako odkaz na policii. V padesátých létech šéf LAPD Bill Parker používal tuto frázi ve stejnojmenném dokumentárním seriálu. Parker vytvořil termín tenká modrá čára, aby dále posílil úlohu LAPD. Parker v seriálu vysvětlil, že tenká modrá čára představující LAPD byla bariérou mezi zákonem a mezi pořádkem a sociální a občanskou anarchií.Oxfordský slovník zaznamenal jeho použití v roce 1962 po použití v novinách \"Sunday Times\" s odkazem na policejní přítomnost na demonstraci proti nukleárním zbraním. Fráze byla také dokumentována v roce 1965 v pamfletu Massachusettské vlády, popisující státní policejní sílu a v ještě časnějších policejních zprávách NYPD. Počátkem 70. let se tento termín rozšířil na policejní oddělení po celých Spojených státech.\n\nPoužití termínu se zvláště rozšířilo v roce 1988 po vydání dokumentárního filmu \"Tenká modrá linka\" režiséra Errola Morrise. Tento snímek pojednává o vraždě Dallaského policejního důstojníka Roberta W Wooda. Soudce Don Metcalfe, který předsedal soudu s Randallem Adamsem, uvádí ve filmu, že poslední argument byl ten, o kterém nikdy předtím neslyšel: o „tenké modré linii“ policie, která odděluje veřejnost od anarchie. Soudce připustil, že je hluboce dojat slovy státního zástupce, i když proces vedl k neoprávněnému odsouzení a trestu smrti.\nZastánci tvrdí, že myšlenkou různých grafik, které obsahují tenkou modrou linii, je to, že prosazování práva je tenká modrá linie, která stojí mezi chaosem a pořádkem nebo mezi zločinci a potenciálními oběťmi trestných činů. Oponenti poznamenají, že reprezentace veřejnosti a zločinců, jako černých pruhů na obou stranách modré linky je nesprávná, a že symbolika reprezentuje policii vs. každý jiný způsob myšlení.\n\nProdej odznaků a náramků s touto symbolikou byl použit k získání peněz pro rodiny policistů, kteří zemřeli ve službě.\n\nJiné různé skupiny také odvozují jejich vlastní „tenké linky” a emblémy pro sebeprezentaci. \nPřekvapivě byl ve Spojených státech, přijat termín Tenká červená linka pro hasiče jako analogie k „Thin Blue Line”, a to i přes to, že původně odkazoval na britskou armádu.\n\n"}
{"id": "1486876", "url": "https://cs.wikipedia.org/wiki?curid=1486876", "title": "Vrbovec (potok)", "text": "Vrbovec (potok)\n\nVrbovec je potok v Jihomoravském kraji v Česku, na území města Brna. Je dlouhý 8,2 km, plocha povodí činí asi 16 km² a vlévá se do Svratky jako pravostranný přítok. \n\nPotok se orientuje převážně východním směrem. Pramenem je Helenčina studánka nacházející se v přírodním parku Podkomorské lesy, zhruba 2 km severozápadně od Žebětína, v nadmořské výšce 433 metrů, v katastru Bystrce, mezi vrchy Kopeček a Lipový vrch. Míří na území Žebětína a po necelých 2 kilometrech protéká přírodní památkou Žebětínský rybník, kde napájí stejnojmennou vodní plochu. Teče kolem Vrboveckého mlýna a o něco dále, na území městské části Bystrc, tvoří severní hranici přírodní památky Pekárna, za níž podtéká takzvanou Hitlerovu dálnici. Po necelých 2 kilometrech, kdy protéká Údolím oddechu kolem severního okraje obory Holedná, ústí v nadmořské výšce 209 metrů do řeky Svratky jako její pravostranný přítok na říčním kilometru 53,9.\n\nNa mapě stabilního katastru nese potok název Drbovec.\n"}
{"id": "1486879", "url": "https://cs.wikipedia.org/wiki?curid=1486879", "title": "Šťastný princ (film)", "text": "Šťastný princ (film)\n\nŠťastný princ (\"The Happy Prince\") je koprodukční hraný film z roku 2018, který režíroval Rupert Everett podle vlastního scénáře. Film zachycuje poslední roky spisovatele Oscara Wilda, které byl nucen prožít je ve vyhnanství. Snímek měl světovou premiéru na filmovém festivalu Sundance 21. ledna 2018. V ČR byl uveden v roce 2019 na filmovém festivalu Febiofest.\n\nOscar Wilde po propuštění z vězení odjel do Francie a od roku 1900 žije v chudobě a zapomnění v Paříži. Zde jej v závěru života podporují jeho přátelé Reggie Turner a Robbie Ross. Oscar Wilde během svých posledních dnů vzpomíná na některé okamžiky svého předchozího života. Příběhem se vine pohádka o Šťastném princi.\n\n"}
{"id": "1486880", "url": "https://cs.wikipedia.org/wiki?curid=1486880", "title": "Koronární bypass", "text": "Koronární bypass\n\nKoronární bypass, také Arterokoronární bypass, často jen bypass je v chirurgii srdce operativní přemostění málo průchodné věnčité (koronární) tepny, jež působila ischemickou chorobu srdeční. Přemostěním se posílí zásobování srdečního svalu krví, a tedy i kyslíkem, čímž se může snížit bolestivá \"angina pectoris\", nebo i nebezpečí například srdečního infarktu.\n\nKoronární bypass je tvořen tzv. štěpem (CABG), obvykle kouskem žíly z nohy pacienta, který přemostí místo překážky. Podle povahy onemocnění se užívá bypass jednoduchý, dvojitý, trojitý a čtyřnásobný s odpovídajícím počtem štěpů. Vytvoření bypasu se zpravidla dělá na zastaveném srdci, jehož funkci dočasně převezme mimotělní oběh.\n\nVedle koronárního bypasu, což je jedna z nejčastějších operací, se podobným způsobem přemosťují i špatně průchodná místa na tepnách dolních končetin i v mozku. \n\n\n"}
{"id": "1486886", "url": "https://cs.wikipedia.org/wiki?curid=1486886", "title": "Remeteszőlős", "text": "Remeteszőlős\n\nRemeteszőlős (vyslovováno [remeteséléš]) je vesnice v Maďarsku v župě Pest, spadající pod okres Budakeszi. Vznikla v roce 2002 odtržením od obce Nagykovácsi a vytvořením samostatné obce, které odsouhlasilo 87,5 % obyvatel vesnice v referendu. Patří do aglomerace Budapešti (sousedí s její městskou částí Adyliget) a je nejmenší samostatnou obcí, která do této aglomerace patří (jako jediná má méně než 1 000 obyvatel). V roce 2015 zde žilo 806 obyvatel. Dle údajů z roku 2011 tvoří 91,5 % jejího obyvatelstva Maďaři, 1,9 % Němci, 0,3 % Slováci a 0,2 % Rumuni.\n\nNázev \"Remeteszőlős\" se skládá ze slov \"Remete\", což je název hory, která se v blízkosti vesnice nachází, a \"szőlős\", což je odvozeno od slova \"szőlő\" (réva), a znamená, že na místě jsou hrozny. Název tedy doslova znamená „(místo) u (hory) Remete, na kterém jsou hrozny\".\n\nRemeteszőlős sousedí s Budapeští a velkou obcí Nagykovácsi.\n"}
{"id": "1486896", "url": "https://cs.wikipedia.org/wiki?curid=1486896", "title": "Avenue Junot", "text": "Avenue Junot\n\nAvenue Junot je ulice v Paříži. Nachází se v 18. obvodu. Název nese jméno francouzského generála Jeana Junota.\n\nUlice vede do oblouku po úbočí Montmartru od náměstí \"Place Marcel-Aymé\" a končí na \"Rue Caulaincourt\".\n\nUlice vznikla v letech 1910 až 1912 celkem ve dvou etapách. Nejprve byla postavena část mezi \"Rue Simon-Dereure\" a \"Rue Caulaincourt\", poté v roce 1912 mezi \"Rue Girardon\" a \"Rue Simon-Dereure\".\n\n\n"}
{"id": "1486899", "url": "https://cs.wikipedia.org/wiki?curid=1486899", "title": "Jindřich Sandoměřský", "text": "Jindřich Sandoměřský\n\nJindřich Sandoměřský (asi 1130 – 18. října 1166) byl kníže sandoměřský v letech 1146–1166. Jméno dostal podle svého děda z matčiny strany Jindřicha z Bergu.\nJindřich byl šestým (čtvrtým přeživším) synem Boleslava III. Křivoústého. Jeho matkou byla Salomena z Bergu, dcera švábského hraběte Jindřicha z Bergu. Salomeniny sestry Žofie a Richenza si vzaly česká knížata, Žofie Otu II. Olomouckého, Richenza byla provdána za Vladislava I. Mezi předky Jindřicha Sandoměřského patřili Přemyslovci, a to díky sňatku Jindřichova děda Vladislava I. Hermana a Judity Přemyslovny. Mezi vzdálené Jindřichovy předky patřili například Rurikovci, Arpádovci, ba dokonce i byzantští císaři.\n\nDatum narození Jindřicha Sandoměřského - stejně jako datum narození většiny Piastovců z té doby - není známo. Z dnešního pohledu jsou nejvíce pravděpodobná data mezi lety 1126 a 1133. Polský historik Kazimierz Jasiński se domníval, že Jindřich se narodil okolo roku 1130. Rok 1132, který napsal ve své kronice Jan Długosz, je pravděpodobně jeho výmyslem. Až do roku 1138, tedy do smrti svého otce Boleslava III. Křivoústého, Jindřich pravděpodobně žil bezstarostným životem, hodným knížecího syna.\n\nV roce 1138 zemřel Jindřichův otec Boleslav III. Křivoústý, který těsně před smrtí stihl sepsat testament, v němž rozdělil Polsko na několik částí. Na Jindřicha připadla země Sandoměřská. Protože byl Jindřich příliš mladý a nemohl se ujmout vlády v knížectví, v Sandoměřsku vládl senior a jeho nevlastní bratr Vladislav II. Vyhnanec. Jindřich žil tehdy společně s matkou a nejmladším bratrem Kazimírem v zemi, ve které vládla jeho matka Salomena.\n\nSalomena zemřela roku 1144. Stále ještě mladí bratři Jindřich a Kazimír se uchýlili ke svému nejstaršímu vlastnímu bratrovi, Boleslavovi Kadeřavému. Mezi ním a bratrem Vladislavem II. Vyhnancem brzy začal konflikt, který vyvrcholil Vladislavovým vyhnáním o dva roky později. Brzy poté se Jindřich stal sandoměřským knížetem, kterým zůstal až do smrti. Zajímavé je, že se jako sandoměřský kníže objevuje málokdy, většinou je označován jako syn Boleslava III. Křivoústého nebo jako bratr Boleslava IV. Kadeřavého. V letech 1147-1148 se Jindŕich pravděpodobně zúčastnil druhé křížové výpravy. O rok později se společně s bratrem Boleslavem IV. Kadeřavým vypravil na Kyjevskou Rus na podporu Izjaslava II. Pantelejmona ve válkách o Kyjev.\n\nAsi nejznámějším činem Jindřicha Sandoměřského je jeho výprava do Svaté země s polskými rytíři v roce 1154, kde bránil Jeruzalém proti Saracénům. Pravděpodobně tam zůstal rok a poté se vrátil zpět do Polska.\n\nPo návratu do Polska se s bratry Boleslavem a Měškem účastnil křesťanských výprav proti pohanským Prusům.\n\nV polovině roku 1166 se Jindřich a bratr Boleslav IV. Kadeřavý vypravili proti Prusům. Boleslav sám v bitvě jen těsně unikl smrti, bratr Jindřich takové štěstí neměl a 18. října 1166 zemřel. Protože Jindřich se nikdy neoženil a ani neměl potomky, jeho knížectví mělo právně přejít k nejmladšímu bratrovi Kazimírovi, který byl bez knížectví. Boleslav rozdělil Sandoměřsko na tři části, on sám si vzal nejbohatší část se Sandoměří a okolím, Kazimírovi dal malou část okolo Wiślice a Měškovi zbytek. Když zemřel i Boleslav, Sandoměřsko se stalo na dlouhou dobu knížectvím malopolských Piastovců.\n\nKromě výpravy do Svaté země či bitev s pohanskými Prusy Jindřicha proslavila také jeho zakladatelská činnost. Mezi stavby, které založil, patří například:\n"}
{"id": "1486902", "url": "https://cs.wikipedia.org/wiki?curid=1486902", "title": "Železniční trať Banova Jaruga–Pčelić", "text": "Železniční trať Banova Jaruga–Pčelić\n\nŽelezniční trať Banova Jaruga–Pčelić (chorvatsky Željeznička pruga Banova Jaruga–Pčelić) se nachází v centrální části chorvatské Slavonie. Prochází západně od pohoří Papuk. Zajišťuje napojení měst Lipik, Pakrac, Daruvar a Đulovac na chorvatskou železniční síť. \n\nTrať byla vybudována náklady společností Vinciálních drah Barč–Pakrac. Povolení na stavbu trati získal dne 3. března 1884 Heinrich Beines, který později na základě dohody ze dne 10. května 1884 převzal do správy Císařskou a královskou společnost Jižní dráha. První úsek trati z Barči do Pakrace byl zprovozněn dne 18. srpna 1885 a druhý úsek až do města Banova Jaruga potom dne 29. listopadu 1897. \n\nDruhý úsek vystavěla společnost Parovozna lonjskopoljska željeznica. Ta ji provozovala až do roku 1932, kdy byla zařazena pod jugoslávské železnice. \n\nV roce 2010 byl provoz na trati přerušen v úseku od Sirače do města Pčelić. Původně zhruba roční uzavření tratě bylo prodlouženo nakonec nejprve do zimy 2012 a potom 2013. V roce 2014 byl přerušen provoz osobních vlaků z Daruvaru do Banovy Jarugy. V roce 2018 byl po uzávěrce provoz obnoven.\n"}
{"id": "1486905", "url": "https://cs.wikipedia.org/wiki?curid=1486905", "title": "Rue Fondary", "text": "Rue Fondary\n\nRue Fondary je ulice v Paříži. Nachází se v 15. obvodu. Ulice nese jméno starosty bývalé obce Vaugirard v letech 1821–1830, zakladatele obce Grenelle.\n\nUlice vede od křižovatky s \"Rue de Lourmel\" a končí u \"Rue de la Croix-Nivert\". Ulice je jednosměrná od \"Rue de Lourmel\". Je od západu na východ. Směrem na západ pokračuje \"Rue Rouelle\" a na východě na ni navazuje \"Rue de l'Amiral Roussin\".\n\nBývalá cesta obce Grenelle vznikla kolem roku 1837 v rámci rozvoje obce. Mezi pařížské ulice byla integrována vyhláškou z 23. května 1863 a svůj současný název nese od roku 1867.\n\n\n"}
{"id": "1486907", "url": "https://cs.wikipedia.org/wiki?curid=1486907", "title": "Seznam zkratek kvality chemikálií", "text": "Seznam zkratek kvality chemikálií\n\nSeznam zkratek kvality chemikálií uvádí zkratky a termíny používané ke značení čistoty komerčně dostupných chemikálií.\n\n\n\n"}
{"id": "1486909", "url": "https://cs.wikipedia.org/wiki?curid=1486909", "title": "Laslo Djere", "text": "Laslo Djere\n\nLaslo Djere, srbsky: Laslo Đere / Ласло Ђере, maďarsky: Györe László, (* 2. června 1995 Senta) je srbský profesionální tenista maďarského původu. Ve své dosavadní kariéře na okruhu ATP Tour vyhrál jeden singlový turnaj. Na challengerech ATP a okruhu Futures získal do října 2019 jedenáct titulů ve dvouhře. \n\nNa žebříčku ATP byl ve dvouhře nejvýše klasifikován v červnu 2019 na 27. místě a ve čtyřhře pak v září 2015 na 747. místě. Na juniorském kombinovaném žebříčku ITF nejvýše figuroval v květnu 2013, kdy mu patřilo 3. místo. Trénuje ho Boris Čonkić. Do roku 2018 tuto roli plnil Petar Čonkić.\n\nV srbském daviscupovém týmu debutoval v roce 2017 lillským semifinálem Světové skupiny proti Francii, v němž prohrál dvouhru s Jo-Wilfriedem Tsongou. Srbové odešli poraženi 1:3 na zápasy. Do listopadu 2019 v soutěži nastoupil ke třem mezistátním utkáním s bilancí 1–2 ve dvouhře a 0–0 ve čtyřhře.\n\nV juniorském tenise vyhrál floridský Orange Bowl 2012 v kategorii 18letých po finálové výhře nad Švédem Eliasem Ymerem. V juniorce Wimbledonu 2013 vypadl ve čtvrtfinále. \n\nV rámci hlavních soutěží událostí okruhu Futures debutoval v srpnu 2011, když na turnaj v srbské Subotici obdržel divokou kartu. V úvodním kole podlehl krajanu Nikolovi Čačićovi. Premiérový singlový titul na challengerech si odvezl z italské Perugie, kde v červenci 2017 přehrál ve finále španělského hráče Daniela Muñoze de la Navu. \n\nV hlavní soutěži okruhu ATP World Tour debutoval na zářijovém PTT Thailand Open 2013 v Bangkoku, kam mu pořadatelé udělili divokou kartu. V úvodním kole však nestačil na šestého nasazeného Španěla Feliciana Lópeze. Na červnovém challengeru UniCredit Czech Open 2015 v Prostějově se probojoval do finále přes tři tenisty Top 80 – nejvýše nasazeného Martina Kližana, turnajovou šestku Dušana Lajoviće a sedmičku Joãa Souzu. Z utkání o titul však odešel poražen od čtyřicátého prvního hráče žebříčku Jiřího Veselého. Premiérový vyhraný zápas na túře ATP dosáhl na dubnovém Grand Prix Hassan II 2017 v Marrákeši po vyřazení Kližana. Ve druhém kole mu stopku vystavil druhý nasazený španělský antukář Albert Ramos-Viñolas, přestože získal úvodní sadu. Průlom do elitní stovky žebříčku učinil ve vydání z 24. července 2017.\n\nDo prvního čtvrtfinále postoupil z kvalifikace na úvodním ročníku budapešťského Gazprom Hungarian Open 2017. V daném zápase odvrátil mečbol čtvrtému nasazenému Fernandu Verdascovi a prošel do semifinále. V něm však podlehl britskému kvalifikantu Aljaži Bedenemu. Další semifinálové účasti zaznamenal na Istanbul Open 2018 a Swiss Open Gstaad 2018.\n\nV rámci série ATP Masters odehrál první utkání na březnovém BNP Paribas Open 2018 v Indian Wells, kde jej na úvod vyřadil Američan Tim Smyczek. Navazující Miami Open 2018 opustil v témže kole po porážce od Lotyše Ernestsa Gulbise.\n\nDo premiérového finále na okruhu ATP Tour postoupil během února 2019 na antukovém Rio Open z kategorie ATP 500 v brazilském Riu de Janeiru. Na cestě turnajem poprvé porazil člena elitní světové desítky, když na úvod zdolal osmého v pořadí Dominica Thiema. V boji o trofej přehrál osmnáctiletého Kanaďana Félixe Augera-Aliassimeho a posunul se na nové kariérní maximum poté, co mu na žebříčku patřila 37. příčka.\n\nDebut v hlavní soutěži nejvyšší grandslamové kategorie zaznamenal v mužském singlu French Open 2016 po zvládnuté tříkolové kvalifikaci, v níž na jeho raketě skončili Marco Chiudinelli, Nicolás Kicker a v závěrečném fázi Adam Pavlásek. V úvodním kole dvouhry však nenašel recept na Australana Jordana Thompsona. První grandslamový zápas vyhrál nad Leonardem Mayerem na US Open.\n\n"}
{"id": "1486913", "url": "https://cs.wikipedia.org/wiki?curid=1486913", "title": "Toy Story 4: Příběh hraček", "text": "Toy Story 4: Příběh hraček\n\nToy Story 4: Příběh hraček (v anglickém originále Toy Story 4) je americký animovaný film režiséra Joshe Cooleyho z produkce společnosti Pixar pro Walt Disney Pictures. Je volným pokračováním snímků \"\", \"\" a \"\". Příběh filmu se opět odehrává v kouzelném světě hraček. Hlavní postavy Woodyho a Buzze namluvili opět Tom Hanks a Tim Allen.\n\n"}
{"id": "1486935", "url": "https://cs.wikipedia.org/wiki?curid=1486935", "title": "SEC", "text": "SEC\n\nSec může znamenat:\n\n"}
{"id": "1486936", "url": "https://cs.wikipedia.org/wiki?curid=1486936", "title": "Parlament Indie", "text": "Parlament Indie\n\nParlament Indie ( – \"Bháratíja samsad\") je zákonodárný orgán Indické republiky. Jedná se o dvoukomorový parlament, který sestává ze Sněmovny států (\"Rádžja sabha\"), horní komory zastupující indické státy a teritoria, do které je voleno nepřímo, a Sněmovny lidu (\"Lók sabha\"), do které probíhají přímé volby.\nIndický parlament vznikl 26. ledna 1950 v souladu s indickou ústavou, kterou schválilo Indické ústavodárné shromáždění 26. listopadu 1949. První volby do dolní komory proběhly na přelomu let 1951 a 1952. Budova parlamentu se nachází v Novém Dillí, byla vystavena v letech 1921–1927 podle návrhu Edwina Lutyense a Herberta Bakera a původně sloužila Knížecí komoře (tj. zástupcům knížecích států) a tehdejšímu Ústřednímu zákonodárnému shromáždění.\n"}
{"id": "1486939", "url": "https://cs.wikipedia.org/wiki?curid=1486939", "title": "Thomas Hanmer", "text": "Thomas Hanmer\n\nSir Thomas Hanmer, 4. baronet Hanmer, \"Sir Thomas Hanmer, 4th Baronet Hanmer of Hanmer\" (24. září 1677 – 7. května 1746) byl anglický politik, v letech 1714–1715 předseda Dolní sněmovny. Sňatkem pronikl mezi nejvyšší šlechtu a byl nevlastním otcem 2. vévody z Graftonu. Proslul jako mecenáš umění a tiskem vydal Shakespearovy divadelní hry.\n\nPocházel ze starobylého šlechtického rodu z Walesu připomínaného od 14. století, několik členů zasedalo v Dolní sněmovně. Narodil se na rodovém sídle \"Bettisfield Park\" ve Walesu jako syn Williama Hanmera (1648-1678), po matce byl spřízněn s rodem Northů. Studoval ve Westminsteru, pak se zapsal na oxfordskou univerzitu, vzdělání nakonec absolvoval v Cambridge. Na přelomu 17. a 18. století zdědil majetek po několika příbuzných ve Walesu a v hrabství Suffolk, titul baroneta zdědil po strýci Johnu Hanmerovi (1633-1701), který byl generálem a politikem v Irsku. Svůj vliv posílil v roce 1698 sňatkem s Isabellou Fitzroy, rozenou Bennetovou (1667-1722), vdovou po 1. vévodovi z Graftonu. \n\nV letech 1701-1727 byl členem Dolní sněmovny za stranu toryů, od února 1714 do ledna 1715 byl jejím předsedou, do funkce byl zvolen jednomyslně. Během této doby došlo ke změně na trůnu a Hanmer podpořil nástup hannoverské dynastie. Po rozpuštění parlamentu králem Jiřím I. znovu na post předsedy nekandidoval. Po roce 1715 nějakou dobu ještě zůstal aktivním řečníkem na půdě parlamentu, postupně se ale stahoval do soukromí a věnoval se svým zájmům. Proslul svým působením v charitě, finančně podpořil vznik nemocnice \"Foundling Hospital\" a ve svém rodišti nechal postavit dům pro chudé. Dlouhodobě se věnoval studiu Shakespearova díla a jeho divadelní hry vydal tiskem na vlastní náklady v Oxfordu. Tato edice pořízená na základě Hanmerova vlastního výběru byla později podrobena kritice. \n\nV roce 1698 se oženil s Isabellou Bennet (1667-1722), dcerou ministra hraběte Arlingtona a vdovou po vévodovi z Graftonu, nemanželském synovi Karla II. Po ovdovění se podruhé oženil v roce 1725 s Elizabeth Folkes (1687-1741), který byla o deset let mladší. Manžela za skandálních okolností opustila a měla nemanželské dítě se svým bratrancem Thomasem Herveyem.\nZ prvního manželství pocházel syn Thomas Hanmer (1702-1737), který byl též poslancem Dolní sněmovny, ale zemřel předčasně a bez dalšího potomstva. Titul baroneta byl později obnoven pro další rodovou větev, zámek Bettisfield Park zůstal majetkem rodiny do 20. století.\n\n"}
{"id": "1486940", "url": "https://cs.wikipedia.org/wiki?curid=1486940", "title": "Charles Abbot", "text": "Charles Abbot\n\nCharles Abbot, 1. baron Colchester, \"Charles Abbot, 1st Baron Colchester\" (14. října 1757 Abingdon, Anglie – 8. května 1829, Londýn, Anglie) byl britský právník a politik, v letech 1802–1816 předseda Dolní sněmovny, poté s titulem barona přešel do Sněmovny lordů.\n\nNarodil se jako syn duchovního Johna Abbota (1717–1760), studoval ve Westminsteru a Oxfordu, poté cestoval po Evropě a další vzdělání získal v Ženevě. Od roku 1783 působil jako právník, do politiky vstoupil s podporou 5. vévody z Leedsu a v roce 1790 byl zvolen do Dolní sněmovny. V parlamentu se brzy uplatnil jako řečník a předkladatel reformních návrhů. V roce 1801 byl jmenován členem irské a britské Tajné rady, v letech 1801–1802 byl státním sekretářem pro Irsko. V letech 1802–1816 byl předsedou Dolní sněmovny a tento úřad zastával s nevšední obratností v dobách napoleonských válek, od roku 1806 byl poslancem za prestižní volební obvod oxfordské univerzity.\n\nV roce 1817 s titulem barona Colchestera přešel do Sněmovny lordů, v poslaneckém mandátu za oxfordskou univerzitu jej nahradil pozdější premiér Robert Peel. Za zásluhy obdržel rentu ve výši 4 000 liber ročně, jeho potomci pak pobírali 3 000 liber ročně. V letech 1819–1822 cestoval po Evropě, z pozice člena Sněmovny lordů se pak ještě uplatnil jako odpůrce emancipace katolíků. Byl též členem Královské společnosti.\n\nJeho sídlem byl zámek \"Kidbrooke House\" (Sussex), který koupil v roce 1803 od rodiny Nevillů. Bývalý lovecký zámek obohatil o klasicistní kolonádu a věnoval se také úpravám parku. Potomci zámek prodali v roce 1874.\n\nV roce 1796 se oženil s Elizabeth Gibbes (1760–1847) z rodiny zbohatlé podnikáním v koloniích. Dědicem titulu byl syn Charles Abbot, 2. baron Colchester (1798–1867), který v námořnictvu dosáhl hodnosti admirála a později zastával ministerské úřady ve vládě. Tiskem vydal otcův deník, korespondenci a parlamentní projevy.\n\n\n"}
{"id": "1486944", "url": "https://cs.wikipedia.org/wiki?curid=1486944", "title": "Synagogue de la rue du Bourg-Tibourg", "text": "Synagogue de la rue du Bourg-Tibourg\n\nSynagogue de la rue du Bourg-Tibourg je synagoga ve 4. obvodu v Paříži v ulici \"Rue du Bourg-Tibourg\" č. 24, po které nese své jméno. Synagoga je sefardského ritu.\n\nSynagoga vznikla ve 20. letech 20. století původně jako chasidská, ortodoxní, nezávislá na konzistoři. Sloužila pro židy původem z východní Evropy. Její rabín Isidore Frankforter se stal obětí holokaustu.\n\n"}
{"id": "1486955", "url": "https://cs.wikipedia.org/wiki?curid=1486955", "title": "Ewa Paradiesová", "text": "Ewa Paradiesová\n\nEwa Paradiesová (17. prosince 1920 Lębork – 4. července 1946 Gdańsk) byla během druhé světové války dozorkyně v koncentračním táboře Stutthof.\n\nV srpnu 1944 odjela do tábora Stutthof SK-III na výcvik jako dozorkyně. V říjnu 1944 byla převelena do tábora Bromberg-Ost (pobočný ženský tábor tábora Stutthof) a v lednu 1945 zpět do hlavního tábora Stutthof. V dubnu 1945 doprovázela jeden z posledních transportů vězňů žen do pobočného tábora v Lauenburgu a poté utekla.\n\nByla zajata a obžalovaná u soudu v procesu Stutthof. Jedna ze svědkyň vypověděla, že nařídila skupině vězněných žen, aby se v mrazivém zimním počasí svlékly, pak je kropila ledově studenou vodou a pokud se ženy pohnuly byly bité. Pro své brutální chování, včetně způsobení smrti některých vězeňkyň, byla odsouzena k smrti. Veřejně popravena byla oběšením na kopci poblíž Gdaňsku 4. července 1946.\n"}
{"id": "1486960", "url": "https://cs.wikipedia.org/wiki?curid=1486960", "title": "Cchao Pchi", "text": "Cchao Pchi\n\nCchao Pchi, čínsky 曹丕 (asi 187 - 29. června 226, Luo-jang) byl čínský politik a spisovatel. Byl císařem státu Wej (též Cchao Wej) na severu Číny, v období tří říší. Stát Wej \"de facto\" založil jeho otec a ministr Cchao Cchao, byť posledního císaře z celočínské dynastie Východní Chan formálně sesadil z trůnu právě až Cchao Pchi, roku 220, jakkoli delikátně a s poctami (vzal si dokonce dvě dcery posledního císaře). Prohlásil se zakladatelem nové císařské dynastie Wej, ovšem to vedlo k tomu, že dva další lokální vůdci, Liu Pei a Sun Čchűan, s nimiž zápolil už Chaův otec, vyhlásili vlastní nezávislé státy, Šu-chan a Východní Wu, jež se Cchao Pchiovi nepodařilo nikdy dobýt. Dynastie Wej však neměla dlouhého trvání, od moci byla odstavena roku 265 dynastií Ťin, jež dva alternativní čínské státy dobyla a Čínu roku 280 znovu sjednotila. K Cchaovým nejvýznamnějším politickým reformám patřilo zavedení systému devíti hodností a nestranně spravedlivého, který k jeho trůnu dokázal dostat mnoho schopných mužů. Na druhou stranu byla jeho vláda pokládána za krutou a typický byl též značný úbytek obyvatel. Jeho otec ho inspiroval k psaní poezie v novém žánru, jenž založil, a který se nazývá ťien-an. K významným básníkům tohoto stylu patřil i Cchaův mladší bratr Cchao Č'. Nejslavnější Cchaovou básní byla \"Jen Ke Sing\" (燕歌行). Většinu veršů patrně napsal před nástupem na trůn. Dochovalo se i zhruba sto jeho článků.\n"}
{"id": "1486961", "url": "https://cs.wikipedia.org/wiki?curid=1486961", "title": "Mnichovský operní festival", "text": "Mnichovský operní festival\n\nMnichovský operní festival (\"„Die Münchner Opernfestspiele“\") je tradiční festival, který láká milovníky opery z celého světa. Koná se v červnu a červenci a je to vrchol operního roku v Mnichově. Festival je v současné době pořádán Bavorskou státní operou a Bavorským státním baletem a nabízí více než třicet operních představení, písňových večerů, četných koncertů, baletních produkcí a dalších akcí pořádaných v Národním divadle, v Prinzregententheater, v divadle Cuvilliés („Cuvilliés Theater“), v Pavillon 21 MINI Opera Space (2010), v Allerheiligen-Hofkirche a v Nové pinakotéce („Neue Pinakothek“) nebo také v muzeu Brandhorstových („Muzeum Brandhorst“).\n\nOperní festival se poprvé konal v roce 1875 jako letní slavnost s operami Wolfganga Amadea Mozarta a hudebními dramaty Richarda Wagnera. Byl natolik úspěšný, že se časem zvětšila touha po vlastním festivalovém divadle. Aby se splnilo přání občanů byl na přelomu století postaven Prinzregententheater. Jeho stavbu sponzoroval milovník umění, regent Luitpold Bavorský. Divadlo bylo otevřeno 21. srpna 1901 představením \"Mistři pěvci norimberští\" („Die Meistersinger von Nürnberg“) a začal zlatý věk mnichovského operního festivalu.\n\nV roce 1952 byl jednou ze zakládajících organizací Evropské asociace festivalů („European Festivals Association“).\n\nOd roku 1958 je podporován společností „Gesellschaft zur Förderung des Münchner Opernfestspiele“. Kromě finanční podpory také prostřednictvím festivalové ceny (od roku 1965) a také každoroční obsáhlou publikací (od roku 1959), dnes pod názvem Průvodce “festivalem („Festspielführer“).\n\nPod názvem \"Opera pro všechny\" („Oper für alle“) se každoročně koná operní a koncertní večer na náměstí Max-Joseph-Platz před Národním divadlem. Nejmodernější zvuková technologie zajišťuje dobrou kvalitu zvuku a dne 26. června 2010 tato událost zaznamenala návštěvnost 12 000 návštěvníků.\n\n"}
{"id": "1486963", "url": "https://cs.wikipedia.org/wiki?curid=1486963", "title": "Palác kultury (Drážďany)", "text": "Palác kultury (Drážďany)\n\nPalác kultury (německy Kulturpalast) je modernistická stavba v centru saské metropole Drážďany. Vznikl v duchu tehdejší moderní architektury Východního Německa. Stavba podle návrhu architekta Wolfganga Hänsche byla dokončena v roce 1969 a od té doby slouží veřejnosti. Nachází se na náměstí Altmarkt. Jeho průčelí odpovídá uliční čáře nedaleké třídy Wildsruffer Straße.\n\nPo svém dokončení měl Palác kultury největší multifunkční sál ve městě. Sloužil pro různé koncerty, taneční představení, ale také jako kongresové a konferenční centrum. Sídlila v něm také Drážďanská filharmonie. Interiér hlavního sálu byl upravitelný; jeviště bylo možné odsunout a vnitřní prostor upravit pro potřeby konkrétní akce. Kromě hlavního sálu měl také ještě menší s kapacitou 192 lidí, který sloužil jako divadlo.\n\nV průčelí paláce se nachází nápadná mozaika s názvem \"Cesta rudé vlajky\" (německy \"Der Weg der roten Fahne\"). Byla dílem více autorů a byla dokočena v roce 1968. Kromě toho byl palác doplněn ještě nápadnými dekorativními bronzovými vraty, která zdobí motivy z dějin města Drážďan.\n\nPalác nebyl však realizován v původní podobě; navrhované třetí patro stavby nebylo nakonec postaveno. Rekonstrukcí prošel v druhé dekádě 21. století (2013 až 2017) a znovu byl otevřen v dubnu 2017.\n\nStavba vznikla na obdélníkovém půdorysu v severní části náměstí.\n\nPalác je od roku 2007 kulturní památkou.\n"}
{"id": "1486966", "url": "https://cs.wikipedia.org/wiki?curid=1486966", "title": "Malý Berlín", "text": "Malý Berlín\n\nPod názvem Malý Berlín je znám obytný blok v ulici U Smaltovny v Praze 7 – Holešovicích. Někdy je tento pojem používán i pro oblast několika sousedních ulic, kde se ve 30. letech 20. století koncentrovala početná německojazyčná komunita.\n\nStavbu obytného bloku financovalo Stavební družstvo úředníků bank a spořitelen v Praze a byla zahájena roku 1937. Bytový areál doplňovalo zázemí v podobě dětských jeslí, mateřské školy, prádelny a obchodů. Dům byl zkolaudován 15. 3. 1939, tedy shodou okolností v den německé okupace. Dům byl díky své fasádě provedené v hnědé barvě někdy přezdíván Braunes Haus (Hnědý dům). Po vyhlášení protektorátu se Stavební družstvo úředníků bank a spořitelen v Praze dostalo pod nucenou správu pražského gestapa a nová budova posloužila jako byty pro nově příchozí příslušníky orgánů říšské správy. \n\nBěhem Pražského povstání 5.–6. května 1945 objekt dobyla skupina povstalců. Po druhé světové válce majetek převzala národní správa. Do uvolněných bytů se pak začali stěhovat čeští obyvatelé. \n\nKonstruktivistický (podle jiných zdrojů funkcionalistický) návrh budovy vypracoval architekt Franz Hruschka údajně ve spolupráci s Adolfem Foehrem (jeho jméno ale ve stavební dokumentaci nefiguruje). \n\nDům má obdélníkový půdorys a jeho dominantou je ústřední dvůr. Z něj se vchází do jednotlivých křídel budovy a fasády směřující do dvora jsou také bohatší (balkóny). Fasády směřující do ulice jsou naopak velmi prosté, nápadnějším prvkem jsou vlastně pouze zelené okenní rámy a pásy režných cihel lemující okna. V centrálním dvoře byla původně fontánka, pískoviště a pergola s lavičkami.\n"}
{"id": "1486967", "url": "https://cs.wikipedia.org/wiki?curid=1486967", "title": "Továrna Ignaz Ginzkey &amp; Co.", "text": "Továrna Ignaz Ginzkey &amp; Co.\n\nSoubor staveb továrny na koberce Ignaz Ginzkey & Co. () je industriální památka v Liberci - Vratislavicích nad Nisou. \n\nTovárnu na koberce a přikrývky ve Vratislavicích nad Nisou vybudoval Ignaz Ginzkey (1819-1876) v letech 1847-1872. Jeho syn Willy (Wilhelm) Ginzkey (1856-1934) těsně před první světovou válkou pověřil architekta Leopolda Bauera celkovou přestavbou továrny. Projekt obsahoval zbudování nového energetického centra s vlastní elektrárnou a elektrifikaci celého závodu, dále zbudování nových výrobních a skladových hal, vstupní brány, dělnického sídliště s obchody, školou, divadlem a sportovišti. Tento projekt byl prezentován v knize \"\" z roku 1919.\n\nZ velkorysého projektu byla ale realizována pouze malá část. V letech 1916-1919 byla vybudována kotelna, elektrárna a zauhlovací a vodárenská věž. Ve velmi redukovaném rozsahu byla postavena budova skladu v roce 1924. Jěště v roce 1929 projektoval Bauer novou přádelnu. Ani ta ale nebyla realizována.\n\nPo znárodnění továrny zde pokračovala výroba koberců (například populární Kovral) až do roku 1990.\n\nV roce 2015 byly čtyři objekty zapsány jako kulturní památlka (soubor staveb továrny na koberce Ignaz Ginzkey & Co.)\n\nVodojemy průmyslových objektů bývají spojovány s jinými objekty. Častá je například kombinace vodojemu a továrního komínu. Kombinace vodojemu a zauhlovací věže je ale zcela unikátní. Výrazné architektonické zpracování z ní dělá charakteristickou dominantu továrny i celého města.\n\nV podzemním podlaží byl zásobník pro kvalitnější uhlí, které bylo přiváženo po železniční vlečce až k patě věžě. V prvním a druhém nadzemním podlaží byla umístěna strojovna, která zajišťovala dopravu uhlí a vody. Zásobník na uhelný prach a mour byl ve střední části věže, kam byl z vagonů čerpán pomocí vysavače. Zde byl míchán s uhlím a dopravníkem v mostku přes silnici přemisťován do kotelny. Nad touto úrovní se nacházel vodojem, jehož nádrž je snýtována z ocelových plátů. Vodojem sloužil výhradně pro potřeby provozu továrny. Nad vodojemem je vyhlídková terasa s malým osmibokým altánem. Věž je spojena s budovou kotelny zauhlovacím mostem o dvou obloukových polích.\n\nNosná konstrukce stavby je železobetonovým skeletem na půdorysu pravidelného dvanáctiúhelníku, stropy jsou trámové, v prvních dvou podlažích s centrálním sloupem a paprskovitými trámky. Strop nesoucí vodojem je z masivních železobetonových trámů.\n\nNa přelomu šedesátých a sedmdesátých let byla změněna technologie vytápění z uhlí a uhelného prachu na mazut. Vodojem byl přebudován na zásobník mazutu.\n\nStavba v devadesátých letech 20. století ztratila svou funkci. Od té doby je využívána pouze jako nosič vysílačů telefonních operátorů.\n\nO záchranu a zpřístupnění věže se od roku 2015 zasazuje spolek dobrovolníků AvantgArt, vedený Jitkou Jakubičkovou. Dobrovolníci věž vyčistili a zpřístupnili dolní dvě podlaží. Konají se zde výstavy, koncerty, společenské a zábavní akce a symposia.\n\nBudova kotelny s elektrárnou má obdélníkový půdorys. Na západní straně je spojena mostkem se zauhlovací a vodárenskou věží. Elektrárna se nacházela na severní straně objektu. Cihlový tovární komín prochází střechou kotelny. V kotelně jsou zbytky původních kotlů.\n\nMostek spojuje zauhlovací věž s kotelnou, původně jím vedl pásový dopravník transportující uhlí. Most je postaven z cihelného zdiva, most je dvouobloukový se středním pilířem. Vnitřní prostor je osvětlen okny, v průčelí jsou prostřídána se okny slepými. Můstek je kryt sedlovou střechou. Po přestavbě kotelny na mazut tudy vedlo mazutové potrubí.\n\nSilniční most přes Lužickou Nisu umožňuje přístup do areálu továrny od jihu. Dnes je součástí místní komunikace v Rumburské ulici.\n\n\n"}
{"id": "1486968", "url": "https://cs.wikipedia.org/wiki?curid=1486968", "title": "RTLinux", "text": "RTLinux\n\nRTLinux bylo rozšíření Linuxu, přesněji jeho jádra, které z něj dělalo operační systém reálného času. \n\nRTLinux původně vznikl na Univerzitě Nového Mexika prací Victora Yodaikena a jeho studentů. Komerčně jej podporovat a rozšiřovat začala nejprve společnost FSMLabs, která jej například portovala na architekturu ARM a vyvíjela jej v placené a neplacené variantě. V roce 2007 je odkoupila společnost Wind River Systems, od roku 2009 vlastněná Intelem. K roku 2011 ovšem vývoj RTLinuxu zastavila, přičemž za jeho vhodnou náhradu je považován projekt RT_PREEMPT.\n"}
{"id": "1486970", "url": "https://cs.wikipedia.org/wiki?curid=1486970", "title": "Mezinárodní kongresové centrum Berlín", "text": "Mezinárodní kongresové centrum Berlín\n\nMezinárodní kongresové centrum Berlín (německy Internationales Congress Centrum Berlin, známé též pod zkratkou ICC) je rozsáhá stavba, která se nachází v západní části německé metropole Berlína (čtvrť Charlottenburg-Wilmersdorf). Futuristický objekt konferenčního centra má délku 313 m, šírku 89 m a výšku 40 metrů. Vznikla podle plánů architektů Ralfa Schülera a Ursuliny Schüler-Witte. Dokončena a slavnostně otevřena byla dne 1979. Nápadná je díky technicistní futuristické stříbrné fasádě i své poloze v blízkosti jedné z dálnic směrujících do středu města. Plocha, kterou lze využít pro různé akce v rámci centra, činí 19 000 m\n\nStavba je ve vlastnictví města Berlína, který ji pronajímá společnosti Messe Berlin.\n\nVýstavba kongresového centra trvala celkem čtyři roky. Náklady dosáhly výše 924 milionů marek a jednalo se o jednu z nejdražších staveb na území tehdejšího Západního Berlína. \n\nBudova byla otevřena dne 2. dubna 1979. Po několika desetiletích používání se však rozsáhlý objekt stal technologicky zastaralým a předmětem diskuzí o tom, jak má být do budoucna využíván. Provozní náklady se po určité době dostaly do výše, kdy překonaly zisky z pořádaných akcí. V roce 2014 byl palác uzavřen pro pořádání kongresových a konferenčních akcí a o jeho budoucím osudu bude ještě rozhodnuto. \n\nJen o rok později byl v souvislosti s migrační krizí provizorně otevřen pro ubytování uprchlíků. Umístěno do něj bylo cca 500 lidí. Rovněž byl ještě v roce 2017 využíván jako kontaktní místo pro uprchlíky v Berlíně a místo pro vyřizování žádostí pro azyl. \n\nNápadnost stavby dokládá i množství přezdívek. Místní obyvatelstvo ji častuje pojmy, jako např. \"kosmická loď\", \"Noemova archa\" nebo \"Hliníkové monstrum\".\n\nRozsáhlý a velice nápadný palác byl místem konání několika filmů, mezi které patřily např. Bourneovo ultimátum, Hanna nebo .\n"}
{"id": "1486972", "url": "https://cs.wikipedia.org/wiki?curid=1486972", "title": "Emil Faktor", "text": "Emil Faktor\n\nEmil Faktor (31. srpna 1876 Praha – 10. dubna 1942 Lodž) byl pražský, německy hovořící spisovatel, básník a novinář. Publikoval rovněž pod pseudonymem Jussuff.\n\nNarodil se v rodině Eduarda Faktora a jeho ženy Theresie. Vystudoval práva v Praze. Již za studií pracoval jako redaktor a divadelní kritik deníků \"Montagblatt aus Böhmen\" (od roku 1898) a \"Bohemia\" (od roku 1899). V roce 1904 zakončil studia práv a získal titul Dr.Jur. V roce 1908 odešel do Berlína, kde psal divadelní kritiky pro list \"Der Tag\". V roce 1912 přešel do redakce levicově liberálního deníku \"Berliner Börse-Kurier\", kde působil nejdříve jako autor fejetonů a divadelních kritik, od roku 1916 byl šéfredaktorem. V roce 1932 kvůli svému židovskému původu rezignoval na místo šéfredaktora a v roce 1933 se vrátil zpátky do Prahy. Zde pak působil jako divadelní a filmový kritik na volné noze. Přispíval například do novin \"Prager Tagblat\" a \"Prager Mittag.\"\n\nPo okupaci Československa se pokusil emigrovat do Spojených států amerických, ale pro velké množství zájemců nedostal potřebné vízum. Byl deportován dne 21. října 1941 transportem B, č. 352 do Lodže, kde 10. dubna 1942 zahynul.\n\n\n\n\n"}
{"id": "1486973", "url": "https://cs.wikipedia.org/wiki?curid=1486973", "title": "Willy Haas", "text": "Willy Haas\n\nWilly Haas (7. června 1891 Praha – 4. září 1973 Hamburk) byl německý vydavatel, filmový kritik a scenárista. V letech 1922 až 1933 pracoval v různých pozicích na 19 filmech. Byl členem poroty na 8. Mezinárodním filmovém festivalu Berlíně.\n\nWilly Haas byl synem židovského právníka. Studoval právo a v mladém věku se připojil k literárnímu kruhu se svými přáteli Franzem Werfelem, Paulem Kornfeldem a Johannesem Urzidilem. Měl osobní kontakty s Franzem Kafkou a Maxem Brodem. Scházeli se v Praze v Café Arco, kam chodíval také Ernst Polák, manžel Mileny Jesenské.\n\nV letech 1911 až 1912, ještě jako student práv, byl společně s Norbertem Eislerem redaktorem časopisu Herder-Blätter, který vydával práce začínajících autorů. Časopis publikoval i několik jeho esejí. V roce 1913 odešel do Lipska a stal se lektorem ve vydavatelství Kurta Wolffa. Po první světové válce odešel Haas do Berlína, kde pracoval jako redaktor, scenárista a filmový i divadelní kritik. Společně s Ernstem Rowohltem založil v roce 1925 týdeník Die Literarische Welt.\n\nKdyž byl v roce 1933 opakovaně prohledáván jeho byt v Berlíně, vrátil se do Prahy. Zde pracoval jako redaktor novin. Literární magazín Welt im Wort (Svět ve slově), založený Haasem v Praze, z finančních důvodů brzy skončil. Po německé okupaci Prahy v roce 1939 emigroval nejprve do Itálie a odtud do Indie, kde pracoval jako scenárista alespoň dvou indických filmů Mohana Bhavnaniho. Vydělával si též jako cenzor pro britskou armádu v Indii. Po skončení války se přesunul do Londýna a v roce 1948 se vrátil do Německa do Hamburku. Tam psal pro několik časopisů a novin, např. Die Welt a Welt am Sonntag.\n\nHaas byl třikrát ženatý: v letech 1919-1921 s překladatelkou Jarmilou Ambrozovou, od roku 1924 do roku 1936 s Hannou Waldeckovou (která mu v roce 1925 porodila syna) a od roku 1947 s Hertou Doctor. Willy Haas a jeho manželka Herta jsou pohřbeni v Ohlsdorfském hřbitově v Hamburku.\n\n"}
{"id": "1486974", "url": "https://cs.wikipedia.org/wiki?curid=1486974", "title": "Václav Ort (stavitel)", "text": "Václav Ort (stavitel)\n\nVáclav Ort (Orta) (7. července 1878 – 7. února 1935) byl městský stavitel v Bubenči a stavební rada.\nPocházel z rodiny kutnohorského ševce Václava Orta (1852-1898) a jeho ženy Růženy, rozené Nedvědové, byl jejich jediným synem. Po přesídlení rodiny do Prahy studoval stavitelství a posléze se oženil s Martou, rozenou Hustolesovou. \nMezi jím navržené stavby patří:\n"}
{"id": "1486976", "url": "https://cs.wikipedia.org/wiki?curid=1486976", "title": "Katarína Hládeková", "text": "Katarína Hládeková\n\nKatarína Hládeková (* 4. března 1984 Košice) je slovenská umělkyně působící v Brně. V roce 2016 byla jednou z pěti finalistů Ceny Jindřicha Chalupeckého.\n\n\n\n\n"}
{"id": "1486978", "url": "https://cs.wikipedia.org/wiki?curid=1486978", "title": "Měsíc Jupitera", "text": "Měsíc Jupitera\n\nMěsíc Jupitera \"(Jupiter holdja)\" je maďarsko-německý koprodukční sci-fi thriller z roku 2017, který režíroval Kornél Mundruczó. Snímek roku 2017 soutěžil o Zlatou palmu na festivalu v Cannes. Pojednává u syrském uprchlíkovi, který na útěku před imigrační policií získá schopnost levitovat. \n\nSyrský uprchlík Aryan Dashni ilegálně překračuje srbsko-maďarskou hranici, když je vážně postřelen členem pohraniční policie. Místo aby zemřel, však objevuje svoji schopnost levitovat. Dostává se do uprchlického tábora, kde jeho tajemství odhalí úplatný doktor, Gábor Stern. Pomůže Aryanovi utéci do Budapešti kde ho vydává za zázračného léčitele a inkasuje od bohatých pacientů vysoké sumy peněz určené na zaplacení svých dluhů. Aryan doufá, že získá zpět své doklady a nalezne otce, s nímž se na hranicích rozdělil. Oběma mužům je neustále v patách policista László, který Aryana postřelil.\n\nMěsíc Jupitera měl premiéru na filmovém festivalu v Cannes 19. května 2017. Následně byl téhož roku uveden v Turecku, Maďarsku a v roce 2018 v Bulharsku, Jižní Koreji, České republice (distributor Aerofilms) a Velké Británii. Nejvíce se mu dařilo na domácí půdě, zisky v Maďarsku dosáhly 40 893 amerických dolarů.\n\nSnímk vzbudil smíšené ohlasy. Na Rotten Tomatoes získal od 40 hodnotících 50% a na Metacritic mu deset hodnotících udělilo 56 bodů ze 100.\n\nJessica Kiang v časopise Variety pochválila vynikající kameru, ale snímek se podle jejích slov věnuje příliš velkému množství abstraktních témat, takže není jasné, co nakonec sděluje. „Jupiterův měsíc se vyjadřuje k uprchlické krizi, ztrátě náboženské víry v západním světě, zázrakům, vykoupení, terorismu, obětování, vině a odcizení v moderním městském prostředí.“  Dodává, že předchozí snímek Kornéla Mundruczóa \"Bílý bůh\" byl „mnohem přímočařejší a uspokojivější“.\n\nVe stejném duchu se vyjadřuje i Peter Bradshaw, když ve své kritice pro The Guardian píše, že Jupiterův měsíc je „ambiciózní a přehnaný snímek s několika dobrými záběry“.\n\nJarmila Křenková v Cinepuru upozorňuje na to, že „průniky žánrovosti do uměleckého filmu“ jsou v maďarské kinematografii tradicí. „Je tedy škoda posuzovat Měsíc Jupitera pouze vymezováním se vůči velkým západním vzorům.“\n\nMichal Kříž v časopise Film a doba upozorňuje na návaznost \"Měsíce Jupitera\" na předchozí díla režiséra, na jeho „zájem o religiozitu naší minulosti“ a „hyperbolický způsob“ jakým uchopuje témata, který může být pro mnoho diváků „až příliš artistní“.\n\n"}
{"id": "1486981", "url": "https://cs.wikipedia.org/wiki?curid=1486981", "title": "Radnice v Pont-à-Mousson", "text": "Radnice v Pont-à-Mousson\n\nRadnice v lotrinské obci Pont-à-Mousson byla postavena v letech 1786 až 1791 podle plánů architekta Clauda Miqueho a inženýra Françoise-Michela Lecreulxe. Fasádu zhotovil Johann Joseph Söntgen a pak Joseph Labroise. Slavnostní otevření proběhlo v roce 1793.\n\nRadniční fasáda byla zařazena mezi historické památky v roce 1919, peristyl, schodiště, velký salon a štuky roku 2012.\n"}
{"id": "1486983", "url": "https://cs.wikipedia.org/wiki?curid=1486983", "title": "Karel E. Ort", "text": "Karel E. Ort\n\nKarel E. Ort (8. ledna 1881 Újezd nad Zbečnem – 31. prosince 1936) byl český architekt a profesor v Brně.\n\nRoku 1910 odcestoval do Německa, aby se usadil v Hamburku, kde vystudoval uměleckoprůmyslovou školu Schule f. Kunst und Gewerbe. Na té samé škole následně působil jako pedagog až do roku 1920. V této době působil zejména jako textilní návrhář. Poté odešel do Dvora Králové, kde působil jako profesor na odborné tkalcovské škole, aby se nakonec stal profesorem na škole uměleckých řemesel v Brně. Zde vedl oddělení interiérového zařízení a nábytku.\nMezi let 1910 a 1920 působil v ateliéru Jana Kotěry a jako designér spolupracoval především s firmou Hynek Gottwald v Brandýse nad Orlicí. Mezi významná díla patří především projekt zasklení paláce Metro na Národní třídě (čp. 961/I), projekt domků pro Družstvo dělnických a rodinných domků v Plzni a dále pak návrhy pomníku J. A. Komenského a pamětních desek J. Dobrovského, T. G. Masaryka a dalších\n\n"}
{"id": "1486985", "url": "https://cs.wikipedia.org/wiki?curid=1486985", "title": "Funkturm Berlin", "text": "Funkturm Berlin\n\nFunkturm Berlin je označení pro bývalý vysílač, který se nachází v německé metropoli Berlíně, v místní části Charlottenburg-Wilmersdorf, v blízkosti kongresového centra. V současné době již svému původnímu účelu neslouží, je z něho rozhledna a také je na něm umístěna restaurace. Stavba vznikla v 20. letech 20. století a je chráněna jako kulturní památka. Je vysoká 150 m.\n\nVěž byla vystavěna v letech 1924 až 1926 podle návrhu architekta Heinricha Straumera. Stavební náklady byly odhadnuty na 180 tisíc tehdejších německých marek; finální cena za stavbu dosáhla 203 tisíc. Původně byla plánována jako pouhý vysílač, nicméně v průběhu projektu byla upravena tak, aby k ní byla přidáno i patro s restaurací ve výšce 52 m a vyhlídkové podlaží ve výšce 125 m. Zprovozněna byla dne 3. září 1926 při příležitosti třetího ročníků výstavy zaměřené na využití rozhlasu (německy \"Große Deutsche Funkausstellung\"). Pro tuto výstavu byla rovněž i vybudována. \n\nV roce 1935 věž postihl požár. Téhož roku bylo odsud také zahájeno první pravidelné televizní vysílání. To zde bylo realizováno až do roku 1962, kdy byl přerušen provoz západoněmeckých televizních stanic. \n\nV roce 1945 byla poničena během bojů o Berlín jen mírně; jedna ze čtyř podpůrných konstrukcí byla zasažena bombou. Vyhořela rovněž i restaurace na věži. Ještě v témže roce byla věž opravena. \n\nPro účely rozhlasu a dalších podobných služeb sloužila věž až do roku 1973, poté byla zcela vyřazena z užívání. Následně začala sloužit alespoň pro policejní vysílání, mobilní signál nebo amatérské rádio. Rekonstruována byla v roce 1987 v rámci 750. výročí od založení města Berlína. Původní televizní vysílač byl z věže snesen v roce 1989. \n"}
{"id": "1486991", "url": "https://cs.wikipedia.org/wiki?curid=1486991", "title": "Arkadij Rajkin", "text": "Arkadij Rajkin\n\nArkadij Isaakovič Rajkin (Арка́дий Исаа́кович Ра́йкин, 24. října 1911 Riga – 17. prosince 1987 Moskva) byl sovětský komik židovského původu. Od roku 1922 žil v Leningradě, kde původně pracoval jako laborant v chemičce, pak vystudoval divadelní školu a v roce 1939 nastoupil do Leningradského divadla estrády a miniatur (od roku 2002 Estrádní divadlo Arkadije Rajkina), kde uváděl své satirické skeče. Jeho styl humoru, vycházející ze soucitu s životními outsidery, bývá přirovnáván k Charlie Chaplinovi. Hrál v 26 filmech, byl také spoluscenáristou a režisérem seriálu \"Lidé a manekýni\" a autorem divadelní hry \"Tři pomeranče\". Vystupoval také často v Československu, Zdeněk Podskalský o něm natočil televizní film \"Muž mnoha tváří\". V roce 1964 úspěšně účinkoval v BBC. Obdržel titul národní umělec SSSR, Leninovu cenu a vyznamenání Hrdina socialistické práce. Hercem je i jeho syn Konstantin Rajkin.\n\n"}
{"id": "1486992", "url": "https://cs.wikipedia.org/wiki?curid=1486992", "title": "Anton Möse", "text": "Anton Möse\n\nAnton Möse (1861 Markersdorf – 8. prosince 1932 Praha) byl pražský stavitel německého původu žijící v Praze, zakladatel stejnojmenné stavební firmy (\"Anton Möse\").\n\nNarodil se v Markersdorfu v Sasku (dnes Německo). V Praze byl nejprve inženýrem u firmy Ringhoffer na Smíchově. V roce 1897 vykonal stavitelské zkoušky a začal podnikat ve stavebnictví.\n\nByl ženat, s manželkou Johannou, rozenou Hrachowcovou (1865–1896), pocházející z Jablonného v Podještědí (Gabel), se kterou měl syny Bertholda, Antona (ing.) a Richarda a dcery Hermínu (provdaná Bláhová), Hannu (provdaná Meiwaldová) a Elis (provdaná Botichenová). Rodina žila na Smíchově.\n\nPoté, co Anton Möse složil stavitelské zkoušky, založil (po roce 1897) na Smíchově stavební firmu \"Möse\". Podle dobových požadavků stavěla firma domy ve stylu secese, expresionismu a konstruktivismu. Nad průměrnou kvalitu vyniká chirurgický pavilon nemocnice v České Lípě, který je zapsán v seznamu kultnrních památek a činžovní dům ve Štefánikově ulici 270/45 (Praha–Smíchov).\n\nSynové Berthold (1886–??) a ing. Anton Möse (1888–1951) ve stavebnictví podnikali i po smrti otce. Syn Berthold obdržel stavitelskou licenci v roce 1918. Příslušníci rodiny získali německé státní občanství v roce 1939. Po druhé světové válce byl majetek ing. Antona Möseho konfiskován.\n\nFirma \"Anton Möse\" zajišťovala výstavbu, případně i projekci, např.:\n"}
{"id": "1486997", "url": "https://cs.wikipedia.org/wiki?curid=1486997", "title": "Závod Mladé Běchovice", "text": "Závod Mladé Běchovice\n\nZávod Mladé Běchovice byl založen na námět ředitele školy Jana Renčína za vydatné pomoci Sdružení rodičů a přátel školy. Prvního ročníku v roce 1966 se zúčastnilo 168 běžců, převážně z Běchovic a okolí.\n\nTrať závodu byla vyměřena na silnici směrem na Horní Počernice, která proto nyní nese jméno závodu. Závodníci zdolávali, stejně jako běžci velkých „Běchovic“, sbíhání z kopce od výzkumných ústavů a cílovou rovinku v kopečku směrem k Českobrodské silnici.\n\nDesátý ročník byl mimořádný účastí téměř 600 dětí. To už přibyly i náborové běhy pro menší děti, které běhaly na travnatém hřišti.\n\nObrovský nárůst dopravy, znečištěná vozovka pod mosty a velký zájem o závod donutil pořadatele přemístit tratě mezi rodinné domky. Cíl byl na křižovatce ulic Výjezdová – Na Spáleništi.\n\nPo dalších několika letech se v Běchovicích začala budovat kanalizace a tak došlo k dalšímu přemístění závodu. Pořadatelé se rozhodli využít fotbalového hřiště, na kterém vyznačili běžecký ovál. Toto místo závodu je zatím považováno za nejlepší. Nejenže mohou diváci sledovat celý průběh závodu, ale v současné době mají i závodníci k dispozici kvalitní šatny včetně celého zázemí v nových kabinách pana Požárka.\nV současné době je závod podporován MČ Běchovice, hl. m. Prahou a mnoha místními firmami. Hlavním sponzorem je řadu let firma PRE. \n\nZávod je pořádán pravidelně předposlední sobotu v září a je určen pro děti od jednoho roku do 17 let. Délky jednotlivých závodů jsou podle věku dětí od 50 metrů do 1300 metrů. Účast bývá pravidelně kolem 700 závodníků. Startovní listina je otevřena vždy krátce po skončení závodu na\n"}
{"id": "1486998", "url": "https://cs.wikipedia.org/wiki?curid=1486998", "title": "Unité d'habitation (Berlín)", "text": "Unité d'habitation (Berlín)\n\nUnité d'habitation (německy též Corbusierhaus se v německé metropoli Berlíně nachází v jeho západní části Charlottenburg-Wilmersdorf, resp. Westend. Jedná se o obytný dům, který vznikl úpravou původního projektu švýcarského architekta Le Corbusiera. Byla zbudována pro účely Mezinárodní stavební výstavy (německy \"Internationale Bauausstellung\", Interbau), která se konala v Berlíně v roce 1957. \n\nDům se měl původně nacházet v místní části Hansaviertel. Povolání slavného švýcarského architekta bylo učiněno jako západoberlínská odpověď na novou a velkolepou architekturu Berlínu východního, který byl obnovován nejprve v duchu socialistického realismu, resp. klasicismu (např. Karl-Marx-Allee) a později modernismu. Realizace na západním okraji města byla možná především z toho důvodu, že město západní Berlín poskytlo pozemky právě v oblasti Westendu, mezi olympijským stadionem a ulicí Heerstraße. Stavební práce na rozsáhlé budově probíhaly v letech 1956 až 1958. Betonový blok měl 17 podlaží a celkem 557 bytů. Původní návrh musel být kvůli západoněmeckým stavebním normám podstatným způsobem upraven, např. výška jednotlivých stropů byla stanovena na 2,5 m namísto původních 2,26, jak definoval systém Modulor navržený samotným Corbusierem. Zmizela rovněž i obchodní pasáž a na střeše nebyly umístěny další prvky, které se nacházejí např. na obdobných stavbách ve Francii. Přestože sám švýcarský tvůrce s úpravami nejprve souhlasil, později se od budovy distancoval. Realizace budovy byla provedena prostřednictvím montovaných panelů, které byly po každém patru překrývané betonovými nosníky. \n\nOd roku 1996 je stavba kulturní památkou.\n"}
{"id": "1487003", "url": "https://cs.wikipedia.org/wiki?curid=1487003", "title": "Univerzita Jonse", "text": "Univerzita Jonse\n\nUniverzita Jonse ( — \"Jŏnse tähakkjo\", ) je soukromá křesťanská univerzita se sídlem v Soulu, hlavním městě Jižní Korey. K roku 2011 měla přibližně osmaadvacet tisíc studentů a přes čtyři tisíce odborných pracovníků. Kromě hlavního kampusu v soulské čtvrti Sŏdämun má ještě kampusy ve Wondžu a v Inčchonu.\n\nDějiny univerzity sahají k 10. dubnu 1885, kdy byla v Soulu založena moderní nemocnice poskytující lékařskou péči dle standardů západního světa. Jejím zakladatelem byl Horace Newton Allen, misionář Presbyteriánské církve ve Spojených státech amerických. Nemocnice zároveň sloužila jako škola pro lékaře – prvních šestnáct studentů zde začalo studovat v roce 1886.\n\nMezi absolventy patří:\n"}
{"id": "1487007", "url": "https://cs.wikipedia.org/wiki?curid=1487007", "title": "Bruno Adler", "text": "Bruno Adler\n\nBruno Adler, též uváděn jako Bruno Maria Adler (14. října 1888 Karlovy Vary – 27. prosince 1968 Londýn) byl německý spisovatel a historik umění, původem z Karlových Varů, za druhé světové války hlasatel německého vysílání BBC. Publikoval též pod pseudonymem Urban Roedl.\n\nNarodil se v rodině karlovarského obchodníka Morice Adlera a jeho manželky Terezie, rozené Hirschové (1866–??), měl dva mladší sourozence, bratra a sestru. Bratr Egon Adler (1902–1963) se stal uznávaným malířem. Bruno Adler vystudoval gymnázium v Karlových Varech,\n\nZhruba v letech 1906–1908 byl s matkou a sourozenci policejně hlášen v Praze, odloučeně od otce. V letech 1910–1916 studoval dějiny umění a literatury a filosofii na univerzitách ve Vídni, Erlangenu a Mnichově. Doktorát získal v roce 1917 dizertační prací o původu a počátcích dřevorytu.\n\nPobýval ve Výmaru, s přednáškami o umění navštěvoval ve 20. letech Prahu a další města. Poté, co se Hitler v Německu uchopil moci, odešel do Československa. S manželkou Ilsou žili v pražské Terronské ulici (nyní Radovská, Praha–Kyje). V té době vystupoval i v českém rozhlase. V roce 1936 emigroval do Londýna.\n\nBěhem emigrace v Anglii publikoval pod pseudonymem (anagramem) \"Urban Roedl\"; mezi jiným otisknul životopis Adalberta Stiftera. Učil na německé židovské škole, která byla z německého Herrlingenu přemístěna do Kentu.\n\nZa 2. světové války pracoval v německém vysílání BBC. Od léta 1940 do ledna 1944 vytvářel rozhlasový progam \"Frau Wernicke\". Jeho hrdinkou byla berlínská manželka německého obchodníka a veterána 2. světové války paní Wernickeová, kterou představovala exilová německá kabaretní umělkyně Annemarie Hase. Paní Wernickeová komentovala nedostatky, které se vyskytovaly v Německu, válečnou situaci a vysmívala se nacistům. Jednalo se o jeden z nejpopulárnějších pořadů německého vysílání BBC.\n\nSe skotským básníkem Normanem Cameronem vytvořil též satirický seriál \"Kurt und Willi\", ve kterém vystupoval učitel Kurt Krüger a úředník nacistického ministerstva propagandy Willi Schimanski. Po válce redigoval německy psaný měsíčník \"Neue Auslese aus dem Schrifttum der Gegenwart\", vydávaný úřady USA v Londýně.\n\nPrvní ženou Bruno Adlera byla malířka a grafička Margita, rozená Téryová (1892–1977). Oženil se v roce 1918 a měl syna Floriana (1921–1998), který se stal architektem. S druhou ženou Ilsou, rozenou Katzovou (1890–1974) se oženil v roce 1928.\n\n\n\n"}
{"id": "1487012", "url": "https://cs.wikipedia.org/wiki?curid=1487012", "title": "Gewandhaus (Lipsko)", "text": "Gewandhaus (Lipsko)\n\nGewandhaus je koncertní budova, která se nachází v německém městě Lipsko, na náměstí Augustusplatz, naproti budovy opery. Současná budova vznikla v druhé polovině 70. let na místě dvou dřívějších (1781 a 1884). \n\nZákladní kámen brutalistické stavby byl položen dne 8. listopadu 1977. Dnešní náměstí Augustusplatz na jihovýchodním okraji centra Lipska tehdy neslo název Karl Marx Platz. Místo, kde vznikl, bylo původně určené pro městské muzeum, to však bylo zničeno během druhé světové války. Stavba byla jedinou svého druhu v tehdejším Východním Německu, která vznikla čistě jako koncertní sál. Většina obdobných staveb vznikala jako tzv. kulturní domy nebo kulturní centra (např. v Drážďanech). Skutečnost, že tehdejší političtí představitelé souhlasili s výstavbou této budovy, byla dána i kampaní tehdejšího dirigenta Kurta Masura. \n\nStavba vznikla podle návrhu architekta Rudolfa Skody. Projekt byl připraven v roce 1975 a byl dokonce oceněn i západoněmeckým časopisem \"Bauwelt\" jako mimořádný pro úroveň tehdejší NDR. Kromě nápadného a unikátního tvaru stavby byla do foyer budovy umístěna také ohromná stropní malba \"Gesang vom Leben\" (Píseň života) na ploše 714 m². \n\nHlavní sál budovy má 1900 míst, malý sál 498 míst. Akustika byla několikrát zkoušena nastoupenými vojáky východoněmecké armády. Sál byl vybaven varhany s 6845 píšťalami. Slavnostní otevření budovy se uskutečnilo dne 8. října 1981, první představení vedl tehdejší světoznámý dirigent Kurt Masur. \n\nVýznam Gewandhausu byl dán i v roce 1989, kdy se zde konaly veřejné diskuze na téma reformy NDR a budoucnost Východního Německa. Díky tomu se dům stal velmi rychle symbolem politické opozice proti tehdejšímu komunistickému vedení země. \n"}
{"id": "1487014", "url": "https://cs.wikipedia.org/wiki?curid=1487014", "title": "Europahaus (Berlín)", "text": "Europahaus (Berlín)\n\nEuropahaus se v německém hlavním městě Berlíně nachází v blízkosti náměstí Askanischer Platz, na adrese \"Stresemannstraße 92-94\". Jedná se o funkcionalistický palác z přelomu 20. a 30. let 20. století. Historicky se jednalo o první z výškových budov, která vznikla v Berlíně.\n\nVe veřejné soutěži o návrh komplexu budov Europahausu zvítězila architektonická kancelář s jmény Richard Bielenberg a Josef Moser. Funkcionalistická stavba byla realizována v letech 1926 až 1931 a stavěna po částech. \n\nBudova má deset podlaží s celkovou užitnou plochou 35 000 m². První nájemcem byla společnost Nitrogen Syndicate GmbH (4. až 10. patro).\n\nDům byl znám především svými velkými neonovými značkami pro společnosti Odol, pojišťovny Allianz a firmy Blaupunkt. Některé z nich byly po letech předány jednomu z berlínských muzeí. V přízemí se nacházely restaurace a bary, dále pak taneční sál a od roku 1935 byla na střeše budovy umístěna zahrada s palmami. Ve 30. letech 20. století budovu získal německý stát. Němečtí nacisté zde umístili kanceláře Říšského ministerstva práce.\n\nV roce 1945 byla budova během bitvy o Berlín značně poškozena a vyžadovala rozsáhlé opravy. Nebyla však ve stavu, že by bylo nezbytné její stržení. Původní zahrada byla zakryta a slouží jako jedenácté patro stavby. \n\nPo skončení války až do znovusjednocení země sloužil pro potřeby pošty. V současné době zde ve čtyřech patrech sídlí Spolkové ministerstvo pro hospodářskou spolupráci a rozvoj a některé další vládní úřady a instituce. \n\nV letech 1998 až 2000 se uskutečnila poslední rekonstrukce stavby.\n"}
{"id": "1487016", "url": "https://cs.wikipedia.org/wiki?curid=1487016", "title": "Abantové", "text": "Abantové\n\nAbantové ( – \"Abantes\") byl iónský kmen ve starověkém Řecku sídlící na ostrově Euboia.\n\nJejich původ je nejasný. Podle Aristotela přišli na Euboiu z města Abai ve východní Fókidě a jednalo se původně o Thráky – jejich jméno bylo odvozeno od jména jejich původního města. Na Euboii sídlili nejprve v Chalkidě a v Eretrii, ale v době Homérově již ovládali celý ostrov. Podle Homéra patřili v Trojské válce mezi spojence Řeků.\n\nPodle Pausania se podíleli na zřízení kolonie Thronion v Ilýrii.\n"}
{"id": "1487017", "url": "https://cs.wikipedia.org/wiki?curid=1487017", "title": "Paul Kisch", "text": "Paul Kisch\n\nPaul Kisch, též Pavel Kisch (19. listopadu 1883 Praha – 12. října 1944 koncentrační tábor Auschwitz), byl pražský, německy píšící autor a žurnalista, bratr Egona Erwina Kische.\n\nNarodil se v tradiční židovské rodině, jako nejstarší z pěti synů zámožného obchodníka se suknem Hermanna Kische (1838–1901) a jeho druhé manželky Ernestiny (*1862), rozené Kuhové. Rodina žila v pražském staroměstském domě čp. 475/I U Dvou zlatých medvědů v Melantrichově ulici. \n\nStudoval na německém gymnáziu v paláci Kinských, kde mezi jeho přátele patřil Franz Kafka. Následně studoval germanistiku a filozofii na pražské německé univerzitě, kde byl jeho profesorem germanista August Sauer (1855–1926). Po úspěšné obhajobě dizertační práce \"Hebbel und die Tschechen...\" byl 15. července 1912 promován. Jak uvádí Radko Pytlík, byl Paul Kisch v době studií aktivní mezi buršáky. Egon Erwin Kisch popisoval ve své knize \"Z pražských uliček a nocí\", jak bratr Paul používal byt v domě \"U dvou zlatých medvědů\" k buršáckým soubojům.\n\nV letech 1913–1918 byl redaktorem pražského německého listu \"Bohemia\" (od roku 1915 se list nazýval \"Deutsche Zeitung Bohemia\"; Egon Erwin byl jeho redaktorem v letech 1906–1913).\n\nPro protičeské postoje listu \"Bohemia\", pro který pracoval, mu např. nebylo v roce 1908 povoleno zúčastnit se schůze pražských obecních starších.\n\nJiž krátce po vzniku Československa, v listopadu 1918, se Paul Kisch přestěhoval do Vídně. Zde byl v letech 1918–1938 redaktorem vídeňského deníku \"Neue Freie Presse\". Po roce 1933 zaujímal ve svých literárních kritikách děl českých autorů smířlivější postoj.\n\nPo anšlusu Rakouska nacistickým Německem se Paul Kisch musel vrátit do Prahy, učinil tak 9. června 1938. S ním do Prahy přijela jeho sekretářka a snoubenka Karolína (Caroline) Apfeltalerová (* 1885, katolička), se kterou se v lednu 1939 oženil. Ze vztahu s Edith Langerovou (1903–1944, rozená Jentschová, zahynula v Osvětimi) měl syna Reného Robert Jentsche (1941–1944, zahynul v Osvětimi). Po zavedení pracovní povinnosti pro židovské muže byl Paul Kisch zaměstnán u pražské židovské obce. \n\nPoté, co se manželka dozvěděla o Kischově druhém vztahu, nechala se rozvést a ponechala bývalého manžela jeho osudu. Dne 13. září 1943 byl Paul Kisch transportován z Prahy do Terezína. Peter Demetz vzpomínal na setkání v předvečer jeho transportu:\n\nZ Terezína byl Paul Kisch 12. října 1944 převezen do Osvětimi, kde byl po příjezdu zavražděn v plynové komoře, stejně jako Editha Langerová. S nimi zahynul i jejich syn René Robert Jentsch (1941–1943, příjmení odpovídá příjmení matky za svobodna).\n\nSourozenci Paula Kische byli:\n\nV českém prostředí byl Paul Kisch známý především svými názory na česko–německé vztahy. Považoval Němce za skutečné nositele kultury v českých zemích. Češi se podle něj v národním odporu uchylovali k padělání (Rukopis královédvorský a zelenohorský). \n\nReakce z české strany vyvolal zejména svou publikací \"Der Kampf um die Königinhofer Handschrift – ein Beitrag zur Jahrhundertfeier\" (Boj o Rukopis královédvorský – příspěvek k oslavám století, vydanou v roce 1918 ke stoletému výročí objevení Rukopisu královédvorského. Výsměšným tónem reagoval Arnošt Kraus, Karel Čapek kritizoval autorův názor, že „Slovan má jiný cit pro to, co Němec nazývá pravdou“.\n\n"}
{"id": "1487021", "url": "https://cs.wikipedia.org/wiki?curid=1487021", "title": "Norimberský hrad", "text": "Norimberský hrad\n\nNorimberský hrad je hrad v Norimberku. Leží na kopci na severním okraji vnitřního města, je součástí městského opevnění. Jedná se o dvojitý hrad, který se skládá z hradu Císařského (\"Kaiserburgu\") a Purkrabského (\"Burggrafenburg\").\n\nNejstarší části pocházejí z období kolem roku 1000. Během druhé světové války byl velmi poničen a následně opraven do původní podoby.\n"}
{"id": "1487022", "url": "https://cs.wikipedia.org/wiki?curid=1487022", "title": "Columbushaus", "text": "Columbushaus\n\nColumbushaus byla v letech 1932 až 1957 devítipatrová moderní funkcionalistická budova stojící v německé metropoli Berlíně na Postupimském náměstí (německy \"Postdamer Platz\"). Kancelářská budova vznikla podle projektu architekta Ericha Mendelsohna.\n\nModerní budova vznikla na ploše, kde původně stál hotel Bellevue, stržený v roce 1928. Původní projekt, který Mendelsohn poskytl berlínské radnici, počítal s patnáctipatrovou stupňovou budovou, která se měla snižovat na obě své strany. Měla sloužit jako obchodní dům, přízemí mělo zahrnovat vstup do stanice metra. Město Berlín však původní návrh velmi striktně zamítlo s tím, že by budova obchodního domu v původní podobě ohrožovala dopravu. Přepracovaný návrh obchodního domu však nakonec nebyl realizován, neboť do data plánované výstavby zasáhla Velká hospodářská krize. \n\nAž po roce 1931 bylo rozhodnuto o osudu volné plochy v centru města. Mendelsohn navrhl nový dům společnosti Wertheim s ohledem na maximální využití podlažní plochy. Stavební práce probíhaly v letech 1931 až 1932. Obchody byly umístěny pouze v přízemí stavby, vyšší patra sloužily jako kanceláře. Fasáda budovy byla čistě utilitární; s velkými výlohami v přízemí a v parteru. V 30. letech byla budova známa především díky reklamnímu panelu nacistických novin Braune Post. V roce 1936 se zde během letní olympiády nacházelo také informační centrum olympijského výboru. \n\nBěhem bitvy o Berlín v roce 1945 byla budova těžce poškozena spojeneckým bombardováním a ostřelováním. I přesto však především díky své moderní konstrukci přetrvala boje. Po rozdělení města na okupační zóny se nacházela v Sovětské okupační zóně. V roce 1948 byl palác expropriován berlínským magistrátem. Byly zde umístěny státní obchody a policejní ředitelství. \n\nBěhem povstání ve Východním Berlíně byla budova zapálena, což ještě více zhoršilo technický stav objektu, poničeného během druhé světové války. O čtyři roky později byl nakonec Columbushaus stržen, použitá ocel byla přetavena a opětovně využita. Prostor následně zůstal prázdný; po roce 1961 a vztyčení berlínské zdi se nacházel v pásmu mezi oběma oddělenými částmi města. Zastavěn byl až na přelomu 20. a 21. století; v současné době zde stojí hotel Ritz-Carlton.\n"}
{"id": "1487024", "url": "https://cs.wikipedia.org/wiki?curid=1487024", "title": "Adolf Daucher", "text": "Adolf Daucher\n\nAdolf Daucher starší, uváděn i jako Adolf Dacher (mezi roky 1460 a 1465 Ulm – mezi roky 1523 a 1525 Augsburg) byl německý řezbář a sochař působící na pomezí pozdní gotiky a počátků renesance ve střední Evropě.\n\nNarodil se v Ulmu, jeho otcem byl malíř Bartoloměj z Vídně. Ještě v Ulmu se oženil,za manželku si vzal Afru, sestru německého gotického sochaře Gregora Erharta, se kterým úzce spolupracoval na některých významných pracích. Po přestěhování z Ulmu do Augspurku je tam v roce 1491 uváděn jako „Bildhauer aus Ulm“). Spolupracoval rovněž s Hansem Holbeinem starším – například při vytváření oltáře pro kostel cisterciáckého kláštera v Kaisheimu.\n\nJeho syn Hans Daucher (někdy uváděný jako Hans Adolf či Adolf Daucher mladší) byl rovněž sochař.\n\n\n"}
{"id": "1487026", "url": "https://cs.wikipedia.org/wiki?curid=1487026", "title": "Shell-Haus", "text": "Shell-Haus\n\nShell-Haus je funkcionalisitcká kancelářská budova, která se nachází v německém hlavním městě Berlíně, v blízkosti kanálu Landwehr Canal a lokalitě Tiergarten. Jejím architektem byl Emil Fahrenkamp a původně byla postavena pro dceřinou společnost firmy Royal Dutch Shell, Rhenania-Ossag. Adresa budovy je \"Reichpietschufer 60, Berlin\".\n\nSoutěž na výstavbu nové kancelářské budovy byla vypsána v roce 1929. Účastnilo se jí pět architektu, z nichž vítězným byl návrh německého architekta a profesora Fahrenkampa. Nedlouho po soutěži byly zahájeny stavební práce, které probíhaly až do roku 1932. Stavba byla nápadná především vlnitě členěnou fasádou s proměnlivým počtem pater (od pěti až po devět). Ač byla fasáda stavby funkcionalisticky strohá, nápadné bylo její obložení travertinem. Stavba se sestává ze čtyř křídel, která jsou rozmístěna okolo hlavního atria. \n\nVe své době se jednalo o jednu z prvních výškových budov s ocelovým skeletem, které vznikly na území německé metropole. Patří k nápadným příkladům architektury v dobách Výmarské republiky a jedním z hlavních prací architekta Emila Fahrenkampa. \n\nBěhem druhé světové války sloužila budova jako velitelství německého námořnictva, v suterénu byla umístěna improvizovaná nemocnice. V závěru války, kdy byl Berlín bombardován a ostřelován byla sice poškozena, patřila však mezi několik z mála staveb, která se pod vlivem bojů nezřítila. V roce 1946 byla opravena a stala se sídlem společnosti BEWAG. \n\nOd roku 1958 je stavba kulturní památkou. V polovině 60. let byla rozšířena o další dva bloky, které vyprojektoval architekt Paul Baumgarten. Poslední rekonstrukce objektu se uskutečnila v roce 1997.\n"}
{"id": "1487028", "url": "https://cs.wikipedia.org/wiki?curid=1487028", "title": "Sněmovna států", "text": "Sněmovna států\n\nSněmovna států ( – \"Rádžja sabha\") je horní komora indického parlamentu. Společně se Sněmovnou lidu (\"Lók sabha\") tak tvoří zákonodárný orgán Indické republiky. Dle indické ústavy má nejvýše 250 členů, přičemž podle současných zákonů jich je 245. Dvanáct může jmenovat indický prezident coby odborníky v určených oblastech, mj. vědě nebo literatuře. Zbylých 233 je voleno parlamenty indických svazových států a teritorií a to systémem jednoho přenosného hlasu. \n\nTeritoria bez vlastního parlamentu nejsou v Sněmovně států reprezentována. Jedná se o Andamany a Nikobary, Čandígarh, Dádru a Nagar Havélí, Daman a Díu a Lakadivy. Počet mandátů zbylých teritorií a států je v následující tabulce\n"}
{"id": "1487030", "url": "https://cs.wikipedia.org/wiki?curid=1487030", "title": "Rada států", "text": "Rada států\n\nRada států může být:\n"}
{"id": "1487032", "url": "https://cs.wikipedia.org/wiki?curid=1487032", "title": "Filip Richtermoc", "text": "Filip Richtermoc\n\nFilip Richtermoc (* 9. června 1971 Hořice v Podkrkonoší) je český divadelní a filmový herec, člen uměleckého souboru Klicperova divadla v Hradci Králové od sezony 1995/96. Vystudoval JAMU v Brně. Svoji kariéru začal po maturitě jako elév v Horáckém divadle v Jihlavě a již během své první divadelní sezóny byl přijat na JAMU. Během svých studií hostoval v Národním divadle Brno v inscenaci Timon Aténský. V Klicperově divadle v Hradci Králové zazářil například v představení Petrolejové lampy a zahrál si v celé řadě dalších rolí: Tybalta v \"Romeovi a Julii\", Jacoba v \"Třígrošové opěře\", \"Dona Juana\", Tuzenbacha ve \"Třech sestrách\", Kajetána v \"Akvabelách\", Chlestakova v \"Revizorovi\", Cassiela Wildemanna v \"Mefistovi\", Alberta Gregora ve \"Věci Makropulos\", Sorina v \"Rackovi\", Jardu Kýbla v \"Hoří, má panenko!\", Petrtýla ve \"Světácích\" či Alžbětu, manželku krále Edwarda IV., v inscenaci \"Richard III.\" V Brně účinkoval v představeních HaDivadla a Divadla bratří Mrštíků. Vedle rolí v televizních seriálech vystupuje i ve filmech (\"Po letech\", 1995; \"Narušitel\", 2019).\n"}
{"id": "1487034", "url": "https://cs.wikipedia.org/wiki?curid=1487034", "title": "Raizó Tanaka", "text": "Raizó Tanaka\n\nRaizó Tanaka (27. dubna 1892 – 9. července 1969) byl japonský viceadmirál, který působil v japonském námořnictvu během druhé světové války. Byl účastníkem bitvy o Midway, bitvy o Guadalcanal, bitvy v Jávském moři, bitvy u Tassafarongy a bitvy u východních Šalamounových ostrovů a zkušeným velitelem torpédoborce. Obdržel Řád vycházejícího slunce a Řád posvátného pokladu.\n"}
{"id": "1487036", "url": "https://cs.wikipedia.org/wiki?curid=1487036", "title": "Bierpinsel", "text": "Bierpinsel\n\nBierpinsel (doslova \"pivní půllitr\") je název pro brutalistickou stavbu, která se nachází v hlavním městě Německa, Berlíně. 46 m vysoká věž ve tvaru typického německého pullitru (odkud získala svůj název) se nachází v místní části Steglitz, na křižovatce ulic \"Schloßstraße\" a \"Schildhornstraße\". \n\nPůvodní myšlenka této stavby se objevila již v roce 1966. Věž byla vybudována v letech 1972 až 1976. Vznikla podle projektu architektů Ralfa Schülera a Ursuliny Schüler-Witte, kteří rovněž projektovali Mezinárodní kongresové centrum Berlín. Původně měla mít podobu stromu, úprava návrhu však vyústila do podoby, pro který se vžil název pivního půllitru. Stavební práce provázely komplikace, předně proto, že původní investor neměl dostatek finančních prostředků na realizaci věže. Projekt nakonec převzala městská firma. Uvnitř objektu se nacházely restaurace a noční klub. Velká část podniků však zbankrotovala a nové se nepodařilo udržet v černých číslech. V roce 2006 byla věž odkoupena soukromým investorem, který se rozhodl ji rekonstruovat. Původní restaurace s interiérem ve stylu art deco byla nahrazena klasičtějším zařízením. \n\nV letech 2002 až 2003 byla věž uzavřena, poté se zde nacházel hudební klub. Po roce 2006 byla opět prázdná.\n\nPůvodně nápadná červená fasáda stavby byla v roce 2010 nahrazena pestrobarevnými barvami. Uvnitř byla rovněž umístěna výstava na téma street artu. V srpnu 2017 byla nemovitost nabídnuta k prodeji na internetových stránkách Sotheby's za 3,8 milionu EUR.\n"}
{"id": "1487037", "url": "https://cs.wikipedia.org/wiki?curid=1487037", "title": "Leinsweiler", "text": "Leinsweiler\n\nLeinsweiler je obec v Německu, ve spolkové zemi Porýní-Falc, v okrese Südliche Weinstraße.\n\nJméno obce pochází od Landswindy, což byla údajně opěvovaná kráska na dvoře jednoho franckého krále. Protože obec byla pod jménem Lantsindewilare uváděna již v Edelinském kodexu, má se za to, že byla kolem roku 985 vyvlastněna klášterem Weissenburg. V roce 1988 dostala vesnice od německých vinařů titul „krásná vinařská obec“. V obci se nachází radnice z roku 1619 s arkádovým přízemím a vesnickou studnu z r. 1581. Ve vesnici stojí pozdně gotický kostel Martinskirche ze 13. století a několik zachovalých hrázděných domů. Ke katastrálnímu území obce patří skupina tří kopců s hrady Trifels, Anebos a Münz.\n"}
{"id": "1487043", "url": "https://cs.wikipedia.org/wiki?curid=1487043", "title": "Zika Ascher", "text": "Zika Ascher\n\nZika Ascher (3. dubna 1910 Praha – 5. září 1992 Londýn), původně Zikmund Ascher, přezdívka \"Šílený hedvábník\", byl český podnikatel v textilním průmyslu, umělec a návrhář, který vynikl v britském a francouzském textilním byznysu, umění a módě. Založil a vedl textilní firmu, která vyvinula experimentální tkaniny a šály, jejichž potisk (design) navrhovali slavní současní výtvarníci.\n\nAscher se narodil v Praze jako druhý syn v rodině bohatého židovského obchodníka Gustava Aschera (1870-1911) a jeho manželky Anny, rozené Kolářové , Počátkem 30.let 20. století vynikl již jako mistr Československa v lyžarské trojkombinaci. V otcově obchodě s textilem začal svou kariéru obchodníka s textilem. V únoru 1939 se oženil s Ludmilou Tydlitátovou (* 1913 Praha), nejmladší ze šesti dětí z pražské římsko-katolické rodiny Františka Tydlitáta, průvodčího u dráhy. Jeho žena byla absolventkou obchodní akademie. Téhož roku se přestěhovali do Anglie, protože se na něj vztahovaly norimberské zákony, které vstoupily v platnost po okupaci Československa. V roce 1940 vstoupil Zika do českých jednotek britské armády. Téhož roku Zika s Ludmilou založili vlastní textilní společnost s názvem \"Ascher (London) Ltd.\". Bratranec Ernest Ascher, zvaný \"Enda\", který pobýval dlouhodobě v Paříži jako obchodník s obrazy, jim pomáhal s navazováním obchodních kontaktů. Ascherovi měli jediného syna Petra, který dosud žije.\n\nZnačný počet Ascherových textilií navrhli umělci Henry Moore a Graham Sutherland, Feliks Topolski. Jsou většinou ve sbírce Victoria & Albert musea. Zika Ascher ovlivnil také návrháře slavné haute couture, jako byli Christian Dior, Cristóbal Balenciaga nebo Yves Saint Laurent. Christian Dior nazval Aschera \"panem Rose Pompomem\", když Ascher navrhl potisk růžemi. Kromě toho Ascher navrhoval romantické krajkové látky a v Paříži oslovil moderní malíře, zda by mu navrhli design na šály a šátky. V Café du Rond Point des Champs-Élysées se paní Ludmila Ascherová setkávala a s malíři a sjednávala kontrakty, byli jimi například Pablo Picasso, Henri Matisse, André Derain, Alexander Calder nebo Sonia Delaunay . Celkem se setkala s 51 předními francouzskými a anglickými umělci. Všechny byly tištěny v limitované edici a brzy se také dražily v aukcích. Návrhy pro nemajetné byly tištěny na balonové hedvábí z vojenských padáků, protože po válce byl nedostatek jiného materiálu. V 50.letech přibyla bavlna.\n\nZika zaváděl také nový design a nové tkaniny do haute couture. V roce 1957 to byl mohér. Experimentoval rovněž s „jednorázovou“ papírovou tkaninou. Zikovy tkaniny nosily například i členky britské královské rodiny, královna Alžběta II. a princezna Diana. \n\nS nástupem módy hippies jeho obchod v 70.letech začal upadat a skončil.\n\nOdkaz Ascherových spravuje jejich syn Peter v USA. Z bohatého archivu poskytl materiály jak k výstavám v Lyonu a Londýně, tak v Praze. Dílo bylo souborně vystaveno a oceněno poprvé v retrospektivě v Muzeu hedvábí v Lyonu roku 1986 a o rok později ve Victoria and Albert muzeu v Londýně. \n\nUměleckoprůmyslové muzeum v Praze podniklo v minulých letech rozsáhlý výzkum v rodinném archivu a v březnu 2019 otevřelo výstavu pod názvem \"Šílený hedvábník. Zika a Lída Ascher, textil a móda \". Česká televize připravila film o Zikovi Ascherovi, který odvysílala v roce 2019.\n\n\n"}
{"id": "1487044", "url": "https://cs.wikipedia.org/wiki?curid=1487044", "title": "Paul Albert Kopetzky", "text": "Paul Albert Kopetzky\n\nPaul Albert Kopetzky, česky Pavel Albert Kopecký (23. prosince 1885 Pardubice – 15. května 1944 Osvětim) byl pražský německý architekt a publicista. \n\nPaul Albert Kopetzky absolvoval pražskou německou techniku. V Praze vyprojektoval několik architektonických realizací. \n\nJeho manželkou byla Marianne Kopetzky (roz. Theiner), společně měli dvě dcery, Suse a Kitty. Paul Albert Kopetzky se stal obětí holokaustu: v roce 1941 byl z Prahy, kde žil, transportován do Terezína a odtud v roce 1944 do Osvětimi, kde zahynul.\n\nV polovině 30. let Kopetzky navrhl činžovní dům v ulici Na Ovčinách v pražských Holešovicích. Rohový dům má výrazné rámování oken a elegantně řešený vstupní portál.\n\nZ let 1931–1933 pochází návrh portálu firmy Poldi. Portál je proveden v chromované oceli a je umístěn na starším secesním domě na pražských Vinohradech v Anglické ulici. \n\nKopetzky je rovněž autorem některých náhrobků na Novém židovském hřbitově:\n\n\n"}
{"id": "1487045", "url": "https://cs.wikipedia.org/wiki?curid=1487045", "title": "Joost Schmidt", "text": "Joost Schmidt\n\nJoost Schmidt (5. ledna 1893 Wunstorf – 2. prosince 1948 Norimberk) byl německý profesor a představitel výtvarné školy Bauhaus.\n\nJeho umělecká kariéra začala ve Wunstorfu u Hannoveru, kde se také narodil. Roku 1910 začal studovat malbu na Akademii výtvarných umění ve Výmaru jako žák Maxe Thedyho, kde získal diplom již v roce 1913 a o rok později byl nominován na magistra. Po válce roku 1919 pokračoval ve studiu s plně hodnotnou uměleckou kvalifikací. V roce 1921 se vrací do Výmaru a společně se svojí ženou Helene Schmidt-Nonné se věnuje kresbě i architektuře. V rámci sochařské dílenské praxe se podílel na výstavbě a komplexním zařízení berlínské vily Sommerfeld. Pro ni vytvořil vstupní dveře i rám. V roce 1923 navrhl plakát k výstavě Bauhausu a reliéfy na hlavní budově. Jako nadaný typograf vyučoval v Bayerově tiskařské dílně písmomalířství a zároveň vedl sochařskou dílnu. \n\n"}
{"id": "1487054", "url": "https://cs.wikipedia.org/wiki?curid=1487054", "title": "Ústřední zvířecí laboratoř", "text": "Ústřední zvířecí laboratoř\n\nÚstřední zvířecí laboratoř (německy Zentrale Tierlaboratorien), známá též jako tzv. \"Myší bunkr\" (německy \"Mausbunker\") se nachází v německé metropoli Berlíně, v místní části Lichterfelde/Steglitz, u Teltowského kanálu. Budova institutu, která slouží k různým lékařským pokusům, patří mezi ikonické ukázky brutalistické architektury v Berlíně. \n\nArchitektem budovy, která vznikla v 70. letech 20. století na území bývalého západního Berlína, byl Gerd Hänska. Stavební práce na objektu probíhaly v letech 1971 až 1980. Délka výstavby byla ovlivněna komplikovaností stavby a neustále rostoucími výdaji na realizaci stavby. Je známá především díky ikonickým vystouplým oknům v podobě trojúhelníků a nápadným vyústěním ventilačních šachet.\n\nNázev \"Myší bunkr\" odkazuje nejen na betonový charakter stavby, ale také na fakt, že se v budově nacházela laboratoř pro pokusy na zvířatech.\n\nPo roce 2010 začala být budova využívána jen částečně, některé její části byly uzavřeny. Pro výstavbu objektu byl použit azbest dlouhodobě je zvažována demolice. Předmětem diskuze se stalo možné zařazení stavby jako kulturní památky.\n"}
{"id": "1487059", "url": "https://cs.wikipedia.org/wiki?curid=1487059", "title": "Jindřich Thun-Hohenstein", "text": "Jindřich Thun-Hohenstein\n\nJindřich Thun-Hohenstein (23. ledna 1913 Praha – 14. června 1994 Vancouver) pocházel z rodu Thun-Hohenstein.\n\nStudoval práva na Karlově univerzitě v Praze. Po ukončení studia řídil statky v Lažanech. Od roku 1936 psal články do novin \"Národní výzva\".\n\nV roce 1939 se dostal do vedení hnutí Vlajka. V roce 1942 pracoval v Erfurtu v zemědělství a následně ve Frankfurtu nad Odrou. V roce 1943 se vrátil do Prahy a likvidoval Vlajku. Do konce války pak spravoval svůj statek a po skončení války v roce 1945 byl zatčen a souzen v procesu s Vlajkaři v roce 1946. Byl odsouzen na doživotí. V únoru 1948 se mu podařilo utéct z velkostatku u Stříbra a překročit hranice do Bavorska. Po útěku žil v Londýně a Kanadě.\n\nJeho otec byl Vojtěch Thun-Hohenstein a jeho matka byla Marie Enis Thun-Hohenstein. Měl dva bratry Mikuláše a Adalberta a sestru Marii Loisu. Jindřich Thun-Hohenstei se oženil s Uršulou Kristýnou z Habartic, se kterou měl syna Filipa Mikuláše (1952) a dceru Andreu-Marii-Henrietu (1957).\n"}
{"id": "1487064", "url": "https://cs.wikipedia.org/wiki?curid=1487064", "title": "John Paul Getty III.", "text": "John Paul Getty III.\n\nJohn Paul Getty III. (4./5. listopadu 1956, Minneapolis, Minnesota, USA – 5. února 2011, Wormsley Park, Buckinghamshire, Anglie) byl vnuk amerického ropného magnáta J. Paula Gettyho. V roce 1973 byl v Římě unesen italskou mafií, která požadovala od Gettyho Sr. výkupné 17 milionů dolarů. Ten ale odmítl s tím, že by mohl ohrozit i další vnoučata. Přesto nakonec byla uzavřena dohoda a John Paul Getty byl propuštěn.\n\nByl těžce závislý na drogách a alkoholu, což ho nakonec dovedlo k mrtvici, kvůli které byl ochrnutý do konce života. Zemřel v roce 2011 po dlouhé nemoci.\n\nJohn Paul Getty III. se narodil v Minneapolis v Minnesotě jako nejstarší z dětí Johna Paula Gettyho, známého filantropa, a jeho manželky Abigail „Gail“ Harris. Dětství prožil v Římě, kde jeho otec vedl italskou pobočku rodinného podniku. Roku 1964, když mu bylo osm let, se jeho rodiče rozvedli. O dva roky později si John Paul Getty Jr. vzal herečku a modelku Talithu Pol, začal s ní vést hippie život a většinu času trávil v Maroku nebo Anglii. John Paul Getty III. zůstal s Abigail v Itálii a chodil do St. George's British International School v Římě.\n\nNa začátku roku 1972 byl ze školy vyloučen za nápisy napadající zdejšího ředitele, které napsal na stěny chodby. Rok poté zemřela jeho nevlastní matka Talitha na předávkování heroinem. Sám John Paul Getty Jr. byl těžce závislý od jejich společné cesty do Thajska a po smrti Talithy musel opustit Itálii, kde mu hrozilo obvinění z držení drog – přesunul se tedy do Spojených států.\n\nJohn Paul Getty III. zůstal v Itálii, kde vedl bohémský život. Žil ve squatu, často chodil do zdejších nočních klubů a účastnil se levicových demonstrací. Byl dobrý malíř i kreslíř a živil se prodáváním svých karikatur, vlastnoručně dělaných šperků a maleb. Jako komparz se objevoval ve filmech. V roce 1973 se také za tisíc dolarů nechal nahý nafotit na obálku srpnového vydání italského magazínu \"Playmen\".\n\nGetty byl unesen na římském náměstí Piazza Farnese 10. července 1973 ve tři ráno. Jeho tehdejší přítelkyně Gisele Martine Schmidt řekla, že zvažoval možnost nechat se unést zdejšími menšími kriminálníky, aby tak získal peníze od svého dědečka. Když později začal pracovat v modelingu, nebylo to nutné; únosci ho ale stále pronásledovali. Nakonec ho se zavázanýma očima převezli do jeskyně. Za jeho bezpečný návrat domů požadovali 17 milionů amerických dolarů (k roku 2018 hodnota přibližně 96 milionů dolarů)..Nejprve Gettyho rodina myslela, že se John Paul snaží jen získat peníze, podruhé se požadavky k rodině dostaly kvůli stávce italské poštovní společnosti později.\n\nNakonec John Paul Getty Jr. požádal J. Paula Gettyho o peníze, ten ale odmítl s tím, že má několik dalších vnoučat a mohl by je ohrozit, kdyby dal najevo, že vydírat ho je tak snadné. S postupem času začali únosci s Johnem Paulem zacházet hůře: vzali mu rádio, zastřelili ptáka, kterého choval jako domácího mazlíčka, a hráli s ním ruskou ruletu.\n\nV listopadu 1973 na adresu redakce italského deníku přišlo Johnovo ucho, chomáč vlasů a výhrůžka, že pokud rodina nezaplatí 3,2 milionu dolarů do deseti dnů, budou posílat další Gettyho části těla. Kvůli pneumonii a zánětu se ale začalo jeho zdraví rychle zhoršovat. Únosci mu ze strachu z jeho smrti začali podávat tak velké dávky antibiotik, že si na ně vytvořil alergii, která taktéž ovlivnila jeho zdraví po zbytek celého života. V knize \"Painfully Rich\", biografii Johna Paula Gettyho III., pak autor John Pearson uvádí, že mafiáni dávali Gettymu pít brandy na otupení bolesti, z čehož se později vyvinul alkoholismus.\n\nPo poslední výhrůžce začal Getty Sr. jednat a nabídl za vnuka 2,9 milionů dolarů. Zaplatil 2,2 milionu a zbytek nechal zaplatit syna. Ten sice tolik peněz po prohýřeném životě neměl, ale půjčil si je od něj s úrokem 4 %. 15. prosince 1973, krátce po zaplacení částky, byl Paul nalezen na čerpací stanici nedaleko města Lauria v provincii Potenza. Zavolal i svému dědečkovi, aby mu poděkoval za záchranu, ten ale k telefonu odmítl přijít.\n\nBylo zadrženo devět únosců, mezi nimi i dva vysoce postavení členové kalábrijské mafiánské organizace 'Ndrangheta – Saverio Mammoliti a Girolamo Piromalli. Ti ale byli na základě nedostatku důkazů propuštěni a odsouzeni byli jen dva další kriminálníci. Většina peněz z výkupného se nikdy nenašla.\n\nV roce 1974 se John Paul Getty III. oženil s Němkou Gisele Martinou Schmidt, která byla tehdy ve čtvrtém měsíci těhotenství. Znal se s ní i jejím dvojčetem Juttou ještě z doby před únosem. V roce 1975, když mu bylo osmnáct let, Gisele porodila syna Balthazara. V roce 1993 se pár rozvedl.\n\nGetty se objevil v několika evropských filmech, například v portugalském hororu Raúla Ruize \"O Território\" nebo ve drama \"Stav věcí\" od německého režiséra Wima Wenderse.\n\nÚnos Gettyho doživotně ovlivnil: rozvinula se u něj závislost na alkoholu i drogách. V roce 1981 si dal diazepam, metadon a zapil to velkým množstvím alkoholu, což způsobilo selhání organismu a mrtvici, následkem čeho mu ochrnula většinu těla. Také byl téměř slepý a neschopný mluvit. Jeho matka Gail poté žalovala Johna Paula Gettyho Jr. o 28 000 dolarů měsíčně na pokrytí zdravotních nákladů. Nikdy se plně nezotavil a paralyzovaný zůstal do konce života, nicméně od roku 1987 se jeho stav mírně zlepšil.\n\nV roce 1999 se Getty a šest členů jeho rodiny stali občany Irska na oplátku za darování milionu liber za každého člena. Kontroverzní zákon, který to umožňoval, byl později zrušen.\n\nZemřel 5. února 2011 po dlouhé nemoci v soukromé rodinné vile Wormsley Park v Buckinghamshire.\n\nAnglický spisovatel působící pod pseudonymem A. J. Quinnell použil Gettyho příběh jako námět pro svůj román \"Muž v ohni\" (\"Man on Fire\"). Roku 1995 pak vyšla kniha Johna Pearson o Johnovi Paulovi Gettym III. \"Painfully Rich: J. Paul Getty and His Heirs\". V roce 2017 vznikla filmová adaptace knihy nazvaná \"Všechny prachy světa\", Johna Paula zde ztvárnil tehdy sedmnáctiletý Charlie Plummer, jeho matku Gail Michelle Williams a dědečka J. Paula Christopher Plummer. Únos Gettyho zpracovává i americký seriál \"Trust\" s Donaldem Sutherlandem jako J. Paulem Gettym, Hilary Swank jako Gail a Harrisem Dickinsonem v roli Johna Paula.\n"}
{"id": "1487068", "url": "https://cs.wikipedia.org/wiki?curid=1487068", "title": "Budova Státní rady", "text": "Budova Státní rady\n\nBudova Státní rady (německy Staatsratgebäude) se nachází v metropoli Německa, v Berlíně, na adrese \"Schloßplatz 1\". Její název odkazuje na původní využití – budova sloužila jako sídlo Státní rady, de facto kolektivní hlavy státu Východního Německa. Budova byla umístěna v tehdejším Východním Berlíně, v blízkosti Paláce republiky. V současné době v budově sídlí \"Evropská škola managementu a technologie.\"\n\nBudova měla odkazovat na obnovu Německa po druhé světové válce; modernistické křídlo bylo přerušeno historickým portálem z počátku 18. století, který byl zrekonstruován z původního berlínského zámku a umístěn mimo osu průčelí budovy. Portál byl zrekonstruován z důvodu, že před ním Karl Liebknecht prohlásil v roce 1918 socialistickou republiku. Architekti stavby byli Hans Erich Bogatzky a Roland Korn; v původním projektu odkázali na politické určení použitím červeného kamene porfyr, který měl odkazovat na symboliku socialismu.\n\nZahrady s mozaikou zdobenou kašnou a nádvořím budovy Státní rady navrhl v roce 1964 zahradní architekt Hubert Matthes. Budova Státní rady začala vznikat v roce 1962 a dokončena byla o dva roky později. Slavnostního otevření stavby se účastnila tehdejší hlava státu, Walter Ulbricht. Svému původnímu účelu sloužila budova až do roku 1990, kdy došlo k znovusjednocení Německa a zániku NDR. Palác měl velkolepě řešený interiér se širokými schodišti a prostornými sály. \n\nBudova, která je od roku 1993 památkově chráněnou, byla v letech 2003 až 2005 zrekonstruována na 35 milionů eur a přestavěna pro účely školy. I po rekonstrukci zde byly zachovány symboly Východního Německa, včetně skleněného obrazu od Waltera Womacky, jakož i mozaiky státního znaku NDR s kladivem a kružidlem podle návrhu Heinricha Jungebloedta v přednáškovém sále.\n\nV roce 2001 nechala německá skupina Rammstein natočit videoklip k své písni Ich will právě v této budově.\n"}
{"id": "1487070", "url": "https://cs.wikipedia.org/wiki?curid=1487070", "title": "Trifels", "text": "Trifels\n\nHrad Trifels stojí v Německu, ve Falci, asi 45 km severozápadně od Karlsruhe v nadmořské výšce 494 metrů, z toho 310 metrů nad městem Annweilerem na nejvyšším ze tří kopců, který se jmenuje Sonnenberg, neboli Sluneční hora. Hrad je 145 m dlouhý, 40 m široký a 50 m vysoký. Jeho název přesně vystihuje jeho polohu. Slovo \"Trifels\" vzniklo z \"dreifacher Fels\", což česky doslova znamená \"trojnásobná skála\". Na zbývajících vrcholcích stojí další hrady: uprostřed hrad Anebos, na jižním pak zřícenina hradu Scharfenberg, lidově zvaný Münz. \n\n"}
{"id": "1487071", "url": "https://cs.wikipedia.org/wiki?curid=1487071", "title": "Martin Reiner (architekt)", "text": "Martin Reiner (architekt)\n\nMartin Reiner (1. října 1900 Kispest – 13. dubna 1973 Praha) byl pražský německy mluvící architekt a sochař. \n\nMartin Reiner studoval architekturu na pražské německé technice. Společně s Ing. Juliem Landsmannem vlastnil ve 30. letech 20. století architektonický ateliér. \n\nBěhem druhé světové války pobýval v Praze, díky svému maďarskému občanství nebyl odsunut do koncentračního tábora. Po válce se přestal věnovat architektuře a přesunul se k sochařské tvorbě. \n\nTypickými prvky Reinerových fasád byla kruhová okna a oválné markýzy. Velkou pozornost věnoval vstupním pasážím, kde často používal zrcadlové nebo opaxitové obklady. Na následujících realizacích spolupracoval s kolegou Juliem Landsmannem: \n\n\nReinerovu poválečnou sochařskou tvorbu oceňovala především mladší generace.\n\n\n"}
{"id": "1487073", "url": "https://cs.wikipedia.org/wiki?curid=1487073", "title": "Roland Korn", "text": "Roland Korn\n\nRoland Korn (* 11. května 1930, Saalfeld/Saale, Německo) je německý architekt. \n\nKorn se narodil v Saalfeldu na řece Saale a vyučil se nejprve zedníkem, poté studoval v letech 1948 až 1951 na Vysoké škole stavební ve městě Gotha v tehdejším Východním Německu. Následně pracoval jako stavební inženýr v Berlíně. Do roku 1955 byl spolupracovníkem s Hansem Erichem Bogatzkym. \n\nRoland Korn se narodil jako syn instalatéra v Saalfeldu a po ukončení své školní docházky absolvoval nejprve zednickou výuku, než studoval v letech 1948 až 1951 na Vysoké škole stavební v Gotha. Poté pracoval jako stavební inženýr pro projektování VEB (Z) v Berlíně . Do roku 1955 spolupracoval Roland Korn s interiérovým designérem Hansem Erichem Bogatzkym v Kurt W. Leuchtovi, generálním projektantem prvního socialistického města Stalinstadt.\n\nV roce 1959 vyprojektoval plavecký bazén Elbeschwimmhalle v Magdeburku. Nedlouho poté se podílel na projektu Budovy Státní rady v Berlíně, kde měla sídlit kolektivní hlava státu Východního Německa. Na budově se Korn soustředil především na integraci portálu z původního berlínského zámku a historického balkonu. Později se Korn účastnil také projektu na přestavbu náměstí Alexanderplatz.\n\nV 70. letech mu byla nabídnuta možnost se stát hlavním architektem Bagdádu, který byl v té době rozsáhle modernizován během vlády Saddáma Husajna. Tuto nabídku ale odmítl a nadále se podílel na některých dalších stavbách, které vznikaly ve Východním Berlíně, např. Interhotel Stadt Berlin. Korn také strávil nějakou dobu v Chile, kterému tehdy vládl Salvador Allende. Měl se podílet na projektu montovaných dřevěných domů, které měly nahradit rozšířené slumy. V roce 1973 se Korn vrátil zpět do Východního Německa a stal se hlavním architektem Berlína. Podílel se na projektu rozsáhlých panelových sídlišť Marzahn a Hellersdorf. V závěru 80. let 20. století se podílel na obnově čtvrti Nikolaiviertel, kde byla panelová výstavba kombinovaná s historickými domy. Čtvrť byla realizována v souvislosti s výročím 750 let od založení města. \n\nPo roce 1990 působil Korn jako nezávislý architekt až do roku 1998.\n"}
{"id": "1487075", "url": "https://cs.wikipedia.org/wiki?curid=1487075", "title": "Brooks (příjmení)", "text": "Brooks (příjmení)\n\nPříjmení Brooks nosí více významných osobností:\n\n"}
{"id": "1487078", "url": "https://cs.wikipedia.org/wiki?curid=1487078", "title": "Nikolaiviertel", "text": "Nikolaiviertel\n\nNikolaiviertel je označení bloku domů, který se nachází v centrální části německé metropole Berlín, v blízkosti Ostrova muzeí. Ze západní strany jej vymezuje řeka Spréva, ze severní ulice \"Rathausstraße\", z východní \"Spandauer Straße\" a z jižní \"Molkenmarkt\". Svůj název má podle kostela sv. Mikuláše, který se nachází v jeho centrální části. Čtvrť byla zničena během druhé světové války a obnovena až v závěru 80. let 20. století.\n\nNikolaiviertel je místem, kde existovaly nejstarší osady v dějinách Berlína (Starý Berlín a Cölln). Nacházel se zde brod přes řeku Sprévu. Kostel sv. Mikuláše zde vznikl původně jako pozdně románská bazilika v první polovině 13. století. Až do druhé světové války se v jeho okolí zachovala síť úzkých středověkých ulic a historických domů. Ty byly těžce poškozeny a do značné míry zničeny během bojů o Berlín v roce 1945. \n\nNacistický režim před vypuknutím války připravoval velkolepou přestavbu Nikolaiviertelu, předně měly být odstraněny staré budovy a úzké ulice. Celá čtvrť měla získat rozsáhlé městské forum. \n\nVzhledem k omezeným finanční prostředkům, které mělo Východní Německo na obnovu kulturních památek k dispozici, zůstala čtvrť několik desítek let ležet ladem. Až teprve v polovině 80. let bylo možné obnovit jak původní kostel, tak i okolní zástavbu. Stavební práce probíhaly mezi lety 1983 až 1987. Na obnově se podíleli architekti Günter Stahn, Rolf Ricken, Heinz Mehlan a další. Mezi obnovené stavby patřil např. Eprahim Palais, jehož pozůstatky byly převezeny ze západního Berlína na východ v roce 1982, aby tím Západ podpořil snahu o obnovu čtvrti. V případě ostatních staveb nevznikly repliky historických domů. Poškozené stavby byly zrekonstruovány a doplněny panelovými domy do podoby původních městských bloků. Historickou podobu měla navodit podloubí s restauracemi a barevné členění panelových fasád. \n\nOd roku 2018 je celá oblast památkově chráněnou zónou.\n"}
{"id": "1487080", "url": "https://cs.wikipedia.org/wiki?curid=1487080", "title": "Hayes", "text": "Hayes\n\nHayes může být:\n\n"}
{"id": "1487082", "url": "https://cs.wikipedia.org/wiki?curid=1487082", "title": "Hansaviertel", "text": "Hansaviertel\n\nHansaviertel (česky doslova \"Hanzovní čtvrť\") se nachází v německé metropoli Berlín, mezi řekou Sprévou a parkem Tiergarten. Jedná se o samostatnou místní část (nejmenší v Berlíně), administrativně spadající pod Mitte.\n\nV roce 1877 byla do této části rychle se rozvíjející metropole tehdejšího Pruska zavedena železnice, což přispělo k jeho rozvoji. Na přelomu 19. a 20. století měla dnešní lokalita Hansaviertel okolo osmnácti tisíc obyvatel. \n\nČást města, kde se nacházela původně řada luxusních vil a rezidencí byla zničena během bojů v závěru druhé světové války. 300 z 343 budov v této oblasti evidovaných, bylo srovnáno se zemí nebo poškozených natolik, že musely být strženy. \n\nO rekonstrukci čtvrti o rozloze 250 000 m rozhodlo vedení města v roce 1953. Bylo podáno přibližně sto návrhů, z toho 20 berlínských architektů. Nakonec byla obnova svěřena i světovým architektům. \n\nV letech 1957 až 1961 byla obnovena jako modernistické město tvořené oddělenými obytnými bloky v zelené krajině. Na jeho vzniku se podílela řada tehdy slavných jmen světové architektury (Alvar Aalto, Egon Eiermann, Walter Gropius, Oscar Niemeyer apod.) V prostoru, kde železniční trať a trať dráhy S-Bahn kříží dnešní ulici \"Altonaer Straße\", vzniklo nové náměstí (\"Hansaplatz\"). Součástí čtvrti měl být také i dům od Le Corbusiera, ten byl ale nakonec zrealizován blízko olympijského stadionu. Čtvrť měla být odpovědí Západu na vznik Karl-Marx-Allee ve Východním Berlíně. Rovněž měla představoval symbol obnovy města, které bylo zničené válkou a kde po skončení konfliktu panovaly poměry těžko slučitelné se životem v moderní zemi.\n\nBudovy Hansaviertelu jsou od roku 1995 evidovány jako jednotlivé kulturní památky. \n"}
{"id": "1487084", "url": "https://cs.wikipedia.org/wiki?curid=1487084", "title": "Petr Ulrich", "text": "Petr Ulrich\n\nPetr Ulrich, též Petr z Heilbronnu či Petr z Pirny (kolem 1440 Heilbronn - 1513/14 Pirna) byl pozdně gotický stavitel, který působil zejména v oblasti Saska.\n\nNarodil se kolem roku 1440 v Heilbronnu (Bádensko-Württembersko), jeho žena se jmenovala Dorotea. Na prvních stavbách spolupracoval s Arnoldem Vetsfálským na Albrechtsburgu (Míšeň) a také s Konradem Pflügerem. Již roku 1478 pracoval pro kurfiřta Ernsta a knížete Albrechta III.. Stavěl různé budovy v Drážďanech, v roce 1493 se tam stal měšťanem. V roce 1504 začal stavět halový kostel v Pirně, roku 1503 se podílel na stavbě kostela v Lommatzschi u Míšně. V Pirně si postavil i dům pro svou rodinu. Po smrti Konrada Pflügera pokračoval ve stavbě kostela sv. Anny v saském Annabergu.\n\n\n"}
{"id": "1487085", "url": "https://cs.wikipedia.org/wiki?curid=1487085", "title": "Nova (Maďarsko)", "text": "Nova (Maďarsko)\n\nNova je vesnice v Maďarsku v župě Zala, spadající pod okres Lenti. Nachází se asi 11 km severovýchodně od Lenti. V roce 2015 zde žilo 800 obyvatel. Během sčítání lidu z roku 2011 bylo 94,7 % obyvatel maďarské, 2,4 % německé a 2,4 % romské národnosti.\n\nSousedními vesnicemi jsou Barlahida, Becsvölgye, Hernyék, Szilvágy a Zalatárnok, sousedním městem Lenti.\n"}
{"id": "1487089", "url": "https://cs.wikipedia.org/wiki?curid=1487089", "title": "Garza", "text": "Garza\n\nGarza může být:\n\n\n"}
{"id": "1487096", "url": "https://cs.wikipedia.org/wiki?curid=1487096", "title": "Nagykovácsi", "text": "Nagykovácsi\n\nNagykovácsi (vyslovováno [naďkováči], ) je velká obec v Maďarsku v župě Pest, spadající pod okres Budakeszi. Nachází se asi 3 km severozápadně od Budapešti. V roce 2015 zde žilo 7 255 obyvatel. Dle údajů z roku 2011 tvoří 85,6 % obyvatelstva Maďaři, 3,3 % Němci, 0,2 % Srbové, 0,2 % Romové a 0,2 % Poláci.\n\nJedinou sousední obcí je vesnice Remeteszőlős.\n"}
{"id": "1487097", "url": "https://cs.wikipedia.org/wiki?curid=1487097", "title": "Služebník lidu", "text": "Služebník lidu\n\nSlužebník lidu (, , česky také Sluha lidu) je ukrajinská politická strana založená v březnu 2018. Název strany byl zvolen podle populárního stejnojmenného televizního seriálu televizní společnosti Kvartal 95. Předsedou strany je Ivan Bakanov, právník společnosti Kvartal 95.\n\nV ukrajinských prezidentských volbách 2019 za stranu Služebník lidu úspěšně kandidoval herec Volodymyr Zelenskyj, který v satirickém televizním seriálu \"Služebník lidu\" představuje lidového prezidenta Holoboroďka a v kampani před volbami využíval obrovskou popularitu seriálu.\n\nV ukrajinských parlamentních volbách 2019 strana zvítězila ze ziskem 43,12 procent a získala tak většinu 253 mandátů ze 450 v ukrajinském parlamentu.\n"}
{"id": "1487099", "url": "https://cs.wikipedia.org/wiki?curid=1487099", "title": "Pěvecký sbor Vlastislav", "text": "Pěvecký sbor Vlastislav\n\nPěvecký sbor Vlastislav vznikl 11. května 1862 v Heřmanově Městci.\n\nPS Vlastislav byl založen 11. května 1862 nejprve jako mužský sbor. Sbormistrem se stal jeden ze zakladatelů Karel Steinich. O čtyři roky později byl 1. června založen ženský sbor Cecílie, který se se sborem Vlastislav později spojil. Tehdy vznikl smíšený pěvecký sbor. Po příchodu hudebního skladatele a varhaníka Quida Havlase zažíval sbor velice plodné období. Pořádal koncerty s významnými hudebníky tehdejší doby, např. s houslistou Jaroslavem Kociánem. Během první světové války zažil pěvecký sbor Vlastislav velký útlum. Další rozkvět zaznamenal až po roce 1919, kdy se na místo sbormistra dostal Josef Plavec st. V období druhé světové války měl sbor téměř 60 členů a vedl ho Bohuslav Mimra. Po jeho odchodu se vedení ujal Václav Štěpán se zástupcem Josefem Johnem. \n\nMezi lety 1950 a 1958 byla činnost sboru pro nedostatek zpěváků pozastavena. O obnovu sboru se roku 1958 postaral opět Bohuslav Mimra. O dva roky později se sbormistrem definitivně stal Josef John. V roce 1982 se vedení sboru ujala zatím nejdéle sloužící sbormistryně, Ludmila Štěpánová. Od roku 1992 bylo pořádáno nejen Setkání pěveckých sborů, ale i hojně navštěvovaný ples. Na začátku sezony 2013/2014 se stala sbormistryní Markéta Výborná.\n\nBěhem doby první republiky sbor nastudoval některé opery Bedřicha Smetany, např.: Hubička či Dvě vdovy. V roce 1968 provedl v Chrudimi na hudebním pátku a v kostele v Heřmanově Městci Českou mši vánoční Jakuba Jana Ryby. Sbor od roku 1979 pravidelně pořádá jarní a podzimní koncerty. V sezóně 1984/85 byl poprvé uspořádán vánoční koncert, jenž je až do této doby hojně navštěvován. V květnu 1986 zástupci pěveckého sboru Vlastislav vystoupili na mezinárodním festivale Pražské jaro.Společně s dalšími 120 sbory provedli,pod taktovkou Jiřího Bělohlávka a za doprovodu symfonického orchestru hl. města Prahy FOK, Českou píseň Bedřicha Smetany. V roce 2006 bylo sborem Vlastislav nastudováno slavné oratorium Stabat Mater od Antonína Dvořáka. Během tohoto koncertu také vzniklo historicky první CD sboru.V roce 2016 bylo nastudováno Requiem W.A. Mozarta. Mezi další nastudované skladby sboru patří např.: Missa Brevis Jiřího Pavlici, kompletní Loutna česká od Adama Michny z Otradovic či cyklus Snových koled Miloše Boka. Sbor dlouhodobě spolupracuje s Konzervatoří Pardubie i sbory Doubravan Chotěboř a Slavoj Chrudim. Sbor také pravidelně vystupuje na festivalu Hudební léto v kostele sv. Bartoloměje.\n\n"}
{"id": "1487100", "url": "https://cs.wikipedia.org/wiki?curid=1487100", "title": "Ju Kil-čun", "text": "Ju Kil-čun\n\nJu Kil-čun (, 24. října 1856 Soul – 30. září 1914 tamtéž) byl korejský spisovatel a politik za vlády dynastie Čoson a následně za japonské okupace Koreje také aktivista za nezávislost Koreje. Publikoval také pod pseudonymy \"Ku-dang\" (), \"Čchŏnmin\" () a \"Kuil\" ().\n\nJeho známým dílem je cestopis \"Sŏju kjŏnmun\" (, doslova \"Pozorování ze západních cest\"), který napsal po roce 1884, kdy byl součástí korejské delegace, která jela do Spojených států amerických pozorovat tamní státní správu a hospodářství.\n"}
{"id": "1487101", "url": "https://cs.wikipedia.org/wiki?curid=1487101", "title": "Georges Foucart", "text": "Georges Foucart\n\nGeorges Foucart [\"žorž fukár\"] (11. prosince 1865, Paříž – 1943, Luxor) byl francouzský egyptolog a historik. Byl synem archeologa Paula Foucarta. Mezi lety 1898 a 1906 byl profesorem na univerzitě v Bordeaux, poté působil jako profesor dějin náboženství na univerzitě Aix-Marseille. V letech 1915 až 1928 byl ředitelem Francouzského institutu orientální archeologie (Institut Français d'Archéologie Orientale) v Káhiře. Organizoval vykopávky v oblasti Théb, o nichž pak publikoval důkladné zprávy.\nPo svém emeritování žil v Luxoru.\n"}
{"id": "1487102", "url": "https://cs.wikipedia.org/wiki?curid=1487102", "title": "Hans Poelzig", "text": "Hans Poelzig\n\nHans Poelzig (30. dubna 1869 Berlín – 14. června 1936 tamtéž) byl německý architekt, malíř, scénograf, filmový architekt a vysokoškolský učitel.\n\nNarodil se 30. dubna 1869 v Berlíně jako šesté dítě hraběnky Clary Henrietty von Poelzigové. Její muž, anglický rejdař George Acland Ames, však otcovství popřel a tři měsíce po porodu se se ženou rozvedl. Dítě bylo předáno do pěstounské rodiny sbormistra a jeho ženy ve Stolpe, dnešní berlínské čtvrti Wannsee. Zůstalo mu však matčino příjmení.\n\nV letech 1889–1894 studoval pozemní stavitelství na Vysoké škole technické v Berlíně-Charlottenburgu. V roce 1899, poté, co si odbyl vojenskou službu, byl zaměstnán u pruského Ministerstva veřejných prací jako vládní stavební rada (soudní přísedící). Ve stejném roce se oženil s Marií Voss, se kterou měl čtyři děti. Od roku 1900 působil jako učitel stylistiky na Královské umělecké a uměleckoprůmyslové škole ve Vratislavi, kde se roku 1903 stal ředitelem.\n\nOd roku 1916 byl Poelzig městským stavebním poradcem v Drážďanech. V letech 1919–1922 byl předsedou Werkbundu a poté členem skupiny Häringa a van der Rohe Der Ring. O rok později se stal přednášejícím na Pruské akademii umění v Berlíně a od roku 1924 působil jako profesor na Technické univerzitě v Berlíně-Charlottenburgu, kde se dostal do konfliktu s Heinrichem Tessenowem, učitelem Alberta Speera. V roce 1931 byla v Berlíně pořádána výstava Poelzig a jeho škola. Ačkoli byl 1. ledna 1933 jmenován rektorem sjednocených uměleckých škol, byl z úřadu 10. dubna odstraněn nacisty. Tváří v tvář narůstající represi nacistů se Poelzig rozhodl emigrovat do Turecka, kde mu bylo nabídnuto místo profesora v Ankaře. Během příprav na odchod však zemřel.\n"}
{"id": "1487104", "url": "https://cs.wikipedia.org/wiki?curid=1487104", "title": "Divadlo Karla Hackera", "text": "Divadlo Karla Hackera\n\nDivadlo Karla Hackera je jedním z nejmenších pražských divadel, které v Kobylisích v roce 1913 založil místní učitel a vlastenec Karel Hacker. Karel Hacker je současně zakladatelem amatérského loutkářského souboru Jiskra, který zde působí dodnes. Divadlo ve svém repertoáru nabízí divadelní představení a koncerty pro školy a školky, část programu je ale určena i široké veřejnosti. Divadlo funguje za finanční podpory odboru kultury MČ Praha 8.\n\nDivadlo založil v roce 1913 kobyliský pedagog Karel Hacker, když koupil loutkovou scénu a několik starobylých loutek z 19. století. První uvedenou inscenací byla hra Kníže Oldřich a Božena. Nejprve se divadlo nazývalo Loutkové divadlo Národní jednoty severočeské a cílem loutkářů bylo mimo jiné získat finance na podporu české menšinové školy v České Kamenici. Činnost souboru byla během obou světových válek přerušena. Během první světové války loutkáři odešli na frontu, a v období druhé světové války bylo divadlo nacistickým režimem označeno za příliš nebezpečné. Po druhé světové válce divadlo přijalo název Jiskra.\n\nV roce 1949 se principálem divadla stal syn Karla Hackera, a divadlo zaznamenalo krátké období vzestupu, které bylo přerušeno náhlou smrtí Karla Hackera ml. v roce 1957. V roce 1962 se vedení souboru ujal Stanislav Starý, který kladl důraz na rozvoj hudební složky a práci s loutkou. Divadlo začalo spolupracovat s českými výtvarníky, jako byl například ilustrátor Radek Pilař nebo Irena Marečková. Do repertoáru byly zařazeny i texty členů souboru a dramatizace knih od známých českých autorů, např.:  Broučci, Ferda Mravenec, Rumcajs, Dlouhý, Široký a Bystrozraký.\n\nV průběhu 70. let zaznamenaly velký úspěch hry Křemílek a Vochomůrka, Kocour v botách nebo loutkoherecký projev Pirát, které získaly ocenění na různých přehlídkách a festivalech. Velmi úspěšný byl rok 1988, kdy byl soubor oceněn hned na třech významných přehlídkách pro amatérské loutkáře: Bábkarska Žilina, Loutkářská Chrudim a Čechova Olomouc.\n\nV roce 1996 divadlo přešlo pod správu odboru kultury MČ Praha 8 a zároveň bylo přejmenováno na počest svého zakladatele na Divadlo Karla Hackera.\n\nV současnosti Divadlo Karla Hackera nabízí představení pro děti i dospělé diváky z řad veřejnosti. Dětská představení se hrají vždy v sobotu a v neděli. Ve všední dny dopoledne je program vyhrazen žákům mateřských a základních škol. V divadle stále působí loutkářský soubor Jiskra, jehož představení tvoří asi desetinu celkového programu divadla.\n\nPondělní večery jsou určené dospělým divákům – konají se tu klasická divadelní představení, literární pořady a hudební produkce. Dramaturgyně divadla Žofie Vokálková-Šrámková také zavedla debatní cyklus “Hvězdné večery”, kdy se diváci mohou setkat se známými českými umělci.\n\nSvou kariéru tady začínala například herečka Klára Issová, hrají tu i Miroslav Táborský nebo Anna Polívková.\n\nDivadlo Karla Hackera hostí od roku 1986 krajskou přehlídku Festival pražských amatérských loutkářů. Při této příležitosti loutkáři soutěží před odbornou porotou o postup na celostátní přehlídku amatérských divadel Loutkářská Chrudim.\n\nDivadlo sídlí v Klapkově ulici č. 26 v pražských Kobylisích. Před druhou světovou válkou byla budova známá jako hostinec u Topolů. V roce 2010 prošlo divadlo zásadní rekonstrukcí, jejíž náklady dosáhly 7,5 milionu korun. Během oprav budova získala novou střešní krytinu, moderní vzduchotechniku a novu omítku. Došlo také k výměně oken a modernizaci interiéru včetně osvětlení. Ve dříve nevyužitém sklepě vznikly nové toalety a také malá divadelní kavárna.\n\nKapacita hlediště je 120 míst a plocha jeviště zabírá prostor pouze 4 x 4 metry.\n\nZakladatel divadla Karel Hacker působil jako kobyliský kronikář, pedagog a ředitel kobyliských škol. Karel Hacker byl také vlastenec a angažoval se v místní pobočce Národní jednoty severočeské, která měla za úkol podporovat menšinovou školu v České Kamenici. Karel Hacker stál v čele divadla od jeho založení prakticky až do smrti v roce 1972. Ačkoliv po druhé světové válce předal vedení divadla do rukou svého syna, nadále soubor podporoval a inspiroval k lepším výkonům. Hacker se stal prvním čestným členem Sdružení amatérských loutkářů a také získal Zlatý odznak Matěje Kopeckého.\n\n"}
{"id": "1487105", "url": "https://cs.wikipedia.org/wiki?curid=1487105", "title": "Ballymena", "text": "Ballymena\n\nBallymena je město v Severním Irsku. Nachází se v hrabství Antrim a žije v něm okolo třiceti tisíc obyvatel (osmé největší severoirské město). Převládajícím náboženstvím je protestantismus.\n\nNázev města pochází z irštiny, kde „an Baile Meánach“ znamená „prostřední město“. Od roku 1855 sem vede železnice a v roce 1900 byla Ballymena povýšena na město.\n\nMěsto je významným střediskem regionálního obchodu, o jeho rozkvět se zasloužil textilní průmysl a výroba pneumatik. Architektonickou památkou je budova radnice z roku 1924. Atrakcí pro turisty je nedaleká hora Slemish.\n\nSídlí zde fotbalový klub Ballymena United FC, účastník nejvyšší soutěže.\n\n\n"}
{"id": "1487107", "url": "https://cs.wikipedia.org/wiki?curid=1487107", "title": "Chan Jü", "text": "Chan Jü\n\nChan Jü (; 768 – 25. prosince 824) byl čínský filozof, úředník a spisovatel. \n\nNapsal asi 300 básní, ale byl hlavně reformátorem čínské prózy a zakladatel prózy opravdu volné. Próza v čínštině existovala již před ním, ale byla svázána pravidly podobně jako verše (tzv. \"pchien-wen\"). Prosadil nový styl prózy, mnohem volnější, tzv. \"ku-wen\". I v poezii se snažil o rozbití tradiční formy, proto se mu také zpočátku nedařilo složit úřednické zkoušky (jejichž součástí tvorba básní byla), ale nakonec se státním úředníkem stal.\n\nVe filozofii byl jedním ze zakladatelů neokonfucianismu, jímž chtěl čelit rostoucímu vlivu taoismu a buddhismu, které jako bytostný konzervativec odmítal. Kvůli své kritice šíření buddhismu na císařském dvoře byl na rok poslán do vyhnanství. Těmto tématům se věnoval v esejích jako \"O člověku\", \"O Tau\" nebo \"O lidské přirozenosti\". Jeho filozofické dílo bylo doceněno až v 11. století. \n\nNarodil se ve šlechtické rodině, ve věku dvou let osiřel a byl vychováván rodinou svého staršího bratra. Dle tradice se sám naučil číst a psát.\n"}
{"id": "1487111", "url": "https://cs.wikipedia.org/wiki?curid=1487111", "title": "Seetalerské Alpy", "text": "Seetalerské Alpy\n\nSeetalerské Alpy () jsou pohoří v Lavanttalských Alpách, nebo také v Norických Alpách, v Rakousku, jižně od řeky Mury, mezi obcemi Scheifling a Zeltweg. Nejvyšším vrcholem pohoří je hora Zirbitzkogel (2396 m). \n\nSeetalerské Alpy jsou ohraničeny ze severu údolím řeky Mury, na východě sedlem Obdacher Sattel, na jihu sedlem Klippitztörl (od pohoří Saualpe) a na západě sedlem Neumarkter Sattel. Většina pohoří leží v rakouské spolkové zemi Štýrsko, pouze část mezi horou Zöhrerkogel a sedlem Klippitztörl zasahuje do Korutan. Nejvýznamnější vrcholy od severu k jihu jsou: \n\n\nU Klippitztörlu leží velké lyžařské středisko. Lyžuje se také na sjezdovkách v blízkosti chat Sabathy a Tonnerhütte. \n\nVysokohorský řetěz má několik členitých skalních útvarů, které vystupují nad hranici lesa. \n\nÚzemí protíná rakouská dálková pěší stezka č. 08, \"Eisenwurzenweg\". Ta dosahuje svého nejvyššího bodu na vrcholu Zirbitzkogel. \n\nPohoří je oblíbené u horolezců a pěších návštěvníků. Dále je tu několik lyžařských areálů na severně od sedla Klippitztörl. \n\nNa severních svazích pohoří leží vojenský výcvikový areál \"Seetaler Alpe\", který provozuje Armáda Rakouska a který je přístupný z Judenburgu. \n\n\n"}
{"id": "1487118", "url": "https://cs.wikipedia.org/wiki?curid=1487118", "title": "Rue du Bourg-Tibourg", "text": "Rue du Bourg-Tibourg\n\nRue du Bourg-Tibourg je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s ulicí \"Rue de Rivoli\" a končí na křižovatce s ulicí \"Rue Sainte-Croix-de-la-Bretonnerie\". Ulice je orientována od jihu na sever.\n\n\"Rue du Bourg-Tibourg\" byla hlavní ulicí na středověkém předměstí, které se nazývalo \"Thiboud\" či \"Thibault\". Předměstí se nacházelo za městskými hradbami a bylo integrováno do Paříže po výstavbě hradeb Filipa II. Augusta.\n\nUlice byla vystavěna za vlády Ludvíka VII. (1137–1180). V básni \"Le Dit des rues de Paris\" je ulice zmiňována pod názvem \"Rue du Bours Tibout\".\n\nMinisterskou vyhláškou ze dne 3. března 1799 byla šířka ulice stanovena na 9 metrů. Tato šířka byla na základě královského nařízení z 28. října 1838 zvýšena na 10 metrů.\n\nV 19. století byla \"Rue du Bourg-Tibourg\" 136 m dlouhá a nacházela se v tehdejším 7. obvodu. Ulice začínala na křižovatce s \"Rue de la Verrerie\" a \"Rue de Bercy\" a končila u \"Rue Sainte-Croix-de-la-Bretonnerie\".\n\nV minulosti se ulice jmenovala \"Rue du Bours Tibout\", \"Rue Bourtibourg\" nebo \"Rue de Bourtibourg\".\n\n\n"}
{"id": "1487120", "url": "https://cs.wikipedia.org/wiki?curid=1487120", "title": "Vosková tabulka", "text": "Vosková tabulka\n\nVosková tabulka je historická psací látka, používaná hlavně ve starověkém Římě. Šlo o dřevěnou destičku politou voskem, do kterého se ryl text. Někde přetrvala až do konce středověku nebo začátku novověku.\n\nJejí hlavní výhodou je možnost text snadno smazat. Psalo se na ni oboustranným perem, které mělo z jedné strany špičku a z druhé strany bylo tupé. Špičkou se rylo a tupou stranou šel napsaný text velmi rychle smazat. Proto se voskové tabulky používaly především na krátkodobě potřebné texty, na dlouhodobě potřebné se častěji používal například pergamen.\n\n"}
{"id": "1487121", "url": "https://cs.wikipedia.org/wiki?curid=1487121", "title": "Francisco José Lombardi", "text": "Francisco José Lombardi\n\nFrancisco José Lombardi (* 3. srpna 1949 Tacna) je peruánský filmový režisér, scenárista a producent.\n\nUž na střední škole začal psát filmové recenze, studoval na filmové škole v argentinském Santa Fe a po jejím uzavření vojenským režimem dokončil studia v Limě. Od roku 1974 vytvářel krátké filmy v produkci společnosti Inca Films, kterou založil se svým švagrem, v roce 1977 natočil první celovečerní film \"Smrt za úsvitu\", zabývající se otázkou trestu smrti. Podle předloh Maria Vargase Llosy natočil filmy \"Město a psi\" a \"Pantaleón a jeho ženská rota\", je autorem tragikomedie \"Spadlí z nebe\" na motivy magickorealistických próz Julia Ramóna Ribeyra, film \"Bez slitování\" je adaptací Dostojevského \"Zločinu a trestu\" přenesenou do soudobých peruánských reálií. Za \"Spadlí z nebe\" získal španělskou cenu Goya pro nejlepší zahraniční film, Diego Bertie získal za hlavní roli ve filmu \"Bez slitování\" cenu pro nejlepšího herce na Havanském filmovém festivalu, snímek \"Pantaleón a jeho ženská rota\" získal cenu pro nejlepší film na festivalu v brazilském městě Gramado. V roce 2005 byl Lombardi porotcem na festivalu v Mar del Plata.\n\nV letech 1993 až 1997 byl předsedou fotbalového klubu Sporting Cristal a v letech 2003 až 2005 místopředsedou Peruánské fotbalové federace.\n\n\n"}
{"id": "1487124", "url": "https://cs.wikipedia.org/wiki?curid=1487124", "title": "Gare de Paris-Bestiaux", "text": "Gare de Paris-Bestiaux\n\nGare de Paris-Bestiaux je zaniklé nákladové nádraží v Paříži v 19. obvodu. Nádraží bylo v provozu v letech 1898–1977 a sloužilo k dopravě hospodářských zvířat do jatek v La Villette. Na jeho místě se dnes rozkládá Cité de la musique a koncertní sál Philharmonie de Paris.\n\nNádraží se nacházelo v 19. obvodu mezi Boulevardem Sérurier a kanálem Ourcq. Leželo na boční větvi tratě Petite Ceinture od stanice Belleville-Villette.\n\nDne 26. července 1864 podepsalo město Paříž a železniční společnost Petite Ceinture dohodu o výstavbě a rozvoji boční větve, která bude sloužit jatkám v La Villette. Stavební práce sice započaly 18. října 1867, ale nádraží bylo zprovozněno až na podzim 1898. V roce 1908 byly zahájeny práce na rozšíření, které měly být dokončeny v roce 1928. Vzhledem k hospodářské krizi byly práce zredukovány a byly dokončeny v roce 1939. Současně klesal podíl železniční dopravy na dopravě hospodářských zvířat: ze 77,2 % v roce 1927 na 52,7 % v roce 1932. Až do 30. let mělo nádraží sedm kolejí a tři nástupiště – dezinfekce (č. 1), nakládka (č. 2) a vykládka (č. 3).\n\nV 60. letech bylo nádraží rekonstruováno v rámci renovace jatek v La Villette. Přestože práce poměrně pokročily, byly přesto v 70. letech přerušeny. Jatka byla uzavřena dne 15. března 1974 a nádraží Paris-Bestiaux dočasně sloužilo jako kolejové depo. Nádraží bylo zrušeno k 31. prosinci 1977. V listopadu 1983 byly pozemky převedeny na město Paříž.\n\nV roce 1995 bylo v prostoru nádraží otevřeno Cité de la musique a koncertní sál Philharmonie de Paris. Na místě bývalých kolejí se nacházejí \"Allée Arthur-Honegger\" a \"Allée Darius-Milhaud\".\n"}
{"id": "1487128", "url": "https://cs.wikipedia.org/wiki?curid=1487128", "title": "Libertariánská demokracie", "text": "Libertariánská demokracie\n\nLibertariánská demokracie je koncept vlády založené na ústavním omezení možnosti státu násilím nebo pod jeho pohrůžkou zasahovat do jiných než výslovně vyjmenovaných společenských vztahů (např. vnitřní a vnější bezpečnost, justice, nejnutnější veřejná správa a zajištění nejzákladnějších sociálních potřeb obyvatel, kteří by jinak byli ohroženi na životě). Autorem konceptu je Roman Kříž, zakladatel Libertariánského institutu.\n\nLibertariánská demokracie každému občanovi umožňuje dělat si za své prostředky a na svém majetku, co uzná za vhodné, pokud tím nenarušuje svobodu jiného občana.\n\n\nOproti konceptu tzv. liberální demokracie, která je založena pouze na zásadách enumerativnosti veřejnoprávních pretenzí a legální licence, resp. vyjmenování lidských a občanských práv (viz např. Listina či Pakt)je koncept libertariánské demokracie založen na výslovném vymezení agendy státu a působí jako pojistka proti „bobtnání“ státu a jeho stále většímu zasahování do společenských a ekonomických vztahů.\n\n"}
{"id": "1487131", "url": "https://cs.wikipedia.org/wiki?curid=1487131", "title": "John Creasey", "text": "John Creasey\n\nJohn Creasey (17. září 1908, Soutfhields, Surrey − 9. června 1973, Salisbury, Wiltshire) byl anglický spisovatel především detektivních a sci-fi románů. Tento neobyčejně plodný autor vydal pod vlastním jménem a dvaceti osmi pseudonymy 564 knih.\n\nNarodil se do dělnické rodiny jako sedmé z devíti dětí. Od roku 1923 do roku 1935 pracoval v různých dělnických i úřednických profesích a snažil se stát se spisovatelem. Od roku 1926 psal pro sci-fi magazín \"Boy's Papers\", první knihu vydal roku 1930, první román s kriminální a sci-fi zápletkou \"Seven Times Seven\" (\"Sedmkrát sedm\") roku 1932 a od roku 1935 byl spisovatelem na plný úvazek.\n\nBěhem druhé světové války pracoval v \"United Kingdom's National Savings Movement\" a za tuto činnost obdržel roku 1946 Řád britského impéria ve třídě člen (MBE). Byl rovněž politicky aktivní za liberální stranu a neúspěšně za ni kandidoval do parlamentu. V 60. letech stranu opustil a založil vlastní politické hnutí \"All-Party Alliance\".\n\nV roce 1953 založil britskou \"Crime Writers Association\" (CWA) a stal se jejím historicky prvním předsedou. Roku 1962 ocenila organizace \"Mystery Writers of America\" (MWA) jeho román \"Gideon's Fire\" (\"Gideonův oheň\"), napsaný pod pseudonymem J. J. Marric, cenou \"Edgara Allana Poea\" (Edgar Award) a roku 1969 mu udělila své nejvyšší vyznamenání \"Grand Master Award\" (velmistr žánru). \n\nOd roku 1973 uděluje CWA na jeho počest cenu \"John Creasey Memorial Dagger\" (nyní pod označením \"New Blood Dagger\").\n\nJohn Creasey je především autorem mnohasvazkových detektivních sérií, z nichž některé obsahují silné prvky hororu nebo sci-fi. Napsal je pod svým jménem i pod různými pseudonymy. Westerny psal pod pseudonymy Ken Ranger, Tex Riley a William K. Riley, milostné romány pod pseudonymy Margaret Cooke, M. E. Cooke, Elise Fecamps a Henry St John Cooper. Pod různými pseudonymy napsal také řadu samostatných románů.\n\nSeznam českých vydání autora je uvedeno podle jeho jednotlivých sérií, přičemž za českým názvem je jako první uveden rok vydání a název originálu.\n\n"}
{"id": "1487132", "url": "https://cs.wikipedia.org/wiki?curid=1487132", "title": "1983 (seriál)", "text": "1983 (seriál)\n\n1983 je polský seriál od Netflixu, který napsal a vytvořil Joshua Long podle vlastního námětu, na němž spolupracoval s Maciejem Musiałem. Odehrává se v alternativním čase, kdy v Polsku nikdy nedošlo k pádu komunismu a železná opona stále existuje. Jde o první polský seriál z produkce Netflixu. Seriál má 8 dílů, které Netflix vydal dne 30. listopadu 2018.\n\nSeriál se odehrává v roce 2003. V Polsku se odehrál v roce 1983 teroristický útok. Tento útok významně zasáhl do historického vývoje, železná opona tedy nikdy nespadla a studená válka taktéž neskončila. Student práv Kajetan (Maciej Musiał) a policejní vyšetřovatel Anatol (Robert Więckiewicz) rozkrývají spiknutí, které by potenciálně mohlo vést k revoluci.\n\nNetflix dne 6. března 2018 oznámil, že tento seriál vznikne a bude mít 8 dílů. Dne 2. října 2018 vyšel první trailer a datum premiéry seriálu bylo stanoveno na 30. listopadu téhož roku.\n\n"}
{"id": "1487137", "url": "https://cs.wikipedia.org/wiki?curid=1487137", "title": "Günserské hory", "text": "Günserské hory\n\nGünserské hory (německy Günser Gebirge či Günser Bergland, maďarsky Kőszegi-hegység) je zalesněné pohoří na hranici mezi Rakouskem a Maďarskem, s nadmořskou výškou mezi 600 a 900 metry. Hornatá oblast je geologicky spjata přes Centrální krystalické Alpy s Vysokými Taurami, i když už leží na přechodu do Panonské pánve. \n\nGeologicky se Günserské hory někdy nazývají \"Rechnitzer Schiefergebirge\" a tektonicky Rechnitzké okno.\n\nPoměrně mírně zvlněné hory mají rozlohu asi 15 × 20 km. Zhruba 80 % území se nachází v rakouském Burgenlandu, i když jméno pohoří dostalo podle západomaďarského pohraničního města \"Kőszeg\" (německy Güns). Leží mezi městy Oberwart, Oberpullendorf a Kőszeg. Na severu je ohraničeno dolnorakouským regionem Bucklige Welt. Směrem k jihu je odvodňují řeky Pinka a Répce, zatímco řeka Güns, která tvoří severní hranici, teče na východ přímo do řeky Ráby. \n\nTéměř úplně zalesněná oblast (47°17'až 47°25' severní šířky, 16°18' až 16° 32' východní délky) je přeťata zemskou silnicí B56 Lockenhaus - Rechnitz, procházející ve výšce mezi 300 a 820 m poblíž státní hranice. Na západním okraji vede \"Schlösserstraße\" z Kirchschlagu, případně Günsecku do Bernsteinu a Stadtschlainingu až do okresního města Oberwart. Kromě B56 je zde přístupových silnic do hor jen málo.\n\nNejvyšší vrcholy jsou Geschriebenstein s nadmořskou výškou 884 metrů a s rozhlednou přímo na státní hranici a Große Hirschenstein (862 m) s rádiovým vysílačem. Geschriebenstein je zároveň nejvyšší horou celého Burgenlandu. Západní hranici vlastního pohoří tvoří sedlo mezi Goberlingem a Holzschlagem ve vyšce přibližně 500 m. Na slunných jižních svazích od Rechnitze po Schlaining se nachází sady a vinice, stejně jako plantáže jedlých kaštanů.\n\nGeologové říkají pohoří také Rechnitz Schiefergebirge a spolu se severně ležícími Bernsteiner Gebirge ho řadí k tzv. Günser Spornu. Na jedné straně odděluje střední Burgenland od jižního Burgenlandu a na druhé straně přechází z maďarské nížiny na okraj Alp. Hory jsou složeny z metamorfních, krystalických břidlic (Bündner schist) a vyvřelých hornin (ofiolity), které jsou podobné tzv. Oknu Vysokých Taur, stejně jako Engadinskému a Gargellenově oknu. Obdobné skály jako v Günserských horách se nacházejí nejen na severu v Bernsteinských horách, ale také 10 km dále na jih u obce Deutsch Schützen-Eisenberg. \n\nStejně jako Tauernské okno zaujímají Günserské hory, geologicky označované také za Rechnitzerské okno, zvláštní postavení. Není to kvůli faktu, že jejich starší geologické horniny vycházejí z mladších terciárních hornin okolí, ale protože se jedná o horniny náležející k penniniku a zde jsou přítomny v tektonickém okně. Geologická stavební jednotka Alp, penninikum, se jinak v Rakousku nenachází na zemském povrchu, s výjimkou výše uvedenou: je pokryta horninami východních Alp, které při tvorbě Alp překryly penninikum z jihu příkrovem tlustým několik set nebo dokonce víc než tisíc kilometrů. \n\nNa severovýchodě se nacházející Semmeringské okno je naproti tomu tektonickým oknem, ale pod staršími identickými stavebními jednotkami jsou mladší jednotky východních Alp. \n\nPohoří Günserské hory je bohaté na nerostné zdroje; těžba pyritu u Glashüttenu, chalkopyritů u Schlainingu a azbestu u Rechnitzu je však neekonomická. Na druhou je důležitá těžba antimonu u Stadtschlainingu a serpentinu, a to na svahu Kleine Plischa (639 m), který se vytvořil z penninických ofiolitů.\n\n\n"}
{"id": "1487142", "url": "https://cs.wikipedia.org/wiki?curid=1487142", "title": "Taksony", "text": "Taksony\n\nTaksony (vyslovováno [takšoň], ) je velká obec v Maďarsku v župě Pest, spadající pod okres Szigetszentmiklós. Nachází se asi 5 km jihozápadně od Budapešti. V roce 2015 zde žilo 6 141 obyvatel. Dle údajů z roku 2011 tvoří 85 % obyvatelstva Maďaři, 22,9 % Němci, 0,6 % Rumuni, 0,6 % Romové a 0,2 % Chorvati.\n\nTaksony leží u řeky Ráckevei-Duna, což je rameno Dunaje, tvořící ostrov Csepel. Sousedními městy jsou Dunaharaszti, Dunavarsány, Szigethalom a Szigetszentmiklós, sousedními obcemi Áporka, Bugyi, Délegyháza, Kiskunlacháza, Kunpeszér a Majosháza. Nachází se zde zoologická zahrada \"Pónifarm\".\n\n"}
{"id": "1487145", "url": "https://cs.wikipedia.org/wiki?curid=1487145", "title": "Čchien Süe-sen", "text": "Čchien Süe-sen\n\nČchien Süe-sen (; 11. prosince 1911, Chang-čou – 31. října 2009, Peking) byl čínský technik, otec čínského kosmického programu a hlavní konstruktér čínských kosmických raket Dlouhý pochod (\"Čchang Čeng\").\nNarodil se ve šlechtické rodině. Vystudoval mechaniku na Šanghajské univerzitě, absolvoval v roce 1934. Rok poté odjel do Spojených států, kde studoval na Massachusettském technologickém institutu a na Kalifornském technologickém institutu, kde poté pracoval patnáct let v Jet Propulsion Laboratory, významném centru raketového výzkumu. Zde spolupracoval mj. s Theodorem von Kármánem. V éře mccarthysmu v 50. letech byl obviněn z neamerické činnosti, nejprve izolován a nakonec v roce 1955 deportován do Číny. V Číně se nejprve zapojil do výroby čínské atomové bomby. Souběžně začal pracovat v čínském kosmickém výzkumu. Zkonstruoval nejprve raketu Dlouhý pochod 1 (\"Čchang Čeng 1\") a poté první čínskou družici Východ je rudý (\"Tung Fang Chung\"), kterou Čína 24. dubna 1970 vypustila do kosmu.\n\nJiž roku 1966 rovněž připravil plán na stavbu a start kosmické lodi s lidskou posádku. Mao Ce-tung jeho projekt schválil v červnu 1967 (Projekt 714), ovšem zbrzdilo ho řádění Rudých gard během tzv. kulturní revoluce. Sám Čchien byl perzekuován, byť unikl osudu ředitele Geofyzikálního ústavu Ciao Jiu-čanga, kterého fanatické gangy mladých „revolucionářů“ ubili k smrti. Ochranu našel Čchien i celý kosmický program u premiéra Čou En-laje, ovšem smrtící úder přišel poté, co se ministr obrany Lin-Piao (pod nějž kosmický výzkum spadal) pokusil o útěk do Mongolska, při němž zahynul. Mao ztratil důvěru ke všem Lin-Piaovým lidem a nakonec v roce 1972 zrušil i celý Projekt 714, byť testy pokračovaly pololegálně až do roku 1975 a možná i později. Oficiálně byl projekt pilotovaného letu obnoven roku 1986 pod názvem Projekt 863, roku 1992 byl ale znovu zrušen. Čchien se podle všeho v této fázi upnul na ideu raketoplánu, tedy kosmického letounu, ale na jeho vývoj neměla Čína dobré podmínky. Roku 1993 byla schválena třetí oficiální vlna kosmického programu (Projekt 921), která se měla vydat klasickou cestou nosné rakety (zdokonaleného Dlouhého pochodu, nazvaného později Božský šíp), jež vynese kosmickou loď s posádkou na orbitu Země. Loď dostala jméno \"Šen-čou\" (Nebeský palác). Čchien Süe-sen byl pověřen řízením celého kosmického programu, ale úkolem zkonstruovat loď byl již pověřen mladší Ren Xen Min. Čchien, který se dožil 98 let, se dočkal i startu prvního čínského kosmonauta v roce 2003.\n"}
{"id": "1487151", "url": "https://cs.wikipedia.org/wiki?curid=1487151", "title": "Robert Milnes-Crewe, 1. markýz Crewe", "text": "Robert Milnes-Crewe, 1. markýz Crewe\n\nRobert Offley Ashburton Milnes-Crewe, 1. markýz z Crewe (\"Robert Offley Ashburton Milnes-Crewe, 1st Marquess of Crewe, 1st Earl of Madeley, 1st Earl of Crewe, 2nd Baron Houghton\") (12. ledna 1858, Londýn, Anglie – 20. června 1945, West Horsley Place, Anglie) byl britský státník, významný představitel Liberální strany 19. a 20. století. Jako dědic titulu barona byl od mládí členem Sněmovny lordů, později byl povýšen na hraběte (1895) a markýze (1911). Ve vysoké politice se pohyboval bezmála půl století, mimo jiné byl místokrálem v Irsku (1892–1895), předsedou Sněmovny lordů (1908–1916) a velvyslancem ve Francii (1922–1928), v několika vládách byl ministrem různých resortů. Získal Podvazkový řád a svým druhým sňatkem se stal zetěm bývalého premiéra 5. hraběte z Rosebery.\n\nNarodil se v Londýně jako syn spisovatele a dlouholetého poslance Richarda Milnese, 1. barona Houghtona (1809–1885), a jeho manželky Annabelly Crewe (1819–1874). Studoval v Harrow a Cambridge, univerzitu absolvoval v roce 1880. Do veřejného života vstoupil jako tajemník ministra zahraničí 2. hraběte Granville (1883–1884), v roce 1884 neúspěšně kandidoval ve volbách do Dolní sněmovny. V roce 1885 po otci zdědil titul barona a vstoupil do Sněmovny lordů, krátce nato se stal lordem komořím královny Viktorie (1886). Po smrti první manželky (1887) dočasně odešel do soukromí, mimo jiné cestoval po Evropě, navštívil také Egypt. V Gladstonově vládě byl jmenován místokrálem v Irsku (1892–1895), stal se též členem Tajné rady (1892). Po nástupu konzervativců k moci odešel do opozice, v roce 1895 byl povýšen na hraběte z Crewe.\n\nPo deseti letech v opozici se v Campbell-Bannermanově vládě stal prezidentem Tajné rady (1905-1908), po odchodu 1. markýze z Riponu do soukromí převzal jeho posty předsedy Sněmovny lordů (1908–1916) a lorda strážce tajné pečeti (1908–1911 a 1912–1915). V čele Sněmovny lordů vynikl v době projednávání zrušení jejího práva veta, mezitím zastával také funkce státního sekretáře kolonií (1908–1910) a státního sekretáře pro Indii (1910–1911 a 1911–1915). Ve funkci ministra pro Indii prosadil přesun hlavního města z Kalkaty do Dillí a byl také zodpovědný za organizaci cesty Jiřího V. do Indie (1912). V roce 1911 získal titul markýze a v letech 1912–1944 byl lordem místodržitelem hrabství Londýn, v roce 1917 byl též členem městské rady v Londýně. Za první světové války se v rámci koaličního kabinetu uplatnil znovu jako prezident Tajné rady (1915–1916) a ministr školství (1916). V letech 1922–1928 byl velvyslancem ve Francii, kde se zasloužil o zřízení několika institucí v rámci britsko-francouzské spolupráce. V Macdonaldově koaliční vládě byl v roce 1931 krátce státním sekretářem války; Liberální strana tehdy již ztratila svůj vliv a ocitla se na okraji politického spektra, markýz Crewe byl jedním z mála jejích zástupců ve vládě, nebyl ale členem užšího kabinetu. Z funkce odstoupil v listopadu 1931, nadále zůstal místodržitelem v hrabství Londýn, při korunovaci Jiřího VI. vykonával čestnou funkci \"Lord High Constable\" (1937). Až do smrti zastával mimo jiné post kancléře univerzity v Sheffieldu (1918–1945).\n\nMarkýz Crewe nevynikal jako řečník, ale proslul jako schopný organizátor ve státní správě. Cestou kompromisu pomáhal řešit vnitrostranické spory v Liberální straně, patřil k přátelům H. H. Asquitha a dlouhodobý vliv si udržoval také díky přízni Jiřího V. Po otci zdědil literární nadání a již v mládí publikoval básně, později po odchodu z politického života vydal biografii svého tchána hraběte Roseberyho (1931).\n\nPo otci kromě titulu barona zdědil statky v hrabství York s rodovým sídlem \"Fryston Hall\". Zde krátce žil, ale nakonec zámek prodal v dražbě v roce 1905. Mezitím po strýci z matčiny strany z rodu Crewe zdědil pozemky o rozloze přes 20 000 hektarů půdy ve čtyřech hrabstvích (1894). Na základě toho přijal v roce 1895 jméno \"Milnes-Crewe\" a usadil se na honosném zámku \"Crewe Hall\" (Cheshire). Zde sídlil do roku 1922, později byl zámek prodán státu a dnes je zde hotel. V roce 1899 koupil v Londýně palác \"Wharncliffe House\", který byl od té doby známý pod jménem \"Crewe House\". Nechal jej nákladně adaptovat, dnes zde sídlí velvyslanectví Saúdské Arábie. Po odchodu z veřejného života pobýval na venkovském sídle \"West Horsley Place\" (Surrey), které koupil v roce 1931.\n\nV roce 1880 se oženil se Sybil Graham (1857–1887), dcerou Sira Fredericka Grahama. Měli spolu čtyři děti, jediný syn Richard (1882-1890) zemřel v dětství. Jeho druhou manželkou se v roce 1899 stala Margaret Primrose (1881–1967), dcera bývalého premiéra 5. hraběte z Rosebery. Také z tohoto manželství se narodil jediný syn, který opět zemřel v dětství (Richard Milnes-Crewe, hrabě z Madeley, 1911-1922). Dcera Mary Evelyn (1915-2014) byla manželkou 9. vévody z Roxburghe.\n\nZemřel na svém venkovském sídle \"West Horsley Place\" (Surrey) 20. června 1945 ve věku 87 let bez mužského potomstva. Jeho šlechtické tituly zanikly, příjmení Milnes přijal jeden z jeho zeťů Sir Edward Coates (1879–1971), který se od roku 1946 psal jako \"Milnes-Coates\".\n\n\n"}
{"id": "1487154", "url": "https://cs.wikipedia.org/wiki?curid=1487154", "title": "Zánka", "text": "Zánka\n\nZánka je vesnice a letovisko v Maďarsku v župě Veszprém, spadající pod okres Balatonfüred. Nachází se u břehu Balatonu, asi 16 km jihozápadně od Balatonfüredu. V roce 2015 zde žilo 794 obyvatel, z nichž jsou 89,7 % Maďaři, 5,2 % Němci a 0,7 % Romové.\n\nSousedními vesnicemi jsou Balatonakali, Balatonszepezd, Köveskál, Monoszló a Tagyon.\n"}
{"id": "1487155", "url": "https://cs.wikipedia.org/wiki?curid=1487155", "title": "Autobahnüberbauung Schlangenbader Strasse", "text": "Autobahnüberbauung Schlangenbader Strasse\n\nAutobahnüberbauung Schlangenbader Strasse je soubor obytných budov, které byly v německé metropoli Berlíně umístěny nad čtyřproudou komunikací. Unikátní stavby vznikly v 70. letech 20. století. Od roku 2017 je komplex památkově chráněn. \n\n600 m dlouhý soubor objektů byl budován po částech. Unikátní projekt pro sociální bydlení vznikl podle návrhů architektů Georga Heinrichse,Gerharda Krebse a Klause Kreba. Měl být ukázkovým projektem toho, jak zlepšit využití prostoru v hustě osídlených oblastech. Na stavebních pracích se podílelo konsorcium různých firem. 46 metrů dlouhé bloky mají každý 14 pater, s počtem 1064 bytů se jedná o jednu z největších obytných staveb v Evropě. Budova se směrem k nižším patrům rozestupuje do šířky; jednotlivé byty mají vlastní balkony a celý komplex obklopovala řada zahrad a občanské vybavenosti.\n\nPrvní nájemníci se do bytů nastěhovali se zpožděním, až v roce 1981. V osmdesátých letech byla stavba nechvalně proslulá vyšší mírou kriminality, kterou způsobovala především vysoká koncentrace lidí v oblasti. \n\nPo dokončení došlo k poklesu půdy v oblasti objektu, což muselo být kompenzováno následným zpevněním zeminy a ocelovými nosnými klíny nad nosníky. Celkové stavební náklady činily 400 milionů tehdejších německých marek.\n"}
{"id": "1487156", "url": "https://cs.wikipedia.org/wiki?curid=1487156", "title": "Balatonszepezd", "text": "Balatonszepezd\n\nBalatonszepezd (vyslovováno [balatonsepest]) je vesnice a letovisko v Maďarsku v župě Veszprém, spadající pod okres Balatonfüred. Nachází se u břehu Balatonu, asi 19 km jihozápadně od Balatonfüredu. V roce 2015 zde žilo 368 obyvatel, z nichž jsou 87,7 % Maďaři, 5,2 % Němci, 0,3 % Bulhaři, 0,3 % Chorvati a 0,2 % Poláci.\n\nSousedními vesnicemi jsou Révfülöp a Zánka.\n\n"}
{"id": "1487160", "url": "https://cs.wikipedia.org/wiki?curid=1487160", "title": "Tádžický národní park", "text": "Tádžický národní park\n\nTádžický národní park ( \"Боғи миллии Тоҷикистон\"), původně Národní park Pamír, je chráněné území v Tádžikistánu. Vzniklo z iniciativy Anvara Buzurukova, který zorganizoval mezinárodní expedici Pamír-90. V roce 1992 schválila tádžická vláda vytvoření národního parku o rozloze 12 000 km². V roce 2001 byla rozloha parku zvýšena na 26 100 km², takže zaujímá téměř pětinu rozlohy země.\n\nNárodní park leží mezi Zaalajským hřbetem a pohořím Muzkol v severovýchodní části Tádžikistánu, převážně na území autonomní oblasti Horský Badachšán. Nachází se zde tzv. pamírský uzel, kde se sbíhají hlavní horské hřebeny vnitřní Asie, nejvyšším vrcholem je Qullai Ismoili Somoni, měřící 7495 m. Na území parku existují různé typy krajiny (vysokohorské pouště, stepi i pastviny), počasí je chladné s vysokými sněhovými srážkami. Hlavními turistickými atrakcemi jsou přírodní přehrada na řece Bartang způsobená sesuvem půdy v roce 1911, meteoritické horské jezero Karakul, léčivé termální prameny Garmčašma a Fedčenkův ledovec, který je nejdelším ledovcem mírného pásma. V národním parku žije irbis, medvěd hnědý, argali, koza šrouborohá nebo husa indická.\n\nTádžický národní park byl v červnu 2013 na 37. zasedání Výboru pro světové dědictví v Phnompenhu zařazen na seznam Světového dědictví UNESCO.\n\n"}
{"id": "1487167", "url": "https://cs.wikipedia.org/wiki?curid=1487167", "title": "Vyksa", "text": "Vyksa\n\nVyksa () je město v Nižněnovgorodské oblasti v Ruské federaci. Při sčítání lidu v roce 2010 měla přes šestapadesát tisíc obyvatel.\n\nVyksa leží v jihozápadním koutě Nižněnovgorodské oblasti přibližně patnáct kilometrů východně od toku Oky, přítoku Volhy. Od Nižného Novgorodu, správního střediska oblasti, je vzdálena přibližně 186 kilometrů jihozápadně.\n\nNejbližší železniční stanice na hlavní trati je v Navašinu přibližně osmadvacet kilometrů severně na železniční trati z Mosky do Jekatěrinburgu. Přímo do Wyksy odtud vede lokální železniční trať.\n\nZdejší zpracovávání ložisek železné rudy je doloženo už v šestnáctém století. V šedesátých letech osmnáctého století zde začali těžit bratři Batašové původně z Tuly a v roce 1767 zde založili kovárnu a dělnickou osadu, kterou pojmenovali Vyksa podle místní říčky.\n\nMěstem je Vyksa od roku 1934.\n\n\nVe městě sídlil fotbalový klub FK Metallurg Vyksa.\n"}
{"id": "1487170", "url": "https://cs.wikipedia.org/wiki?curid=1487170", "title": "Andrej Sokolov", "text": "Andrej Sokolov\n\nAndrej Jurievič Sokolov ( ;* 20. března 1963 Vorkuta) je šachový velmistr ruského původu, který žije ve Francii. Koncem 80. let 20. století byl jedním z nejlepších hráčů na světě. Jeho Elo dosahuje hodnoty 2486. \n\n\n"}
{"id": "1487174", "url": "https://cs.wikipedia.org/wiki?curid=1487174", "title": "Martin Reiner", "text": "Martin Reiner\n\nJméno a příjmení Martin Reiner má více nositelů:\n\n"}
{"id": "1487178", "url": "https://cs.wikipedia.org/wiki?curid=1487178", "title": "Neill Blomkamp", "text": "Neill Blomkamp\n\nNeill Blomkamp (* 17. září 1979, Johannesburg, Jihoafrická republika) je jihoafricko-kanadský režisér, scenárista a producent specializující se na sci-fi žánr. Typickým je pro něj dokumentární styl. \n\nJeho nejoceňovanějším snímkem je hned jeho celovečerní debut, sci-fi thriller \"District 9\", za nějž byl nominován na Oscara, Zlatý globus i cenu BAFTA za scénář, na britských cenách navíc i za režii. Film, který produkoval Peter Jackson, ovšem nakonec ocenila jen Los Angeles Film Critics Association. K jeho dalším divácky oblíbeným filmům patří sci-fi drama \"Elysium\" (2013) s Mattem Damonem a Jodie Fosterovou v hlavních rolích nebo krimi drama \"Chappie\" (2015). Původně byl animátorem, v osmnácti letech se přestěhoval z JAR do Kanady. Od té doby žije ve Vancouveru.\n\n"}
{"id": "1487179", "url": "https://cs.wikipedia.org/wiki?curid=1487179", "title": "Hůrka (Šluknovská pahorkatina)", "text": "Hůrka (Šluknovská pahorkatina)\n\nHůrka je 492 m vysoký vrch na katastrálním území města Mikulášovice v Ústeckém kraji. Z geomorfologického hlediska náleží ke Šluknovské pahorkatině, jejímu podcelku Šenovská pahorkatina a okrsku Mikulášovická pahorkatina. Geologické podloží tvoří lužický granodiorit, doprovázený žílami doleritu a křemene. Jižně od vrcholu pramení Strážný potok, přítok Ottendorfského potoku směřující téměř západním směrem do Německa. Převážná část vrchu je zalesněná, dominuje smrk ztepilý \"(Picea abies)\". Východně, severně a západně od vrcholu se také rozkládají pastviny. Hůrka se nachází v Chráněné krajinné oblasti Labské pískovce. Jižně od vrcholu prochází Zlodějská stezka, po které je vedena modře značená turistická trasa. Jihovýchodně od vrcholu z ní odbočuje zelená trasa směřující jižně k Wachbergu.\n\n"}
{"id": "1487182", "url": "https://cs.wikipedia.org/wiki?curid=1487182", "title": "Protahovací pero", "text": "Protahovací pero\n\nProtahovací pero je nástroj používaný elektrikáři k protažení vodiče dutinami ve stěnách, instalačními trubkami a kanály.\nPero může být zhotoveno například z úzkého pásu pružinové oceli. Opatrným posunem se protahuje omezenými, stísněnými prostory, jako jsou dutiny ve stěnách budov. Smyslem použití pera je protlačit ho prázdným, ale nepřístupným prostorem a při zpětném pohybu táhnout za sebou potřebný vodič. Použití je možné pro všechny běžné druhy vodičů: silové, slaboproudé i optické . Konstrukce pera umožňuje posouvat vpřed jen samotné pero, počítá se s tím, že vodič bude tažen při zpětném pohybu. Snaha protlačit pero i s připojeným vodičem by způsobila poškození nebo deformaci pera. Při potřebě protáhnout rozměrnější vodič se zpětným chodem pera protáhne jen tenké, pevné a ohebné lanko, na které se teprve připojí potřebný vodič.\n\nProtahovací pero se běžně uchovává stočené na plastové cívce. Vlivem stočení je trvale zvlněné. Konec protahovacího pera lze snadno nasměrovat pohybem cívky. Pero je přitom dostatečně tuhé, aby ho bylo možné tlačit potřebným směrem. Tak je možné pero vést volnými prostory ve stěně. Naopak přítomnost tepelné izolace, požární přepážky, trubky, různá potrubí, elektrické kabely a podobné překážky použití protahovacího pera ztěžují.\nPero může být vyrobeno z mnoha různých materiálů, typicky z oceli, skelného laminátu a nylonu. Pero bývá zakončeno smyčkou nebo hákem, případně svorkou pro připevnění specializovaného úchytu, kterým se zachytí lanko nebo vodič pro protažení.\n\nObčas mohou být dvě protahovací pera použita z opačných stran stěny. Protože obě protahovací pera jsou zakončena hákem, je možné jedním z nich vytáhnout to druhé. Je také možné zkontrolovat průchodnost trasy, jestliže se použijí kovová pera. Když se obě pera zapojí do obvodu spolu s baterií a zvonkem nebo bzučákem, je kontakt při styku obou per signalizován zvukem.\n"}
{"id": "1487183", "url": "https://cs.wikipedia.org/wiki?curid=1487183", "title": "Dům čp. 330 (Štramberk)", "text": "Dům čp. 330 (Štramberk)\n\nDům čp. 330 stojí na ulici Horní Bašta ve Štramberku v okrese Nový Jičín. Roubený dům byl postaven na počátku 19. století. Ministerstvem kultury byl prohlášen v roce 1995 kulturní památkou ČR a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 330 byl postaven na počátku 19. století, je orientován štítovou stranou do ulice. Dům byl rekonstruován v průběhu 20. a 21. století. V druhé polovině 20. století byly zděné části zadní přístavby nově vyzděny. Původní dispozice byla přestavěna podélně na jedenu třetinu zděnou a zachovanou část roubenou se dvěma místnostmi. Stavba byla nově zastřešena.V interiéru se dochovaly trámově záklopové stropy Objekt je součástí původní předměstské zástavby ve Štramberku.\n\nDům je přízemní částečně zděná a roubená stavba na obdélném půdorysu, je orientovaná štítovou stranou do ulice. Je postavena na vysoké kamenné podezdívce, která vyrovnává svahovou nerovnost. V podezdívce je sklepní prostor s kamennou valenou klenbou a s vchodem ze štítové strany, který ústí do později přistavěné zděné přístavby s pultovou střechou. Štítové průčelí (uliční) je tříosé, okapová strana tříosá se dvěma okny v roubené části a vchodem ve zděné části. Štíty jsou trojúhelníkové svisle bedněné, malou valbou ve vrcholu uličního štítu a s jedním děleným oknem. Střecha je sedlová s malou polovalbou krytá eternitovými šablonami. \n\n\n"}
{"id": "1487184", "url": "https://cs.wikipedia.org/wiki?curid=1487184", "title": "Lin Jü-tchang", "text": "Lin Jü-tchang\n\nLin Jü-tchang, (; 10. října 1895, Banzaj Čang-čou – 26. března 1976, Hong Kong) byl čínský spisovatel, filozof a novinář píšící čínsky a anglicky.\n\nJeho otec byl Američan, presbyteriánský misionář v Číně, takže Lin byl od mládí bilingvní a křesťan, byť křesťanství v mládí odvrhl a obrátil se spíše k buddhismu a taoismu (až v závěru života vzal i křesťanství na milost). Studoval nejprve na Šanghajské univerzitě, poté v Evropě (Lipská univerzita) a ve Spojených státech (Harvard). Po studiích se vrátil do Číny s cílem šířit prozápadní a modernizační myšlenky. Ve 30. letech ovlivnil vývoj čínské žurnalistiky, když založil několik časopisů evropského stylu. Nejvýznamnějším z nich byl patrně \"Lun-jü pan-jüe-kchan\", založený roku 1932, v němž se počal věnovat společenské satiře, tedy žánru do té doby čínskému čtenáři naprosto neznámému. Již tehdy psal jak čínsky, tak anglicky, roku 1935 vydal v angličtině knihu \"My Country and My People\", esej o čínské duši a kultuře. Roku 1935 odjel do Spojených států, kde se usadil a přeložil řadu klasických čínských děl do angličtiny a západu je tak představil. K jeho vlastním významným textům patřil \"The Importance of Living\" (1937) nebo \"Vermilion Gate\" (1953). Psal zejména eseje o vztahu východu a západu, o čínské, ale i indické kultuře. Do Číny se nakrátko vrátil v letech 1943 a 1954, v závěru života žil na Tchaj-wanu, zemřel v Hong Kongu. \n"}
{"id": "1487186", "url": "https://cs.wikipedia.org/wiki?curid=1487186", "title": "Gare de Paris-Abattoirs", "text": "Gare de Paris-Abattoirs\n\nGare de Paris-Abattoirs je zaniklé nákladové nádraží v Paříži v 19. obvodu. Nádraží bylo v provozu v letech 1871–1977 na trati Petite Ceinture a sloužilo k obsluze jatek v La Villette. Na jeho místě se dnes rozkládá Parc de la Villette.\n\nNádraží se nacházelo v 19. obvodu a spolu s nákladovým nádražím Paris-Bestiaux bylo součástí zrušené tratě Petite Ceinture, kde tvořilo jeho odbočky, jedna jižně, druhá severně od stanice Belleville-Villette.\n\nDne 26. července 1864 podepsalo město Paříž a železniční společnost Petite Ceinture dohodu o výstavbě a rozvoji boční větve, která bude sloužit jatkám v La Villette. Stavební práce sice započaly 18. října 1867, ale nádraží bylo zprovozněno až 20. října 1871. Původně měla mít každá budova na jatkách svou vlastní vlečku, ale všechny koleje nebyly postaveny. Od 90. let 19. století na nádraží přijížděly též vlaky se zvířaty ze zahraničí. Na rozdíl od nádraží Paris-Bestiaux měly tyto vlaky zaplombované vozy a před prodejem či porážkou byly izolovány od ostatních zvířat. Dne 1. února 1892 byl otevřen vedle nádraží Paris-Abattoirs karanténní prostor, aby se zabránilo epidemii slintavky a kulhavky.\n\nPřístup na stanici Paris-Abattoirs byl přes zvedací most na kanálu Ourcq. Vzhledem ke komplikacím pro říční plavbu způsobeným užíváním mostu bylo nádraží Paris-Abattoirs používáno pouze výjimečně. Na nádraží Paris-Bestiaux se tedy dovážela všechna zvířata jak na porážku, tak i k dalšímu prodeji. Tím vznikalo riziko nákazy, pokud by se nakazila zvířata určená pro trhy mimo Paříž. Ministerstvo zemědělství proto opakovaně zakazovalo převážení dobytka. Vzniklo několik projektů na úpravu obou nádraží, ale nebyly realizovány. V rámci renovace jatek v La Villette v 60. letech 20. století probíhaly na nádraží přestavby. Pod kanálem byl vybudován tunel, který nahradil zvedací most. Navzdory postupu prací, byly tyto v 70. letech přerušeny. Jatka byla uzavřena 15. března 1974, čímž nádraží ztratilo svůj význam.\n\nPozemky byly v listopadu 1983 převedeny od SNCF na město Paříž a v prostoru jatek vznikl Parc de la Villette. Nádraží se nacházelo severovýchodně od současného Cité des sciences et de l'industrie.\n"}
{"id": "1487187", "url": "https://cs.wikipedia.org/wiki?curid=1487187", "title": "Mikroagrese", "text": "Mikroagrese\n\nMikroagrese či mikro-agrese jsou stručné verbální, behaviorální nebo kontextové nepřímé urážky, ať už úmyslné nebo neúmyslné, které komunikují nepřátelské, hanlivé nebo negativní předsudky a necitelnosti vůči jedincům či jakékoli skupině.\n\nMikroagrese často nejsou myšleny jako přímé urážky, avšak opakují či zdůrazňují stereotypy cílených skupin, což vyjadřuje předsudky či podvědomou diskriminaci daných osob a podjatost osoby, která mikroagresi vyjadřuje, vůči cílené osobě. Jednoduchá mikroagrese cizince vůči Čechovi může být např otázka „čeština je stejná jako ruština, nebo ne?“, nebo „Česko je velmi krásné na východoevropskou zemi“.\n\nTermín mikroagrese poprvé definoval psychiatr a profesor Harvardské univerzity Chester Middlebrook Pierce v roce 1970, když popsal urážky a nepodložená zamítnutí a odbytí, jimž byli běžně podrobováni Afroameričané, dle jeho pozorování.\n\nPočátkem 21. století bylo použití tohoto výrazu aplikováno na příležitostnou degradaci jakékoli sociálně marginalizované skupiny, včetně LGBT, lidí žijících v chudobě a postižených osob. Mikroagrese jsou incidenty, které „jsou součástí strukturálních nerovností“ a členové menšin se jimi cítí být „marginalizovaní“. Mezi neverbální behaviorální mikroagrese patří např. přehlížení.\n\nMikroagrese typicky opakují či zdůrazňují stereotypy založené na rasismu, sexismu, homofobii nebo jiné diskriminaci vůči dané skupině a podjatost jedince, který vyjadřuje danou mikroagresi. Mikroagrese, které jsou neúmyslné či nevědomé, mohou mít i podobu komplimentu nebo vtipu, za kterým je skrývá urážka důstojnosti určité skupiny (např. Brit řekne Čechovi: „mluvíte opravdu dobře anglicky na to, že jste z rozvojové země ve východní Evropě“).\n\n\n\n\n"}
{"id": "1487189", "url": "https://cs.wikipedia.org/wiki?curid=1487189", "title": "Kostel Saint-Nicolas-du-Louvre", "text": "Kostel Saint-Nicolas-du-Louvre\n\nKostel Saint-Nicolas-du-Louvre (neboli \"kostel svatého Mikuláše v Louvru\") byl kostel v Paříži, který se nacházel v dnešním 1. obvodu. V roce 1780 byl zbořen.\n\nKostel se nacházel na pravém břehu řeky Seiny v blízkosti paláce Louvre a port Saint-Nicolas. V sousedství stál kostel Saint-Thomas-du-Louvre.\n\nKostel Saint-Nicolas-du-Louvre se nacházel v bývalé ulici \"Rue des Orties-du-Louvre\" (též nazývané \"Rue Saint-Nicolas-du-Louvre\"). Celý tento prostor byl asanován v 19. století při rozšíření paláce Louvre.\n\nRobert I. z Dreux založil kostel Saint-Thomas-du-Louvre na lénu Ville l'Évêque. Založil také špitál a kolej. V roce 1209 papež Inocenc III. umožnil příchod chudých studentů. Po sporu mezi kapitulou u sv. Tomáše a rektorem koleje byl majetek hraběte de Dreux rozdělen mezi tyto dvě instituce. V roce 1217 papež povolil koleji zřízení kaple a hřbitova. Kaple byla zasvěcena sv. Mikuláši. Kolej a špitál byly přejmenovány na špitál chudých žáků Saint-Nicolas-du-Louvre. Koncem 13. století byl v koleji rektor, kaplan a patnáct učenců. V roce 1350 zde byli dva kaplani a osmnáct učenců.\n\nDne 25. července 1541 pařížský biskup Jean du Bellay zrušil kolej a zřídil kapitulu složenou z probošta a patnácti kanovníků. Tato kapitula byla v roce 1740 přenesena na kostel Saint-Thomas-du-Louvre, a byla sloučena s kapitulou kostela Saint-Louis-du-Louvre. Kostel Saint-Nicolas-du-Louvre tak byl opuštěn. V roce 1780, krátce před Francouzskou revolucí, byl stržen.\n"}
{"id": "1487193", "url": "https://cs.wikipedia.org/wiki?curid=1487193", "title": "Kumpoltický potok", "text": "Kumpoltický potok\n\nKumpoltický potok je potok v Ústeckém kraji v Česku. Je dlouhý k ústí přibližně 2,6 km, plocha povodí činí asi 2 km². Do Folknářského potoka ústí v Děčíně jako jeho pravostranný přítok. Dominantní směr toku je zpočátku severozápadní, poté se stáčí jihozápadně. \n\nPramení v nadmořské výšce 367 metrů pod Sokolím vrchem. Po necelém kilometru protíná okraj obce Ludvíkovice. Za nimi vtéká do statutárního města Děčín, kde se v městské části Nové Město vlévá do Folknářského potoka v nadmořské výšce 181 metrů. Má tři přítoky a celé jeho povodí leží na území CHKO České středohoří.\n"}
{"id": "1487196", "url": "https://cs.wikipedia.org/wiki?curid=1487196", "title": "Reformovaný kostel Luxembourg", "text": "Reformovaný kostel Luxembourg\n\nReformovaný kostel Luxembourg (fr. \"Église réformée de Luxembourg\") je kostel reformované církve v 6. obvodu v Paříži, v ulici \"Rue Madame\". Kostel je členem Union des Églises évangéliques de France.\n\nKostel vysvětil 11. dubna 1857 pastor Edmond de Pressensé, jeden ze zakladatelů kaple Taitbout. Architektem byl Alexandre Francis de Valcour. Kostel se stal farním v roce 1867, kdy byl pastorem Roger Hollard, který byl ve funkci až do své smrti v roce 1902. Dne 1. května 1939 se kostel připojil k unii reformních církví ve Francii.\n\nV roce 2005 se farnost sloučila s farností kostela Pentemont a od té doby se nazývá Farnost Pentemont-Luxembourg.\n\nVarhany v novogotickém slohu vytvořila manufaktura Abbey Frères de Versailles v roce 1892.\n\n"}
{"id": "1487199", "url": "https://cs.wikipedia.org/wiki?curid=1487199", "title": "Kalliklés", "text": "Kalliklés\n\nKalliklés (řecky Καλλικλῆς) z athénského dému Acharnés byl řecký sofista a možná také politik na konci 5. stol. př. n. l. Jedinými prameny k jeho osobě jsou dialog Gorgias, sepsaný odpůrcem sofistů Platónem, a Aristotelův odkaz na tento dialog. Někteří badatelé proto tvrdili, že je Kalliklés fiktivní postava, kterou si Platón vymyslel. Většina ale vychází z toho, že skutečně existoval. O Kalliklově životě není nic známo. Jeho názory se přebírají z Platóna.\n\nDialog se odehrává za peloponéské války na některém z veřejných míst v Athénách, snad v gymnasionu. Jedním ze Sókratových diskuzních partnerů je právě Kalliklés, v jehož domě pobývá jako host sofista Gorgias. Kallikles je právě na prahu politické kariéry, přičemž se bádání neshoduje, jakého uspořádání byl příznivcem (demokracie, aristokracie nebo oligarchie). \n\nStejně jako sofista Thrasymachos v Platónově Ústavě zastává i Kalliklés právo silnějšího.\n\nV krátkém proslovu zprvu Kalliklés rozlišuje, co je spravedlivé podle přírody (fysei) a co podle zákonů, které jsou lidským dílem. Podle přírody je spravedlové a krásné, když se jednotliví silní lidé (v obecném smyslu) prosazují vůči slabším, v případě nutnosti i silou. Je také spravedlivé, má-li schopný člověk více majetku než neschopný, urozený více než neurozený. Jako příklady uvádí Kalliklés říši zvířat a politiku, v níž lepší státy a lidé ovládají horší státy a lidi, a také víc vlastní. Pro silného jedince jako je panovník Xerxés neplatí žádné zákony, které by ho omezovaly. Jedná podle přírody, nikoliv podle zákonů. Velké množství slabých se naproti tomu obrátilo proti silným a stvořilo zákony, které tito slabí využívají a které silným škodí. \"\"Sami totiž jsou, tuším, rádi, jestliže mají stejně, ačkoliv jsou slabší.\"\" Nadprůměrně silní a vznešení lidé, ti nejlepší, jsou drženi ve strachu. Slabí tvrdí, že je morálně nepřijatelné a nespravedlivé mít více než jiní nebo dosáhnout toho. A tak jsou ti lepší už od mládí podrobováni a vychováváni v zásadě, že všichni musí mít stejně. \"\"Avšak myslím, jestliže se vyskytne muž náležitě od přírody nadaný, ten všechno to ze sebe setřese, prorazí a unikne ven, pošlape všechny ty naše zápisy, kejkle, zaříkadla a nepřirozené zákony, povstane a náhle se objeví ten otrok naším pánem a tu jako plamen vyšlehne právo přírody.\"\" Aby podpořil své teze, odkazuje Kallikles ještě na Pindara.\n\nV dalším krátkém monologu zastává Kalliklés podobný názor. Člověk, který slouží jinému, nemůže být šťastný. Podle přírody je krásné a spravedlivé statečně a s rozumem zcela uspokojovat své tužby. Protože většina lidí vzhledem ke své neschopnosti toho jednoduše není schopná, zakazují to také těm lepším a velebí umírněnost a spravedlnost. \"\"Neboť když je některý člověk buď od původu rodu královského, nebo je sám svou přirozeností schopen získat si nějaké vůdčí místo nebo samovládu nebo svrchovanou moc, co by bylo pro takové lidi vpravdě ošklivější a horší než uměřenost a spravedlnost, pro lidi, kterým bylo volno užívat dobrých věcí a nikdo jim v tom nepřekážel, kteří si však sami ustanovili nad sebou pánem zákon, úsudek a hanu obecného množství?\" [...] \"Blahobyt, nezkrocenost a svoboda, jestliže má podporu, je dobrost\" [v originálu areté] \"a štěstí, kdežto to ostatní, tyhle příkrasy, ty dohody lidí proti přírodě, to je žvást a za nic nestojí.\"\"\n\nKalliklés kritizuje ty dospělé, kteří se stále ještě zabývají filosofií. Výslovně ale doporučuje, aby se filosofií zabývali mladí lidé: \"\"Vidím-li totiž filosofii u mladého jinocha, radostně to schvaluji a zdá se mi, že mu to sluší a pokládám toho člověka za zvláště hodna svobodného rodu, kdežto toho, který se nezabývá filosofií, za nesvobodného.\" [...] \"Kdykoli však uvidím staršího člověka, že se ještě zabývá filosofií a neodchází od ní, tento muž podle mého zdání, Sókrate, zasluhuje už bití.\"\" V dospělém věku by měl člověk filosofie zanechat, aby nezůstal nevzdělaný v důležitých věcech, jako jsou zákony státu a styk se spoluobčany. Chtějí-li se filosofové angažovat ve společenských záležitostech, založit si obchod nebo řemeslo či vstoupit do státní služby, zesměšní se stejně, jako politik na filosofických setkáních. Kalliklés radí Sókratovi, o němž jinak smýšlí dobře, aby se filosofií přestal zabývat. Nebude schopen hájit se u soudu, i kdyby byl žalobce zcela obyčejný a zároveň nemilosrdný člověk. Byl by odsouzen k smrti. Platón pak nechá Kallikla říci: \"\"Nuže, příteli, poslouchej mne a přestaň se zkoušením a provozuj krásnou hudbu činů a provozuj to, čím si získáš pověst rozumného muže, jiným ponechaje tyto chytrosti, ať už jim třeba říkat tlachy nebo žvanění, z nichž získáš to, že v prázdném budeš bydlit domě; neber si za vzor muže, kteří rozumují o těchto malichernostech, nýbrž ty, kteří mají i postavení i vážnost a mnoho jiných dobrých věcí.\"\"\n\nNěkolik základních myšlenek rozhovoru mezi Kalliklem a Sókratem shrnuje krátce také Aristotelés. Děje se tak ve spisu O sofistických důkazech, když Aristotelés zkoumá způsob sofistických argumentů, pomocí kterých lze člověka přivést k nevěrohodným tvrzením. Kalliklés se o to pokouší, když staví proti sobě přírodu a zákon.\n\nNěkteří badatelé se domnívají, že Kalliklovy názory měly vliv na Machiaveliho a Friedricha Nietzscheho, v jehož nauce o nadčlověku se rovněž vyžaduje, aby některá zvláštní individua prosazovala nadvládu nad masou těch špatných.\n\n\n\n"}
{"id": "1487202", "url": "https://cs.wikipedia.org/wiki?curid=1487202", "title": "Soupisky hokejových reprezentací na MS 2019 (skupina A)", "text": "Soupisky hokejových reprezentací na MS 2019 (skupina A)\n\nMistrovství světa v ledním hokeji 2019 elit se zúčastnilo celkem 16 národních týmů. Každý tým musí mít na soupisce nejméně 15 bruslařů (útočníků a obránců) a dva brankáře, a nanejvýš 22 bruslařů a tři brankáře.\nTato základní skupina se odehrála v Košicích.\n\n\n\n\n\n\n\n\n"}
{"id": "1487205", "url": "https://cs.wikipedia.org/wiki?curid=1487205", "title": "Soupisky hokejových reprezentací na MS 2019 (skupina B)", "text": "Soupisky hokejových reprezentací na MS 2019 (skupina B)\n\nMistrovství světa v ledním hokeji 2019 elit se zúčastnilo celkem 16 národních týmů. Každý tým musí mít na soupisce nejméně 15 bruslařů (útočníků a obránců) a dva brankáře, a nanejvýš 22 bruslařů a tři brankáře.\nTato základní skupina se odehrála v Bratislavě.\n\n\n\n\n\n\n\n\n"}
{"id": "1487214", "url": "https://cs.wikipedia.org/wiki?curid=1487214", "title": "Březen 2019", "text": "Březen 2019\n\n\n\n\n\n\n\n\n\n"}
{"id": "1487216", "url": "https://cs.wikipedia.org/wiki?curid=1487216", "title": "Dům U Zlatého hroznu", "text": "Dům U Zlatého hroznu\n\nDům U Zlatého hroznu (někdy U Modrého hroznu) je barokní dům v ulici Nový Svět č.p. 78 / č.o. 5, který stojí na rohu ulic Nový svět a Kapucínská na Hradčanech v Praze.\n\nDům nechal postavit Abraham Unkoffer někdy po r. 1694 a dům nechal vyzdobit freskami, malovanými stropy a benátskými zrcadly. Většina dochovaných architektonických prvků odkazuje na raně barokní styl. Severní průčelí je šestiosé, západní je tříosé. Na západním průčelí se dochoval pravoúhlý arkýř na kamenných krakorcích. Na dvoupatrový hlavní trakt budovy navazuje při šikmé západní fasádě nižší přístavek s lichoběžným průčelím. Sklepení pod uličním traktem je v pravé části sklenuto kamennou valenou klenbou.\n\nV domě žil klavírista a hudební skladatel Rudolf Friml.\n\n"}
{"id": "1487217", "url": "https://cs.wikipedia.org/wiki?curid=1487217", "title": "Balatonakali", "text": "Balatonakali\n\nBalatonakali (do roku 1954 Akali) je vesnice a letovisko v Maďarsku v župě Veszprém, spadající pod okres Balatonfüred. Nachází se u břehu Balatonu, asi 11 km jihozápadně od Balatonfüredu. V roce 2015 zde žilo 658 obyvatel, z nichž jsou 76 % Maďaři, 2,9 % Němci a 0,2 % Romové.\n\nSousedními vesnicemi jsou Balatonudvari, Dörgicse a Zánka.\n\n"}
{"id": "1487223", "url": "https://cs.wikipedia.org/wiki?curid=1487223", "title": "Táhlové ústrojí se šroubovkou", "text": "Táhlové ústrojí se šroubovkou\n\nTáhlové ústrojí se šroubovkou je základním podcelkem tradičního a na světě nejrozšířenějšího spřáhla železničních vozidel, u kterého jsou odděleny funkce narážecího a táhlového ústrojí.\n\nTáhlové ústrojí přenáší pouze tahovou sílu. Ústředním prvkem táhlového ústrojí je táhlový hák, na jehož hlavě je pomocí čepu zavěšena šroubovka. Hák se šroubovkou je upevněn ve skříni vozidla, je výkyvný ve vodorovné rovině a v podélném směru je vypružen. Narážecí ústrojí představují oddělené nárazníky, které přenášejí tlakové síly. Rovněž obsahují vypružení a mají tlumicí účinek. Oba konce vozidla jsou vystrojeny stejně.\n\nSvěšování a rozvěšování vozidel se provádí ručně. Posunovač přitom vstoupí do prostoru mezi nárazníkem a táhlovým ústrojím (minimální rozměry tohoto prostoru jsou stanoveny předpisově a mezinárodní úmluvou, tzv. bernský prostor) a nasadí jednu ze šroubovek do táhlového háku druhého vozidla, resp. ji sejme a zavěsí do pomocného závěsu; při připojování lokomotivy k vozu se použije šroubovka vozu. \n\nV mezinárodním provozu je podle vyhlášky UIC 520 stanovena minimální pevnost šroubovky při přetržení 850 kN. Statická složka tažné síly, kterou vyvíjí hnací vozidlo, je omezena na maximálně 300 kN; počítá se s rezervou na značné podélné dynamické rázy, které vznikají při jízdě vlaku resp. posunu především u nákladních vlaků a způsobují další zatížení šroubovky. Rázy vznikají také při brzdění, značné riziko přetržení šroubovky nastává při rychločinném brzdění nákladních vlaků.\n\nZvýšení pevnosti šroubovky brání její maximální povolená hmotnost, kterou UIC 520 stanoví na 36 kg. S ohledem na fyzické možnosti posunovačů je doporučená hmotnost šroubovky pouze 30 kg. Proto toto táhlové ústrojí nenachází uplatnění tam, kde jezdí příliš dlouhé nákladní vlaky a je potřebná větší tahová síla. Používá se v kontinentální Evropě, Asii i některých částech Ameriky.\n\nPřevážně jiné typy spřáhel se využívají u některých ucelených vlaků, jako jsou elektrické či motorové jednotky či jiná než železniční kolejová vozidla, tedy tramvaje a metro.\n\nNa svorníku, který prochází otvorem v hlavě táhlového háku, jsou pomocí závlačky a podložky upevněny závěsnice (v hantýrce „lašny“), které svým tvarováním umožňují výchylky šroubovky vůči hlavě háku v horizontální rovině. Závěsnice jsou pro svoji snadnou vyměnitelnost dimenzovány jako díl šroubovky s nejmenší pevností při přetržení (mezinárodní provoz 850 kN, vozy lehké stavby 380 kN). Výroba závěsnice se skládá z vykování vnějšího tvaru za tepla a předkování otvoru. Následuje vyvrtání předkovaných otvorů a normalizační žíhání.\n\nŠroubovka obsahuje dvě čtvercové matice – matici závěsnic a matici třmenu. Matice závěsnic, vykovaná z ocelové tyče, je svými čepy 45 mm pomocí závlaček a podložek otočně upevněna v otvorech závěsnic. V otvoru matice je vytvořen oblý závit pro vřeteno. Čepy matice třmenu nejsou opatřeny otvory pro zajištění závlačkami, protože sevření matice třmenem je provedeno jeho ohnutím za tepla a bez jeho ohřátí nelze matici vyjmout.\n\nVřeteno umožňuje svými protisměrnými závity ve čtvercových maticích měnit délku šroubovky. V polovině délky šroubovky je mezi oblé protisměrné závity 50 x 7 (šroubovka 850 kN) za tepla v zápustce nalisována objímka určená k přinýtování rukojeti sloužící k otáčení vřetenem. Závlačkami zajištěné podložky na obou koncích vřetene zajišťují vřeteno proti vyšroubování ze čtvercových matic.\n\nTřmen šroubovky je výkovek z kulatiny průměr 40 mm. Hotový třmen průřezu elipsy (ve vodorovné poloze třmene na výšku 36 mm, na šířku 40 mm) je zakončen oky, ve kterých jsou předkovány a vyvrtány otvory Ø47+0,5mm, do kterých je třmenem za tepla sevřena matice třmenu. V rámci tepelného zpracování je třmen normalizačně žíhán.\n\n"}
{"id": "1487228", "url": "https://cs.wikipedia.org/wiki?curid=1487228", "title": "Římskokatolická farnost Albrechtice nad Vltavou", "text": "Římskokatolická farnost Albrechtice nad Vltavou\n\nŘímskokatolická farnost Albrechtice nad Vltavou (latinsky \"Albrechticium\") je územní společenství římských katolíků v Albrechticích a okolí. Organizačně spadá do vikariátu Písek, který je jedním z deseti vikariátů českobudějovické diecéze.\n\nV roce 1360 je v Albrechticích doložena plebánie. Ta v pozdější době zanikla. Až po vzniku českobudějovické diecéze v roce 1785 byla zde zřízena lokálie. Z té pak byla následně vytvořena samostatná farnost. V letech 1819-1854 byl místním farářem R.D. Vít Cíza, který nechal na místním hřbitově na hrobu své matky a sestry vyzdít výklenkovou kapličku s obrazem a nápisem. Farářův nápad se zalíbil i ostatním místním obyvatelům a podobné kapličky vznikly posléze na hrobech po celém obvodu hřbitova, takže vytvořily jeho ohrazení. Ve 20. století přestal být do farnosti ustanovován sídelní duchovní správce.\n\nFarnost je spravována ex currendo ze Záhoří.\n\n"}
{"id": "1487232", "url": "https://cs.wikipedia.org/wiki?curid=1487232", "title": "Maďarský národní archiv", "text": "Maďarský národní archiv\n\nMaďarský národní archiv (', do roku 2012 Maďarský státní archiv, ', MOL) je maďarský národní archiv se sídlem v Budapešti.\n\nZa vznik se považuje rok 1756, kdy začal fungovat archiv království (\"archivum regni\"), nejprve se sídlem v Bratislavě (Prešpurku), teprve v roce 1918 se centrální archiv státu přestěhoval do Budapešti. Archiv využívá tři budovy ve městě. Hlavní je pro archiv nově stavěná z roku 1923 na náměstí Bécsi kapu (Vídeňské brány), dále to jsou budova na náměstí Hess András (Andráse Hesse) a Mailáthův palác. Archiv se člení na deset oddělení.\n\n\n\n\n"}
