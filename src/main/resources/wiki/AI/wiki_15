{"id": "1453971", "url": "https://cs.wikipedia.org/wiki?curid=1453971", "title": "Chřibská (Praha)", "text": "Chřibská (Praha)\n\nChřibská je název ulice v Praze 8 Ďáblicích spojující ulici Kokořínskou a U Chaloupek. Ulice měří asi 685 metrů. Je jednosměrná z Kokořínské do Kostelecké a z Kostelecké k ulici U Chaloupek obráceně, tedy od ulice U Chaloupek k ulici Kostelecké. Ulice nese název po severočeské vesnici Chřiby.\n\nUlice začíná u sportovních hřišť v ulici Kokořínská, na kterou se napojuje v ostrém zpětném úhlu. Kokořínská sem přichází od severozápadu, Chřibská pokračuje na severozápad. Po několika metrech odbočuje vlevo Mšenská a dále zleva přichází Lobečská. Následuje křížení s hlavní Kosteleckou. Poté zprava přichází Byškovická a dále zprava U Chaloupek. Chřibská pokračuje ještě dále a je v tomto směru slepá. Končí vraty soukromého pozemku; je zde odbočka vpravo v podobě účelové komunikace vedoucí k objektu u dálnice.\n\nUlice se v letech 1922–1971 jmenovala Havlíčkova po Karlu Havlíčku Borovském, protože do roku 1968 nebyly Ďáblice součástí Prahy. Po jejich připojení byla přejmenována na Chřibskou po vesnici Chřiby v severních Čechách, protože název Havlíčkova byl již obsazen pro ulici na Praze 1 spolující ulice Na Poříčí a Hybernskou a Dlážděnou.\n"}
{"id": "1453972", "url": "https://cs.wikipedia.org/wiki?curid=1453972", "title": "Kněžínek", "text": "Kněžínek\n\nPříjmení Kněžínek nosí více osob:\n\n"}
{"id": "1453973", "url": "https://cs.wikipedia.org/wiki?curid=1453973", "title": "Jaroslava Fabiánová", "text": "Jaroslava Fabiánová\n\nJaroslava Fabiánová (*1965, Děčín) je česká sériová vražedkyně, která mezi lety 1981 a 2003 spáchala celkem 4 finančně motivované vraždy. Tresty za první i druhou vraždu si odpykala, za zbývající dvě a další trestnou činnost byla v roce 2005 odsouzena na doživotí.\n\nJaroslava Fabiánová se narodila v roce 1965. V dětství měla být znásilněna. Její rodiče se rozvedli, když bylo Jaroslavě 13 let. O své děti poté nejevili zájem a ona se tak ocitla bez prostředků. V roce 1981 se v Děčíně přidala k partě romských vrstevníků, kteří se živili drobnými krádežemi a příležitostně i prostitucí. Na přelomu října a listopadu se Fabiánová zúčastnila několika vloupání, mimo jiné do bufetu Sněženka, kde zanechala trasologické stopy. Kvůli tomuto vloupání byla vyšetřována policií. V říjnu se dostala do bytu 78letého Vladimíra Z., který neplnoletým platil za sexuální služby. Fabiánové však nezaplatil podle jejích představ a ona ho v kuchyni usmrtila několika ranami zednickým kladivem do hlavy a asi 20 bodnými ranami nožem do hrudníku. Tělo navíc pobodala šídlem v obličeji. Na základě otisků prstů zanechaných na krabici od kakaa a otisku boty v krvi oběti, který odpovídal tomu z bufetu Sněženka, byla hned druhý den po vraždě dopadena. Jako neplnoletá byla odsouzena na 7 let, po odvolání na 4 roky a 9 měsíců odnětí svobody. Po odpykání trestu se živila jako výhybkářka u Českých drah, přivydělávala si však jako prostitutka. Pohlavní styk s muži se jí kvůli lesbické orientaci příčil, proto začala své klienty uspávat pomocí léků a následně okrádat. Mezi okradenými byl i Američan, který přišel o 7000 dolarů a elektroniku za 250 000 korun, a dva maďarští turisté, kterým způsobila škodu 150 000 korun poté, co jim na hotelovém pokoji přimíchala do piva hypnotikum. Jeden z těchto mužů byl však kardiak a v důsledku požití vysoké dávky léků v kombinaci s alkoholem zemřel. Fabiánová byla odsouzena na 10 let vězení, které následoval 5letý zákaz návštěvy Prahy. Trest si odpykávala v ženské věznici v Pardubicích. Za dobré chování byla předčasně propuštěna v roce 2001. Ačkoliv měla stále platný zákaz pohybu po Praze, v únoru 2003 zde ukradla mobilní telefon, který prodala do zástavárny. Při prodeji se prokázala vlastními doklady, byla dopadena a odsouzena k jednomu roku vězení s tříletým odkladem.\n\n5. června 2003 byl v Praze na Poříčí nalezen ve svém bytě Augustin K. (83). Byl zavražděný v kuchyni 6 ranami kuchyňským sekáčkem, následně vrah jeho mrtvolu odtáhl do obývacího pokoje, posadil do křesla a zakryl přikrývkou. Z bytu se ztratila trojice obrazů, které byly vyříznuty z rámů a elektrické nářadí v hodnotě 50 000 korun. Na místě činu byly nalezeny daktyloskopické stopy a DNA Jaroslavy Fabiánové. Jako ženu, která v den vraždy s obětí seděla v přízemí domu v restauraci Šatlava, poznali svědci právě Fabiánovou. Další svědkyně uvedla, že jí pomohla prodat jeden z ukradených obrazů za 10 000 korun do galerie. Původně jí Fabiánová nabízela všechny 3 obrazy, jeden však později prodala sama za 2 000 korun a poslední kvůli poškození zahodila. Po Fabiánové bylo vyhlášeno pátraní. Na počátku srpna byla hospitalizována v Praze a po propuštění z nemocnice i přes soudní zákaz ve městě zůstala. 8. srpna se na tramvajové zastávce seznámila s Richardem S. (31), který ji pozval na diskotéku a poté i k sobě domů. Tam ho Fabiánová v koupelně ubodala 38 ranami nožem. Na místě činu byly nalezeny její stopy a především stopy její DNA za nehty oběti. Fabiánová byla 22. srpna dopadena a obviněna z obou vražd. Při výslechu tvrdila, že Augustin K. jí obrazy daroval, a protože mu nebylo dobře, z bytu poté odešla. V případě Richarda S. přiznala, že tohoto muže okradla, zároveň však tvrdila, že mu nijak neublížila. V roce 2005 byla jako teprve třetí žena v historii České republiky odsouzena na doživotí.\n\n"}
{"id": "1453976", "url": "https://cs.wikipedia.org/wiki?curid=1453976", "title": "Krasnický potok", "text": "Krasnický potok\n\nKrasnický potok je malý vodní tok v okrese Pardubice.\n\nPotok pramení v podcelku Železných hor Chvaletické pahorkatině západně od obce Litošice v upraveném prameni nazvaném Litocha, o který se stará místní tzv. Klub osamělých turistů. Ke studánce se váže pověst o třech divých ženách, která je u ní uvedena. Potok teče převážně severním směrem nejprve poli do Krasnického rybníka a poté do vsi Krasnice. Za ní stéká lesním pásmem roklí z Železných hor do Východolabské tabule, protéká vsí Spytovice a západně od ní se vlévá do Spytovického potoka. V intravilánech obou vesnic je potok částečně veden v potrubí.\n"}
{"id": "1453979", "url": "https://cs.wikipedia.org/wiki?curid=1453979", "title": "Femokracie", "text": "Femokracie\n\nFemokracie (z latinského \"femina\" – žena a řeckého \"kratos\" – vládnout) je navrhovaná struktura státních institucí, ve které mají hlavní slovo femokratky či femokraté, tedy úředníci prosazující primárně „ženské“ záležitosti. Mnohdy je také vnímána jako protiváha neoliberalismu, snažící se o zmírnění dopadů volného trhu, globalizace či fiskálních škrtů na ženy a etnické menšiny, případně také další marginalizované komunity. Na rozdíl od obvyklých forem státního feminismu předpokládá rovněž maximální zapojení občanské společnosti do vládnutí, zejména pak úzkou spolupráci státní správy s neziskovými organizacemi.\nV radikálnějších feministických kruzích je pak pojem femokracie užíván spíše jako označení pro nedemokratický či kvazidemokratický systém, ve kterém drží ženy významnou část politické moci a systém tak přirozeně vede ženy k tomu, aby ovládly a podmanily si muže, kteří jim mají přirozeně sloužit. Častěji je však pro tuto formu vlády užíván pojem gynekokracie.\n\nPojem „femokrat“, od kterého je označení „femokracie“ odvozeno, vznikl v Austrálii a označoval feministky či feministy na různých pozicích ve státní správě. Dnes je však pojem občas vnímán negativně – může jít o ironické označení pro úředníky, kteří mají za úkol pracovat pro ženy, ale ve skutečnosti se mnohdy starají jen o uklidnění či odvedení pozornosti feministek, které nejsou součástí státních struktur.\nPřesto je tento pojem nadále užíván různými stranami, nejčastěji však stále ve spojení s Austrálií, příp. Kanadou.\nJako politicky významný bod v historii afrických žen lze považovat konferenci v Nairobi na konci Desetiletí pro ženy Organizace spojených národů. Důsledkem bylo zřízení několika institucí podporujících integraci a vzdělání žen v letech 1975 až 1985. Mezi nejvýznamnější patřilo například ATRCW (African Training and Research Centre for Women) nebo ARCC (African Regional Coordinating Comittee). Do konce tohoto desetiletí vytvořilo celkem 51 afrických zemí vnitrostátní instituce, které měly odstranit diskriminaci na základě pohlaví.\nZa významnou femokratku v Austrálii lze považovat Hester Eisensteinovou (absolventku Harvardu, původem z USA, NY), která se více než 8 let pohybovala v australské státní správě (přibližně mezi lety 1980 až 1989). Během svého tamního působení usilovala především o větší participaci žen (femokratek) ve státní správě. Na základě její spolupráce s australskými feministickými sdruženími se podařilo v Austrálii prosadit navýšení státem podporovaných mateřských škol a ženských center. Mimo jiné došlo k výrazným změnám v Australské legislativě – především v oblasti zákonů týkajících se znásilnění a domácího násilí.\nNejvýznamnější vládní organizací prosazující „ženskou“ agendu v této ostrovní zemi je Úřad pro genderovou rovnost (japonsky 男女共同参画局), který byl založen v roce 2001. Do té doby měl obdobnou činnost na starosti Ženský úřad (japonsky 女性局). Šlo o součást japonského ministerstva práce založenou roku 1947 (po vzoru Spojených států) americkou okupační správou. Jednalo se o jednu z mnoha organizací, které měly pomoci demokratizaci poválečného Japonska. Jedním z nejdůležitějších bodů její činnosti bylo prosazení zákona o Rovnocenné možnosti zaměstnání roku 1986, který byl hnací silou změny vnímání žen v japonské společnosti – do té doby byly tamější ženy vnímány obvykle jako pečovatelky o domácnost.\nZ úřadů ve Spojených státech feministickou agendu na federální úrovni prosazuje zejm. agentura Women’s Bureau, která je od svého založení v roce 1920 součástí Ministerstva práce. Mimo aktivního vývoje programů pomáhajících k odstranění genderové nerovnosti se stará též o prosazení zákonů pro rovnost pohlaví klíčových.\nPrávě tato organizace byla klíčová pro otevření přístupu amerických žen k pozicím ve státní správě či k prosazení zákona Equal Pay Act, kterým bylo v roce 1963 zakázáno platově diskriminovat podle pohlaví.\nV postkoloniálním období Afriky některé nezávislé státy projevovaly zájem o zlepšení statutu žen v politice, jak naznačuje nigerijsko-britská spisovatelka Amina Mamaová. Podle ní africké vlády zneužívaly genderové otázky k získání ekonomické podpory od vyspělejších zemí.\nFemokracii popisuje jako autokracii fungující souběžně s patriarchální oligarchií, na které závisí její autorita, a již zároveň plně podporuje. Je protichůdná myšlence feminismu, která je v těchto státech chápána jako boj afrických žen za osvobození od různých forem útlaku.\nPodle Aminy Mamaové se nejedná o funkční politickou strukturu a nevede ke zlepšení politického statutu žen.\n\n"}
{"id": "1453981", "url": "https://cs.wikipedia.org/wiki?curid=1453981", "title": "Seznam ruských klášterů", "text": "Seznam ruských klášterů\n\nToto je seznam klášterů (monastýrů) Ruské pravoslavné církve v Rusku i zahraničí.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1453986", "url": "https://cs.wikipedia.org/wiki?curid=1453986", "title": "Palác Hatice Sultan", "text": "Palác Hatice Sultan\n\nPalác Hatice Sultan (turecky: \"Hatice Sultan Yalısı\") se nachází na pobřeží Bosporu v Ortaköy v sousedství Istanbulu v Turecku. Jméno získal po své majitelce Hatice Sultan a dnes je užíván jako budova pro vodní sporty. \n\nRezidence v Defterdarburnu v Ortaköy byla používána jako sirotčinec a po rozpadu Osmanské říše sloužila jako základní škola sponzorována Tureckou republikou. \n"}
{"id": "1453995", "url": "https://cs.wikipedia.org/wiki?curid=1453995", "title": "Ďarmoty (rozcestník)", "text": "Ďarmoty (rozcestník)\n\nĎarmoty (z maďarského \"gyarmat\", které lze přeložit jako „osada“ či „lhota“, příp. i „kolonie“) je označení sídel v oblasti ovlivněné maďarštinou:\n\n\n\n"}
{"id": "1453996", "url": "https://cs.wikipedia.org/wiki?curid=1453996", "title": "Panství Esmy Sultan", "text": "Panství Esmy Sultan\n\nPanství Esmy Sultan (turecky: \"Esma Sultan Yalısı\") se nachází na pobřeží Bosporu v Ortaköy v sousedství Istanbulu v Turecku. Je pojmenováno podle jeho majitelky Esmy Sultan a dnes je využíváno po rozsáhlé rekonstrukci jako kulturní centrum. \n\nTřípodlažní cihlová budova byla designována slavným architektem Sarkis Balyanem a byla dokončena v roce 1875 naproti Ortaköyské mešitě. Budova byla darována Esmě Sultan, dceři sultána Abdulazize jako svatební dar. \n\nPanství bylo majetkem Osmanské dynastie do roku 1915. Budova byla nejdříve používána jako sklad tabáku a poté jako uhelné depo v letech 1920 až 1975, kdy budova vyhořela. \n\nPo požáru z budovy zůstaly jen vnější zdi, kde byly v 90. letech minulého století koupeny řetězcem hotelů Marmara. Po renovacích a doplňcích budovy, která byla nově designována Halukem Sezginem a Phillipe Robertem, bylo panství v roce 2001 znovu otevřeno jako místo pro konání víceúčelových akcí. V rámci cihlového exteriéru, jehož originál byl zachován, byly přidány ocelové a skleněné prvky. Re-design byl kompletně dohotoven architektem Gökhanem Avcıoğlem v roce 2005. V budově se nachází bar, restaurace a konferenční sál na několika úrovních. Budova je situována do zahrady o velikosti 2 226 m. Přízemí je 31,5 m široké, 27 m dlouhé a 3,80 m vysoké. První a druhé patro je sloučeno a jsou 31,5 m široké, 31 m dlouhé a 6,80 m vysoké. \n\nPanství Esmy Sultan, fungující díky řetězci hotelů Marmara, slouží pro různé meetingy a konference, nabízí místo pro bankety v historické atmosféře pro tisíc hostů v zahradě, 180 hostů v přízemí a 330 hostů v prvním patře. Na recepci je možno pozvat do zahrady až 3 tisíce hostů, 300 hostů do přízemí a 600 hostů do patra. V budově se mimo jiné pořádají koncerty během Istanbulského mezinárodního jazzového festivalu a během jiných mezinárodních festivalů. \n"}
{"id": "1453997", "url": "https://cs.wikipedia.org/wiki?curid=1453997", "title": "Ludlow", "text": "Ludlow\n\nLudlow [ladlou] (někdy psáno také jako ludlov) je v geologii oddělení uvnitř silurského útvaru. Stejnojmenná epocha, ve které ludlowské oddělení vznikalo, trvala 4,4 miliony let. Začala před asi 427,4 miliony roky a končila přibližně před 423 miliony let. Ludlowu předcházela wenlocká epocha a za ním následovalo přídolí.\n\nNázev pochází od města Ludlow v západní Anglii poblíže Birminghamu ve hrabství Shropshire. Do literatury jej uvedl roku 1833 skotský geolog a paleontolog Roderick Murchison. \n\nLudlow začíná po wenlocku nezřetelnou hranicí danou výskytem graptolitů \"Neodiversograptus nilssoni\" nebo acritarchů druhu \"Leptobrachion longhopense.\" Světový stratotyp této hranice byl určen Mezinárodní komisí pro stratigrafii při IUGS a nachází se v opuštěném lomu „Pitch Coppice“ přibližně 4,5 km jihozápadně od Ludlowa na jižní straně silnice z Ludlowa do Wigmore.\n\nHranice s přídolím je jednoznačně určena prvním výskytem graptolitů druhu \"Monograptus parultimus\". Mezinárodní stratotyp hranice ludlow – přídolí je v lomu Na požárech v Praze-Řeporyjích\n\nOddělení Ludlow se dále dělí na dva stupně:\n\n\n\n"}
{"id": "1454000", "url": "https://cs.wikipedia.org/wiki?curid=1454000", "title": "Leopold Winter (rozcestník)", "text": "Leopold Winter (rozcestník)\n\nJméno Leopold Winter označuje nebo označovalo více osob:\n"}
{"id": "1454001", "url": "https://cs.wikipedia.org/wiki?curid=1454001", "title": "Ketil", "text": "Ketil\n\nKetil či Uiluit Qaqqaa je 2010 metrů, dle jiných zdrojů 2003 metrů vysoká hora na jihu Grónska.\n\nKetil se nachází na východním břehu fjordu Tasermiut na území obce Nanortalik, přibližně čtyři kilometry na sever od Ulamertorsuaqu. Na jihozápadě, jihovýchodě a východě hory jsou menší firnová pole. Samotná hora je vzhledem ke svým strmým skalním stěnám nezaledněná. Na severu od hory vede z východu na západ údolí \"Klosterdalen\" (dánsky: Klostertal). Údolí má název podle bývalého augustiniánského kláštera ze 13. století u Tasermiutsiaatu, v místech kde ústí údolí Klosterdalen do fjordu Tasermiut. Klášter byl postaven severskými osadníky. Z této doby pochází i jméno hory, je pojmenovaná po jednom z osadníků. Z kláštera, který se nachází čtyři kilometry severoseverozápadním směrem od hory Ketil, zůstaly pouze ruiny. Bohatá naleziště mušlí ve fjordu dala jméno grónskému názvu hory, \"Uiluit Qaqqaa znamená hora mušlí.\" Název se používá také pro celé údolí Klosterdalen.\n\nKetil je vysoce oceňován horolezci, díky svému pevnému žulovému podloží. V roce 1974 byl poprvé slezen týmem z rakouského Lienzu, trasou o obtížnosti (UIAA V-VI) přes severozápadní do jižní zdi hory. Dnes je jižní stěna méně slézána, hora má další tři trasy obtížnosti až 7a A1. Dnes je hora v nadmořské výšce mezi 1200 a 1450 metry v západní stěně označována jako zvlášť náročná, horolezecké terminologii jako big wall, a na hoře jsou nyní čtyři o obtížnosti až 5.12 americké stupnice obtížnosti.  Na hoře může být více tras, než je zdokumentováno. Někteří horolezci si nepřejí na žulových horách jižního Grónska přesný popis horolezeckých tras, chtějí objevovat vlastní trasy. Východní a severní stěna Ketilu pravděpodobně nebyla ještě slezena, protože je díky nebezpečných sněhovým polím a silné lišejníkové vegetace méně atraktivní.\n"}
{"id": "1454008", "url": "https://cs.wikipedia.org/wiki?curid=1454008", "title": "Leopold Winter (františkán)", "text": "Leopold Winter (františkán)\n\nLeopold Winter (1705/1706–1775) byl německý františkán působící v české františkánské provincii. Pocházel z Hostinného a jistě přímo v rodném městě se seznámil prostřednictvím místního kláštera s františkány. Ve svých 18 let složil v lednu 1724 řeholní sliby. Přinejmenším od 40. let 18. století pobýval především v konventu v Moravské Třebové. V letech 1743–1744 zde působil jako kazatel. Následující čtyři léta možná pobýval v jiném klášteře, v letech 1748–1749 je ale opět doložen v Třebové, tentokrát jako magistr noviců (novicmistr). Obliba, povaha i znalost místního prostředí pak jistě vedla řeholníky shromážděné na provinční kapitule v Praze v září 1750 k Winterovu jmenování kvardiánem třebovského kláštera. Po několikaleté přestávce byl místním představeným opět v letech 1755 až 1757. Jako kvardián ale Leopold Winter na místní novice nezapomněl a například mezi dalšími získanými prostředky pro konvent roku 1751 zařídil u knížete Josefa Václava z Lichtenštejna pravidelný roční příspěvek (almužnu) pro noviciát.\n\nProvinční kapitula českých františkánů shromážděná roku 1759 v Olomouci zvolila Wintera definitorem - členem definitoria, tj. čtyřčlenného sboru bratří podílejících se na vedení provincie. Členem definitoria by byl jen do roku 1762, tehdy byl ale na následující kapitule jmenován definitorem habituálním (doživotním). Přitom stále pobýval v Moravské Třebové. V blíže neznámém období a klášteře byl rovněž zpovědníkem řeholních sester františkánek nebo klarisek. Roku 1762 byl Leopold Winter opět oficiálně ustanoven do funkce magistra noviců v třebovském klášteře. Jak se noviciát rozrůstal, působili v něm od roku 1763 novicmistři dva – jeden pro řeholní laiky a druhý pro kleriky. Winter vedl nejprve kleriky (1763) a po tříleté přestávce pak laické bratry (1766–1771).\n\nV tomto období, konkrétně roku 1767 si Winter zapsal německý výklad Řehole sv. Františka \"Kurtze Auslegung oder Erklärung über die Regel des heiligen Seraphirischen Vaters Francisci\".\n\nWinterova zřejmě kvalitní příprava bratří na řeholní sliby neušla pozornosti kléru v okolí Třebové. Když svitavský rodák František Mikuláš Hancke, farář v dnešní Kamenné Horce (německy Hermersdorf) daroval v 50. a 60. letech 18. století knihy do třebovské františkánské bibliotéky, neopomenul ani jmenovitě na kazatele a novicmistra Wintera a část svazků věnoval přímo jemu.\n\nFrantiškán Leopold Winter, dle třebovské klášterní kroniky „velmi vzorový a pokojný muž“, zemřel po necelých padesáti letech strávených v řeholním řádu 18. prosince 1775 v Moravské Třebové. Pohřben byl, zřejmě jako jeden z posledních františkánů, v kryptě místního klášterního kostela svatého Josefa.\n"}
{"id": "1454013", "url": "https://cs.wikipedia.org/wiki?curid=1454013", "title": "Kelly (kouzelnice)", "text": "Kelly (kouzelnice)\n\nKvětoslava Juřík Kellnerová, známá jako Kelly (* 6. ledna 1988 Olomouc) je česká profesionální kouzelnice a iluzionistka. V roce 2018 se probojovala do finále televizní show \"Česko Slovensko má talent\". Vystupuje s kouzelníkem Tomasianem.\n\nNarodila se 6. ledna 1988 v Olomouci. Dětství prožila v Pardubicích, kde vystudovala Fakultu ekonomicko-správní na zdejší univerzitě. Po studiích se přestěhovala do Olomouce, kde se provdala za kouzelníka Tomáše Juříka, známého pod uměleckým jménem \"Tomasiano\", s nímž má dvě děti.\n\nNa jevišti se poprvé objevila v roce 1993 po boku svých rodičů, profesionálních kouzelníků Jana a Soni Kellnerových. Kelly je tak již čtvrtou pokračující generací kouzelnického rodu Kellnerových, který má tradici od roku 1623 a patří k nejstarším uměleckým rodům v Evropě.\n\nVystupovala s kouzelným divadlem \"Illusion revue Kellner\" v Pardubicích. Později začala vystupovat jako sólista, zároveň se podílela na televizních pořadech. Její učitelkou herectví byla Valérie Kaplanová (Východočeské divadlo), později Petra Janečková (herečka, Východočeské divadlo). Baletní průpravu získala od Petra Borii (šef baletu národního divadla Moravskoslezkého). Provdala se za kouzelníka Tomasiana, který je jejím hlavním odborným poradcem. V současné době se věnuje jevištní magii.\n\nNa jaře 2018 se přihlásila do sedmé řady soutěže \"Česko Slovensko má talent\", kde v prvním kole porotu zaujala kouzelnickým vystoupením věnovaným vzpomínce na dědečka. To jí zajistilo čtyřnásobné kladné hodnocení. Velkým třeskem ji porota poslala do semifinále. V semifinále jí porota vybrala z druhých míst diváckého hlasování v kategorii \"Variety\" jako devátého finalistu. Ve finále předvedla vystoupení s mentalismem.\n"}
{"id": "1454016", "url": "https://cs.wikipedia.org/wiki?curid=1454016", "title": "Bašír Babadžanzade", "text": "Bašír Babadžanzade\n\nBašír Babadžanzade Darzí (* 9. srpna 1989 Bábol) je íránský zápasník – klasik.\n\nZápasení se věnuje od 8 let. Specializuje se na řecko-římský styl. V íránské mužské reprezentaci se prosazuje od roku 2011 ve váze do 120 (130) kg. V roce 2012 startoval na olympijských hrách v Londýně, kde vypadl ve čtvrtfinále se Švédem Johanem Eurénem 0:2 na sety. V roce 2016 se kvalifikoval na olympijské hry v Riu, kde podobně jako v Londýně před čtyřmi lety vypadl ve čtvrtfinále s Němcem Eduardem Poppem 1:3 na technické body.\n\n\n"}
{"id": "1454018", "url": "https://cs.wikipedia.org/wiki?curid=1454018", "title": "Cesium-137", "text": "Cesium-137\n\nCesium-137 (Cs nebo Cs) je radioizotop cesia, který vzniká jako jeden z hlavních produktů štěpení jader uranu-235 a jiných štěpitelných nuklidů v jaderných reaktorech a jaderných zbraních. Patří k nejproblematičtějším z produktů s krátkým až středním poločasem přeměny, jelikož se v přírodě snadno šíří díky dobré rozpustnosti většiny solí cesia ve vodě.\n\nCs má poločas přeměny okolo 30,08 let. Přibližně 94,6 % se mění přeměnou beta minus na jaderný izomer barya Ba, který se následně mění na stabilní základní stav Ba (zbylých 5,4 % se přeměňuje přímo na základní stav Ba). Poločas přeměny Ba je přibližně 2,55 minuty (153 s), uvolněná energie činí 661,7 keV.\n\nCesium-137 má několik možností využití. V malých množstvích se používá ke kalibraci přístrojů k měření ionizujícího záření, v lékařství se využívá v radioterapii, v průmyslu je součástí zařízení na měření průtoku či tloušťky a také některých vlhkoměrů.\n\nCesium-137 nemá velké využití v průmyslové radiografii, protože je značně reaktivní a jeho skladování je tedy obtížné. Jeho soli jsou navíc rozpustné ve vodě, co ztěžuje zajištění bezpečnosti při skladování. V radiografii se upřednostňuje kobalt-60 (Co), jelikož je mnohem méně reaktivní a uvolňuje gama fotony s vyšší energií než jaké poskytuje Cs.\n\nJelikož je Cs zcela umělým nuklidem, tak jej lze použít k datování vína a odhalování padělků a rovněž k relativnímu datování usazenin vytvořených po roce 1954.\n\nCesium-137 se také využívá v geologii jako radioaktivní značkovač za účelem měření eroze a ukládání půdy.\n\nCesium-137, stejně jako ostatní izotopy cesia, reaguje s vodou za vzniku rozpustného hydroxidu cesného. Cesium má podobné biologické vlastnosti jako draslík a rubidium. Jakmile se dostane do organismu, tak se více či méně distribuuje po celém těle, přičemž nejvyšší koncentrace jsou v měkkých tkáních. Biologický poločas cesia je poměrně krátký (kolem 70 dnů).\n\nPři pokusu provedeném v roce 1972 na psech, u nichž proběhlo zatížení celého těla 140 MBq/kg, tedy přibližně 44 μg Cs/kg (tedy absorbovanou dávkou 9,5 až 14 Gy) uhynuli během 33 dnů, zatímco všechna zvířata zasažená dvakrát menší dávkou přežila rok.\n\nNásledky náhodného pozření cesia-137 lze omezit pomocí berlínské modři, která se váže na cesium a zkracuje jeho biologický poločas na 30 dnů.\n\nCs a Cs se uvolňují do okolí při téměř všech testech jaderných zbraní a také při některých jaderných haváriích, jako jsou například černobylská havárie a havárie elektrárny Fukušima I.\n\nOd roku 2005 je a bude cesium-137 hlavním zdrojem radioaktivity v uzavřené zóně Černobylské jaderné elektrárny. Cs bylo společně s I, Cs a Sr (a řadou dalších izotopů) rozptýleno při výbuchu reaktoru.\n\nV Německu se úroveň kontaminace cesiem-137 pohybuje od 2 000 do 4 000 Bq/m, čemuž odpovídá asi 1 mg/km a tedy přibližně 500 g na celém německém území. Ve Skandinávii byl u některých sobů a ovcí překročen norský limit (3 000 Bq/kg) i 26 let po havárii. Do roku 2016 se přeměnila polovina uvolněného cesia-137, ovšem na některých místech může být jeho koncentrace působením různých vlivů mnohem vyšší.\n\nPo havárii elektrárny Fukušima I byly v dubnu 2011 také nalezeny zvýšené koncentrace Cs v životním prostředí. V červenci 2011 bylo maso jedenácti krav z prefektury Fukušima posláno do Tokia a byly v něm naměřeny koncentrace Cs v rozmezí 1 530 až 3 200 Bq/kg, které značně převyšovaly tehdejší japonský zákonný limit (500 Bq/kg). V březnu 2013 byla u ryby chycené nedaleko elektrárny naměřena koncentrace přibližně 740 000 Bq/kg která vládní limit (100 Bq/kg) převyšovala více než 7 000krát.\n\nV článku z roku 2013 publikovaném v časopise \"Scientific Reports\" bylo uvedeno, že v lese vzdáleném od elektrárny 50 km byly nalezeny vysoké koncentrace cesia-137 v hrabance a houbách, avšak u býložravců byly koncentrace mnohem nižší. Ke konci roku 2014 bylo radioaktivní cesium z Fukušimy rozptýleno po celé severozápadní části Tichého oceánu. Koncentrace byly měřeny do hloubky 200 až 400 m.\n\nTéměř všechno cesium-137 v přírodě vzniklo v důsledku lidské činnosti. Vzniká při štěpení jader uranu a plutonia a přeměňuje se na baryum-137. Před vytvořením prvního umělého jaderného reaktoru roku 1942 se nenacházelo v přírodě ve významném množství. Pozorováním charakteristického záření gama vydávaného tímto izotopem lze určit, zda byla příslušná uzavřená nádoba vyrobena v době před prvním testem jaderné zbraně (jaderný test Trinity), nebo až po něm. Po tomto výbuchu se do atmosféry dostala část vzniklého Cs a ve stopových množstvích se tento izotop rozšířil po celé Zemi. Tohoto je možné využít při testování pravosti některých druhů vín vyrobených před zmíněným jaderným testem. Měřením aktivity cesia-137 lze rovněž datovat půdu a povrchové usazeniny.\n"}
{"id": "1454024", "url": "https://cs.wikipedia.org/wiki?curid=1454024", "title": "Budakeszi", "text": "Budakeszi\n\nBudakeszi [budakesi] () je město v Maďarsku v župě Pest. Město je součástí aglomerace Budapešti (sousedí s její městskou částí Budakeszierdő) a správním městem stejnojmenného okresu (přestože je ve stejném okrese více než dvakrát větší město Budaörs). V roce 2018 zde žilo 14 330 obyvatel, z nichž jsou 87 % Maďaři.\n\nMěsto sousedí s městy Biatorbágy, Budaörs a Törökbálint, poblíže jsou též obce Páty, Remeteszőlős, Solymár a Telki.\n\n"}
{"id": "1454026", "url": "https://cs.wikipedia.org/wiki?curid=1454026", "title": "Zánět spojivek (Městečko South Park)", "text": "Zánět spojivek (Městečko South Park)\n\nZánět spojivek (v anglickém originále Pinkeye) je sedmý díl první řady amerického komediálního animovaného televizního seriálu \"Městečko South Park\".\n\nNa Kennyho spadne ruská vesmírná stanice a je převezen do márnice. Je mrtev a do těla mu proudí skrze trubici balzamovací látka, do které spadne Worcestrová omáčka, která Kennyho promění v zombie. Kenny ožije a pokouše pracovníky márnice, kteří se později též promění a nakazí další. Oficiálně jsou zombíci považováni za normální lidi trpící zánětem spojivek. Stanovi se podaří zabít prvního zombíka - Kennyho, čímž epidemie skončí a všichni nakažení se vyléčí s výjimkou těch, kterým byla useknuta hlava apod.\n"}
{"id": "1454028", "url": "https://cs.wikipedia.org/wiki?curid=1454028", "title": "Registrované partnerství v San Marinu", "text": "Registrované partnerství v San Marinu\n\nSan Marino umožnilo homosexuálním i heterosexuálním párům uzavírat registrované partnerství od 5. prosince 2018.\n\n17. června 2012 přijal sanmarinský parlament návrh zákona, který umožňuje cizincům žijícím v homosexuálním svazku získat v San Marinu trvalý pobyt. Zákon jim kromě možnosti usadit se v zemi neposkytl žádná další práva, přesto byl vnímán jako historický krok. Mluvčí San Marino LGBT association Michele Pazzini řekl: „Jedná se o mezikrok k plnému uznání stejnopohlavních svazků.“ Pro návrh hlasovalo 33 poslanců, proti bylo 20.\n\nV březnu 2016 oznámily tři politické strany, že předloží návrh zákona o genderově-neutrálním partnerství, který nemanželským párům poskytne určité právní uznání. Koaliční strana San Marino Common Good prosazovala, aby z něj byla vyňata adopční práva pro homosexuální páry, zatímco opozice trvala na jejich začlenění. Středolevicová koaliční strana řekla, že je otevřena myšlence rodičovství homosexuálních párů a že by se součástí návrhu mohla stát alespoň možnost osvojit si dítě partnera.\n\nV prosinci 2017 se po vítězství středolevicové koalice Sjednocené levice, Budoucnosti republiky a Občanů 10 podařilo zpracovat kompletní návrh zákona o registrovaném partnerství. Petici za legalizaci registrovaného partnerství převzala Velká generální rada 18. prosince a 7. března 2018 příslušný zákon přijala. Podle navržené legislativy mají registrované páry, homosexuální i heterosexuální, přístup k benefitům ve zdravotnictví, důchodovému pojištění a stejným rezidenčním právům, jakými disponují manželé, a k dalším právům a povinnostem. Ve srovnání s italskou verzí je sanmarinský zákon o registrovaném partnerství považován za liberálnější, protože připouští osvojení dítěte partnera a uznává i zahraniční homoparentální rodičovství.\n\nK veřejnému slyšení došlo 6. dubna 2018. Sanmarinská vláda řekla, že se přímo na něm vyjádří, zda souhlasí, či nesouhlasí s textem převzaté petice. 27. září 2018 přijal návrh v poměru hlasů 12:2 Výbor Rady pro ústavní záležitosti, včetně práva homosexuálních párů na svatební obřad. Přiznání manželských práv registrovaným párům je limitované a týká se především trvalého pobytu, občanství, důchodového pojištění, zdravotní péče, dědictví a možnosti přijmout za své dítě druhého z partnerů. \n\n15. listopadu 2018 přijala Velká generální rada návrh zákona o registrovaném partnerství ve druhém a následném finálním čtení poměrem hlasů 40:4 se 4 zdrženími se. Zákon byl publikován v promulgačním listu 20. listopadu 2018 a účinným se stal 5. prosince 2018.\n\nV dubnu 2014 podal sanmarinský občan, který uzavřel sňatek v Londýně, podnět k zahájení diskuze na téma uznávání zahraničních stejnopohlavních manželství v San Marinu. 19. září 2014 o žádosti diskutoval sanmarinský parlament. Jeho stanovisko bylo zamítavé (35:15). 8. dubna 2015 se ta samá osoba pokusila požádat o registraci svého sňatku.\n\nV prosinci 2017 přijal sanmarinský parlament v poměru hlasů 25:20 novelu zákona o státním rozpočtu, která umožňuje cizincům uzavírat v San Marinu stejnopohlavní manželství. Sanmarinským homosexuálním párům je uzavírání manželství zakázáno. Cílem přijetí této právní úpravy byla podpora cestovního ruchu. Nyní musí sanmarinská vláda tuto novelu implementovat.\n\n"}
{"id": "1454034", "url": "https://cs.wikipedia.org/wiki?curid=1454034", "title": "Bažináč (seriál)", "text": "Bažináč (seriál)\n\nBažináč (v anglickém originále Swamp Thing) je americký hororový televizní seriál, natočený na námět komiksu \"Swamp Thing\" vydavatelství DC Comics. Jeho autory jsou Gary Dauberman a Mark Verheiden. Zveřejňován byl na streamovací platformě DC Universe v roce 2019, celkem vzniklo deset dílů.\n\nDo svého rodného města Houma v Louisianě se vrací doktorka Abby Arcane, která zkoumá epidemii, jež zde vypukla kvůli smrtícímu viru, který vznikl v místních mokřadech. Spřátelí se s vědcem Alekem Hollandem, jenž však brzo tragicky zemře. Doktorka poté začne prozkoumávat a objevovat tajemství bažin a zjistí, že Holland vůbec nemusí být mrtvý.\n\n\nPůvodně bylo objednáno 13 dílů, během produkce se ale vyskytly tvůrčí neshody, kvůli kterým byl počet epizod zredukován na deset. Úvodní díl byl zveřejněn 31. května 2019, ale necelý týden po jeho premiéře bylo dne 6. června 2019 oznámeno zrušení seriálu. Celá první série, která již byla zfilmována, však byla na službě DC Universe postupně zveřejněna. Poslední díl byl uveden 2. srpna 2019.\n\n"}
{"id": "1454038", "url": "https://cs.wikipedia.org/wiki?curid=1454038", "title": "Heber", "text": "Heber\n\nHeber může označovat:\n\n\n\n"}
{"id": "1454041", "url": "https://cs.wikipedia.org/wiki?curid=1454041", "title": "Swamp Thing (rozcestník)", "text": "Swamp Thing (rozcestník)\n\nSwamp Thing může být:\n"}
{"id": "1454046", "url": "https://cs.wikipedia.org/wiki?curid=1454046", "title": "Turilli/Lione Rhapsody", "text": "Turilli/Lione Rhapsody\n\nTurilli/Lione Rhapsody je italská powermetalová hudební skupina založená v roce 2018 některými původními členy kapely Rhapsody of Fire. Z původních členů, kterými jsou Luca Turilli, Fabio Lione, Dominique Leurquin, Patrice Guers a Alex Holzwarth, chybí pouze klávesista Alex Staropoli, jenž působí pod hlavičkou Rhapsody of Fire. Pro Lioneho a Turilliho jde o první společnou studiovou práci po osmi letech, kdy došlo k rozpadu Rhapsody of Fire. Debutové album \"Zero Gravity (Rebirth and Evolution)\" je plánováno na rok 2019.\n\n\n"}
{"id": "1454051", "url": "https://cs.wikipedia.org/wiki?curid=1454051", "title": "Bodlochlup", "text": "Bodlochlup\n\nBodlochlup (\"Centropogon\") je rod rostlin z čeledi zvonkovité. Jsou to byliny, keře a liány s jednoduchými střídavými listy a nápadnými, výrazně dvoustranně souměrnými květy, které jsou opylovány kolibříky nebo netopýry. Plodem je bobule. Rod zahrnuje asi 213 druhů a je rozšířen výhradně v tropické Americe. Centrum rozšíření je v jihoamerických Andách.\nHospodářský význam bodlochlupů je malý. Některé druhy jsou využívány v domorodé medicíně.\n\nBodlochlupy jsou více či méně dužnaté byliny s polodřevnatým stonkem nebo keře, někdy i šplhavé liány. Listy jsou jednoduché, střídavé, řapíkaté, obvykle s celokrajnou, zoubkatou, jemně pilovitou nebo výjimečně hluboce laločnatou čepelí. Květy jsou středně velké až velké, obvykle jednotlivé a úžlabní, u některých druhů uspořádané do vrcholových chocholíků či hroznů. Kališní lístky mohou být volné nebo srostlé. Koruna je obvykle jasně červená, oranžová, purpurová nebo žlutá, řidčeji zelená nebo bílá, trubkovitá až dvoupyská, výrazně dvoustranně souměrná, zakončená nestejnými laloky. Horní lalok bývá větší a někdy je srpovitě zahnutý. Tyčinky jsou srostlé do trubičky. Čnělka nese dva zaoblené bliznové laloky. Plodem je dužnatá bobule s mnoha semeny.\n\nRod zahrnuje asi 213 druhů. Je rozšířen výhradně v tropické Americe od jižního Mexika po Peru a Bolívii a na Malých Antilách. Centrum rozšíření rodu je v montánním stupni jihoamerických And v oblasti od Kolumbie po Bolívii. V Kolumbii roste okolo 80 druhů, v Ekvádoru a Peru asi po 50. Ze Střední Ameriky je udáváno 14 druhů. Některé druhy rostou i nad hranicí lesa v páramu, a to až do nadmořských výšek okolo 3500 metrů. Některé druhy rostou jako epifyty.\n\nTvar květů bodlochlupů je podobně jako jejich barva a vůně přizpůsoben opylovačům. Část druhů má nevonné, jasně zbarvené (červené, oranžové nebo růžové) květy se zúženým korunním ústím, které jsou opylovány kolibříky. Některé druhy mají nápadně prohnutou korunní trubku a jsou specializovány na opylování kolibříky se zahnutým zobákem, jako je např. kolibřík orlozobec (\"Eutoxeres aquila\").\nU některých druhů došlo ke specializaci na opylování netopýry. Tyto druhy mají bledě zbarvené květy, které se otevírají na noc a silně, čpavě voní. Příkladem může být druh \"Centropogon nigricans\" se zelenožlutými květy, které navštěvuje nektarožravý netopýr glosofága bezocasá (\"Anoura geoffroyi\"). Daný druh netopýra má nejdelší jazyk ze všech savců, jehož délka koresponduje s výjimečnou délkou květů zmíněného bodlochlupu, dosahující délky přes 8 cm.\n\nRod \"Centropogon\" je v rámci čeledi \"Campanulaceae\" řazen do podčeledi \"Lobelioideae\". Mezi blízce příbuzné rody náleží \"Burmeistera\" a \"Siphocampylus\". Podle výsledků molekulárních studií je rod v současném pojetí parafyletický a vyžaduje taxonomickou revizi.\n\nHospodářský význam bodlochlupů není velký. Druh \"Centropogon cornutus\" slouží v Guyaně při léčení venerických chorob, při potížích s močovým ústrojím. Šťáva se používá na podrážděné oči.\n\n"}
{"id": "1454055", "url": "https://cs.wikipedia.org/wiki?curid=1454055", "title": "Hosejn Núrí", "text": "Hosejn Núrí\n\nHosejn Núrí (* 4. srpna 1990 Zandžán) je íránský zápasník – klasik.\n\nZápasení se věnuje aktivně od 14 let. Specializuje se na řecko-římský styl. V íránské mužské reprezentaci se prosazuje od roku 2017 ve váze do 87 (85) kg.\n\n\n"}
{"id": "1454056", "url": "https://cs.wikipedia.org/wiki?curid=1454056", "title": "Min (Deset říší)", "text": "Min (Deset říší)\n\nStát Min () byl v letech 909–945 jedním z jihočínských států období Pěti dynastií a deseti říší. Rozkládal se v moderní provincii Fu-ťien. Vznikl roku 909, když Wang Šen-č’, ovládající zmíněný region, obdržel od císaře říše Pozdní Liang titul krále z Min. Stát zanikl v polovině 40. let 10. století, když se rozpadl v občanské válce a sousedé – Jižní Tchang a Wu-jüe – si Min rozdělili.\n\nKe konci říše Tchang autorita její vlády klesala a povstání Chuang Čchaoa v letech 874–884 ještě více oslabilo moc ústředních úřadů. V následujících desetiletích regionální vojenští guvernéři \"ťie-tu-š’\" spravovali svěřená území prakticky nezávisle. Moderní provincii Fu-ťien ovládali bratři Wang Čchao (od roku 896 s titulem \"ťie-tu-š’\" Wej-wu, † 898), Wang Šen-č’ (\"ťie-tu-š’\" Wej-wu od roku 898) a Wang Šen-kuej († 904). Roku 904 Wang Šen-č’ navíc od tchangského císaře obdržel titul knížete z Lang-jie. Roku 907 Ču Wen, nejvlivnější \"ťie-tu-š’\" severní Číny, sesadil posledního tchangského císaře a sám se stal císařem říše (Pozdní) Liang. Wang Šen-č’ uznal změnu a oplátkou obdržel titul krále z Min. Na ovládaném území Wang Šen-č’ vybudoval funkční administrativu, snažil se pozvednout hospodářství a obchod. Rozvíjel se zejména námořní obchod.\n\nWang Šen-č’ zemřel koncem roku 925. jeho nejstarší syn a nástupce Wang Jen-chan byl začátkem roku 927 svržen a zabit svými bratry Wang Jen-ťünem a Wang Jen-pingem. Wang Jen-ťün převzal vládu a roku 933 se prohlásil císařem. Roku 935 byl zavražděn, nastoupil po něm jeho syn Wang Ťi-pcheng. Ten byl o čtyři roky později svržen a zabit v palácovém převratu svým strýcem a nástupcem Wang Jen-sim. Proti němu povstal bratr Wang Jen-čeng, který roku 943 v severozápadním Fu-ťienu vyhlásil císařem vlastního státu Jin. Wang Jen-siho roku 944 zabili jeho vlastní generálové, Wang Jen-čeng poté změnil svůj titul na císař Min. Oslabení státu Min využili sousedé – roku 945 armády říše Jižní Tchang zaútočily ze severu a dobyly fuťienské vnitrozemí, západnímu pobřeží (Čchüan-čou s okolím) do roku 978 vládli místní generálové formálně se podřizující Jižním Tchangům (resp. v 70. letech Sungům), zatímco východní pobřeží (Fu-čou s okolím) zabral severovýchodní soused, stát Wu-jüe.\n\nWang Jen-čeng byl v letech 943–944 císařem Jin.\n\n"}
{"id": "1454061", "url": "https://cs.wikipedia.org/wiki?curid=1454061", "title": "Mehdí Alíjárí", "text": "Mehdí Alíjárí\n\nMehdí Alíjárí (* 13. března 1989) je íránský zápasník – klasik.\n\nZápasení se věnuje aktivně od 10 let. Specializuje se na řecko-římský styl. V íránské mužské reprezentaci se pohybuje od roku 2013 ve váze do 96 (97, 98) kg. Do roku 2016 jako reprezentační dvojka za Gásemem Rezáím, se kterým prohrál nominaci na olympijské hry v Riu.\n\n\n"}
{"id": "1454062", "url": "https://cs.wikipedia.org/wiki?curid=1454062", "title": "Pouť smíření", "text": "Pouť smíření\n\nPouť smíření je vzpomínkový pochod pořádaný jako připomínka osudů německy mluvících obyvatel města Brna, kteří odtud byli vyhnáni po skončení druhé světové války v květnu 1945. Tehdy nuceně putovalo na 20 tisíc lidí z Brna do Pohořelic, přičemž zhruba 1 700 jich cestu nepřežilo. Pochod kopíruje jejich 32 km dlouhou trasu, původně i ve stejném směru, od roku 2015 ve směru opačném. Zakladatelem připomínkové akce byl v roce 2006 či 2007 tehdejší student Jaroslav Ostrčilík. V roce 2015 se z pochodu čítajícího několik lidí stala Pouť smíření a účast vzrostla až k několika stům účastníků.\n\nV prosinci 2018 byl zakladatel akce Jaroslav Ostrčilík oceněn medailí za zásluhy z rukou německého prezidenta Franka-Waltera Steinmeiera.\n"}
{"id": "1454064", "url": "https://cs.wikipedia.org/wiki?curid=1454064", "title": "Júsef Gáderían", "text": "Júsef Gáderían\n\nJúsef Gáderían (* 14. února 1993) je íránský zápasník – klasik.\n\nZápasení se věnuje aktivně od 12 let. Specializuje se na řecko-římský styl. V íránské mužské reprezentaci se prosazuje od roku 2014 v neolympijské váze do 80 (82) kg.\n\n\n"}
{"id": "1454065", "url": "https://cs.wikipedia.org/wiki?curid=1454065", "title": "Operace Severní štít", "text": "Operace Severní štít\n\nOperace Severní štít (ang. Operation Northern Shield, hebr. מבצע מגן צפוני) je název vojenské operace zahájené izraelskou armádou 4. prosince 2018 na izraelsko-libanonské hranici. IOS se při této operaci zaměřuje na ničení tunelů vytvořených a provozovaných organizací Hizballáh působící v Libanonu. Velením operace je pověřeno Severní velitelství IOS a účastní se ho ženijní jednotky IOS včetně příslušníků speciální jednotky IOS Jahalom a izraelské zpravodajské organizace Aman. IOS při této operaci neopustí území Izraele. Ukončení operace bylo oznámeno 13. ledna 2019 po nálezu šestého tunelu.\n\nZpravodajská příprava operace trvala několik let. Podle zpravodajských informací byl tunel budován 2 roky a izraelští obyvatelé příhraniční oblasti opakovaně upozorňovali na zvuky ozývající se z podzemí. Podle armádních zdrojů IOS věděly o budování tunelů již od roku 2006 a informace od občanů důkladně prošetřovaly. Budování tunelů podle IOS souvisí s plánem Hizballáhu na vojenský útok proti Izraeli s cílem ovládnout část severní Galileje. Podle IOS bude celá operace pokračovat a budou při ní ničeny další tunely. Tunely jsou vyhledávány speciálně vyvinutou technologií pro lokalizaci tunelů. \n\nDo samotné operace byly nasazeny těžké buldozery, nakladače, bagry a vrtné soupravy. Odborníci považují výstavbu tunelů v oblasti severní Galileje za mnohem obtížnější než tunelů budovaných Hamásem u Pásma Gazy. Zatímco poblíž Gazy je písčitá půda, kde je kopání snadnější, v severní Galileji je podloží vápencové a kopání bez použití techniky je nemožné.\n\nBěhem prvního dne jednotky IOS odhalily tunel vedoucí z libanonské vesnice Kfar, zasahující 40 metrů do izraelského území a ústící poblíž izraelského města Metula. Tunel měří celkem 800 metrů a je asi 24 metrů pod povrchem. Je vybaven elektrickými a komunikačním vedením a také větráním. Podle IOS je tunel nedokončený a tudíž nepředstavoval zvýšené bezpečnostní riziko.\n\nIOS údajně začaly s lokalizací dalších dvou tunelů: jednoho vedoucího z libanonské Ramje a ústícího na izraelské straně u mošavu Zar'it a druhého, jehož vchod se má nacházet v libanonské obci Meiss Ej Jabal. Tvrzení je odvozeno z kamerového záznamu operace pořízeného kameramanem Hizballáhu.\n\nBěhem dne se uskutečnila trojstranná schůzka mezi zástupci IOS, UNIFIL a libanonské armády. Schůzka byla označena za rutinní a týkala se tunelů budovaných Hizballáhem. \n\nPříslušníci mírových jednotek OSN UNIFIl v Libanonu potvrdili existenci tunelu ústícího poblíž Metuly. IOS oznámily, že objevily druhý tunel, jež začíná poblíž libanonské vesnice Ramija. IOS požadovala po UNIFIL a libanonské armádě, aby se postaraly o zničení tunelů na libanonské straně. Zároveň UNIFIL a Libanon prohlásily za nepřímo odpovědné za existenci tunelů. Libanonský ministr zahraničí Gebran Bassil pověřil libanonského zástupce v OSN, aby podal stížnost na \"Izraelem vedenou diplomatickou a politickou kampaň vedenou proti Libanonu a z přípravy útoku proti Libanonu\".\n\nBěhem dne zahájili izraelští vojáci palbu na tři osoby, které se přiblížily k hraničnímu plotu z libanonské strany. Podle libanonské strany se jednalo o hlídkující libanonské vojáky, podle IOS šlo o kriminální živly, které se pokoušely pod rouškou špatného počasí krást materiál izraelské armády.\n\nPodle libanonských úřadů jsou tunely, jejichž existenci Izrael oznámil \"staré a opuštěné a jejich existence byla Izraeli dávno známa. Dnes je využívá pro politické účely.\"\n\nMluvčí IOS Avichaj Adraee vyzval v arabštině obyvatele libanonských obcí Kfar Kila a Ramija, aby dočasně opustili své domovy, neboť Hizballáh pod nimi zřídidil síť teroristických tunelů.\n\nIOS oznámily, že objevily v pořadí třetí tunel. Mediální útvar Hizballáhu zveřejnil množství fotografií, na kterých jsou zobrazeni příslušníci IOS při činnosti v rámci operace. UNIFIL vydalo prohlášení, ve kterém oficiálně potvrdilo existenci druhého tunelu a nazvalo kopání tunelů Hizballáhem za \"vážnou záležitost\". Do Moskvy odletěla delegace IOS pod vedením genmjr. Aharona Haliva, aby ruské straně poskytla bližší informace o probíhající operaci.\n\nZ Ruska se vrátila vojenská delegace IOS. Žádná ze stran návštěvu nekomentovala.\n\nIOS oznámily nález čtvrtého tunelu vedoucího z Libanonu do Izraele. Stejně jako předcházející tunely nepředstavuje podle tvrzení mluvčího IOS tento tunel bezpečnostní hrozbu. Přesto byl, stejně jako ty předcházející izraelskou armádou naplněn výbušninami.\n\nMírové jednotky OSN UNIFIL ve své zprávě oficiálně potvrdily, že minimálně dva tunely vedoucí z Libanonu do Izraele jsou porušením rezoluce Rady bezpečnosti OSN č. 1701. UNIFIL dále uznaly existenci čtyř tunelů. Velení UNIFIL vyzvalo libanonskou vládu, aby podnikla kroky, které uvedou současný stav do souladu s rezolucí č. 1701. Na izraelsko-libanonské hranici došlo ke střetu mezi příslušníky izraelské a libanonské armády, když se izraelští vojáci pokoušeli na hranici natáhnout ostnatý drát a libanonští vojáci se jim v tom snažili zabránit s poukazem na to, že se tak děje na libanonském území. To ale IOS popřely s tím, že vše probíhalo na izraelském území. Při střetu nebyly použity žádné zbraně.\n\nRusko zaslalo libanonské vládě dopis, ve které ji vyzývá, aby zabránila v budování tunelů na svém území a porušování rezoluce č. 1701 RB OSN. Dopis je výsledkem jednání izraelské vojenské delegace v Moskvě z 11. prosince a telefonického rozhovoru mezi izraelským premiérem Netanjahuem a ruským prezidentem Putinem.\n\nNa zvláštním zasedání RB OSN žádal Izrael, aby OSN odsoudila Hizballáh a označila ji za teroristickou. Izraelský velvyslanec při OSN Dany Dannon izraelský požadavek podpořil prezentací leteckých fotografií tunelů a úložišť zbraní. Po bouřlivém jednání RB nepodnikla proti Hizballáhu žádné kroky, přestože někteří členové RB vyjádřili nad činností Hizballáhu znepokojení.\n\nIOS oznámily, že \"\"před několika dny\"\" byl nalezen v pořadí již pátý tunel. Ten byl následně zlikvidován pomocí výbušnin. Začátek tunelu se nacházel v Libanonu, v oblasti Ayta aš Šáb a v Izraeli ústil u mošavu Štula.\n\nPodle prohlášení mluvčího IOS neutralizovala izraelská armáda tunely vedoucí z libanonské obce Kfar Kila. Při jejich ničení byly použity jak výbušniny, tak průmyslové materiály jako cement a bentonit. Mluvčí IOS také popřel podobnost tunelů budovaných Hizballáhem s tunely budovanými Hamásem v Pásmu Gazy. Tunely budované Hizballáhem jsou vybaveny ventilací, elektroinstalací a dokonce telefonní sítí. O takových tunelech podle mluvčího \"\"může Hamás pouze snít\"\".\n\nIOS oznámila nalezení šestého tunelu. Obsahoval nejsofistikovanější vybavení včetně železničního systému pro transport vybavení a odpadků či schodů pro výstup. Nachází se 55 metrů pod zemí a na libanonském území ústí v obci Ramyeh. \nVelení IOS zároveň oznámilo ukončení operace s tím, že oblast bude dál monitorovat, neboť Hizballáh může budovat další tunely, které dosud nedosáhly izraelského území.\n\n\nKritické hlasy o operaci se ozvaly v Izraeli. Někteří komentátoři si všímají faktu, že operace byla zahájena právě v okamžiku, kdy vrcholí izraelská vnitropolitická krize, během níž byl izraelský premiér Benjamin Netanyahu obviněn z korupčního jednání. Objevilo se i tvrzení, že se jedná o PR akci s cílem odvést pozornost veřejnosti od vyšetřování. Komentátoři si také všímají faktu, že až dosud nebyly tunely takto ničeny.\n\n"}
{"id": "1454067", "url": "https://cs.wikipedia.org/wiki?curid=1454067", "title": "Pilisvörösvár", "text": "Pilisvörösvár\n\nPilisvörösvár [pilišverešvár] () je město v Maďarsku v župě Pest, nacházející se asi 8 km severozápadně od Budapešti. Město se nachází pod Pilišskými vrchy. Je správním střediskem stejnojmenného okresu. V roce 2018 zde žilo 14 148 obyvatel, z nichž jsou 88,1 % Maďaři.\n\nPilisvörösvárem protéká potok Aranyhegyi-patak, který se vlévá do Dunaje. Je zde též mnoho rybníků, do nichž patří Cigány-tó, Kacsa-tó, Nagy-tó (popř. Slötyi) a Pálya-tó. Poblíže je též vodní nádrž Házi-réti-víztároló. Město sousedí s obcí Pilisszentiván.\n\nPoblíže se nachází město Piliscsaba. Pomocí silnic 10, 1107 a 1109 se lze ze města dostat i do obcí Csobánka, Pilisborosjenő, Pilisszentiván, Solymár a Üröm.\n"}
{"id": "1454075", "url": "https://cs.wikipedia.org/wiki?curid=1454075", "title": "Triangl Tower", "text": "Triangl Tower\n\nTriangl Tower je plánovaná výšková budova v Lidické ulici ve čtvrti Veveří v Brně.\n\nBudova je projektovaná, jako bytový dům složený ze tří věží, s rozlišnou výškou a rozlišným počtem podlaží, připojených k výtahovému jádru. Budova má mít půdorys do písmene Y. Stavba má mít výšku střechy 77,5 metru. Výška antény by měla být 95,5 metru. Jsou zde i tři patra podzemních parkovišť. Na konci roku 2018 probíhalo územní řízení, k němuž se vyjadřují úředníci z Odboru pro územní plánování a Památkového odboru. Na začátku roku 2019 Brno zřídilo pracovní skupinu, která bude s investorem vyjednávat o změně projektu, protože památkový odbor magistrátu s budovou nesouhlasí.\n\nInvestorem je firma Tomi Invest.\n\nLidé proti výstavbě mrakodrapu sepsali petici. Podle zahradní inženýrky Gabriely Stögerové to by to zničilo zelený vnitroblok. Oproti tomu vznikla i petice, která má stavbu mrakodrapu podpořit.\n"}
{"id": "1454076", "url": "https://cs.wikipedia.org/wiki?curid=1454076", "title": "Kojšovská hoľa", "text": "Kojšovská hoľa\n\nKojšovská hoľa (, , slangově \"Kojšovka\") je se svými 1245,7 m n. m. nejvyšší horou stejnojmenného geomorfologického podcelku ve Volovských vrších. Nachází se v okrese Gelnica v Košickém kraji na Slovensku. Spočinek \"Kojšovská hoľa úboč\" je s 1225 m n. m. nejvyšší horou okresu Košice-okolí.\n\nKojšovská hoľa se tyčí mezi obcemi Kojšov, Opátka, Zlatá Idka a Prakovce, přibližně 16 km západně od Košic. Je to výrazný, krajinářsky jedinečný holý vrchol, který je zarostlý vřesem a borůvčím. Vrchol vybíhá mírně na sever z hlavního hřebene a je z něj dokonalý kruhový výhled do okolí.\n\nZejména jeho jižní svahy jsou využívány v zimě pro lyžování, nachází se zde rozsáhlý lyžařský areál Skipark Erika. Přibližně 1 km západně od vrcholu se nachází v nadmořské výšce 1045 m n. m. chata \"Erika\".\nNa vrchole sídlí meteorologická a radarová stanice Slovenského hydrometeorologického ústavu, která sleduje povětrnostní podmínky.\n\n\n\n\n"}
{"id": "1454088", "url": "https://cs.wikipedia.org/wiki?curid=1454088", "title": "Hnutí žlutých vest", "text": "Hnutí žlutých vest\n\nHnutí žlutých vest (přeneseně Žluté vesty, \"\"; výslovnost [žilɛ žon]) je protestní hnutí, které vzniklo v listopadu 2018 ve Francii. První velké akce a demonstrace se konaly 17. listopadu 2018 zejména na severu země a v Paříži. Následně se hnutí v menší míře rozšířilo i do blízkých zemí (mj. Itálie, Belgie a Nizozemska). Na některých místech protesty přerostly v občanské nepokoje, stavění barikád a rabování. Hnutí je pojmenováno podle svého symbolu – reflexních žlutých vest, oblékaných účastníky protestů.\n\nHnutí, mezi jehož zakládající postavy patří Priscillia Ludoská a Jacline Mouraudová, se staví proti rostoucím cenám pohonných hmot a bydlení. Vládní daňové reformy podle něj příliš dopadají na dělnickou a střední třídu, zejména v příměstských oblastech a na venkově. Protestující žádají zastavení těchto změn a odstoupení francouzského prezidenta Emmanuela Macrona. Prezident a francouzská vláda již učinili několik podstatných ústupků.\n\nProtesty začaly 17. listopadu 2018 a zúčastnilo se jich více než 300 000 lidí. Do 21. listopadu bylo zraněno 585 civilistů (z toho 16 vážně) a 115 policistů (3 vážně).\n\nBěhem 24. listopadu uspořádalo Hnutí žlutých vest více než 1 600 akcí, kterých se zúčastnilo okolo 106 000 demonstrantů. Největší akce se konaly v Paříži, a to i na Avenue des Champs-Élysées (celkově 8 000 účastníků). Zde protesty přešly v násilnosti – protestující zapalovali ohně na ulici, strhávali značky, stavěli barikády, vytrhávali dlažební kostky a policie musela použít slzný plyn a vodní děla, aby je rozehnala. Škody v Paříži byly vyčísleny na 1,5 milionů eur, zranění utrpělo 20 osob včetně čtyř příslušníků pořádkových sil.\n\nNa 1. prosinec 2018 byly zorganizovány protesty s názvem „Act 3 – Macron Quits“ (). Účast se vyšplhala na 136  tisíc lidí po celé Francii. Během protestu bylo v metropoli spáleno přes sto aut a byl poničen interiér Vítězného oblouku. Škody byly vyčísleny na 3–4 miliony eur, 133 lidí bylo zraněno.\n\nO týden později, 8. prosince, protestovalo po celé Francii podle francouzského ministra vnitra okolo 125 tisíc lidí. Podle něj bylo v hlavním městě nejméně 10 tisíc demonstrantů, další protesty se konaly i v Lyonu či Bordeaux. 135 lidí bylo zraněno, z toho 17 policistů. Po celé zemi policie zadržela 1 385 demonstrantů, z nichž 974 poslala do vazby. V celé Francii bylo nasazeno více než 89 000 příslušníků pořádkových složek.\n\nDne 15. prosince se protestů v zemi zúčastnilo celkově přes 33 tisíc lidí. V Paříži se sešly asi tři tisíce demonstrantů, na pořádek zde dohlíželo asi osm tisíc členů bezpečnostních složek a 157 lidí bylo zadrženo; 104 z nich bylo vzato do vazby.\n\nV sobotu 22. prosince v celé zemi protestovalo téměř 24 tisíc lidí. V pařížských ulicích bylo podle policie asi 2 000 lidí. Do odpoledne policie zadržela 65 lidí a čtyři umístila do vazby. V důsledku blokád zemřel při silniční nehodě desátý člověk.\n\nPřed koncem roku, 29. prosince, byla ve srovnání s předchozími protesty účast výrazně nižší – v Paříži demonstrovalo jen kolem 1 000 lidí, největší účast byla v Bordeaux (2 400 protestujících). Na některých místech se demonstrující střetli s policií.\n\nBěhem 8. protestní soboty 5. ledna 2019, několik dnů po zatčení jednoho z mediálně nejznámějších představitelů hnutí žlutých vest Erika Droueta, demonstrovalo po celé Francii podle ministra vnitra 50 tisíc lidí (z toho v Paříži 3 500 lidí, 24 bylo zadrženo). V Nantes, Lille a v Rouenu došlo k násilným střetům, v Montpellier byli lehce zraněni čtyři policisté. Vládní mluvčí Benjamin Griveaux musel být evakuován ze své pařížské kanceláře v ulici de Grenelle poté, co do budovy násilně vnikla skupina demonstrantů, která k tomu použila stavební zařízení z ulice.\n\nPodle ministra vnitra se 12. ledna demonstrací účastnilo 84 tisíc lidí. Po celé Francii bylo nasazeno kolem 80 tisíc policistů a četníků. Protesty probíhaly například v Paříži (8 000 lidí, 5 000 policistů, 154 demonstrantů bylo zatčeno), Marseille, Toulonu, Bordeaux, Štrasburku, Caen, Perpignanu nebo ve městě Bourges (asi 6 000 lidí). V Paříži bylo zadrženo přes 50 lidí kvůli držení zbraní. Celkem bylo zadrženo 244 protestujících a více než dvě desítky lidí byly zraněny.\n\nDne 19. ledna podle úředního odhadu protestovalo kolem 84 tisíc lidí. K zajištění pořádku bylo nasazeno okolo 80 tisíc policistů. Nejvyšší účast byla v Toulouse (kolem 10 tisíc demonstrantů), dále se protestovalo v Paříži (7 000 lidí, přes 40 zatčeno), Rouenu nebo Bordeaux (4 000 lidí). V Lille, v Béziers a v Angers vyšlo do ulic 2 500 až 3 000 lidí, dva tisíce lidí protestovaly v Rennes a v Nancy. Celkem bylo zatčeno několik desítek lidí.\n\nPodle úředního odhadu v sobotu 26. ledna protestovalo asi 69 tisíc lidí. V Paříži protestovalo asi 2 500 lidí (223 bylo zatčeno), zhruba 250 demonstrantů se sešlo ve Štrasburku, přibližně stovka žlutých vest se objevila v Montpellier a shromáždění se odehrála i v městech Évreux, Bordeaux, Nantes, Toulouse nebo Marseille. Francouzské úřady vyslaly do ulic přes 80 tisíc policistů a bylo zadrženo 22 lidí. Jérôme Rodrigues, jeden z výrazných představitelů hnutí, byl po vážném úderu do oka (podle jeho právního zástupce jej zasáhl gumový projektil) odvezen do nemocnice a uveden do umělého spánku.\n\nNásledující den pak prošel Paříží průvod několika tisíc lidí z hnutí červených šátků a modrých vest, kteří přišli podpořit demokracii a státní instituce a volali po ukončení násilností.\n\nČlenové hnutí žlutých vest také ohlásili zájem kandidovat v květnových volbách do Evropského parlamentu.\n\nV průběhu 12. protestní soboty 2. února 2019 se podle ministerstva vnitra se do protestů zapojilo kolem 58 600 lidí. Demonstrace se konaly například v Paříži (10 500 lidí, 30 zadrženo), Marseille, Bordeaux, Valence nebo Tours. K udržení pořádku bylo nasazeno 80 000 policistů.\n\nFrancouzské ministerstvo vnitra uvedlo, že 9. února se protestů zúčastnilo kolem 51 400 lidí. Protesty se konaly například v Paříži (4 000 lidí, 39 zadrženo), Marseille, Lyonu, Bordeaux, Toulouse, Montpellier, Lille, Nantes, Rennes, Caen či v Brestu. Při potyčkách mezi policií a demonstranty si jeden aktivista vážně poranil ruku a přišel o čtyři prsty. Podle francouzských médií způsobil zranění policejní granát, určený k rozhánění davu.\n\nVe stejný den se konaly také protivládní demonstrace v Římě s účastí 50 000 až 100 000 lidí, mezi nimi italských žlutých vest. Několik dní předtím, v úterý 5. února 2019, přitom přicestoval italský ministr práce a sociální politiky Luigi Di Maio do Paříže, setkal se se zástupci francouzských žlutých vest a vyslovil jim podporu. Na znamení protestu proti akci italského ministra byl francouzským ministerstvem zahraničí následně odvolán jeho velvyslanec v Římě ke konzultacím.\n\nDne 16. února podle ministerstva vnitra protestovalo kolem 41 500 lidí.Demonstrace se konaly například v Paříži (5 000 lidí, 23 zatčeno), Lyonu, Bordeaux, Marseille, Štrasburku nebo Toulouse.\n\nNásledujícícho týdne, 23. února, se podle oficiálních údajů do protestů zapojilo necelých 47 tisíc lidí. V celé zemi se uskutečnily více než čtyři desítky demonstrací, lidé se sešli mimo jiné v Paříži (5 800 lidí), Toulouse, Blois, Lille, Rouenu či Bordeaux. Celkem bylo zadrženo několik desítek lidí.\n\nDemonstrací 2. března 2019 se podle ministerstva vnitra zúčastnilo kolem 39 300 lidí. Protesty se konaly například v Paříži (4 000 lidí, 33 zatčeno), Nantes, Alès, Lyonu, Bordeaux, Nice, ve Štrasburku, Dijonu nebo Lille.\n\nO týden později, 9. března, podle ministerstva vnitra protestovalo kolem 28 600 lidí. V Paříži se do protestů zapojily i učitelky mateřských škol, které chtěly vlastní akcí vyjádřit nesouhlas s reformou podpory v nezaměstnanosti. Souběžně se konal také pochod žen, které nesly transparent s heslem „Rovnost žen a mužů, která není“.\n\nPodle odhadů 16. března protestovalo kolem 15 tisíc lidí, z toho přes 10 tisíc v Paříži. Protesty doprovázela vlna násilností a bylo zadrženo přes 150 protestujících.\n\nProtestů 23. března se zúčastnilo kolem 40 500 lidí, z toho 5 000 v Paříži. Kvůli násilnostem z předchozího týdne dohlíželo na demonstrace také sedm tisíc vojáků z operace Sentinelle. Protesty se konaly například v Paříži, Nice, Montpellier nebo La Rochelle.\n\nProtestů v průběhu 20. protestní soboty 30. března se zúčastnilo přes 33 700 lidí, z toho přes 4 000 v Paříži – demonstrace byly zakázány v okolí Champs-Elysées. Policie zasahovala v Bordeaux proti výtržníkům, kteří rozbíjeli výlohy.\n\nDemonstrací 6. dubna se zúčastnilo podle ministerstva vnitra 22 tisíc lidí.\n\nO týden později, 13. dubna, protestovalo 31 tisíc lidí a 27 osob bylo zadrženo. Centrem protestů se stalo Toulouse, kde byly doprovázeny výtržnictvím. Další demonstrace se konaly například v Paříži, Lille, Bordeaux, Štrasburku, Rouenu a Montpellieru.\n\nDne 20. dubna protestovalo podle odhadů 27 900 lidí, z toho 9000 v Paříži. Zadrženo bylo nejméně 220 lidí.\n\nDne 27. dubna protestovalo podle ministerstva vnitra 23 600 lidí. Největší účast byla v Paříži (více než 2000 lidí) a Štrasburku. \n\nČlenové hnutí žlutých vest se spolu s francouzskými labouristy účastnili demonstrací proti politice prezidenta Emmanuela Macrona, které se konaly 1. května. Těchto protestů se zúčastnilo přes 150 tisíc lidí.\n\nDne 4. května, 25. týden v pořadí, protestovalo asi 18 900 lidí a při potyčkách s policií bylo několik z nich zraněno.\n\nDne 11. května protestovalo podle odhadu ministerstva vnitra 18 600 lidí, z toho 1200 v Paříži.\n\nDemonstrace se konaly také během června a července. Vzhledem k nízké účasti přestala policie zveřejňovat odhady počtu účastníků.\n\nV reakci na protesty učinili prezident a vláda následující ústupky:\n\n\nK požadavkům hnutí patří zejména:\n\n\nDalší požadavky jsou popsány v manifestu žlutých vest. Jedná se o tyto body:\n\n\nŽluté vesty také požadují »Impots Sur la Fortune«, což znamená buď daň z majetku nebo z luxusu, v každém případě jde o mimořádné, ale progresívní zdanění velmi bohatých (těch, co kapitalizují 1,5 milionu eur a výše). Kromě toho si žluté vesty přejí možnost vyvolat lidové referendum. A také chtějí zrušit DPH na potraviny a nasadit silné DPH na luxusní produkty.\n\nDemonstrace ve Francii také vedly k protestům v dalších zemích. Tyto protesty, které přejaly symbol reflexní vesty, se konaly například v Belgii, Nizozemsku, Polsku, ve Velké Británii, v Maďarsku, na Tchaj-wanu a v dalších zemích.\n\nV České republice se k hnutí žlutých vest přihlásil např. poslanec ČSSD Jaroslav Foldyna, když v polovině prosince přišel do Sněmovny ve žluté vestě jako vyjádření svých sympatií k hnutí. Po vzoru hnutí také měla na sobě žluté vesty většina z asi stovky účastníků akce, kterou před koncem ledna 2019 na Václavském náměstí v Praze uspořádal krajský výbor pražské KSČM. Jednalo se o asi 40minutové protestní shromáždění proti zvyšování nákladů na bydlení. Oproti tomu, když se 23. června 2019 konala na pražské Letenské pláni více než dvousettisícová protivládní demonstrace, její pořadatelé se k hnutí žlutých vest nijak nehlásili a samotná akce proběhla velmi pokojně a bez incidentů, ačkoli premiér Andrej Babiš 26. června při poslaneckém hlasování o nedůvěře jeho vládě naznačil souvislost s pařížskými násilnými protesty na základě toho, že někdo z vystupujících reflexní vestu měl na sobě.\n\nNějakou dobu se spekulovalo o tom, zda hnutí není motivováno či podněcováno ruskou dezinformační kampaní. Kromě účasti několika osob s vazbami na Rusko na demonstracích se však tyto spekulace následně nepotvrdily.\n\n"}
{"id": "1454089", "url": "https://cs.wikipedia.org/wiki?curid=1454089", "title": "Doxa", "text": "Doxa\n\nDoxa (z řeckého δόξα; ze slovesa δοκεῖν \"dokein\", ukazovat se, jevit se, zdát se) znamená domněnku, obecné mínění či populární názor. Výraz byl často spojován s řeckými rétory, kteří formulovali své argumenty právě pomocí obecných názorů a mínění. \"Doxa\" byla často zneužívána sofisty jako nástroj k přesvědčování lidí, což nakonec vedlo Platóna k odmítnutí demokracie.\n\nSlovo \"doxa\" dostalo nový význam v období 3. – 1. století př. n. l., když Septuaginta, překlad Starého Zákona do řečtiny, přeložila hebrejské slovo pro „slávu“ ( כבוד, kavod) jako \"doxa\". Tento překlad Starého zákona užívala i raná církev a často se cituje v Novém zákoně. Důsledky tohoto významového posunu jsou zřejmé z hojného užívání v celém Novém zákoně i v bohoslužbě řecké pravoslavné církve, kde se oslava Boha správnou bohoslužbou chápe i jako pravá víra. Doxa zde znamenala bohoslužebné jednání či praxi a víru celé církve, nikoli osobní přesvědčení. Toto spojení různých významů se odráží i v moderních pojmech jako ortodoxní nebo heterodoxní. Přešlo i do ruského slova sláva (слава), které může znamenat i pravoslaví (православие) jako pravou víru či přesvědčení.\n\nV dialogu Gorgias Platón představuje sofisty, kteří učili, jak dosahovat úspěchu řečí, jako manipulátory, kteří bezostyšně využívají mínění davu. Zmínky o sofistech najdeme v Platónových dialozích Gorgias, Protagoras, Hippias Větší, Hippias Menší a Sofistés. I v jiných spisech je doxa pro Platóna mínění, které se neopírá o rozum a sídlí v nemyslících nižších částech duše. \"Doxa\" je pro Platóna protikladem poznání, z čehož se vyvinulo klasické pojetí protikladu pravdy a omylu, i když v Platónových dialozích Theaitétos a Menon Sókratés říká, že poznání je orthos doxa, správné mínění, pro něž máme rozumové důvody.\n\nPlatónův žák Aristotelés proti tomu namítal že cena mínění je v jeho praktičnosti a obecném užívání, takže to není pouhý klam. Je to naopak první krok k poznání, neboť se uplatňuje ve hmotném světě a ti, kdo se mínění drží, si je už mnohokrát vyzkoušeli a mají tedy důvod mu věřit. Aristotelés nazývá \"endoxa\" pravdivá tvrzení o hmotném světě, předávaná z generace na generaci. Endoxa je mínění stálejší a spolehlivější, protože byla mnohokrát prověřena v předchozích sporech o obec.\n\nTímto pojmem se v sociologii zabýval zejména Pierre Bourdieu v díle „Esquisse d'une theorie de la pratique“ (česky „Teorie jednání“). \"Doxa\" podle něj vyjadřuje věci, zkušenosti a zážitky, které společnosti berou jako samozřejmost. Rozdíl mezi \"doxa\" a názorem je v tom, že nebývá nijak zpochybňována ani zkoumána, ale je brána jako fakt. To může často vést k chybným závěrům, protože věci nemusí být vždy takové, jak se na první pohled zdají. Jako příklad můžeme uvést dedukci, že někdo, kdo má ve škole špatné známky, nemůže být inteligentní a úspěšný v jiném oboru.\n\nTento koncept využívá také James A. Herrick v knize „Historie a teorie rétoriky: Úvod“. Odkazuje na sofisty, kteří tvrdí, že rétorika vytváří „užitečnou verzi“ pravdy právě z doxa nebo z názorů lidí v průběhu argumentace , a že Sokrates nebude v tom případě přispívat k takové „Pravdě“, která je však nezbytná pro demokracii. \nAdam T. Smith rozvíjí tuto myšlenku v článku „The limitations of doxa: agency and subjectivity from an archaeological point of view\", kde konstatuje, že Bourdieu zdůvodňuje pomocí doxa praktiky a chování starověkých civilizací a tvrdí, že jsou formovány právě společností přijímanými konvencemi, pohledy na svět a nepochopením společenských pořádků, spíše než politikou.\n\n"}
{"id": "1454093", "url": "https://cs.wikipedia.org/wiki?curid=1454093", "title": "Roch Winter", "text": "Roch Winter\n\nRoch Winter ( - 1815) byl františkán, kazatel a teolog působící v české františkánské provincii. Narodit se mohl někdy před polovinou 18. století, řádové sliby složil před rokem 1766. Pravděpodobně v klášteře v Hostinném působil Roch Winter v roce 1770 jako lektor teologie připravující františkánské kleriky na kněžskou službu. K výuce používal čtyřdílné kompendium morální teologie \"Compendium seu Collectio universae Theologiae moralis\" napsané přibližně o 30 let dříve františkánem Benvenutem Petrem, jenž si ale Roch Winter zřejmě přizpůsobil a přepsal či doplnil podle svých potřeb nebo názorů. Františkán Roch Winter zemřel v Hostinném 25. července 1815.\n"}
{"id": "1454095", "url": "https://cs.wikipedia.org/wiki?curid=1454095", "title": "Kazaňská federální univerzita", "text": "Kazaňská federální univerzita\n\nKazaňská federální univerzita ( – \"Kazanskij (Privolžskij) feděralnyj universitět\") je univerzita v Kazani v Tatarstánu v Ruské federaci. Byla založena v roce 1804 z nařízení Alexandra I. Pavloviče a jedná se tak o jednu z nejstarších ruských univerzit.\n\n"}
{"id": "1454096", "url": "https://cs.wikipedia.org/wiki?curid=1454096", "title": "Rolls-Royce RB.44 Tay", "text": "Rolls-Royce RB.44 Tay\n\nRolls-Royce RB.44 Tay byl britský proudový motor ze 40. let. Šlo o zvětšenou verzi motoru Rolls-Royce Nene, která vznikla na požadavek firmy Pratt & Whitney. V britských seriových letounech se motor použití nedočkal, ale firma Pratt & Whitney jej vyráběla v licenci jako J48 a Hispano-Suiza jako Verdon.\n\nJedny z prvních motorů Tay během 50. let zkoušela Royal Aircraft Establishment (RAE) na letišti ve Farnborough v Hampshire na upraveném letounu Vickers Viscount.\n\n\n\n\n"}
{"id": "1454101", "url": "https://cs.wikipedia.org/wiki?curid=1454101", "title": "Milan Matouš", "text": "Milan Matouš\n\nMilan Matouš (1923 – únor 2003) byl československý a italský tenista, hokejový útočník i obránce. Byl akademickým mistrem světa v hokeji i tenisu. V dubnu 1948 emigroval do Itálie. Jeho manželkou byla tenistka Helena Štraubeová, jejich dcera Elena Matous reprezentovala ve sjezdovém lyžování Itálii, San Marino, Írán a Lucembursko.\n\nZa reprezentaci Československa nastupoval od 24. února 1946 až do roku 1948. V sedmi utkáních vstřelil 3 góly. V československé lize hrál za I. ČLTK Praha. V letech 1949–1952 hrál v Itálii za HC Milano a v sezóně 1952–1953 ve Švýcarsku za HC Ambrì-Piotta. V sezóně 1955–1956 reprezentoval Itálii.\n\nBěhem celé tenisové kariéry reprezentoval Československo. Sedmkrát zasáhl do grandslamové dvouhry, když třikrát vypadl ve druhém kole na French Championships (1949, 1950, 1951) a mezi lety 1949–1952 čtyřikrát startoval ve Wimbledonu. V roce 1951 postoupil přes Francouze Roberta Hailleta a Brita Howarda Waltona do třetího kola, v němž nestačil na Švéda Torstena Johanssona. Jednalo se o jeho grandslamové maximum. Rovněž jako v hokejové kariéře působil v tenisovém klubu I. ČLTK Praha.\n\nNa mezinárodní úrovni vyhrál dvanáct singlových turnajů. Kariéru ukončil v roce 1953. \n\n"}
{"id": "1454102", "url": "https://cs.wikipedia.org/wiki?curid=1454102", "title": "Seznam turistických značených tras v Praze", "text": "Seznam turistických značených tras v Praze\n\nSeznam turistických značených tras v Praze obsahuje turistické trasy, které vedou celé nebo částečně po území Hlavního města Prahy. Seznam nemusí být úplný.\n\n"}
{"id": "1454107", "url": "https://cs.wikipedia.org/wiki?curid=1454107", "title": "Faršád Alízade", "text": "Faršád Alízade\n\nFaršád Alízade (* 9. června 1985 Teherán) je bývalý íránský zápasník – klasik.\n\nZápasení se aktivně věnoval od 15 let. Specializoval se na řecko-římský styl. V íránské mužské reprezentaci se prosazoval od roku 2009 ve váze do 74 kg. V roce 2012 se na olympijské hry v Londýně nekvalifikoval. Od roku 2014 se na mezinárodních turnajích neukazoval.\n\n\n"}
{"id": "1454112", "url": "https://cs.wikipedia.org/wiki?curid=1454112", "title": "Afšín Bijábángard", "text": "Afšín Bijábángard\n\nAfšín Bijábángard (* 10. června 1987 Pársábád) je íránský zápasník – klasik.\n\nZápasení se aktivně věnuje od 13 let. Specializuje se na řecko-římský styl. V íránské mužské reprezentaci se pohyboval od roku 2009 ve váze do 66 kg jako reprezentační dvojka za Saídem Abdeválím. V roce 2012 prohrál s Abdeválím nominaci na olympijské hry v Londýně. Od roku 2014 startuje v neolympijské váze do 71 (72) kg.\n\n\n"}
{"id": "1454136", "url": "https://cs.wikipedia.org/wiki?curid=1454136", "title": "Alí Geráí", "text": "Alí Geráí\n\nMohammad Alí Abdolhamíd Geráí (* 21. května 1994 Šíráz) je íránský zápasník – klasik.\n\nZápasení se aktivně věnuje od 15 let společně s mladším bratrem Rezou. Specializuje se na řecko-římský styl. V íránské mužské reprezentaci se pohyboval od roku 2015 ve váze do 66 kg. V roce 2012 prohrál nominaci na olympijské hry v Londýně s Omídem Naurózím. Od roku 2017 startuje střídavě ve váze do 77 kg a v neolympijské váze do 71 (72) kg.\n\n\n"}
{"id": "1454138", "url": "https://cs.wikipedia.org/wiki?curid=1454138", "title": "Rezá Geráí", "text": "Rezá Geráí\n\nMohammad Rezá Geráí (* 25. července 1996 Šíráz) je íránský zápasník – klasik.\n\nZápasení se aktivně věnuje od 14 let společně e starším bratrem Alím. Specializuje se na řecko-římský styl. V íránské mužské reprezentaci se prosazuje od roku 2017 ve váze do 66 (67) kg.\n\n\n"}
{"id": "1454140", "url": "https://cs.wikipedia.org/wiki?curid=1454140", "title": "Bylanka (přítok Labe)", "text": "Bylanka (přítok Labe)\n\nBylanka (dříve též \"Hrbokovka\") jedním ze tří významných potoků a zároveň přítoků Labe odvodňujících nejsevernější svahy Železných hor.\nBylanka pramení severozápadně od vsi Hrbokov v systému lesních meliorací v blízkosti silnice II/341 vedoucí do Vápenného Podola. Tu nedaleko pod pramenem podtéká a stéká údolím V Peklinách na okraj vsi Holičky, kde se do něj zleva vlévá Cítkovský potok. Pod Holičkami opouští Železné hory a vtéká do Svitavské pahorkatiny. Protéká Morašice, Lány a cestou napájí několik rybníků mmj. Prachovnu. V Bylanech, které daly potoku jméno, podtéká železniční trať Chrudim město - Heřmanův Městec a silnici I/17. Dále protéká Třibřichy a Dřenice, před kterými přijímá zprava Markovický potok a pod kterými opouští Svitavskou pahorkatinu a vtéká do Východolabské tabule. Za Třebosicemi přibírá zleva vody Dubanky a Máteřovského potoka a obtéká letiště Pardubice. Z důvodu prodlužování přistávací dráhy zde došlo k přeložení toku Bylanky více na západ a Bylanka zde díky tomu vytváří výrazný oblouk. Během něho je z ní část vody odvedena přepadem do kanálu Čivická svodnice a vtéká na území Pardubic konkrétně místní části Popkovice. Zde podtéká silnici I/2 a pokračuje do další z místních části Svítkova. V něm u stadionu Svítkov Stars podtéká železniční trať Kolín - Česká Třebová a o něco severněji se zleva vlévá do Labe.\n"}
{"id": "1454141", "url": "https://cs.wikipedia.org/wiki?curid=1454141", "title": "Mathilde", "text": "Mathilde\n\nJméno Mathilde je v Dánsku, Nizozemsku, Francii, Německu, Norsku a Itálii obdoba českého jména Matylda, v Anglii a Švédsku Mathilda.\n\n\n\n"}
{"id": "1454144", "url": "https://cs.wikipedia.org/wiki?curid=1454144", "title": "Kamose", "text": "Kamose\n\nKamose (Ka-met-masi) byl nejdříve za vlády svého otce Sekenenre Taa vojenským velitelem v bojích proti Hyksósům. Po jeho násilné smrti se stal jeho následníkem a králem Horního Egypta. Je řazen k posledním králům 17. dynastie. Jeho vláda se odhaduje na 5 roků v rozmezí přibližně mezi lety 1555 až 1550 př. n. l.\n\nCelá historie vlády Kamose se vztahuje k jeho boji proti Hyksósům, kteří již téměř dvě století napadali Dolní Egypt a nakonec v 15.dynastii ovládli podstatnou část úrodného severu v nilské deltě. Egypťané ovládali z Vesetu Horní Egypt a části sousedící Núbie. Je zřejmé, že po celou dobu rozdělení země docházelo k vojenským střetům z obou protivných stran. Vojenské úspěchy Egypťanů se za vlády Kamose množily, přispěla k tomu, jednak spoluúčast nubijských nomádských harcovníků a jednak zlepšená vojenská výzbroj, mezi jinými to byly válečné vozíky přizpůsobené k pohybu po pevnině, tak po vodě, zejména pak bárky pro přeprava vojsk a zásob po Nilu. Obdobně byly používány dvoukolové válečné vozíky, v odkazech označované jako “Tutankhamon-class” chariots. Používání válečných dvojkolek je doloženo i pro dobu vlády Hyksósů. \n\nHistorie těchto dějů jsou zaznamenány na dvou stélách, jedna postavená v Karnaku, druhá sestávající z několika fragmentů, byla nalezena v roce 1954 v sále soch paláce Ramesse II. Na druhé stéle jsou vylíčeny vojenské úspěchy Kamose v boji proti Hyksósům (přepis hieroglyfického textu) :\n\nVítězství Kamose nad Hyksósy nebylo podle historických zdrojů úplné, úspěšně pokračovalo i za vlády Kámosova následníka a jeho bratra Ahmose I., zakladatele 18. dynastie a Nové říše.\n\nV roce 1913 Herbert Eustis Winlock (americký archeolog Metropolitního muzea) identifikoval malou pyramidu v Birabi (Dra Abú el-Naga) s rozměry čtvercové základny o straně jen 8 metrů, zbudovanou z hliněných cihel. Malý záhrobní komplex zahrnoval chrám s obvodovou stěnou. Podzemní prostory nebyly dosud prozkoumány. Egyptologové pyramidu přisoudili faraonu Kamosovi a také jeho bratru Ahmosovi I., zakladateli 18. dynastie.\n\nDruhá přechodná doba mezi koncem vlády 12. dynastie až do konce 17. dynastie a počátkem 18. dynastie trvala přibližně 230 až 250 let. To je období, ve kterém se v populaci vystřídalo téměř deset generací se svými zvyklostmi, zkušenostmi z denního života a pamětí kulturních souvislostí. První fáze druhé přechodné doby, byla charakteristická invazními výboji příchozích skupin ze syropalestického severu, které byly identifikovány s Hyksósi. Atributy tohoto období odpovídají stádiu \"\"kolapsu civilizace\"\" definovanému Miroslavem Bártou. 15. dynastie s centrem v Avaris v střední fázi druhé přechodové doby byla dobou stabilizace společnosti, vzájemné asimilace, prolínání kultur a formování nových prvků do kultury, osvojení si egyptského písma, jazyka, architektury a mocenských struktur. V poslední fází druhé přechodné doby, koncem 17.dynastie za vlády hornoegyptslého krále Sekenenre Taa a jeho následníka Kamose, se jejich mocensko-vojenské schopnosti obrátily proti vládě Hyxsósů a za vlády Ahmose I., přibližně ve 20. roce jeho vlády, byl tento proces opětného sjednocení země završen. Druhé přechodové období nahradila postupně prosperující 18. dynastie a historicky významná Nová říše. \n\nPodle dostupných zdrojů, období Hyksóského vpádu, jejich vlády v 15. dynastii a vlastně celé druhé přechodové období nebylo jen dobou násilí či barbarského ničení dřívějších kultur. Ve společnosti se obnovily nejen tradiční kulturní prvky, ale také nově osvojené, správní systémy, architektura, vojenské schopnosti, a také literární, jak dokládají zachované texty v Papyrusu Westcar. Celkově lze tedy poslední fázi přechodného období označit za proces \"\"regenerace civilizace\"\" ze střední bronzové ery. Při posuzování druhé přechodové doby je nezbytné respektovat širší rámec dějinných souvislostí nejen v Egyptě ale také v oblasti celého Středního východu. K paralelní historii přispívaly děje v říši Chetitů, Asyřanů a dalších mocenských celků, které měly vliv na populační transfery.\n\n"}
{"id": "1454146", "url": "https://cs.wikipedia.org/wiki?curid=1454146", "title": "Jan Žižka (film, 2021)", "text": "Jan Žižka (film, 2021)\n\nJan Žižka (v anglickém překladu Medieval) je připravovaný český historický dramatický film. Režie se ujal Petr Jákl a scénáře Jákl, Marek Dobeš a Michal Petruš. Film bude nejdražším filmem, který kdy Česká republika natočila, s rozpočtem půl miliardy korun českých.\n\n\nV roce 2013 Jákl oznámil, že má v plánu natočil film o Janu Žižkovi. Rozpočet filmu stanovil na 85 milionů korun českých. Americká agentura William Morris Endeavor asistovala při konkurzech na film. Jákl se nechal slyšet, že by byl rád, kdyby postavu Žižky hrál cizinec.\n\nOd srpna 2016 do ledna 2017 probíhaly konkurzy na komparz. V červenci 2017 Jákl oznámil, že natáčení bude zahájeno začátkem jara 2018. Odehrávat se bude v jižních a středních Čechách. \n\nV srpnu 2018 bylo oznámeno, že Ben Foster si zahraje titulní roli Jana Žižky. Natáčení nakonec bylo zahájeno 17. září 2018. V září bylo oznámeno, že Michael Caine si zahraje fiktivní postavu Lorda Boreše. V listopadu byl do role Zikmunda Lucemburského obsazen Matthew Goode.\n\nRozpočet filmu činí půl miliardy korun českých (23 milionů dolarů).\n"}
{"id": "1454148", "url": "https://cs.wikipedia.org/wiki?curid=1454148", "title": "Grinch (film, 2018)", "text": "Grinch (film, 2018)\n\nGrinch (v anglickém originále The Grinch) je americký 3D počítačově animovaný vánoční film z roku 2018. Natočený podle knihy \"Jak Grinch ukradl Vánoce \"z roku 1957. Je to třetí filmová adaptace, po televizním speciálu z roku 1966 a celovečerním filmu z roku 2000. Je to také druhá animovaná adaptace knihy Dr. Seusse po filmu \"Lorax\" (2012). Režie se ujali Yarrow Cheney a Scott Mosier a scénáře Michael LeSieur a Tommy Swerdlow. Své hlasy pro film propůjčili Benedict Cumberbatch, Rashida Jones, Kenan Thompson, Cameron Seely a Angela Lansbury, a je vyprávěn Pharrell Williams. \n\n\nFilm vydělal 270,6 milionů dolarů v Severní Americe a 240,9 milionů dolarů v ostatních oblastech, celkově tak vydělal 511,6 milionů dolarů po celém světě. Rozpočet filmu činil 75 milionů dolarů. Za první víkend docílil nejvyšší návštěvnosti, kdy vydělal 67,6 milionů dolarů.\n\nFilm získal smíšené recenze od kritiků. Na recenzní stránce Rotten Tomatoes získal ze 134 započtených recenzí 57 procent s průměrným ratingem 5,9 bodů z deseti. Na serveru Metacritic snímek získal ze 30 recenzí 50 bodů ze sta. Na Česko-Slovenské filmové databázi si snímek k 5. prosinci 2018 drží 72 %.\n\n"}
{"id": "1454150", "url": "https://cs.wikipedia.org/wiki?curid=1454150", "title": "Aquaman", "text": "Aquaman\n\nAquaman je fiktivní postava komiksových příběhů vydávaných nakladatelstvím DC Comics. Poprvé se objevil v komiksovém sešitu \"More Fun Comics #73\" v listopadu 1941. Je výtvorem tvůrčího dua, které tvořili Paul Norris a Mort Weisinger. Postava vznikla jako podpůrný vedlejší superhrdina, postupně se ale vypracovala do vlastních sérií. Aquaman je zakládající člen týmu Ligy spravedlnosti. Od 90. let 20. století je postava pojata více seriózně. Od té doby je Aquaman také králem podmořské říše Atlantidy.\n\nPoprvé se objevil v komiksovém sešitu \"More Fun Comics #73\" v listopadu 1941. V počátcích uměl byl popisován jako hrdina, který dokáže dýchat pod vodou a komunikovat s mořskými živočichy. Během druhé světové války (do roku 1945) bojoval hlavně proti nacistickým ponorkám a padouchům. Tehdy spolupracoval s týmem All-Star Squadron. Ve zbytku 40. let a v 50. letech se vypořádával s moderními piráty a dalšími hrozbami pro podmořský život. Jeho hlavním padouchem tehdy byl Black Jack. V sérii \"More Fun Comics\" působil do čísla 107 (1946), kdy byl přesunut do komiksového sešitu s názvem \"Adventure Comics\". V roce 1956 mu v sešitu \"Adventure Comics #229\" přibyl pomocník Topo.\n\nNa konci 50. let byl vypracován příběh původu postavy, kdy bylo odhaleno, že Aquaman je Arthur Carry, syn strážce majáku Toma Curryho a Atlanny, ženy z podmořské říše Atlantidy. Arthur vyrůstal na souši, kde postupně objevoval své superschopnosti (dýchání pod vodou, komunikace s mořskými tvory, velmi vyvinutou dovednost plavání). Svých schopností využil k ochraně oceánů. Později bylo odhaleno, že po smrti Atlanny si Tom Curry vzal obyčejnou ženu, se kterou měl syna Orma. Ten se později stal nepřítelem Arthura, kterému záviděl jeho superschopnosti. Z Orma se později stal padouch Ocean Master. Aquaman si postupně vyvinul schopnost dorozumění se s mořskými tvory v kompletní telepatickou komunikaci s veškerým mořským životem. Na druhou stranu bylo také specifikováno, že musí být v kontaktu s vodou nejméně jednou za hodinu. Dalším novým padouchem byl Aqualad (poprvé s objevil v roce 1960).\n\nV šesesátých letech se z Aquamana stal král Atlantidy, jelikož měl na trůn nárok po matce. V roce 1963 poznal Meru, do které se zamiloval a posléze se vzali. Společně měli syna Arthura juniora. Šedesátá léta přinesla dalšího arcipadoucha Black Mantu.\n\nV roce 1989 byl v sešitu \"Legend of Aquaman Special\" znovu přepsán původ postavy. Dle nové mytologie se Aquaman narodil jako Orin královně Atlantidy Atlanně. Kvůli svým blonďatým vlasům byl na základě jisté pověry či proroctví vyhnán z královstí. Vyrůstal jako vlčí dítě v oceánu. Později ho našel strážce majáku Arthur Curry, který ho adoptoval a pojmenoval po sobě. Poté, co dospěl, putoval po zemi a zažíval různá dobrodružství.\n\nNa konci devadesátých let obdržel nový vzhled - dlouhé vlasy a vousy společně s novým kostýmem. Současně přišel o část levé ruky, kterou nahradil harpunou.\n\nPo restartu DC vesmíru v rámci New 52 byla postava zcela zrestartována. Jeho příběhů se tehdy chopili Geoff Johns, Ivan Reis a Joe Prad. Postavě byl navrácen původ z konce padesátých let, kdy byl synem Toma Curryho a Atlanny a právoplatným králem Atlantidy.\n\nVlastní série:\n\n"}
{"id": "1454151", "url": "https://cs.wikipedia.org/wiki?curid=1454151", "title": "Postfordismus", "text": "Postfordismus\n\nPostfordismus je způsob fungování firmy vzniklý z fordismu, přičemž se od něho odlišuje několika znaky.\n\nObdobí postfordismu přišlo v období po hospodářské krizi na počátku 70. let 20. století. V postfordistickém fungování firmy jsou využity moderní technologie a vysoce kvalifikovaní pracovníci, kteří získali svoje dovednosti zejména vykonáváním dané činností v dané firmě. Kvalifikace pracovníků je spojena s vysokými náklady, výsledky práce a využívání pracovní doby není snadno monitorovatelné. Vysokými mzdami si takové firmy snaží udržet svoje zaměstnance a motivuje je tím k vyšší efektivitě a brání tím jejich odchodu do jiných firem.\n\nFrancouzský ekonom Aglietta tvrdí, že zvýšená flexibilita, jenž je spojována s novými formami postfodistické regulace, se vyskytovala již v období fordismu, proto se tedy jedná pouze o neofordismus.\n\n\n"}
{"id": "1454153", "url": "https://cs.wikipedia.org/wiki?curid=1454153", "title": "Sandstone Peak", "text": "Sandstone Peak\n\nSandstone Peak, někdy také nazývaný Mount Allen je nadmořskou výškou 949 metrů nejvyšší hora Santa Monica Mountains v Kalifornii.\n\nNa vrchol se dá vystoupit nenáročnou cestou \"po Sandstone Peak Trail\". Na vrcholu je busta \"W. Herbert Allena\", který pozemek, na kterém se nachází vrchol, daroval skautům z \"Boy Scouts\". Ti z vděčnosti chtěli vrchol pojmenovat po něm. Nicméně petice na přejmenování hory byla odmítnuta, vrchol se nadále jmenuje Sandstone Peak.\n\nPřes pojmenování je vrchol vulkanického původu, a sice z andezitu, netvoří jej pískovec.\n\n"}
{"id": "1454156", "url": "https://cs.wikipedia.org/wiki?curid=1454156", "title": "Dubanka", "text": "Dubanka\n\nDubanka je malý vodní tok v Pardubickém kraji pramenící v severozápadním okraji Svitavské pahorkatiny.\n\nPočátkem toku Dubanky je výtok z meliorační trubky u silnice I/17 mezi Bylany a Heřmanovým Městcem. Potok silnici okamžitě podtéká a pokračuje přibližně severním směrem mělkým údolím k Rozhovicím, kde východně od zastávky podtéká železniční trať Chrudim město - Heřmanův Městec. Zde opouští Svitavskou pahorkatinu a vtéká do Východolabské tabule. Pokračuje dále k severu, protéká Čepím a Dubany, které daly potoku jméno. Zde také napájí místní rybník. Za vsí teče stále k severu, zprava míjí Starý Mateřov a severovýchodně od něj se na hranicích katastru Pardubic zleva vlévá do Bylanky.\n"}
{"id": "1454158", "url": "https://cs.wikipedia.org/wiki?curid=1454158", "title": "Weewarrasaurus", "text": "Weewarrasaurus\n\nWeewarrasaurus (\"ještěr z Weewarry\") byl rod ornitopodního dinosaura z pozdně křídového období (věk cenoman, asi před 100 až 96 miliony let). Fosilie tohoto býložravého ptakopánvého dinosaura byly objeveny na území Nového Jižního Walesu (Austrálie). Fosilie byly objeveny roku 2013 a tento druh byl formálně popsán v prosinci roku 2018. Byl to malý druh dinosaura o velikosti labradorského retrívra.\n\n"}
{"id": "1454166", "url": "https://cs.wikipedia.org/wiki?curid=1454166", "title": "Pratt &amp; Whitney J48", "text": "Pratt &amp; Whitney J48\n\nPratt & Whitney J48 (tovární označení JT7) byl proudový motor vyráběný firmou Pratt & Whitney jako licenční verze motoru Rolls-Royce Tay. Tay/J48 byla zvětšená verze motoru Rolls-Royce Nene (Pratt & Whitney J42).\n\nSpolečnost Pratt & Whitney v roce 1947 na základě podnětu amerického námořnictva uzavřela dohodu o výrobě proudového motoru Rolls-Royce Nene s odstředivým kompresorem v licenci označeného jako J42 (tovární označení JT6) pro použití ve stíhacím letounu Grumman F9F Panther. Z obav, že motor Nene nemá do budoucna potenciál zvládnout nárůst hmotnosti zdokonalených verzí stíhačky Panther, zástupce firmy P&W Luke Hobbs požadoval, aby Rolls-Royce Limited vyvinula výkonnější motor založený na motoru Nene, který by vyráběl i Pratt & Whitney. V roce 1948 firma Rolls-Royce navrhla proudový motor Tay, který měl také odstředivý kompresor. Nicméně Rolls-Royce vyvíjel i dokonalejší motor s axiálním kompresorem, který později vstoupil ve známost jako Avon a vývoj i výrobu motoru Tay přenechal firmě Pratt & Whitney.\n\n\n\n\n"}
{"id": "1454170", "url": "https://cs.wikipedia.org/wiki?curid=1454170", "title": "Čivická svodnice", "text": "Čivická svodnice\n\nČivická svodnice je umělý vodní kanál dříve sloužící k napájení dnes již neexistujících rybníků v okrese Pardubice.\n\nČivická svodnice počíná svůj tok přepadem z Bylanky v blízkosti západního zakončení přistávací plochy letiště Pardubice a zda je kanál suchý nebo zavodněný závisí na výšce její hladiny. Kanál teče převážně severním směrem, mezi Starými Čívicemi a Popkovicemi podtéká silnici I/2 a dále polem v blízkosti staročívické obory. O něco severněji kříží železniční trať Kolín - Česká Třebová, protéká poli, vtéká do Srnojed a za nimi mění směr toku na přibližně západní. V blízkosti zdymadla Srnojedy se zprava vlévá do Podolského potoka těsně před jeho ústím do Labe.\n\nČivická svodnice sloužila k napájení dvojice dnes již neexistujících rybníků. První se nacházel ve východním výběžku staročivické obory a druhý mezi železniční tratí a zástavbou Srnojed. Oba rybníky dnes již připomínají jen systémy melioračních příkopů.\n"}
{"id": "1454177", "url": "https://cs.wikipedia.org/wiki?curid=1454177", "title": "Rolls-Royce Dart", "text": "Rolls-Royce Dart\n\nRolls-Royce RB.53 Dart je britský turbovrtulový motor vyráběný firmou Rolls-Royce Limited. Jeho první rozběh se uskutečnil v roce 1946 a v roce 1948 poháněl při prvním letu dopravní letoun Vickers Viscount. Tím se stal v roce 1950 zároveň prvním turbovrtulovým motorem, který sloužil u aerolinií (British European Airways - BEA). 29. července 1948 se stal let mezi Northoltem a Paříží – Le Bourget se 14 cestujícími na palubě s letounem Viscount poháněným motorem Dart první linkou, kterou zabezpečoval letoun s turbínovým pohonem.\n\nJeště v roce 1987, kdy poslední stroje Fokker F27 Friendship a Hawker Siddeley HS 748 sjížděly z výrobní linky, byl Dart ve výrobě. V souladu se zvykem společnosti pro pojmenování plynových turbín po řekách byl tento turbovrtulový motor pojmenováný po řece Dart.\n\nDart byl navržen v roce 1946 s dvoustupňovým odstředivým kompresorem týmem vedeným Lionelem Haworthem. První motor Dart poskytoval výkon 890 shp a zálet byl proveden v nose upraveného letounu Avro Lancaster v říjnu 1947. \n\nPozdější motory Dart dosahovaly výkonu 3,245 ehp a ve výrobě zůstaly do roku 1987. Vyrobeno bylo asi 7 100 kusů, které nalétaly 170 milionů letových hodin.\n\n\n\n"}
{"id": "1454180", "url": "https://cs.wikipedia.org/wiki?curid=1454180", "title": "Fuji T-3", "text": "Fuji T-3\n\nFuji T-3 je letoun pro základní výcvik vyráběný japonskou společností Fuji Heavy Industries a užívaný Japonskými vzdušnými silami sebeobrany. Poprvé vzlétl v roce 1978, a v průběhu jeho služební kariéry vzniklo celkem 50 kusů. V současné době je nahrazován typem Fuji T-7.\n\nTyp vznikl pod označením KM-2B na základě stroje Fuji KM-2 (vyvinutého jako čtyřmístná varianta letounu Beechcraft T-34 Mentor s výkonnějším motorem), jako cvičný letoun pro Japonské vzdušné síly sebeobrany. Spojoval konstrukci a pohonnou jednotku KM-2 s tandemovým kokpitem typu T-34 Mentor. První vzlet proběhl 17. ledna 1978. Japonské letectvo zakoupilo celkem 50 kusů označených Fuji T-3, jejichž výroba probíhala až do roku 1982.\n\nFuji T-3 tvořily výzbroj 11. a 12. výcvikového křídla Japonských vzdušných sil sebeobrany, u nichž jsou v současnosti nahrazovány typem Fuji T-7, variantou T-3 s turbovrtulovým motorem Allison 250 o výkonu 400 shp (300 kW).\n\n\nÚdaje podle\n\n\n\n"}
{"id": "1454184", "url": "https://cs.wikipedia.org/wiki?curid=1454184", "title": "Fírúz Alízade", "text": "Fírúz Alízade\n\nFírúz Alízade (* 30. října 1946 – září 2005 Íránšahr) byl íránský zápasník.\n\nZápasení se věnoval od útlého dětství. V roce 1968 se nedostal do íránského volnostylařského týmu startujícího na olympijských hrách v Mexiku. Od roku 1969 proto startoval ve stylu řecko-římském. V témže roce se stal prvním a na dlouhých 32 let jediným íránským mistrem světa v tomto v Íránu opomíjeném olympijském zápasnickém stylu. \n\nV roce 1972 startoval na olympijských hrách v Mnichově ve váze do 57 kg. V úvodním kole se však v zápase s Japoncem Ikueiem Jamamotem zranil a do druhého kola nenastoupil.\n\nKoncem léta 2005 měl nehodu na motorce, při které si zlomil stehenní kost a pánev. V nemocnici Íránšahru mu neposkytli adekvátní péči, protože neměl správné pojištění. Zemřel po několika dnech na následky plicní embolie. Případ vzbudil svého času u veřejnosti odezvu a média se k případu pravidelně vrací při podobné události zanedbání péče o pacienta.\n\n\n"}
{"id": "1454187", "url": "https://cs.wikipedia.org/wiki?curid=1454187", "title": "Podolský potok (přítok Labe)", "text": "Podolský potok (přítok Labe)\n\nPodolský potok (též \"Podolka\") jedním ze tří významných potoků a zároveň přítoků Labe odvodňujících nejsevernější svahy Železných hor.\n\nPodolský potok pramení jižně od Vápenného Podola, který mu dal jméno, v malém mokřadu uprostřed louky nedaleko silnice II/341. Teče převážně severním směrem nejprve přes Vápenný Podol a poté údolím již zrušené železniční trati do Tasovic. Od soutoku s Habřinkou přimyká k železniční trati Prachovice - Heřmanův Městec a vtéká do areálu Správy státních hmotných rezerv. Po jeho opuštění teče Kostelcem u Heřmanova Městce a poté směřuje k Heřmanovu Městci. V parku tamního zámku, jemuž tvoří osu, napájí Zámecký rybník, opouští Železné hory a vtéká do Svitavské pahorkatiny. Za městem míří stále přibližně k severu a protéká Klešicemi, kde přijímá vody Konopky a podtéká železniční trať Chrudim město - Heřmanův Městec, Jezbořicemi, kde napájí rybník Jezbořák, a Barchov, kde opouští Svitavskou pahorkatinu a vtéká do Východolabská tabule. Poté protéká průmyslovou zónou na západním okraji Starých Čívic a podtéká železniční trať Kolín - Česká Třebová. Posledním sídlem na jeho toku jsou Krchleby, kde v minulosti napájel trojici dnes již neexistujících rybníků tvořících obranný systém tamní tvrze. Bezprostředně před soutokem s Labem pod zdymadlem Srnojedy ještě přijímá zprava vody Čivické svodnice.\n"}
{"id": "1454191", "url": "https://cs.wikipedia.org/wiki?curid=1454191", "title": "Josef Johann Horschik", "text": "Josef Johann Horschik\n\nJosef Johann Horschik (16. února 1874 Krásný Dvůr – 24. dubna 1955 Drážďany) byl německý spisovatel narozený v Čechách. Tématem jeho pozdně romantických próz a básní je z velké části Krušnohoří.\n\nV roce 1896 se Horschik usadil v Drážďanech, kde zůstal po zbytek života. Živil se jako obchodník. \n\nJeho prvotina s názvem \"Lieder des Wanderers\" (Poutníkovy písně) vyšla v Lipsku roku 1905. O rok později vydal sbírku povídek \"Reif in Frühling\" (Zralý na jaře) a roku 1912 román \"Johannes Lister. Ein Künstlerroman\" (Johannes Lister. Román umělce). V předválečném období vyšly ještě dvě jeho sbírky básní: \"Unter Sternen\" (Pod hvězdami, 1936) a \"Sudetenland\" (Sudety, 1938).\n\nOd roku 1941 až do své smrti bydlel ve vesnici Wachwitz u Drážďan na adrese Am Steinberg 11. \n\n"}
{"id": "1454199", "url": "https://cs.wikipedia.org/wiki?curid=1454199", "title": "Saab 36", "text": "Saab 36\n\nSaab 36 (známý také pod označením Projekt 1300) byl projekt nadzvukového bombardéru vzniklý v 50. letech 20. století u švédské společnosti Saab. Měl být schopen nesení jaderné zbraně o hmotnosti 800 kg, svrhované volným pádem, ale švédský program vývoje jaderných zbraní byl ukončen v 60. letech, a vývoj projektu 1300 byl opuštěn již v roce 1957.\n\nSaab 36 měl mít delta křídlo, podobně jako stíhací Saab 35 Draken, a poháněn měl být dvojicí proudových motorů Bristol Olympus britského původu, stejných pohonných jednotek jaké byly použité u typu Avro Vulcan.\n\n\n\n"}
{"id": "1454202", "url": "https://cs.wikipedia.org/wiki?curid=1454202", "title": "Mistrovství Evropy v házené žen 2018", "text": "Mistrovství Evropy v házené žen 2018\n\nMistrovství Evropy v házené žen 2018 představovalo 13. ročník ženského evropského šampionátu v házené, který probíhal mezi 29. listopadem a 16. prosincem 2018 v pěti francouzských městech. Turnaj, do něhož vstoupilo šestnáct reprezentačních týmů ve čtyřech základních skupinách, organizovala Evropská házenkářská federace. Francie získala pořadatelství tohoto šampionátu poprvé v historii. Obhájcem titulu z roku 2016 je Norsko, které celkově vyhrálo nejvyšší počet sedmi evropských trofejí.\n\nV červnu 2016 došlo k představení loga šampionátu. O šest měsíců později byli oznámeni maskoti, kterými se jako na mužském MS 2017 stali medvěd Rok a lasička Koolette. Začátkem července 2017, spolu s vydáním časového harmonogramu mistrovství, bylo upraveno datum zahájení turnaje, následnou změnou několika dalších termínů v harmonogramu. Oficiální míč byl představen v závěru listopadu 2017.\n\nMistryněmi Evropy se poprvé staly úřadující světové šampionky z Francie, které v pařížském finále zdolaly Rusko. Třetí místo obsadilo Nizozemsko.\n\nČasový harmonogram výběru pořadatele oznámila Evropská házenkářská federace (EHF) v červnu 2013. Zájem o organizování šampionátu vyjádřily do stanoveného termínu 4. září 2013 tři státy: Francie, Norsko a Ukrajina. Uzávěrka pro podání oficiálních žádostí byla 10. prosince 2013. Vlastní rozhodnutí pak mělo být přijato na dublinském kongresu EHF během září 2014. Ukrajina však nepotvrdila svou kandidaturu do prosincové uzávěrky. Naopak do poslední fáze výběru prošla pouze francouzská kandidátka, která byla na zasedání v Dublinu potvrzena za organizátora. Francie tak poprvé získala pořadatelství mistrovství Evropy žen. \n\nŠampionát probíhal v pěti arénách francouzských měst, v Brestu, Montbéliardu, Nancy, Nantes a Paříži. V přihlášce Francie avizovala možnost využití sedmi hal, z nichž některé se již staly dějištěm mužského Světového šampionátu 2001. \n\nPřed turnajem probíhal kvalifikační turnaj, z něhož si postup zajistili vítězové sedmi skupin, druzí v pořadí skupin a nejlepší celek ze třetích míst. Francie měla účast zajištěnou jako pořadatel. Na šampionát se kvalifikovalo všech 16 týmů, které hrály na předchozím Mistrovství Evropy 2016. \nRozlosování se uskutečněno v poledne 12. června 2018 v pařížské budově veřejnoprávního rozhlasu Maison de la Radio.\n\nK oznámení nasazení týmů dle výkonnostních košů došlo 4. června 2018.\n\nNa mistrovství Evropy bylo 4. října 2018 vybráno 12 dvojic rozhodčích:\n\n----\n\n\n----\n\n----\n\nTýmům byly započteny body, které získaly s dalšími postupujícími celky ze svých základních skupin.\n\n----\n\n----\n\nVyhlášení ideální sestavy turnaje v podobě All Star týmu a nejužitečnější hráčky proběhlo 16. prosince 2018.\n\n"}
{"id": "1454206", "url": "https://cs.wikipedia.org/wiki?curid=1454206", "title": "Eufronios", "text": "Eufronios\n\nEufronios (Εὐφρόνιος) byl starořecký hrnčíř a malíř váz. O jeho životě se nezachovaly žádné písemné záznamy, ale podle sedmnácti objevených nádob (převážně krátérů) s jeho podpisem působil v Athénách v letech 520 př. n. l. až 500 př. n. l. jako malíř a v letech 500 př. n. l. až 470 př. n. l. jako hrnčíř. Začínal v Kachrylionově dílně, mezi jeho spolupracovníky patřil malíř Smikros. Byl příslušníkem průkopnické generace, která přešla od černofigurové keramiky k technice červených figur, charakteristické pro klasické období. Znázorňoval mytologická témata (Héraklovy činy) i žánrové výjevy, které jsou svědectvím o tehdejším každodenním životě. Mezi současníky vyčníval uměním kompozice s využitím perspektivy.\n\n"}
{"id": "1454207", "url": "https://cs.wikipedia.org/wiki?curid=1454207", "title": "Saab 38", "text": "Saab 38\n\nSaab 38 (známý také pod označeními B3LA nebo A 38/Sk 38) byl projekt jednomotorového proudového cvičného a lehkého bitevního letounu vzniklý v 70. letech 20. století u švédské společnosti Saab, ve spolupráci s italským výrobcem Aermacchi. Ve výzbroji Flygvapnet měl nahradit starší typ Saab 105, ale projekt nikdy neopustil rýsovací prkno, a v roce 1979 byl jeho vývoj opuštěn v prospěch pokročilejšího víceúčelového bojového letounu JAS 39 Gripen.\n\n"}
{"id": "1454208", "url": "https://cs.wikipedia.org/wiki?curid=1454208", "title": "Moradalí Šírání", "text": "Moradalí Šírání\n\nMoradalí Šírání (* 21. března 1955 Isfahán) je bývalý íránský zápasník – klasik.\n\nZápasení se věnoval od útlého dětství. Později se specializoval se na řecko-římský styl. V íránské mužské reprezentaci se pohyboval od roku 1973. V roce 1976 startoval na olympijských hrách v Montréalu ve váze do 52 kg a byl vyřazen ve čtvrtém kole západním Němcem Rolfem Kraußem po překročení maxima 6 klasifikačních bodů. Jeho další sportovní kariéru zhatila Íránská islámská revoluce v roce 1978.\n\n\n"}
{"id": "1454213", "url": "https://cs.wikipedia.org/wiki?curid=1454213", "title": "Boki", "text": "Boki\n\nGábor Bokor, známý jako Boki (* 27. února 1995, Šamorín) je slovenský rapper, malíř a superfinalista 7. řady soutěže Česko Slovensko má talent (2018).\n\nBoki vystupoval s některými slovenskými hudebníky, jako například s Majkem Spiritem, Čistychovem, Egem, Mojou Rečou a s českým zpěvákem Benem Cristovaem.\n\nBoki se zúčastnil castingu v soutěži Česko Slovensko má talent a postoupil do Velkého třesku. Porotci Bokiho ve Velkém třesku poslali do semifinále a postoupil do finále, které se konalo v Bratislavě, kde se dostal do Superfinále proti bubenici Nikoletě Šurinové a skončil na druhém místě.\n"}
{"id": "1454217", "url": "https://cs.wikipedia.org/wiki?curid=1454217", "title": "Jaroslav Tvarůžek", "text": "Jaroslav Tvarůžek\n\nJaroslav Tvarůžek je český lékař.\n\nJaroslav Tvarůžek je primář chirurgického oddělení Nemocnice sv. Zdislavy v Mostištích a vedoucí lékař Centra robotické chirurgie Vysočina, je členem americké asociace chirurgů Da Vinci Surgery. Od začátku 90. let se aktivně věnuje chirurgii. Svou praxi začínal v Německu a od roku 1994 působí v České republice. Byl jedním z prvních chirurgů, kteří si osvojili miniinvazivní operační přístupy pomocí tehdy nové laparoskopické techniky. Od roku 2007 se věnuje rozvoji robotické chirurgie v ČR a patří mezi zakladatele této metody v ČR. Sestavil tým lékařů a sester, kteří již od roku 2008 uskutečňují každoročně nejvíce výkonů v České republice pomocí robotického systému daVinci.\n\n"}
{"id": "1454218", "url": "https://cs.wikipedia.org/wiki?curid=1454218", "title": "SSO-A", "text": "SSO-A\n\nSSO-A je sdílená mise, při které bylo vypuštěno 64 satelitů od 34 různých klientů, které mířily na heliosynchronní dráhu ve výšce 575 km. Byl to první start SpaceX pro společnost Spaceflight Industries, která zajišťuje starty sdílených misí. Malé satelity létají většinou jako sekundární náklad při vynášení velkých družic. Pro Spaceflight to bylo poprvé, kdy malé satelity tvořily primární náklad rakety tak velké jako Falcon 9.\n\nSSO-A vynesla nosná raketa Falcon 9 Block 5 společnosti SpaceX. Byl použit již dvakrát letící první stupeň B1046. Startoval z kalifornské rampy SLC-4E a první stupeň provedl přistání na mořskou plošinu JRTI, která se ale nacházela jen přibližně 45 km od pobřeží (obvykle je vzdálená 400 až 500 km). Stupeň totiž byl schopný návratu na pevninskou plochu LZ-4, ale z důvodu příprav rakety Delta IV Heavy s družicí NROL-71 na rampě SLC-6 byl přelet přistávajícího prvního stupně přes SLC-6 vyhodnocen jako rizikový. Statický zážeh před letem proběhl 16. listopadu 2018 kolem 06:00 SEČ.\n\nNáklad tvořilo celkem 64 satelitů, z toho 15 mikrosatelitů a 49 Cubesatů. Většina satelitů byla umístěna na dvou prstencích, které se po vynesení oddělily od druhého stupně a satelity uvolňovaly při samostatném letu. Přímo na druhém stupni byly usazeny čtyři satelity.\n"}
{"id": "1454219", "url": "https://cs.wikipedia.org/wiki?curid=1454219", "title": "Ružena Kováčová", "text": "Ružena Kováčová\n\nRužena Kováčová je slovenská nevidomá zpěvačka. Obsadila 3. místo 7. řady soutěže Česko Slovensko má talent (2018).\n\nRužena se zúčastnila castingu v soutěži Česko Slovensko má talent a postoupila dále do Velkého třesku. Porotci ji ve Velkém třesku poslali do finále, které se konalo v Bratislavě, kde se dostala umístila na 3. místě po rapperovi Bokim a bubenici Nikoletě Šurinové.\n"}
{"id": "1454226", "url": "https://cs.wikipedia.org/wiki?curid=1454226", "title": "Naantali", "text": "Naantali\n\nNaantali je přístavní město v jihozápadním Finsku. Nachází se 15 km západně od Turku na pobřeží Ostrovního moře a přilehlých ostrovech a žije v něm okolo dvaceti tisíc obyvatel.\n\nV roce 1443 sem byl z Perniö přesunut klášter brigitek nazvaný \"Vallis gratiae\" (Údolí milosti), jehož název se ve švédské podobě \"Nådendal\" ujal i pro sousední osadu a později byl pofinštěn na \"Naantali\". Klášter byl zrušen v období reformace, poslední abatyše zemřela v roce 1591; město pak žilo z obchodu, výroby vlněných punčoch a v roce 1723 byly na ostrůvku Viluluoto založeny lázně. Moderní Naantali je významným centrem turistiky: nachází se zde tematický park \"Muumimaailma\" inspirovaný knihami Tove Janssonové, každoročně v červnu se koná velký hudební festival a v červenci recesistická \"Slavnost spících hlav\". Nedaleko města se nachází zalesněné chráněné území Tamminiemi, centrum Naantali si zachovalo starobylou architekturu včetně klášterního kostela. Zámek Kultaranta je letní rezidencí finských prezidentů. Město má jeden z největších finských osobních i nákladních přístavů, sídlí zde ropná rafinerie firmy Neste a elektrárna náležející koncernu Fortum. Průměrné příjmy patří k nejvyšším ve Finsku. V roce 2009 se město rozrostlo připojením sousedních obcí Merimasku, Rymättylä a Velkua.\n\n\n"}
{"id": "1454237", "url": "https://cs.wikipedia.org/wiki?curid=1454237", "title": "Kristovo příbuzenstvo z Prunéřova", "text": "Kristovo příbuzenstvo z Prunéřova\n\nKristovo příbuzenstvo z Prunéřova je lipový reliéf z období 1500–1510 v majetku Oblastního muzea v Chomutově.\n\nReliéf byl objeven před rokem 1920 na půdě fary v Prunéřově u Kadaně. Je pravděpodobné, že pochází ze zaniklého prunéřovského farního kostela sv. Petra a Pavla, který byl v letech 1962–1966 zbořen kvůli těžbě uhlí. \n\nPolychromovaný reliéf z lipového dřeva, sestaveného podélně ze tří desek. Celkové rozměry jsou 83 × 90 × 12 centimetrů, inventární číslo je Plk 79. Dílo bylo restaurováno roku 1982 Jiřím Tesařem, roku 1998 Janem Živným a v roce 2013 Radomilem Klouzou. Proporce a rozměry reliéfu odpovídají jeho umístění ve středu oltářního retáblu.\n\nV centru výjevu je sedící svatá Anna a Panna Marie s Ježíškem. Přihlížející mužské postavy jsou vlevo tři Annini muži – svatý Jáchym, svatý Kleofáš a Salomas a vpravo svatý Josef. Obvyklé ikonografické uspořádání, které má původ ve středním Porýní v okruhu Nicolase Gerhaerta von Leyden je zde redukováno na vyobrazení Svaté rodiny, Anny a jejích tří mužů, které bylo časté v pozdně středověkém umění (dřevořez Albrechta Dürera, 1511). Řada jiných vyobrazení Kristova příbuzenstva zahrnuje také další dvě dcery sv. Anny s dětmi.\n\nŘezbář podle Opitze zpracoval osobitým způsobem podněty Veita Stosse z počátku jeho působení v Norimberku po návratu z Krakova (1496). Podle novější práce je ze srovnání obličejového typu prunéřovské Panny Marie s řezbou Trůnící Panny Marie z oltáře bývalého dominikánského kláštera v Norimberku (Germanisches Nationalmuseum Nürnberg) patrné, že řezbář čerpal ještě ze starší tradice norimberské plastiky z let 1490–1495. Shody lze nalézt i v dynamickém pojetí drapérie a tvaru ohýbaných oblých křivek Mariina pláště a vlajícího roucha svatého Josefa.\n\nShodný typ obličeje a útlost figur vedl Opitze k připsání díla anonymnímu řezbáři označovanému jako Mistr Panny Marie. Ten byl autorem sochy Panny Marie na oltáři kostela Nanebevzetí Panny Marie v Mašťově.\n\n\n"}
{"id": "1454248", "url": "https://cs.wikipedia.org/wiki?curid=1454248", "title": "Ewa Wiśnierska", "text": "Ewa Wiśnierska\n\nEwa Wiśnierska, rozená Cieślewicz (* 23. prosince 1971, Nysa, Polsko) je polsko-německá paraglidistka, členka německého národního paraglidingového týmu, která několikrát vyhrála světový pohár v paraglidingu. Je známá především tím, že přežila extrémní chlad, blesky a nedostatek kyslíku během stoupání do výšky téměř 10 000 metrů uvnitř bouřkového mraku.\n\nWiśnierska žije Bavorsku, ve městě Aschau im Chiemgau, kde učí paragliding a vede firmu nabízející kurzy v oblasti osobního rozvoje.\n\nDne 14. února 2007, navzdory počasí, zprávy ohlašující přítomnost silné bouřky, se Wiśnierska rozhodla trénovat na mistrovství světa v paraglidingu 2007, poblíž austrálského města Manilla, v Novém Jižním Walesu. Stoupající proudy dvou spojených bouřek ji však vtáhly a unášely rychlostí 77 kilometrů za hodinu až do výšky 9 946 metrů (podle údajů jejího GPS přístroje). Přistála až o 3,5 hodiny později asi 60 kilometrů severně od její startovní pozice.\n\nV téže chvíli byl také ve vzduchu čínský paraglidista He Zhongpin, který však nepřežil zásah blesku.\n\nV roce 201 natočily stanice ABC1 a France 5 o jejím příběhu dokumentární film \"Miracle in the Storm\" (Zázrak v bouři).\n\n"}
{"id": "1454250", "url": "https://cs.wikipedia.org/wiki?curid=1454250", "title": "Povinná osoba", "text": "Povinná osoba\n\nPovinná osoba je právní termín definovaný v zákoně číslo 253/2008 Sbírky o některých opatřeních proti legalizaci výnosů z trestné činnosti a financování terorismu. Zahrnuje fyzické a právnické osoby z různých živností, týkajících se především živností, kde dochází k manipulaci s penězi či drahým zbožím.\n"}
{"id": "1454251", "url": "https://cs.wikipedia.org/wiki?curid=1454251", "title": "Aloisovská", "text": "Aloisovská\n\nAloisovská je ulice v lokalitě Za Horou v katastrálním území Hloubětín na Praze 9 (západní úsek) a Praze 14 (východní úsek). Přerušuje ji most Průmyslové ulice, pod mostem je komunikace pouze pro pěší, a tak je ulice rozdělena na dva úseky. Západní úsek má na západě slepé zakončení, dále do něj ústí ulice Cedrová, poté ji protíná ulice Pokorného a nakonec na východě ústí do ulice Celniční. Východní úsek začíná na ulici Třešňové a na východním konci má opět slepé zakončení.\n\nUlice vznikla v souvislosti s výstavbou nouzové kolonie \"Za Horou\" po roce 1920, pojmenována byla však až v roce 1952 podle Aloisova, vsi založené v roce 1812 na břehu Kyjského rybníka na panství Aloise z Lichtenštejna (dnes součást Kyjí na Praze 14).\n\nPo obou stranách ulice jsou přízemní a jednopatrové rodinné domy se zahradou.\n\n"}
{"id": "1454252", "url": "https://cs.wikipedia.org/wiki?curid=1454252", "title": "Jahodnická", "text": "Jahodnická\n\nJahodnická je ulice v lokalitě Za Horou v katastrálním území Hloubětín na Praze 9, která spouje ulici Českobrodskou a Celniční. Od západu do ní postupně ústí ulice Jívová, Smrková a dále ji protíná ulice Pokorného.\n\nUlice vznikla v souvislosti s výstavbou nouzové kolonie \"Za Horou\" od roku 1920, pojmenována byla však až v roce 1952 podle Jahodnice, bývalé vesnice a od roku 1968 pražské čtvrti na území městských částí Hostavice a Kyje na Praze 14. V roce 1973 byla ulice prodloužena v západním části, kde se nacházela nouzová kolonie \"Za Mostem\".\n\nZástavbu tvoří po obou stranách přízemní a jednopatrové rodinné domy se zahradami, některé domky se téměř nezměnily od doby vzniku nouzových kolonií. Pouze v západním úseku je na jižní straně zeleň a za ní zeď Hrdlořezského hřbitova. V některých úsecích je ulice úzká a nemá chodník.\n"}
{"id": "1454253", "url": "https://cs.wikipedia.org/wiki?curid=1454253", "title": "50. rovnoběžka severní šířky", "text": "50. rovnoběžka severní šířky\n\n50. rovnoběžka severní šířky je rovnoběžka na povrchu Země, která spojuje místa se zeměpisnou šířkou 50° s. š. Je vzdálena 5 556 km od rovníku a 4 444 km od severního pólu a její délka je 25 731 km.\n\nNa této rovnoběžce je maximální výška slunce nad obzorem o letním slunovratu 63,5°, kdy den trvá 16 hodin a 22 minut. Naopak o zimním slunovratu je slunce v poledne jen 16,5° vysoko a den trvá 8 hodin a 4 minuty.\n\nPadesátá rovnoběžka prochází Českou republikou. Protíná jižní okraj Prahy pod soutokem Berounky s Vltavou. Dále protíná města Říčany a Kouřim, kde v sousedství hradiště Stará Kouřim a Lechova kamene leží tzv. \"astronomický střed Evropy\". Tento bod je průsečíkem 50. rovnoběžky a 15. poledníku východní délky, který se používá jako souřadnice České republiky pro astronomické výpočty (bez určení přesných souřadnic pozorovatele). Dalšími městy jsou Choceň, Brandýs nad Orlicí a okraj Bruntálu.\n\nZákladní poledník rovnoběžka protíná v Lamanšském průlivu, dále prochází těmito zeměmi:\n\nV období mezi rusko-japonskou válkou (1905) a sovětsko-japonskou válkou (1945) tvořila tato rovnoběžka hranici mezi severní ruskou (resp. poté sovětskou) částí ostrova Sachalin a jeho jižní japonskou částí s prefekturou Karafuto.\n"}
{"id": "1454258", "url": "https://cs.wikipedia.org/wiki?curid=1454258", "title": "Kolovadlo", "text": "Kolovadlo\n\nKolovadlo je slovo s více významy. Může jím být označeno. \n"}
{"id": "1454259", "url": "https://cs.wikipedia.org/wiki?curid=1454259", "title": "Gammelstad", "text": "Gammelstad\n\nGammelstad je název sídelního celku na území švédské obce Luleå. Jedná se o původní „staré město“ dnešní Luley a nachází se přibližně 8 km západně od současného centra města. Počet obyvatel je přibližně 4 800 osob. Luleå byla do současné polohy přesunuta v roce 1649 z důvodu postglaciálního vyzdvižení původního přístavu, který se stal příliš mělkým pro vplouvající lodě. \n\nPodstatná část Gammelstadu byla v minulosti tzv. „kostelní vesnicí“. Takovéto vesnice byly běžné v severní Skandinávii a sestávaly z kostela a řady jednoduchých domků, které sloužily jako ubytování věřících z širokého okolí. Kvůli velkým vzdálenostem a tvrdým klimatickým podmínkám nebylo možné zvládnout cestu z domova do kostela a zpět během jednoho dne, proto si věřící stavěli domky kolem kostela, které využívali jako noclehárnu jen při cestách do kostela. Zděný kostel v Gammelstadu pochází z 15. století a okolo něj existuje více jak 400 dřevěných obytných budov. Patří mezi nejzachovalejší kostelní vesnice a od roku 1996 je součástí světového kulturního dědictví UNESCO.\n"}
{"id": "1454271", "url": "https://cs.wikipedia.org/wiki?curid=1454271", "title": "Sifokampylus", "text": "Sifokampylus\n\nSifokampylus (\"Siphocampylus\") je rod rostlin z čeledi zvonkovité. Jsou to polodřevnaté byliny, keře a liány s jednoduchými, většinou střídavými listy a poměrně velkými, trubkovitými nebo dvoupyskými květy, které jsou opylovány kolibříky nebo netopýry. Plodem je bobule. Rod zahrnuje asi 238 druhů a je rozšířen v tropické Americe od Kostariky po severní Argentinu. Největší počet druhů roste v horských mlžných lesích jihoamerických And.\n\nSifokampylusy jsou polokeřovité byliny a keře, řidčeji liány. Listy jsou jednoduché, střídavé nebo výjimečně vstřícné či přeslenité, obyčejně na okraji zoubkaté nebo drobně pilovité, u některých druhů i hluboce laločnaté nebo dřípené, řapíkaté.\nKvěty jsou středně velké až velké, jednotlivé a úžlabní nebo výjimečně skládající vrcholové hrozny či chocholíky.\nKoruna je červená, oranžová, růžová, purpurová, žlutá, zelená nebo bílá, dvoupyská nebo trubkovitá, zakončená nestejnými laloky, z nichž horní je delší. Tyčinky jsou srostlé do trubičky. Semeník je spodní nebo zcela výjimečně polospodní.\nPlodem je pouzdrosečná tobolka, pukající na vrcholu 2 chlopněmi.\n\nRod sifokampylus zahrnuje asi 238 druhů. Je rozšířen v tropické Americe od Kostariky po severní Argentinu a na Karibských ostrovech. Největší druhová diverzita je v jihoamerických Andách. Sifokampylusy rostou na poměrně široké škále různých stanovišť, zahrnujících horské mlžné lesy, sezónně suché subtropické lesy i vysokohorskou travinnou vegetaci.\n\nVětšina druhů má jasně zbarvené (červené, purpurové, oranžové ap.), nevonné květy, které jsou opylovány kolibříky. U řady druhů se vyvinula specializace na opylování netopýry. Tyto druhy mají bledě zbarvené a čpavě vonící květy, které se otevírají na noc. Druh \"Siphocampylus sulfureus\" je zajímavý tím, že jeho žlutě zbarvené květy jsou opylovány jak kolibříky, tak i netopýry a vykazují znaky na přechodu mezi oběma způsoby opylování.\n\nRod \"Siphocampylus\" je v rámci čeledi \"Campanulaceae\" řazen do podčeledi \"Lobelioideae\". Mezi blízce příbuzné rody náleží \"Burmeistera\" a \"Centropogon\". Oba tyto rody se od rodu \"Siphocampylus\" odlišují typem plodů (bobule versus tobolka). Výsledky fylogenetických studií ukázaly, že rody \"Centropogon\" a \"Siphocampylus\" jsou v současném pojetí parafyletické a jejich oddělování na základě typu plodů je nepřirozené, neboť k vývoji bobule došlo ve vývojovém stromu dané skupiny u několika různých linií. U některých druhů dokonce došlo k reverzi od bobule zpět k tobolce. Výše zmíněné rody proto vyžadují taxonomickou revizi.\n\nO hospodářském významu rostlin rodu sifokampylus není nic známo. Nejsou uváděny ze žádné české botanické zahrady.\n\n"}
{"id": "1454274", "url": "https://cs.wikipedia.org/wiki?curid=1454274", "title": "Linka 112", "text": "Linka 112\n\nLinka 112 je český televizní pořad, který měl premiéru 3. prosince 2018 na stanici Prima. V každém díle jsou čtyři celé příběhy a dva rozdělené (pokračování příběhu z minulého dílu a začátek dalšího příběhu, který bude pokračovat v dalším díle), ve kterém telefonuje volající s dispečerkou (operátorkou linky 112). Pořad se snaží přiblížit práci integrovaného záchranného systému. Byl dočasně vysílán namísto pořadu \"Policie v akci\".\n\nHasičský záchranný sbor České republiky prohlásil, že pořad nespoluvytváří ani negarantuje. Záchranný sbor Olomouckého kraje napsal, že informace, které se objevují v pořadu odporují realitě a mohou být nebezpečné. Filip Vlach, který pracuje pro záchranný sbor uvedl, že pořad Linka 112 je „mimo realitu“ a že na HZS ČR „vrhá špatný stín“. Policie České republiky na Twitteru také oznámila, že s pořadem nespolupracuje.\n\nLinka 112 si na ČSFD „vysloužila“ pouhé 4%.\n\nPořad je z 99% nerealisticky zpracován a žádné operační středisko jednotlivých složek IZS takto nefunguje.\n\n"}
{"id": "1454281", "url": "https://cs.wikipedia.org/wiki?curid=1454281", "title": "Alfredo Casella", "text": "Alfredo Casella\n\nAlfredo Casella (25. července 1883 Turín – 5. března 1947 Řím) byl italský hudební skladatel, klavírista a dirigent.\n\nCasella se narodil v Turíně jako syn Marie (rozené Uordinové) a Carla Casellových. V jeho rodině bylo mnoho hudebníků: jeho dědeček, přítel Paganiniho, byl prvním violoncellistou v Divadle San Carlo v Lisabonu a nakonec se stal sólistou v Královské kapli v Turíně. Alfredův otec Carlo byl také profesionální violoncellista, stejně jako Carlovi bratři Cesare a Gioacchino; jeho matka byla klavíristka a dávala chlapci první hudební lekce.\n\nV roce 1896 nastoupil na Conservatoire de Paris. Studoval klavír pod vedením Louise Diémera a kompozici u Gabriela Faurého; jeho spolužáky tam byli i George Enescu a Maurice Ravel. Během pařížského období se spřátelil s osobnostmi jako byli Claude Debussy, Igor Stravinskij a Manuel de Falla. V kontaktu byl také s Ferrucciem Busonim, Gustavem Mahlerem a Richardem Straussem.\n\nCasella získal hluboký obdiv k Debussymu po vyslechnutí jeho preludia \"Faunovo odpoledne\" v roce 1898, ale více se tehdy skladatelsky inspiroval romantismem (Strausse a Mahlera) než impresionismem. Jeho první symfonie z roku 1905 je z této doby, a právě s ní Casella debutoval jako dirigent, když řídil její premiéru v Monte Carlu v roce 1908.\n\nZpátky v Itálii během světové války začal Casella učit klavír na Accademia Nazionale di Santa Cecilia v Římě. Od roku 1927 do roku 1929 byl hlavním dirigentem orchestru Boston Pops, kde po něm nastoupil Arthur Fiedler. Casella byl jedním z nejznámějších italských klavírních virtuosů své generace a spolu s Arturem Bonuccim (violoncello) a Albertem Poltronierim (housle) založili v roce 1930 Trio Italiano. Trio vystupovalo s velkým úspěchem v Evropě a v Americe. Jeho pozice klavíristy a jeho práce v triu stála u vzniku některých z jeho nejznámějších skladeb včetně \"A Notte Alta\", Sonatiny, \"Nove Pezzi\" a Šesti studií op. 70 pro klavír. Pro turné svého tria napsal \"Sonatu a Tre\" a \"Trojkoncert\".\n\nCasella měl největší úspěch s baletem \"La Giara\" na scénáře Luigiho Pirandella; k dalšími významnými díly jsou \"Italia\", \"Concerto Romano\" (inspirován Wanamakerovými varhanami), \"Partita\" a \"Scarlattiana\" pro klavír a orchestr, houslový a cellový koncert, \"Paganiniana\" a \"Koncert pro klavír, smyčce, tympány a bicí\". Z jeho komorních děl se hrávají obě violoncellové sonáty, nádherná pozdní harfová sonáta a hudba pro flétnu a klavír. Casella také živě nahrál klavírní skladby na válečky systému Aeolian Duo-Art, které se dochovaly a dají se přehrát. V roce 1923 spolu s Gabrielem D'Annunziem a Gianem Francescem Malipierem z Benátek založili sdružení na podporu moderní italské hudby, Společnost pro novou hudbu.\n\nVzkříšení díla Antonia Vivaldiho ve 20. století nastalo především díky Casellovu úsilí. Ten v roce 1939 zorganizoval nyní historický \"Vivaldiovský týden\", do něhož se zapojil i básník Ezra Pound. Od té doby Vivaldiho skladby zažily téměř univerzální úspěch a příchod historicky poučené interpretace jen posílil jejich postavení. V roce 1947 benátský obchodník Antonio Fanna založil Istituto Italiano Antonio Vivaldi, jehož uměleckým ředitelem se stal skladatel Malipiero. Cílem tohoto ústavu byla podpora Vivaldiho hudby a práce na nové edici jeho děl. Casellova práce ve prospěch jeho italských barokních hudebních předchůdců ho na počátku 20. století uvedla do centra obrození staré hudby a hluboce ovlivnila jeho vlastní skladby. Jeho vydání klavírních děl Johanna Sebastiana Bacha, Ludwiga van Beethovena i mnoha dalších skladatelů měla velký vliv na hudební vkus a interpretaci hudby italských hudebníků následujících generací.\n\nObvykle se \"generazione dell'ottanta\", generace 80. let (19. století), včetně Caselly samotného, Malipiera, Respighiho, Pizzettiho a Alfana — tedy autorů narozených kolem roku 1880, post-pucciniovské generace — soustředila na psaní instrumentálních skladeb spíše než oper, na které se specializovali Puccini a jeho hudební předchůdci. Příslušníci této generace dominovali italské hudbě po Pucciniho smrti v roce 1924; měli své protějšky i v italské literatuře a malbě. Casella, který byl zvlášť vášnivým milovníkem výtvarného umění, shromáždil významnou sbírku obrazů a soch. Byl snad nejvíce \"mezinárodním\" členem \"generazione dell'ottanta\" co do rozhledu a stylových vlivů, a to přinejmenším zčásti díky svému hudebnímu vzdělání v Paříži a díky okruhu, ve kterém tam žil a pracoval. Zemřel v Římě.\n\nCasellovými studenty byli Clotilde Coulombeová, Stefan Bardas, Maria Curciová, Francesco Mander, Branka Musulinová, Maurice Ohana, Robin Orr, Primož Ramovš, Nino Rota, Maria Tipo, Gaetano Giuffrè, Camillo Togni a Bruna Monestiroliová.\n\nV Paříži se v roce 1921 oženil s Yvonne Müllerovou (1892 Paříž – 1977 Řím). Jejich vnučkou je herečka Daria Nicolodiová a jejich pravnučkou herečka Asia Argentová.\n\n"}
{"id": "1454282", "url": "https://cs.wikipedia.org/wiki?curid=1454282", "title": "Klášter servitů", "text": "Klášter servitů\n\nKlášterů řádu servitů (řádu služebníků Mariiných) je více:\n\n\n\n"}
{"id": "1454283", "url": "https://cs.wikipedia.org/wiki?curid=1454283", "title": "Státní znak Ghany", "text": "Státní znak Ghany\n\nStátní znak Ghany je tvořen modrým, zlatě lemovaným štítem, který je rozdělen na čtyři pole zeleným, taktéž zlatě lemovaným křížem se zlatým, kráčejícím britským lvem uprostřed. První pole obsahuje zlatou, písařskou hůl, zkříženou se zlatým, obřadním mečem. Ve druhém poli je stříbrný hrad na zlatém kopci, vystupujícím z moře. Ve třetím poli je kakaovník a ve čtvrtém je důl na těžbu zlata. Nad štítem je točenice v národních barvách (červeno-zeleno-žlutá) a na ni v klenotu černá, zlatě lemovaná, pěticípá hvězda. Štít stojí na půdě se zeleným trávníkem, kolem níž je zlatá stuha s červeným nápisem FREEDOM AND JUSTICE (). Štítonoši jsou dvě zlaté orlice s roztaženými křídly, červenou (na obrázku černou) zbrojí a dekorované hvězdou (stejnou jako v klenotu), zavěšenou na krku na stuze v národních barvách (červeno-žluto-zelené).\n\nLev na znaku symbolizuje spojení Ghany s britským Společenstvím, písařská hůl a meč jsou symboly místní správy, hrad představuje národní vládu, kakaovník vyjadřuje důležitost této plodiny pro export a důl připomíná dřívější název země (Zlatonosné pobřeží). Hvězdy symbolizují (stejně jako na vlajce) africkou svobodu. Orlice připomínají ghanskou legendu, v které byl mladý orel vychován s kuřaty, ale po spatření slunce na kopci vyletěl vstříc svobodě jako dospělý orel.\n\nRoku 1470 se na území dnešní Ghany vylodili a usídlili Portugalci a pojmenovali ji \"Zlatonosné pobřeží\". Od 16. století pronikaly do země i další evropské národy. Ve vnitrozemí existovala v 17.–19. století Ašantská říše. V britsko-ašantských válkách bylo celé území postupně připojováno ke Spojenému království. V roce 1821 bylo Britské Zlatonosné pobřeží začleněno do území tzv. Britských západoafrických osad. Tento územní celek užíval od roku 1870 vlajku, odvozenou z britské státní námořní (služební) vlajky. Ta měla ve vlající části místní vlajkový emblém (badge), tvořený kruhovým polem převážně žluté barvy. V něm byl v přirozených barvách vyobrazen slon se zdviženým chobotem, palma, dva trsy trávy, kopcovitá krajina a západ slunce. To vše v přirozených barvách. Pod slonem byl do oblouku (ve dvou řádcích) červený nápis WEST AFRICA () a SETTLEMENTS ().\n\n24. července 1874 byla vyhlášena britská kolonie Zlatonosné pobřeží. Ta užívala téměř totožnou vlajku s předchozí, pouze nápis na emblému byl nahrazen iniciálami G.C. (Gold Coast).\n\nSloni z volné přírody v Ghaně však již vymizeli.\n\n26. září 1901 bylo Zlatonosné pobřeží spolu s Ašantským protektorátem vyhlášeno korunní kolonií. V roce 1902 k němu byla připojena tzv. Severní území a v roce 1922 pak západní část bývalého německého Togolandu (jako mandátní území Britské Togo). Vlajka (a tím i emblém) zůstala po celou dobu zachována. V roce 1954 získalo Zlatonosné pobřeží samosprávu a vlastní vládu. V květnu 1956 se Britské Togo rozhodlo ve všelidovém hlasování o připojení k budoucímu samostatnému státu. 6. března 1957 byla vyhlášena nezávislost nového státu pod názvem Ghana. Ještě před vyhlášením nezávislosti, 4. března 1957, udělila státu britská královna Alžběta II. nový státní znak, který je užíván dodnes. Autorem znaku byl přední ghanský umělec Amon Kotei.\n\n"}
{"id": "1454288", "url": "https://cs.wikipedia.org/wiki?curid=1454288", "title": "Viadukt Křenová", "text": "Viadukt Křenová\n\nViadukt Křenová (oficiálně beze jména, popisně označen jako most v km 155,892) je železniční most v Brně, na okraji historického jádra města, na severním zhlaví železniční stanice Brno hlavní nádraží. Viadukt, po kterém vede železniční trať Brno – Česká Třebová (tento společný úsek je provozně využíván i tratí Brno – Havlíčkův Brod), překonává místní komunikaci, ulici Nádražní. Postaven byl ve 40. letech 19. století a od roku 1983 je památkově chráněn coby součást areálu brněnského hlavního nádraží.\n\nMost přes Nádražní ulici vznikl v letech 1847–1848 při stavbě tratě z Brna do České Třebové, která byla zprovozněna 1. ledna 1849 jako součást Severní státní dráhy. Postavila jej společnost Gebrüder Klein, jež prováděla přestavbu brněnského nádraží. Již tehdy byl viadukt tříkolejný; pro běžný provoz sloužily dvě koleje, které se záhy sbíhaly do jedné traťové, zatímco třetí kolej byla manipulační a sloužila jako propojka osobního nádraží s nákladním nádražím, výtopnou a dílnami, které byly umístěny severně od mostu (v sousedství současného autobusového nádraží Grand). Pod viaduktem vedla cesta z Ferdinandovy brány do předměstí Křenová (dnes stejnojmenná ulice, odtud také neoficiální název mostu), což tehdy byla jediná spojnice historického jádra Brna a jeho jihovýchodních předměstí, neboť železniční trať i samotné nádraží na vyvýšeném náspu představovaly (a stále představují) těžko prostupnou bariéru.\n\nRoku 1870 byla zprovozněna spojka mezi Dolním a hlavním nádražím, která ústila u jižního konce viaduktu. Most byl proto rozšířen, aby pojal celkem pět kolejí. Na západní straně byla v jeho těsné blízkosti postavena ocelová konstrukce s jednou kolejí a krytým nástupištěm, jehož zadní stěna směrem k centru města byla prosklená. Oficiálně i stavebně jde o samostatný most v km 155,900, jenž je však nedílnou součástí viaduktu. Po přestavbě nádraží v letech 1903–1904 přestalo být kryté nástupiště využíváno a následně došlo k odstranění jeho stěny i zastřešení. Někdy ve 20. století bylo také změněno kolejové uspořádání na mostech: dvě nejvýchodnější koleje byly nahrazeny jedinou, takže po původním kamenném viaduktu vedou tři koleje a po ocelovém vedlejším mostě jedna manipulační kolej. V roce 1936 byl kamenný most rozšířen na západní straně o čtyřmetrovou část z betonu. Roku 1967 byla trať přes viadukt elektrifikována.\n\nBěhem července a srpna 2013 byl viadukt Křenová za úplné výluky železniční dopravy poprvé ve své historii kompletně rekonstruován, odkloněné vlaky tehdy zastavovaly na Dolním nádraží. Náklady dosáhly asi 60 milionů korun, dokončovací práce na klenbách byly provedeny v létě 2014.\n\nViadukt Křenová je kamenný most o délce 37,20 m a šířce 16,50 m, se šesti segmentově zaklenutými oblouky. Výška mostu je asi 6 m. Pilíře a opěry jsou obloženy pískovcovými kvádry. Jednotlivé otvory mají světlost 2×3,8 m, 2×5,7 m a 2×3,8 m. Největšími středními průjezdy je od roku 1901 vedena tramvajová trať, vedle nich se nachází průjezdy pro silniční dopravu (od roku 1949 včetně trolejbusové tratě) a krajní otvory jsou určeny pro pěší.\n\nPřilehlý jednokolejný ocelový most v km 155,900 má délku 43,00 m, šířku 11,40 m a čtyři pole o rozpětí přibližně 6+14+14+6 m. Jeho ocelové nýtované nosníky jsou usazeny na kamenných opěrách a jsou neseny zdobenými litinovými sloupy.\n"}
{"id": "1454292", "url": "https://cs.wikipedia.org/wiki?curid=1454292", "title": "Mohammad Paziráí", "text": "Mohammad Paziráí\n\nMohammad Paziráí (* 29. srpna 1929 – 9. března 2002) byl íránský zápasník, bronzový olympijský medailista z roku 1960\n\nNarodil se v ázerbájdžánském Baku do rodiny íránského obchodníka. Kvůli konfiskaci majetku se s rodinou vrátil v třicátých letech dvacátého století do Teheránu. Zápasení se věnoval od 11 let. Po roce 1957 byl zařazen do nově vzniklé íránské reprezentace v zápasu řecko-římském. V roce 1960 startoval na olympijských hrách v Římě ve váze do 52 kg. Ve druhém kole prohrál s Egypťanem Osmanem Sajedem na technické body a po třetím kole byl kandidátem na vyřazení kvůli překročení minima 6 klasifikačních bodů. Ve čtvrtém kole ho však zachránil volný los. V pátem kole porazil na technické body Sověta Ivana Kočergina, a protože v turnaji zbyl pouze Rumun Dumitru Pârvulescu rozdělovaly se medaile. S šesti klasifikačními body bral bronzovou olympijskou medaili. Po skončení sportovní kariéry v polovině šedesátých let se věnoval trenérské a funkčionářské práci.\n\n\n"}
{"id": "1454293", "url": "https://cs.wikipedia.org/wiki?curid=1454293", "title": "Rorýs srpokřídlý", "text": "Rorýs srpokřídlý\n\nRorýs srpokřídlý (\"Chaetura vauxi\") je malý pták z řádu svišťounů (Apodiformes). Je zástupce rodu \"Chaetura\" a je blízce příbuzný s rorýsem ostnitým a rorýsem Chapmanovým. V minulosti tvořily všechny tři druhy jeden – konspecifické druhy. Má 7 poddruhů. Je pojmenován po americkém vědci W. S. Vauxovi.\n\nRorýs srpokřídlý je malý druh rorýse i ve srovnání s ostatními druhy rodu \"Chaetura\". Je 10,7 až 11,2 cm velký a váží 18 g. Jedinci ze severních populací jsou s 11,5 cm o něco větší. Má doutníkovitý tvar těla, srpovitá křídla a krátký hranatý ocas. Hlava, svršek a křídla jsou tmavě černá, spodek, kostřec a ocasní krovky jsou šedavě hnědé. Hrdlo je světle šedé – u severních populací bělavé. Šat samců a samic je podobný.\n\nOproti rorýsi ostnitému je menší a má kratší křídla.\n\nRorýs srpokřídlý hnízdí v horách od jižní Aljašky po střední Kalifornii a od Mexika, přes Yukatánský poloostrov, východní Panamu, až po severní Venezuelu. Populace ze Spojených států amerických a Kanady je tažná, ptáci zimují od středního Mexika po jih Střední Ameriky. Stálá středoamerická populace je někdy považována za samostatný druh \"Chaetura richmondi\" (anglicky dusky-backed swift).\n\nJedná se o pospolitý druh, s hejny o 30 a více jedincích, často s jinými druhy rorýsů, jako je například rorýs bělokrký (\"Streptoprocne zonaris\"). Let je charakteristický tuhými rázy, které střídá vrávoravé plachtění.\n\nDává přednost vzrostlým jehličnatým a opadavým lesům. Vyhledává vzrostlé stromy s dutinami pro hnízdění. Staví si miskovitá hnízda z větviček a slin na svislých površích v dutinách stromů, skalních puklinách a v podstřeší. Snůška má 3 bílá vajíčka.\n\nPotravu hledá v letu. Živí se hmyzem.\n\nMá 7 poddruhů:\n\n"}
{"id": "1454297", "url": "https://cs.wikipedia.org/wiki?curid=1454297", "title": "Kim Anthoni", "text": "Kim Anthoni\n\nKim Anthoni (* 1976) je bývalá belgická reprezentantka ve sportovním lezení. Na Mistrovství Evropy získala bronzovou medaili v lezení na rychlost.\n\n\n"}
{"id": "1454299", "url": "https://cs.wikipedia.org/wiki?curid=1454299", "title": "Klášter La Rábida", "text": "Klášter La Rábida\n\nKlášter La Rábida, plným názvem klášter Panny Marie La Rábida ( či ) je španělský františkánský klášter ve městě Palos de la Frontera v andaluské provincii Huelva, jižně od města Huelva. Klášter byl pravděpodobně založen v roce 1261, nicméně oficiálně byla stavba kláštera františkánským mnichům na andaluském pobřeží povolena bulou vzdoropapeže Benedikta XIII. První křesťanská budova na tomto místě byla postavena na místě původní almohadské strážní věže, podle které i dostal klášter jméno – (z arabského \"rábida\" či \"rápita\"). Františkáni z kláštera celou okolní oblast výrazně ovlivnili. Klášter se proslavil zejména jako místo spojené se zámořskými objevy – i proto jim je věnováno tamější muzeum.\n\nKlášter stojí na místě soutoku řek Tinto a Odiel, blízko pobřeží Atlantiku, na místě, které bylo známé v antice jako \"Saturnova skála\". Na tomto místě totiž Féničané uctívali svého boha Melkarta (patrona Týru), Římané později toto místo zasvětili Proserpině. První klášter na tomto místě zbudovali Arabové; mniši, kteří jej obývali se cvičili především k boji. Během 13. století se na tomto místě usadili františkáni.\n\nKlášter se velmi proslavil na přelomu 15. a 16. století, kdy jej v roce 1490 navštívil Kryštof Kolumbus, aby projednal s františkány svoje plány na objevitelskou cestu. Poprvé jej ale navštívil už v roce 1485 a v následujícím čase, kdy zde pobýval a získal cenné rady a kontakty od bratří Juana Peréze a Antonia z Marcheny a námořníka Martína Alonsa Pinzóna. Až s pomocí kvardiána kláštera se Kolumbovi podařilo skrze kardinála Cisnerose přesvědčit královnu Isabelu Kastilskou, aby svolila k jeho zámořské plavbě.\n\nPo svých plavbách se do kláštera uchýlili Hernán Cortés, Francisco Pizarro i Gonzalo de Sandoval, který po připlutí z Ameriky zemřel a je v klášteře pochován.\n\nBěhem století své existence byl klášter opakovaně přestavován a opravován, k nejvýraznější přestavbě došlo po zemětřesení v Lisabonu v roce 1755. Po konfiskaci církevního majetku a pozemkové reformě z roku 1837 klášter zpustl, nicméně na popud Antonína Orleánského byla v roce 1855, v roce 1856 byl vyhlášen španělskou národní památkou a roku 1882 jej navštívil i král Alfons XII. 3. srpna 1992 se v klášteře konalo zasedání španělské vlády pod vedením krále Juana Carlose I. na připomínku 500. výročí objevení Ameriky. V roce 1993 pak klášter navštívil papež Jan Pavel II., který zde korunoval sošku Panny Marie Rábidské.\n\nKlášter se nachází jihozápadně od středu města, poblíž Atlantského oceánu. Rozkládá se na ploše 2317 m² a má nepravidelný půdorys. V klášteře se nachází kostel, vlastní klášter, křížová chodba, kapitulní síň, knihovna a malá zahrada.\n\n\n"}
{"id": "1454308", "url": "https://cs.wikipedia.org/wiki?curid=1454308", "title": "Dubeček", "text": "Dubeček\n\nDubeček, dříve též zmiňovaný jako Dubček či Malý Dubeč, je část Dubče v městské části Praha-Dubeč v městském obvodu Praha 10 hlavního města Prahy. Dubeček je z obou částí Dubče blíže Praze, jeho centrem je Lipové náměstí s kostelem svatého Petra. Jádro vsi se nachází na terase nad levým břehem Říčanského potoka naproti vrchu Rohožník. Novější zástavba rodinných domků je rozložena na jih kolem silnice na Uhříněves a k severovýchodu jako čtvrť Lázeňka kolem ulice k Dubči, s níž již Dubeček během 20. století srostl. Od Dubče není dnes Dubeček oddělen ani katastrálně, ani evidenčně (číslováním domů), ani statisticky (hlavní zástavba Dubče i Dubečku spadá společně do základní sídelní jednotky Dubeč). \n\nNejstarší část současného kostela je datována do 1. čtvrtiny 14. století, nelze však vyloučit existenci staršího předchůdce. První výslovné zmínky o Dubečku jsou až ze 14. století, nicméně u zmínky o Dubči z roku 1088 není jisté, zda se nevztahuje k Dubečku. Potomci pražského měšťana Jana Mulnera, který Dubeč držel od 1391, se píší „z Dubečka″; tentýž přídomek má k roku 1440 Otík z Dubečka. Roku 1470 byla ves vypleněna Uhry a poté dlouho pustá. Počátkem 16. století bylo její území připojeno k Průhonicům, roku 1547 natrvalo k Dubči, ale ves byla obnovena až v 18. století (ještě roku 1713 je v tereziánském katastru uveden „V Dubečku kostel o samotě, bez lidí″). \n\nSeverovýchodně od kostela, v místech dnešního čp. 1012 (dříve 12) stávala zhruba od poloviny 14. století tvrz. Dochován je pouze náznak valu severně od budovy, pozůstatkem tvrziště by mohl být i téměř 2 metry vysoký terénní stupeň mezi domy čp. 1018 a 1042 v ulici K Starému lomu. Původní tvrziště zřejmě respektuje výrazné zakřivení ulice Smírná. Tvrz zanikla zřejmě při vpádu Uhrů roku 1470, roku 1508 byla již prokazatelně pustá. Zříceniny, dobře patrné ještě v 1. polovině 19. století, patrně pozůstatky věžové stavby obehnané valem a příkopem, byly místními obyvateli považovány za klášter. \n\nV minulosti bylo v okolí Dubečku větší množství rybníků, zřízených pravděpodobně na přelomu 15. a 16. století a zrušených vesměs v průběhu 18. a 19. století. \n\n\n"}
{"id": "1454310", "url": "https://cs.wikipedia.org/wiki?curid=1454310", "title": "Stéphane Julien", "text": "Stéphane Julien\n\nStéphane Julien (* 6. srpna 1977) je bývalý francouzský reprezentant ve sportovním lezení, mistr Francie v boulderingu, v celkovém hodnocení světového poháru získal bronzovou medaili.\n\n\n\n"}
{"id": "1454311", "url": "https://cs.wikipedia.org/wiki?curid=1454311", "title": "Lítožnice", "text": "Lítožnice\n\nLítožnice může být:\n\n"}
{"id": "1454318", "url": "https://cs.wikipedia.org/wiki?curid=1454318", "title": "Filip Míšek", "text": "Filip Míšek\n\nFilip Míšek (* 21. července 1980 Praha, Československo) je český hudebník, hudební skladatel, člen skupin Khoiba a Roe-Deer, tvořící samostatně pod pseudonymem Dikolson.\n\nZakládající člen kapely Khoiba, se kterou nahrál a autorsky se podílel na dvou albech, třech EP a koncertoval v Česku a po Evropě. Pod pseudonymem Dikolson vydal v roce 2011 debutové album \"The Bear is Sleeping Now\" u labelu Minority Records a posléze v roce 2013 v Japonsku u labelu Friend of Mine Records. Skládá hudbu k filmům (např. Restart, Rozkoš, Fuga) a také k divadelním a tanečním představením (např. Podmínka zániku, Antikody, Boys&Girls).\n\n\n\n\n"}
{"id": "1454321", "url": "https://cs.wikipedia.org/wiki?curid=1454321", "title": "František Wittig", "text": "František Wittig\n\nFrantišek Wittig uváděný též jako Wittich nebo Vittich ( \"Franz\") (1665/1666 Kadaň – 1726 Moravská Třebová) byl česko-německý františkán a varhaník činný na počátku 18. století. Narodil se v Kadani v roce 1665 nebo 1666, pokřtěn byl zřejmě jako Jan. V rodném městě se jistě skrze tamější klášter seznámil s následovníky sv. Františka, do jejichž řádu vstoupil řeholními sliby v roce 1682 nebo 1683. Ve františkánských kostelích působil jako varhaník a hudebník. \n\nSnad v roce 1710 působil jako kněz a hudebník v kadaňském františkánském konventu. Tehdy zde napsal rukopisný zpěvník pro potřebu kláštera: \"Gesangbuch vor das Löbliche Closter der W.W. E.E. P.P. Franciscanern bei XIV Heiligen Nothhelftern ausser der Königlichen Stadt Caadan\". Autorství skladeb obsažených v tomto „zpěvníku“ dosud nebylo kvalifikovaně prověřeno. Podle záznamu o úmrtí bratra Františka v třebovské klášterní kronice František Wittig kromě interpretace dalších skladeb pravděpodobně napsal hudbu ke mším a ke hymnu Te Deum laudamus u příležitosti kanonizace františkánského svatého Jakuba z Marky.\n\nFrantiškán a hudebník František Wittig zemřel pravděpodobně na mrtivici v Moravské Třebové 29. dubna 1726, kde byl také v klášterním kostele sv. Josefa v kryptě řeholníků pohřben.\n"}
{"id": "1454325", "url": "https://cs.wikipedia.org/wiki?curid=1454325", "title": "Lejno (rozcestník)", "text": "Lejno (rozcestník)\n\nLejno může být:\n\n\nMístopisný název:\n\n"}
{"id": "1454332", "url": "https://cs.wikipedia.org/wiki?curid=1454332", "title": "Alírezá Gelíčchání", "text": "Alírezá Gelíčchání\n\nAlírezá Gelíčchání (* 31. prosince 1937 – 16. října 2018 Teherán) byl íránský zápasník.\n\nZápasení se věnoval od útlého dětství. Na mezinárodní úrovni se prosazoval v zápasu řecko-římském. Na olympijských hrách nikdy nestartoval. Jeho největším úspěchem je třetí místo na mistrovství světa v Jokohamě v roce 1961 ve váze do 62 kg. Po skončení sportovní kariéry se věnoval trenérské práci. Zemřel po dlouhé nemoci na podzim 2018.\n\n\n"}
{"id": "1454334", "url": "https://cs.wikipedia.org/wiki?curid=1454334", "title": "I. B třída Východočeského kraje 1981/82", "text": "I. B třída Východočeského kraje 1981/82\n\nV soubojích fotbalové I. B třídy Východočeského kraje 1981/82 se utkalo ve čtyřech skupinách - Podkrkonoší, Hradecko, Orlicko a Chrudimsko - po 14 týmech dvoukolovým systémem podzim – jaro. Tento ročník skončil v červnu 1982.\n\nPoznámky:\n\n"}
{"id": "1454343", "url": "https://cs.wikipedia.org/wiki?curid=1454343", "title": "Iradž Choršídfár", "text": "Iradž Choršídfár\n\nIradž Choršídfár (* 1941) je bývalý íránský zápasník.\n\nZápasení se věnoval od útlého dětství. Na mezinárodní úrovni se prosazoval v zápasu řecko-římském. Na olympijských hrách nikdy nestartoval. Jeho největším úspěchem je třetí místo na mistrovství světa v Toledu v roce 1966 ve váze do 62 kg. Po skončení sportovní kariéry se věnoval trenérské práci.\n\n\n"}
{"id": "1454345", "url": "https://cs.wikipedia.org/wiki?curid=1454345", "title": "Česká mše vánoční (folk)", "text": "Česká mše vánoční (folk)\n\nČeská mše vánoční je nahrávka Rybovy České mše v podání českých folkových zpěváků.\n\nV létě roku 1993 se na statku ve Vleticích sešli různí folkoví umělci, a ve spolupráci s Českým rozhlasem 2 - Praha společně natočili folkovou verzi této mše.\n\n\n"}
{"id": "1454347", "url": "https://cs.wikipedia.org/wiki?curid=1454347", "title": "Milan Vašat", "text": "Milan Vašat\n\nMilan Vašat (18. března 1927 - 30. dubna 2016) byl československý hokejový útočník. \n\nZa reprezentaci Československa nastoupil 24. března 1949 v utkání proti Polsku v Ostravě. Gól v reprezentaci nedal. V lize hrál za ZSJ Sokol VŽKG (1948-1956) s výjimkou vojenské služby (1951-1952), kdy hrál za vojenský tým ATK Praha.\n\n"}
{"id": "1454348", "url": "https://cs.wikipedia.org/wiki?curid=1454348", "title": "Jan Švejdar", "text": "Jan Švejdar\n\nJan Švejdar (* 21. listopadu 1967) je český policista, od prosince 2018 prezident Policie ČR.\n\nK tehdejšímu Sboru národní bezpečnosti (konkrétně k Pohotovostnímu pluku VB) nastoupil v březnu 1987, začínal na obvodním oddělení v Peci pod Sněžkou. V roce 1989 přešel na Odbor obecné kriminality Okresního ředitelství Trutnov, jemuž pak v letech 1991 až 1993 šéfoval. V letech 1993 až 2006 byl velitelem Služby kriminální policie a vyšetřování Policie ČR Správy Východočeského kraje Hradec Králové. V roce 2002 vystudoval sociální pedagogiku na Pedagogické fakultě Univerzity Hradec Králové.\n\nMezi roky 2006 a 2007 působil jako ředitel Úřadu služby kriminální policie a vyšetřování Policejního prezidia ČR, následně do roku 2012 vykonával funkci náměstka ředitele pro Službu kriminální policie a vyšetřování KŘP Královéhradeckého kraje. V letech 2012 až 2013 byl ředitelem KŘP Královéhradeckého kraje a v letech 2013 až 2018 ředitelem KŘP Pardubického kraje.\n\nKdyž na konci října 2018 rezignoval Tomáš Tuhý na funkci prezidenta Policie ČR, bylo na místo jeho nástupce vyhlášeno výběrové řízení. Švejdar se do něj přihlásil a porazil ředitele KŘP Ústeckého kraje Jaromíra Kníže. Následně ministr vnitra ČR Jan Hamáček jmenoval Švejdara do funkce policejního prezidenta ČR, a to s účinností od 1. prosince 2018.\n\nPrezident Miloš Zeman jej dne 8. května 2019 jmenoval brigádním generálem.\n\nJe ženatý, má tři děti.\n"}
{"id": "1454350", "url": "https://cs.wikipedia.org/wiki?curid=1454350", "title": "Johann Knahl", "text": "Johann Knahl\n\nJohann Knahl (* 17. října 1914) je bývalý československý sjezdař.\n\nNa IV. ZOH v Garmisch-Partenkirchen 1936 skončil v alpském lyžování v kombinaci na 21. místě.\n"}
{"id": "1454355", "url": "https://cs.wikipedia.org/wiki?curid=1454355", "title": "Seznam dílů pořadu Linka 112", "text": "Seznam dílů pořadu Linka 112\n\nToto je seznam dílů pořadu Linka 112. Pořad Linka 112 je vysílán na televizi Prima od 3. prosince do 21. prosince 2018.\n\n<onlyinclude>\n</onlyinclude>\n"}
{"id": "1454359", "url": "https://cs.wikipedia.org/wiki?curid=1454359", "title": "Lady Macbeth Mcenského újezdu", "text": "Lady Macbeth Mcenského újezdu\n\n„Lady Macbeth Mcenského újezdu“ (někdy též \"Katěrina Izmajlova\", rusky Ле́ди Ма́кбет Мце́нского уе́зда nebo též \"„Катерина Измайлова“\") je název opery Dmitrije Šostakoviče z roku 1930.\n\nOpera na libreto Dmitrije Šostakoviče a A. G. Prejse je založená na motivech stejnojmenné povídky Nikolaje Semjonoviče Leskova. Je strukturována do 4 jednání v 9 obrazech.\n\n"}
{"id": "1454361", "url": "https://cs.wikipedia.org/wiki?curid=1454361", "title": "Joaquín Capilla", "text": "Joaquín Capilla\n\nJoaquín Capilla Pérez (23. prosince 1928 Ciudad de México – 8. května 2010 tamtéž) byl mexický reprezentant ve skocích do vody. Získal čtyři olympijské medaile, což je nejvíce ze všech mexických sportovců: vyhrál skoky z desetimetrové věže na Letních olympijských hrách 1956, byl druhý na Letních olympijských hrách 1952 a třetí na Letních olympijských hrách 1948. V roce 1956 také získal bronzovou medaili ve skocích z třímetrového prkna. Na olympiádách v letech 1952 a 1956 byl vlajkonošem mexické výpravy. Na Panamerických hrách získal čtyři zlaté medaile, když v letech 1951 i 1955 vyhrál obě skokanské soutěže. V roce 1976 byl uveden do Mezinárodní plavecké síně slávy. Po ukončení sportovní kariéry vystudoval teologii, zemřel na srdeční zástavu ve věku 81 let. Skokanem do vody byl i jeho starší bratr Alberto Capilla. \n\n"}
{"id": "1454366", "url": "https://cs.wikipedia.org/wiki?curid=1454366", "title": "Roman Amojan", "text": "Roman Amojan\n\nRoman Amojan (* 3. září 1983) je bývalý arménský zápasník – klasik, kurdského (jezídského) původu.\n\nZápasení se věnoval od 9 let v Jerevanu. Specializoval se na zápas řecko-římský pod vedením Amleta Ovanisjana. V arménské mužské reprezentaci se pohyboval od roku 2003 ve váze do 55 kg. Patřil k nejvýraznějším evropanům v této váze po více než deset let. Neměl však štěstí na olympijské kvalifikační turnaje. Ze čtyř možných startů na olympijských hrách se kvalifikoval pouze v roce 2008 na olympijské hry v Pekingu. V Pekingu nezvládl prestižní zápas proti Ázebájdžánci Rovšanu Bajramovovi a spadl do oprav. V boji o třetí místo porazil 2:0 na sety Kubánce Yagniera Hernándeze a získal bronzovou olympijskou medaili. Od roku 2014 startoval ve váze do 59 kg. Sportovní kariéru ukončil v roce 2016, potom co se nekvalifikoval na olympijské hry v Riu.\n\n\n"}
{"id": "1454389", "url": "https://cs.wikipedia.org/wiki?curid=1454389", "title": "Adynomosaurus", "text": "Adynomosaurus\n\nAdynomosaurus byl rod menšího hadrosauridního býložravého dinosaura, který žil v období pozdní svrchní křídy na území dnešního severovýchodního Španělska (jeho fosilie byly objeveny v Pyrenejích). Typový exemplář \"A. arcanus\" byl formálně popsán koncem roku 2018 skupinou španělských paleontologů vedených Albertem Prieto-Márquezem. Nápadným anatomickým znakem tohoto druhu je značná redukce plochy pro úpony svalů na lopatkách (šlo tedy o druh s výrazně sníženou svalovou hmotou předních končetin).\n\n\"Adynomosaurus\" spadal do podčeledi Lambeosaurinae a mezi jeho blízké příbuzné patřily druhy \"Pararhabdodon isonensis\", \"Tsintaosaurus spinorhinus\" a \"Aralosaurus tuberiferus\".\n"}
{"id": "1454392", "url": "https://cs.wikipedia.org/wiki?curid=1454392", "title": "Přídolí (geologie)", "text": "Přídolí (geologie)\n\nPřídolí (dříve též přídol) je v geologii oddělení siluru. Stejnojmenná epocha, ve které přídolské oddělení vznikalo, trvala necelé 4 miliony let. Začala přibližně před 423 miliony roky a skončila asi před 419,2 miliony let. Přídolí předcházela ludlowská epocha a po něm následovala devonská perioda. Přídolí se již dále na žádné stupně nedělí.\n\nOddělení pojmenovali roku 1948 Ferdinand Prantl a Alois Přibyl podle části obce Velké Chuchle. Nachází se zde oblast \"Homolka\" a \"Přídolí\", která byla vyhlášena v roce 1982 jako přírodní rezervace.\n\nMezinárodní stratotyp hranice ludlow – přídolí (Pridolium) je v lomu Požár 1 v Praze-Řeporyjích. Je dána prvním výskytem graptolitů druhu \"Monograptus parultimus.\" Přídolí a tím celý silur pak končí prvním výskytem graptolitů druhu \"Monograptus uniformis\". Jako stratotyp této hranice (mezi silurem a devonem) byl určen Mezinárodní komisí pro stratigrafii Klonk u Suchomast (jižně od Berouna). Je to národní přírodní památka spadající pod CHKO Český Kras. Jde o světově první formálně schválený bazální stratotyp (1972). Jedná se o skalnatý svah ležící při pravém břehu Suchomastského potoka. Jsou zde dvě souvrství svrchního siluru (kopaninské, požárské) a jedno souvrství spodního devonu (lochkovské). Kopaninské souvrství je tvořeno tufitickými vápnitými břidlicemi, požárské souvrství šedými deskovitými vápenci a v lochkovském souvrství jsou jemné bioklastické vápence. Stratotyp se specificky nachází ve facii radotínských vápenců, tvořených rytmickým střídáním tmavě šedých bitumenózních vápenců a černošedých vápnitých břidlic. Hraniční vrstvy jsou zcela bez narušení tektonickými procesy, nenachází se zde ani žádná faciální změna a profil tvoří jediný kontinuitní sled. V lokalitě se nachází unikátní památník, který představuje dvě geologické vrstvy spjaté mezinárodním usnesením. Byl vystavěn roku 1977, autorem je akademický sochař Jiří Novotný. Je vyroben ze zbuzanského mramoru (dvorecko - prokopské vápence), váží 6 tun a je vůbec prvním památníkem svého druhu.\n\n\n\n\n\n\n"}
{"id": "1454393", "url": "https://cs.wikipedia.org/wiki?curid=1454393", "title": "Dvojhlavý sval stehenní", "text": "Dvojhlavý sval stehenní\n\nDvojhlavý sval stehenní () je jeden ze svalů lidského stehna. Je umístěn v zadní části stehna, jedná se tedy o jeden z ischiokrurálních svalů. Odstupuje jednak od sedací kosti (kde sdílí šlachu s pološlašitým svalem), jednak od stehenní kosti a končí úponem na lýtkové kosti. Působí proti čtyřhlavému svalu stehennímu a má dvě základní funkce – ohýbání kolene a napřimování kyčle, v čemž mu pomáhají pološlašitý sval a poloblanitý sval.\n"}
{"id": "1454394", "url": "https://cs.wikipedia.org/wiki?curid=1454394", "title": "Mount Asgard", "text": "Mount Asgard\n\nMount Asgard je hora v národním parku Auyuittuq na Baffinově ostrově v teritoriu Nunavut v Kanadě. Jmenuje se podle Asgardu, sídla bohů v severské mytologii. Mount Asgard se skládá ze dvou skalních věží, nahoře jakoby vodorovně uťatých, dole spojených sedlem. Vrchol v nadmořské výšce 2015 metrů byl poprvé zlezen 13. července 1953.\n\nV červenci 1976 se u hory točil film s Jamesem Bondem nazvaný Špion, který mě miloval. Na konci úvodní scény, automobilové honičky natočené v oblasti Piz Bernina ve Švýcarsku, James Bond, kterého zde zastupuje kaskadér Rick Sylvester, skáče na lyžích s padákem přes hranu hory.\n\n"}
{"id": "1454396", "url": "https://cs.wikipedia.org/wiki?curid=1454396", "title": "Ivan Bičík", "text": "Ivan Bičík\n\nIvan Bičík (* 1943, Praha) je český sociální geograf, docent Přírodovědecké fakulty UK.\n\nNarodil se v Praze, dětství prožil na pražské periferii v Motole a v poválečném Frýdlantu v Čechách, vylidněném odsunem. Po studiích nejprve učitelství zeměpisu a následně ekonomické geografie na Přírodovědecké fakultě UK a po základní vojenské službě se na fakultu vrátil jako pedagog. Zpočátku se zaměřil především na geografii socialistických států a měl možnost poznat reálné fungování tehdejšího systému na mnoha služebních cestách a expedicích v Rusku a ve střední Asii. Zde také prožil srpnovou okupaci roku 1968. V 70. letech také organizoval a zúčastnil se expedice studentů na Střední východ. O této cestě vydal spolu s M. Krůtou knihu \"Cílem je Zágros\". \nIvan Bičík je ženatý a s manželkou Helenou (* 1946) má tři děti: Marek (* 1967) je novinář, David (* 1981) je brankář a Karolína (* 1974). Do 70. let hrál volejbal za tým Matematickofyzikální fakulty (MFF) UK Praha a později do 90. let trénoval ženský volejbalový tým MFF UK Praha.\n\nV 80. letech zakládal spolu s prof. Václavem Gardavským nový obor geografie cestovního ruchu a od 90. let se intenzivně věnuje sledování a hodnocení využití zemědělského půdního fondu. Habilitace (získání akademického titulu doc.) proběhla v roce 1990. \nPo celou dobu své akademické dráhy publikuje v předních českých a zahraničních časopisech (Geografie, \"Land use policy\" a další). V rámci Mezinárodní geografické unie (IGU) řídil pracovní komisi \"Land Use /Land Cover\" a v rámci této komise vydává ve spolupráci s dalšími zahraničními kolegy (prof. Feranec, prof. Hymiama) \"Atlas Land Use\".\n\nV roce 1994 byl zvolen prezidentem České geografické společnosti a tuto funkci vykonával do roku 2006, v roce 2018 pracuje jako člen Hlavního výboru této společnosti a zástupce České geografické společnosti v Radě vědeckých společností. \nV 90. letech se zapojil i do řízení Univerzity Karlovy, v prvním porevolučním období pracoval jako proděkan Přírodovědecké fakulty a opakovaně vedl katedru sociální geografie a regionálního rozvoje. \nV dubnu 2018 při příležitosti mezinárodní konference na téma 100 let geografie na Varšavské univerzitě a 125 let od založení Polské geografické společnosti převzal doc. RNDr. Ivan Bičík, CSc. jako první zahraniční laureát významné ocenění Varšavské univerzity. \nSvoje zkušenosti, znalosti a dovednosti velmi úspěšně předává budoucím generacím studentů a jeho přísnost a současně spravedlnost je příslovečná. \n\nZdroj: 70 optimistických aktivit Ivana Bičíka, Hampl, M, Informace ČGS 2013/2 \n"}
{"id": "1454398", "url": "https://cs.wikipedia.org/wiki?curid=1454398", "title": "Černá kniha (soupis mobiliáře)", "text": "Černá kniha (soupis mobiliáře)\n\nČerné knihy jsou inventární soupisy veškerého movitého vybavení hradů a zámků, které byly v Československu zkonfiskovány po druhé světové válce, s oceněním jednotlivých předmětů. Název je odvozen od černé plátnové vazby, kterou knihy byly opatřeny, knihy vlastní měly většinou titul \"Soupis inventáře zámku…\". Knihy byly vyhotoveny na konci 40. a počátkem 50. let 20. století pracovníky památkové péče. \n\nTyto inventární seznamy byly vyplňovány na předtištěném formuláře, které se dělil na šest sloupců: \"Inventární číslo – staré\" a \"nové\", \"Popis předmětu\", \"Umístění\", \"Cena\" a \"Poznámka o pohybu\". Soupisová komise sestavující černou knihu postupovala po místnostech a nalezeným předmětům přiřazovala vzestupně nová čísla. Čistopisné seznamy se psaly na stroji na jednotlivé číslované listy a vázaly se (zpravidla). Do soupisů byly pojímány jak umělecké předměty (obrazy, porcelán, nábytek), tak předměty denní potřeby (prádlo, zahradní a kuchyňské náčiní). \n\nPokud byla dohledána čísla ze soupisů pořádaných Národní kulturní komisí (černé knihy na některých objektech byly dokončeny teprve Státní památkovou správou), bylo u předmětu vyplněno „staré číslo“ a nové inv. č., jinak pouze nové. Toto nové číslo z černých knih má stále velkou důležitost v evidenci mobiliárního fondu (dnes označované jako staré inventární číslo). Popis předmětu mohl být pouze stručný, několikaslovný, zároveň však bylo vyvíjeno úsilí doplnit údaje o rozměrech.\n\nSoupisy vznikly před velkým vyřazováním mobiliáře v následujících letech, o čemž svědčí kolonka Poznámka o pohybu, kde se objejvují poznámky o vyřazení (včetně převedení mezi užitkový mobiliář, tzv. DKP – tato kategorie se na objektech často dochoval a může být znovu zapsána do základní evidence fondu), prodeji (často přes podniky Antikva, Tuzex, Klenoty ad.), případně fyzické likvidaci.\n\nDělí se na \n\nObdobný systém vznikal ve stejné době jak pro mobiliární fondy, tak pro historické knihovní fondy na objektech.\n\nČerné knihy jsou uloženy v jednom vyhotovení na generálním ředitelství Národního památkového ústavu (Oddělení mobiliárních fondů a zámeckých knihoven Odboru evidence, dokumentace a informačních systémů) a v jednom na daném památkovém objektu, případně na příslušném územním odborném pracovišti. Další informace o mobiliáři lze zjistit např. ze starších seznamů soupisových komisí Národní kulturní komise a Národního pozemkového fondu, uložených ve fondu Státní památková správa v Národním archivu v Praze, nebo z kartotéky rozvozů, uložené rovněž na generálním ředitelství NPÚ.\n\n\n"}
{"id": "1454401", "url": "https://cs.wikipedia.org/wiki?curid=1454401", "title": "Tribunal de commerce de Paris", "text": "Tribunal de commerce de Paris\n\nTribunal de commerce de Paris (tj. \"Obchodní soud v Paříži\") je budova v Paříži, ve které sídlí nejvyšší soud obchodního soudnictví ve Francii (\"Tribunal de commerce de France\"). Stavbu projektoval architekt Antoine-Nicolas Bailly (1810–1892) z příkazu císaře Napoleona III. a výstavba probíhala v letech 1860–1865.\n\nSoudní budova se nachází na ostrově Cité ve 4. obvodu mezi ulicemi \"Quai de la Corse\", \"Boulevard du Palais\", \"Rue de Lutèce\" a \"Rue Aubé\".\n\nSoudní dvůr byl postaven v prostoru západní části ulice \"Rue de la Pelleterie\". Kvůli jeho stavbě bylo v roce 1858 zbořeno divadlo Cité-Variétés. Výstavba soudu také vedla k odstranění ulice \"Rue du Marché-aux-Fleurs\".\n\nHlavní budova má podobu čtyřúhelníku o rozměrech 50 × 70 m, zakončenou osmihranou kopulí o výšce 45 metrů. Budova je inspirována radnicí města Brescia v Itálii, kterou císař obdivoval.\n\nZápadní – hlavní – průčelí (na \"bulváru du Palais\"), má pouze jedno patro s atikou. V přízemí je v centrální části pět velkých polokruhových oblouků.\n\nSeverní fasáda (na \"Quai de la Corse\") má v přízemí tři oblouky, nad nimiž jsou sochy představující Zákon, Spravedlnost, Důslednost a Moudrost. Nad nimi je fasáda zakončena frontonem se čtyřmi dekorativními postavami, které vytvořil sochař Albert-Ernest Carrier-Belleuse.\n\nJižní průčelí na \"Rue de Lutetia\" je stejné jako severní fasáda. Průčelí na \"Rue Aubé\" není ničím zvýrazněné.\n\nArkády hlavního průčelí se otevírají do prostorné haly, ze kterého vede monumentální schodiště do jednacích síní. Schodiště je zdobeno obrazy Josepha Nicolase Robert-Fleury.\n\nKupole vznikla ze dvou důvodů. Jednak na přání císaře, aby mu připomínal věž malého kostela Desenzano del Garda na břehu Gardského jezera, kde čekal na výsledky bitvy u Solferina dne 24. června 1859. Také baron Haussmann požadoval výraznou kopuli. Prefekt při přestavby Paříže chtěl chtěl, aby byl každý nově budovaný bulvár zakončen rozpoznatelnou budovou. Požádal proto architekta Antoina-Nicholase Baillyho, aby na úkor symetrie budovy přidal kopuli kvůli nově budovanému \"bulváru Sebastopol\".\n\n"}
{"id": "1454402", "url": "https://cs.wikipedia.org/wiki?curid=1454402", "title": "Katja Schneidtová", "text": "Katja Schneidtová\n\nKatja Schneidtová (\"Schneidt\", * 14. říjen 1970 Hanau) je německá spisovatelka. Na trhu se prosadila autobiografickou knihou \"Uvězněna v rodné zemi\" (německy 2011, česky nakladatelství Ikar 2014) o neúspěšném vztahu s mužem tureckého původu, který ji tyranizoval. \n\nV roce 2016 kandidovala v hesenských komunálních volbách v Büdingenu za Sociálnědemokratickou stranu Německa.\n\n"}
{"id": "1454404", "url": "https://cs.wikipedia.org/wiki?curid=1454404", "title": "AEC Regent III RT", "text": "AEC Regent III RT\n\nAEC Regent III RT je dvoupatrový autobus vyráběný společností Associated Equipment Company jako jedna z variant základního typu Regent III. Byl to standardní autobus městské dopravy v Londýně v 50. letech 20. století, během 60. let začal byt nahrazován dnes více známým AEC Routemasterem.\n\nSpolečnost London Transport si objednala 338 podvozků, které byly ve výrobě, když se rozzuřila válka, v září 1939. \n\nVýroba typu RT byla obnovena ke konci roku 1946. Nová vozidla byla mírně modifikována, ale vzhledem byla velmi podobná předválečné sérii.\n\nHlavní rozdíly:\n\n\nV součtu získal London Transport 4 674 kusů z poválečné výroby mezi léty 1947 a 1954. Několik málo vozidel sloužilo také na trasách vně Londýna.\n\nAvšak celkově bylo vyrobeno až 6 956 kusů, 4 825 typu RT, 1 631 typu RTL a 500 typu RTW.\n\nÚplně poslední kus (RT624), nyní uchovaný u společnosti Ensignbus, vydržel ve službě na lince č. 62 do 7. dubna 1979.\n\nJak již bylo zmíněno, ne všechna vozidla AEC Regent III RT byla objednána do Londýna. Mezi léty 1946 1951 bylo 101 vozidel dodáno deseti dalším společnostem.\n\nTři vozidla typu RT byla použita pro sestavení jednoho třípatrového autobusu, tzv. Záchranného autobusu, pro film Harry Potter a vězeň z Azkabanu.\n"}
{"id": "1454414", "url": "https://cs.wikipedia.org/wiki?curid=1454414", "title": "Doxa (rozcestník)", "text": "Doxa (rozcestník)\n\nDoxa může znamenat:\n\n"}
{"id": "1454418", "url": "https://cs.wikipedia.org/wiki?curid=1454418", "title": "Dochování kostí", "text": "Dochování kostí\n\nKosti jsou důležitým dokladem minulosti, ale jejich dochováni je nejisté. Aby se dochovaly, jsou zapotřebí speciální podmínky. Kosti se mohou dochovat nejlépe, pokud je tělo zakonzervováno v ledu. Ostaky jsou tedy v dobrém stavu a nepodléhají rozkladu. Zmražená v ledu byla nalezena asi nejznámější mrtvola, a to takzvaný alpský ledový muž Ötzi. Případně paní Dai z Číny, jejíž tělesné ostatky byly umístěny na led a zality tekutinou, která měla antiseptickou funkci. Mrtvola byla nalezena v několika rakvích, které byly vloženy jedna do druhé, což byl další z faktorů, jež pomohly k dochování jejího těla. K samotnému zachování těla vede několik faktorů. První z nich je klimatické a geologické prostředí, ve kterém se ono tělo nachází. Právě v případě paní Dai hrálo svou roli i uspořádání samotného místa, kde byla pohřbena.\n\nPodle obsahu dusíku a uhlíku v kostech lze nahlédnout i do jídelníčku pravěkého člověka a lze zjistit, zda se v těle nachází dostatek či nedostatek látek, které jsou důležité pro vývoj kostí. Pokud se zvíře či člověk živí rostlinami či jinými zvířaty, poměr izotopu uhlíku 12 k uhlíku 13 se mění tím, jak se tyto látky vstřebávají do různých tkání v těle. Kdysi se předpokládalo, že vysoké hodnoty uhlíku 15 znamenají, že se v jídelníčku člověka či zvířete vyskytuje potrava pocházející z moře či zemědělsky vypěstovaná. A právě zprávu o tom, co lidé a zvířata jedli, poskytnou jejich kosterní pozůstatky. Mohou i podat svědectví o tom, jak zemřeli (pokud byla kost roztříštěna, znamená to zřejmě, že pravěký člověk zemřel násilnou smrtí), lze též zjistit, zda byly kosti nějakým způsobem deformované.\n\nKosti se mohou zachovat jako:\n"}
{"id": "1454421", "url": "https://cs.wikipedia.org/wiki?curid=1454421", "title": "Martin David (básník)", "text": "Martin David (básník)\n\nMartin David (* 19. února 1964 Teplice) je český básník a hudebník.\n\nVystudoval Střední průmyslovou školu stavební v Děčíně a poté vystřídal řadu zaměstnání (mistr na stavbě, projektant, vedoucí kina, dělník v továrně, topič aj.). Své básně publikoval v časopisech (\"Revue Teplice\", \"Obratník\", \"Weles\", \"Tvar\", \"Host\", \"Psí víno\", \"Babylon\", \"Dekadent geniální\", \"Dotyky\") a v různých sbornících a antologiích.\n\nVěnuje se hře na kytaru a zhudebňuje básně různých autorů (např. Ch. Morgensterna, V. Holana, J. Seiferta, J. Skácela, J. Ortena, I. Blatného či K. Tomana), je členem volného uměleckého sdružení Šlauch. Žije v Teplicích.\n\n\n\n"}
{"id": "1454425", "url": "https://cs.wikipedia.org/wiki?curid=1454425", "title": "Choszczno", "text": "Choszczno\n\nChoszczno () je město v okrese Choszczno v Západopomořanském vojvodství na severozápadě Polska. V roce 2016 zde žilo přibližně 15 500 obyvatel. Na jih od centra města se nachází jezero Klukom.\n\n\n"}
{"id": "1454427", "url": "https://cs.wikipedia.org/wiki?curid=1454427", "title": "Weinfeld", "text": "Weinfeld\n\nWeinfeld může znamenat:\n\n"}
{"id": "1454431", "url": "https://cs.wikipedia.org/wiki?curid=1454431", "title": "Šanghajská dopravní univerzita", "text": "Šanghajská dopravní univerzita\n\nŠanghajská dopravní univerzita () je univerzita v Šanghaji v Čínské lidové republice. Její jméno pouze odkazuje k jejímu založení v roce 1896 ministerstvem pošt a komunikací říše Čching – univerzita má všeobecné zaměření a patří do prestižní devítky čínských univerzit Ťiou-siao Lien-meng. Má 31 fakult a 250 magisterských oborů. Celkově na ní studuje přes čtyřicet tisíc studentů. Výuku zajišťuje bezmála dva tisíce profesorů a docentů.\n\nTradiční sídlo s historickými budovami je v obvodě Sü-chuej, ale většina univerzity sídlí v novém kampusu v obvodě Min-chang.\n\nCelosvětově je univerzita známá také svým Šanghajským žebříčkem, který hodnotí přes 1000 vysokých škol podle jejich vědeckého výstupu.\n"}
{"id": "1454437", "url": "https://cs.wikipedia.org/wiki?curid=1454437", "title": "Ruská opera", "text": "Ruská opera\n\nRuská opera, či přesněji opera v Rusku je umělecký a kulturní fenomén ruské hudby, který prošel třísetletým obdobím vývoje. Jsou zde uvedena, jak díla ruských i neruských skladatelů vytvořených a uvedených na území Ruska, respektive Sovětského svazu, v ruštině i jiných jazycích, tak i opery ruských autorů vytvořených či uvedených v zahraničí.\n\nOpera se v Rusku objevila poprvé v 18. století. Její počátky úzce souvisel s příchodem italského divadelního souboru v době panování Anny Ivanovny. První představení se konalo 29. ledna 1736, hrála se opera \"Síla lásky a nenávisti\" (\"Сила любви и ненависти\"), kdy zhudebnil Ital Francesco Domenico Araja libreto v ruském překladu V. K. Trediakovského). Později se u carského dvora objevil také francouzský operní soubor a v této době veliké poptávky po opeře, začaly vznikat soukromé operní scény. Nezřídka tak v jediném městě vedle sebe fungovalo několik oper: italská, ruská, německá. Za panovnic Anny Ivanovny, Alžběty Petrovny a Kateřiny II. se v operních vystoupeních objevovali také zpěváci Dvorní pěvecké kapely, kteří do té doby provozovali pouze duchovní zpěv.\n\nPrvní opera na původní ruský text básníka A. P. Sumarokova \"Kefalos a Prokris\" (\"Цефал и Прокрис\") byla uvedena na petrohradské scéně 27. února 1755 (hudba Francesco Araja). V operních představeních u dvora v sólových a hereckých rolích vystupovali také mladí ruští hudebníci, jako například budoucí významní skladatelé Maxim Sozontovič Berezovskij či Dmitrij Bortňanskij. Nezřídka zde na jevišti vedle profesionálů zpívali árie vážení dvořané, amatérští hudebníci, kterým se říkalo \"diletanti\". Z komické opery v Rusku se posléze vyvinulo také komické divadlo a vaudeville.\n\nNejpodrobnější svědectví o počátcích opery v Rusku 18. století ve svých zápiscích podává člen akademie Jacob von Staehlin (\"Известия о музыке в России\").\n\nNejvětšími operními skladateli byli:\n\nV době velké vlastenecké války (1941–1945) vznikla opera Sergeje Prokofjeva \"Vojna a mír\".\n\nŽák Dmitrije Šostakoviče Venjamin Flejšman v letech 1939–1941 napsal operu \"Rothschildovy housle\", kterou jeho učitel velmi ocenil. Poté, co Flejšman zahynul na frontě, dokončil operu sám Dmitrij Šostakovič. Opera byla poté uvedena v roce 1968.\n\nPo uvedení opery Vana Muradeliho \"Velké přátelství („Великая дружба“)\" v září 1947 bylo vydáno prohlášení politbyra ÚV KSSS, otištěné 10. února 1948 v deníku Pravda o nemorálnosti a lživosti této opery. Prohlášení ve výsledku vedlo k určitému zjednodušení jazyka a formy většiny operní tvorby té doby.\n\nMezi nejvýznamnější počiny sovětské opery poválečné doby, které byly inscenovány, patří Prokofjevova opera \"Příběh skutečného člověka\" z roku 1948, či \"Zkrocení zlé ženy\" (1957) Vissariona Šebalinа. Jiné operní partitury v době socialismu nebyly z různých důvodů realizovány, jako např. opera M. S. Vajnbergа \"Cestující (Пассажирка)\".\n\nVelký význam pro rozvoj soudobé opery (zejména komorní) měla činnost moskevského Komorního divadla pod vedením B. A. Pokrovského (nastudování oper A. V. Čajkovského, K. V. Molčanova, A. N. Cholminova, G. S. Sedělnikova, L. A. Děsjatnikova, V. A. Koběkina, M. S. Vajnbergа). V této době se rozvíjí také žánr monoopery (skladby J. M. Bucka, G. S. Fridа, M. L. Tarivěrdijeva).\n\nNejvětšími operními skladateli byli:\nNejvětšími autory byli:\n\nNovátorem na poli opery v Sovětském svazu byl Dmitrij Šostakovič. Jeho opera \"Nos\" na námět povídky N. V. Gogola měla charakter grotesky. Avšak jeho druhá opera \"Lady Macbeth Mcenského újezdu\" (napsaná v letech 1930–1932, byla uvedena v Leningradě v roce 1934) na motivy stejnojmenné povídky N. S. Leskovа, zpočátku přijatá s nadšením a hrála se jednu a půl sezóny, byla náhle ztrhána oficiálním sovětským tiskem (proslavil se zejména článek \"Zmatek místo hudby / Сумбур вместо музыки\" v deníku \"Pravda\" z 28. ledna 1936), a poté byla stažena z repertoáru. Žádná z dalších plánovaných oper skladatele již nebyl v plné míře realizován.\n\nPod vlivem západního vzoru se v Sovětském svazu objevil nový žánr rockové opery (autoři A. B. Žurbin, V. I. Martynov, A. L. Rybnikov).\n\nNejvětšími operními skladateli sovětské éry byli:\n\nPo rozpadu Sovětského svazu se soudobá operní tvorba na nějakou dobu zcela vytratila z programů ruských divadel. Navíc společně s tím někteří skladatelé po otevření Železné opony využili nových možností uvádět své opery v zahraničí. Takto se v Evropě a USA odehrály premiéry oper Rodiona Ščedrinа, A. G. Schnittkeho, V. G. Tarnopolského, či V. I. Martynovа.\n\nNa konci 90. let 20. století se o uvádění soudobých oper sanžilo mnoho slavných divadel v Rusku: Mariinské, Velké divadlo, Permské, Samarské. Pozitivní odezvu v tisku i u ruského publika měla například opery autorů S. M. Slonimského, R. K. Ščedrinа, L. A. Děsjatnikovа, V. A. Koběkinа, A. V. Čajkovského ad.\n\nZajímavou z hlediska formy je opera R. K. Ščedrinа \"Zakletý poutník (Очарованный странник\", která má podtitul \"opera pro koncertní provedení\" a svým žánrem se blíží kantátě či oratoriu.\n\n"}
{"id": "1454438", "url": "https://cs.wikipedia.org/wiki?curid=1454438", "title": "Malcolm Smith", "text": "Malcolm Smith\n\nMalcolm Smith (* 1973 Dunbar) je bývalý britský reprezentant ve sportovním lezení, stříbrný medailista v celkovém hodnocení světového poháru v boulderingu.\n\n\n"}
{"id": "1454442", "url": "https://cs.wikipedia.org/wiki?curid=1454442", "title": "Řevnice (nádraží)", "text": "Řevnice (nádraží)\n\nVlaková stanice Řevnice se nachází v severní části Řevnic. Vede zde železniční trať Praha – Plzeň (trať 170 Praha – Plzeň) a trať 171 Praha-Beroun, jedna z nejvytíženějších v České republice. Řevnické nádraží je vytížené místo hlavně v ranních hodinách a večerních hodinách.\n\nV roce 1994 zde přestaly zastavovat vlaky vyšší kvality, zastavují pouze osobní vlaky linky S7 Pražské integrované dopravy (PID). Řevnické nádraží v roce 1979 vyhrálo cenu \"Nejhezčí nádraží v ČSR\".\n"}
{"id": "1454450", "url": "https://cs.wikipedia.org/wiki?curid=1454450", "title": "Bonyhád", "text": "Bonyhád\n\nBonyhád [boňhád] () je město v Maďarsku v župě Tolna, těsně u hranic župy Baranya. Nachází se asi 16 km jihozápadně od Szekszárdu a je správním městem stejnojmenného okresu. V roce 2018 zde žilo 12 982 obyvatel. Podle údajů z roku 2001 zde byli 87,4 % Maďaři a 2,7 % Romové. Poblíže se nachází též město Nagymányok a obce Aparhant, Bonyhádvarasd, Cikó, Grábóc, Hidas, Kakasd, Kisdorog, Mőcsény a Zomba.\n\n"}
{"id": "1454451", "url": "https://cs.wikipedia.org/wiki?curid=1454451", "title": "Mahmud Namik Efendi", "text": "Mahmud Namik Efendi\n\nPrinc Mahmud Namik Efendi (23. prosince 1913 - 13. listopadu 1963) byl jediný syn Şehzade Ömera Hilmiho a jeho manželky \"Hadice Firdevs Gülnev Başhanımefendi.\" Byl vnukem osmanského sultána Mehmeda V. Mahmud byl aktivním členem skupiny \"Zohriya Set\", která se skládala z členů Osmanské dynastie, kteří se po vyhnání do exilu usadili v Káhiře a žili zde společně s egyptskou vládnoucí dynastií Muhammada Alího. Také byl zapleten do akce, kde bylo účelem sesadit Gamala Abdela Nassera a dosadit na trůn prince Muhammada Abdel Moneima. Jeho pokus a další odnětí svobody se dostalo do zpráv celého světa.\n\nMahmud Namik se narodil v paláci Dolmabahçe a žil zde od smrti svého dědečka, sultána Mehmeda V., až do konce první světové války. Poté s rodinou v letních měsících pobýval v rezidenci Konak v Nişantaşı a v letních měsících v Bağlarbaşı. \n\nV březnu roku 1924, když mu bylo deset let, byl Mahmud společně se zbytkem Osmanské dynastie poslán do exilu kvůli pádu Osmanské říše a vzniku Turecké republiky. Mahmud se už do Turecka nikdy nevrátil, protože zemřel dřív, než byl exil v roce 1974 zrušen. Byl poslán na internátní školu v Libanonu, ale brzy se s rodinou odstěhoval do Nice ve Francii, kde se sestěhovala většina členů dynastie. V roce 1934 se přestěhoval do Alexandrie, kam odešel se svým otcem Ömerem Hilmím a svou babičkou. Později se k nim přidali jeho sestra Emine Mükbile a jeho švagr Ali Vâsib. Na začátku 40. let 20. století si koupil apartmán v Maadi na předměstí Káhiry, kam se odstěhoval se svou ženou Şaharazad. \n\nMahmud Namik se oženil v srpnu 1939 se Şaharazad Ratib. Şaharazad byla jediná dcera Ismaila Ratiba Beye a byla vnučkou Rashida Fazila, egyptského paši. Narodila se v Alexandrii v roce 1922 a zemřela v Káhiře roku 1993. Před sňatkem držela titul Hanımefendi. Společně měli jednoho syna, prince Ömera Abdülmecida Osmanoğlu, který se narodil v roce 1941. Pár se rozvedl v Alexandrii roku 1947. \n\nMahmud Namik pracoval až do druhé světové války pro alexandrijskou tramvajovou dráhu. Ke konci 40. let se stal podnikatelem a usadil se v Ženevě ve Švýcarsku, kde rozjel svůj vlastní byznys, který poté rozšířil do Pákistánu a USA. \n\nMahmud Namik byl obžalován za účast v pokusu o sesazení vojenského režimu Gamala Abdel Nassera a snažil se dosadit do vlády jeho syna Muhammada Abdel Moneima. Akce trvala od Suezské krize v roce 1956 a byla podporována britskou M16 a Francouzi. \n\nV roce 1958 požádal o pomoc v zásnubách své sestřenice Sabihy Fazily Hanimsultan a krále Fajsala II. Zásnuby však skončily vraždou krále Fajsala a pokračovaly vojenským převratem.\n\nMahmud zemřel ve věku 49 let na mrtvici v Káhiře. Byl tam i pohřben, ale v roce 1987 byly jeho ostatky přemístěny do hrobky sultána Mahmuda II. v Istanbulu. \n"}
{"id": "1454453", "url": "https://cs.wikipedia.org/wiki?curid=1454453", "title": "Belozersk", "text": "Belozersk\n\nBelozersk () je město ve Vologdské oblasti Ruské federace. K roku 2010 v něm žilo bezmála deset tisíc obyvatel.\n\nBelozersk leží na jižním břehu Bílého jezera přibližně dvacet kilometrů západně od ústí Šeksny. Od Vologdy, správního střediska oblasti, je vzdálen přibližně 214 kilometrů severozápadně, od Čerepovce přibližně 118 kilometrů severně.\n\nBelozersk je počítán za jedno z nejstarších ruských měst. Zmiňuje se o něm již již \"Pověst dávných let\" z dvanáctého století, podle které zde měl v devátém století sídlo varjažský kníže Sineus.\n\nV roce 1238 městem prošla epidemie moru a bylo přemístěno.\n"}
{"id": "1454455", "url": "https://cs.wikipedia.org/wiki?curid=1454455", "title": "Maskil (časopis)", "text": "Maskil (časopis)\n\nMaskil je věstník, který vydává pražská židovská liberální kongregace Bejt Simcha (komunita progresivního či reformního judaismu) - přidružený člen Federace židovských obcí České republiky. Časopis ale není věstníkem této kongregace. Maskil vychází měsíčně za podpory Ministerstva kultury České republiky, Federace židovských obcí v České republice, Nadačního fondu obětem holocaustu (NFOH) a The Dutch Humanitarian Fund (JHF). \n\nČasopis je určen širšímu okruhu čtenářů i z řad veřejnosti, a to především českým Židům, kteří nebyli vychováváni v židovství. Slovo „maskil“ znamená v židovském kontextu osvícenec nebo vzdělanec. První číslo tohoto časopisu vyšlo v září roku 2001. Časopis má podtitul „kulturní měsíčník“, ale není zaměřen jen na kulturu a historii. Je o spolkovém životě židovské komunity v celé České republice, akcentuje i prvek vzdělávací. V časopisu je dáván prostor pro materiály z jednotlivých židovských obcí, pro diskuse o různých způsobech praktikování židovství, jakož i pro informace o fungování struktur židovských obcí. \n\n\n"}
{"id": "1454456", "url": "https://cs.wikipedia.org/wiki?curid=1454456", "title": "Ǿ", "text": "Ǿ\n\nǾ (minuskule ǿ) je speciální znak latinky, zvaný přeškrtnuté O s čárkou.\n\nDánština někdy používá Ǿ pro odlišení dvou slov, která se stejně píší. Příkladem mohou být slova \"gǿr\" (štěká) a \"gør\" (dělá), která by se normálně obě psala s Ø, nicméně písmeno Ǿ není na dánské klávesnici, takže se používá velmi zřídka.\n\nǾ se také dříve používalo ve staré norštině a používá ho jazyk nzime v Kamerunu.\n\nV Unicode mají písmena Ǿ a ǿ tyto kódy:\n\n"}
{"id": "1454459", "url": "https://cs.wikipedia.org/wiki?curid=1454459", "title": "Národní park Kainji", "text": "Národní park Kainji\n\nKainji je národní park na západě Nigérie, asi 560 km severně od Lagosu. Má rozlohu 5341 km² a nachází se na území států Niger a Kwara, správa parku sídlí ve městě Wawa. Byl založen v roce 1979 jako první národní park v zemi a skládá se ze tří geograficky izolovaných částí: přehradní nádrže \"Kainji Lake\" na řece Niger (postavena v roce 1968), rezervace \"Borgu\" (založena 1963) a rezervace \"Zugurma\" (založena 1971).\n\nÚzemí národního parku tvoří lesnatá savana v povodí řek Niger, Maingyara, Timo a Oli, z níž vyčnívají četné skalní suky. Leží v nadmořské výšce 120–340 m, teplota se pohybuje mezi 10 °C a 30 °C, srážky činí okolo 1000 mm ročně. Žije zde lev senegalský, hroch obojživelný, slon africký, buvolec stepní, voduška kob, kočkodan husarský, kapustňák senegalský, pelikán africký, ibis hnědý a krokodýl nilský. Souostroví Foge na přehradě patří k lokalitám chráněným podle Ramsarské úmluvy.\n\nJezero Kainji je největší přehradou na Nigeru, při maximálním stavu vody má rozlohu 1243 km² a hloubku 12 m. Jak popisuje český hydrolog a spisovatel Tomislav Petr, po napuštění nádrže v roce 1968 „(…) došlo v poměrně krátké době k přesunu od vysoké druhové rozmanitosti ryb, dávajících přednost proudícím vodám, tedy od reofilních druhů, k druhům klidných vod – druhům jezerním. Většina druhů rypounovitých z nádrže zmizela. V klidné vodě začaly převládat cichlidy (rody \"Oreochromis\" a Tilapia), dále afrotetry (rody \"Alestes\", \"Brycinus\", \"Hydrocynus\") a menší peřovci (\"Synodontis\"). Nejběžnější lovenou rybou se stal na nějaký čas tlamovec \"Sarotherodon galilaeus\".“\n"}
{"id": "1454463", "url": "https://cs.wikipedia.org/wiki?curid=1454463", "title": "Wittig", "text": "Wittig\n\nPříjmení Wittig nosí více významných osobností:\n\n"}
{"id": "1454465", "url": "https://cs.wikipedia.org/wiki?curid=1454465", "title": "František Arnošt Koller", "text": "František Arnošt Koller\n\nFrantišek Arnošt Koller, též Franz von Koller (27. 11. 1767 Mnichovo Hradiště – 22. 8. 1826 Neapol) byl rakouský generál, diplomat, amatérský archeolog a sběratel starožitností.\n\nNarodil se jako syn Františka Arnošta Ignáce Kollera (1711-1781), nejdříve vojenského chirurga, a pak rodinného lékaře Valdštejnů na zámku v Mnichově Hradišti. Jeho matkou byla Elisabetha von Mauer z rodu nižší uherské šlechty v Györu. Dědeček Koller byl justiciárem a purkrabím na zámku v Benátkách nad Jizerou. \nFrantišek vystudoval gymnázium v Praze a vojenskou akademii. Prošel úspěšnou kariérou u armády habsburské říše, zvlášť se vyznamenal v bitvě u Aspernu, roku 1809 byl přijat mezi rytíře řádu Marie Terezie a roku 1810 povýšen do šlechtického stavu na svobodného pána, roku 1815 obdržel český inkolát. Od roku 1813 byl polním podmaršálkem a stal se generálním pobočníkem maršála Schwarzenberga. \nV roce 1814 doprovázel zajatého Napoleona na Elbu; při cestování jižní Francií jej musel maskovat a poskytl mu svou vlastní generálskou uniformu. Roku 1814 se zúčastnil Vídeňského kongresu. Díky svým diplomatickým schopnostem působil v letech 1815–1818 a 1821–1826 v Neapoli, kde dohlížel na obnovu Království Obojí Sicílie (jako generální intendant a poté jako intendant s intervenční armádou). V letech 1818 až 1821 byl divizním v Čechách. Kromě služebních sídel obýval zámek v Obříství a dům v Badenu u Vídně.\nByl nositelem několika rakouských vyznamenání, byl mj. rytířem vojenského řádu Marie Terezie, císařského Leopoldova řádu a sicilského řádu sv. Januaria.\n\nOženil se s Johannou Kollerovou, rozenou Grätzlerovou von Gräzenstein, měli čtyři děti: dceru Johannu (* 1805), provdanou za Karla Thun-Hohensteina, a syny Augusta (* 1809), Wilhelma (*1811) a Alexandra (*1815).\nZemřel v Neapoli náhle na tyfus. Je pohřben v kryptě zámeckého kostela sv. Jana Křtitele v Obříství. Vdova Johanna Kollerová se 22. října 1833 znovu provdala, a to za generálmajora Moritze svobodného pána von Sahlhausen, a 19. července 1835 podruhé ovdověla.\n\nSbíral a sám vykopával památky antické kultury z Říma, Pompejí, Herculanea, Etrurie, starověkého Egypta, Fénicie, především keramiku, bronzy a mramory, a jejich kopie (např. voskový model chrámu, sádrové odlitky kamejí), zbraně a mince, zejména za svého působení v Neapoli. Umístil je ve svém sídle na zámku v Obříství, který koupil od barona Clam-Gallase roku 1819. Sbírka byla ale po Kollerově smrti vdovou a synem Augustem rozprodána – větší části se zachovaly v Altes museu v Berlíně (Pergamonské muzeum), na univerzitě v Lipsku a v Archeologickém muzeu v Záhřebu. Jednotliviny z rodinného majetku (portréty, předměty ze zařízení otcovy domácnosti) odkázal Františkův vnuk Alexandr II. Koller (1850-1810) z Vídně Národnímu muzeu v Praze, které koupi celé sbírky kdysi odmítlo. Další předměty z Kollerovy sbírky zůstaly v Obříství v majetku tamější rodiny Ferdinandiů.\n\nPísemná pozůstalost Františka a jeho syna Augusta Kollerů je uložena v Památníku národního písemnictví v Praze.\n"}
{"id": "1454481", "url": "https://cs.wikipedia.org/wiki?curid=1454481", "title": "Boulevard de Bonne-Nouvelle", "text": "Boulevard de Bonne-Nouvelle\n\nBoulevard de Bonne-Nouvelle je bulvár v Paříži. Nachází se na hranici 2. a 10. obvodu. Ulice byla pojmenována podle kostela Notre-Dame-de-Bonne-Nouvelle (tj. Zvěstování Panny Marie).\n\nUlice je součástí tzv. velkých bulvárů (leží mezi bulváry Poissonnière a Saint-Denis). Vede od křižovatky s \"Rue Saint-Denis\" a \"Rue du Faubourg-Saint-Denis\" a končí na křižovatce s \"Rue Poissonnière\" a \"Rue du Faubourg-Poissonnière\".\n\n\"Boulevard de Bonne-Nouvelle\" vznikl na místě městských hradeb Ludvíka XIII. Byl zřízen královským patentem z července 1676. V letech 1842–1843 proběhly rozsáhlé práce na vyrovnávání, dláždění, kanalizaci apod. Šířka ulice byla stanovena na 35 metrů.\n\n\n"}
{"id": "1454495", "url": "https://cs.wikipedia.org/wiki?curid=1454495", "title": "Boulevard Montmartre", "text": "Boulevard Montmartre\n\nBoulevard Montmartre je bulvár v Paříži. Nachází se na hranici 2. a 9. obvodu. Ulice byla pojmenována podle bývalé městské brány Montmartre.\n\nUlice je součástí tzv. velkých bulvárů (leží mezi bulváry Italiens a Poissonnière). Vede od křižovatky s \"Rue du Faubourg-Montmartre\" a \"Rue Montmartre\" a končí na křižovatce s \"Rue de Richelieu\" a \"Rue Drouot\". Na západě na něj rovněž navazuje \"Boulevard Haussmann\".\n\n\"Boulevard Montmartre\" vznikl na místě městských hradeb Ludvíka XIII. V roce 1668 byla cesta osázená stromy a sloužila jako promenáda. Bulvár byl jako ulice zřízen královským patentem z července 1676.\n\n\n"}
{"id": "1454507", "url": "https://cs.wikipedia.org/wiki?curid=1454507", "title": "Šamši-Adad", "text": "Šamši-Adad\n\nŠamši-Adad nebo Šamší-Adad může být:\n\n"}
{"id": "1454511", "url": "https://cs.wikipedia.org/wiki?curid=1454511", "title": "Tuskulum", "text": "Tuskulum\n\nTuskulum nebo latinsky Tusculum bylo antické a středověké město jihovýchodně od Říma v Albanských vrších. Jeho vykopávky se nacházejí na území dnešního Frascati na kopci Monte Tuscolo v městské části Grottaferrata. V okolí města v antice mělo svá sídla mnoho bohatých rodin, a proto se slovo tuskulum používá i ve významu bohaté čtvrti anebo útočiště před ruchem velkoměsta. Vznikly zde Cicerovy \"Tuskulské hovory\".\n\nMěsto Tuskulum bylo původně snad etruské (Etruskové = latinsky Tusci). Roku 496 př. n. l. se připojilo k Římu a roku 379 př. n. l. získalo římská občanská práva. V 10. až 12. století n. l. zde bylo sídlo hrabství Tusculum, jež poté podlehlo Římu a roku 1191 bylo zpustošeno a opuštěno. Uprchlí občané Tuskula nedaleko založili obec Frascati.\n\n"}
{"id": "1454513", "url": "https://cs.wikipedia.org/wiki?curid=1454513", "title": "Tiglatpilesar", "text": "Tiglatpilesar\n\nTiglatpilesar může být:\n\n"}
{"id": "1454518", "url": "https://cs.wikipedia.org/wiki?curid=1454518", "title": "New Masters", "text": "New Masters\n\nNew Masters je druhé studiové album britského písničkáře Cata Stevense, vydané v prosinci 1967 u Deram Records, nové pobočky Decca Records a následovalo velmi úspěšné debutové album \"Matthew and Son\", které se dobře umístilo v britské hitparádě Top Ten a mělo několik SP hitů. O album \"New Masters\" byl malý zájem a propadlo v hitparádách ve Spojeném království i v USA. Singl \"Kitty\"/\"Blackness of the Night\" se umístil na 47. místě a stal se prvním Stevensovým singlem, který se nedostal do Top 40. Byl to nečekaný neúspěch, v porovnání s jeho předešlými nahrávkami..\n\nPíseň \"The First Cut Is the Deepest\" byla úspěšně interpretována několika umělci. Před vydáním alba \"New Masters\", Stevens prodal píseň za 30 liber P. P. Arnoldovi. Časem se stala hitem také pro další umělce jako Rod Stewart, Sheryl Crow, James Morrison a Keith Hampshire. Hampshireova verze se v roce 1973 dostala na 1. místo kanadské hitparády. \n\nVšechny skladby napsal Cat Stevens.\n\n"}
{"id": "1454521", "url": "https://cs.wikipedia.org/wiki?curid=1454521", "title": "Gyomaendrőd", "text": "Gyomaendrőd\n\nGyomaendrőd [ďomaendréd] je město v Maďarsku v župě Békés. Nachází se asi 35 km severozápadně od Békéscsaby a je správním městem stejnojmenného okresu. Město vzniklo v roce 1981 sloučením dvou obcí Gyoma a Endrőd. V roce 2018 zde žilo 12 839 obyvatel. Podle údajů z roku 2001 zde byli 98 % Maďaři, 1 % Romové a zbytek jiné národnosti (především Rumuni, Němci a Slováci). Poblíže se nacházejí města Dévaványa, Mezőberény, Mezőtúr, Kondoros, Körösladány a Szarvas. Poblíže jsou též obce Csárdaszállás, Hunya a Örménykút.\n\n"}
{"id": "1454525", "url": "https://cs.wikipedia.org/wiki?curid=1454525", "title": "Pražská", "text": "Pražská\n\nPražská je název ulice v Praze. Spojuje Hostivařské náměstí (Praha 15, Hostivař) s ulicí Švehlova (Praha 10, Záběhlice). Začíná na Hostivařském náměstí, a jde na severozápad, po překročení Švehlovy pokračuje na sever a pak se stáčí obloukem na západ a vrací se do Švehlovy. V celé své délce je obousměrně průjezdná. Jméno Pražská nese od svého vzniku v roce 1927. To je odvozeno od směru ulice do Prahy.\n"}
{"id": "1454526", "url": "https://cs.wikipedia.org/wiki?curid=1454526", "title": "Boulevard Poissonnière", "text": "Boulevard Poissonnière\n\nBoulevard Poissonnière je bulvár v Paříži. Nachází se na hranici 2. a 9. obvodu.\n\nNázev bulváru (prodavačka ryb) pochází z názvu obchodní cesty \"Chemin des Poissonniers\" (cesta prodavačů ryb), která vedla ze severu do Paříže, a po které se do pařížské tržnice přivážely ryby.\n\nUlice je součástí tzv. velkých bulvárů a leží mezi bulváry \"Bonne-Nouvelle\" a \"Montmartre\".\n\n\"Boulevard de Bonne-Nouvelle\" vznikl na místě městských hradeb Ludvíka XIII. Byl zřízen královským patentem z července 1676. V roce 1826 byla vyhláškou šířka ulice stanovena na 35 metrů.\n\nBěhem Červencové revoluce se na ulici odehrály mezi povstalci a armádou.\n\n"}
{"id": "1454532", "url": "https://cs.wikipedia.org/wiki?curid=1454532", "title": "Celniční", "text": "Celniční\n\nCelniční je ulice v lokalitě Za Horou v katastrálním území Hloubětín na Praze 9, která spojuje křižovatku ulic Pokorného, Za Mosty a Čelákovická s ulicí Jahodnickou. Ústí do ní ulice Jednostranná a Aloisovská. Od severního konce se vine jihovýchodním směrem do svahu.\n\nVznikla v roce 1920 v souvislosti s výstavbou nouzové kolonie Za Horou, avšak pojmenována byla až v roce 1952. Název pochází z polohy ulice, která směřuje k bývalé celnici (budova na dnešní adrese Českobrodská 248/50) ležící na hranici Prahy mezi Hloubětínem a Kyjemi. Potravní daň na čáře neboli \"akcíz\" (daň z potravin přivezených do velkých měst), jakýsi předchůdce spotřební daně, byla na území českých zemí uplatňována do roku 1942. Kyje se staly součástí hlavního města Prahy až v roce 1968.\n\nZástavbu tvoří přízemní, jedno- a dvoupatrové rodinné domy se zahradami, jen na východní straně v úseku mezi Jednostrannou a Jahodnickou je pouze zeleň, která se rozprostírá k mostu ulice Průmyslová. Ulice je v celém profilu jednosměrná.\n"}
{"id": "1454535", "url": "https://cs.wikipedia.org/wiki?curid=1454535", "title": "Šaćir Mesihović", "text": "Šaćir Mesihović\n\nHadži Mehmed Šaćir-efendija (ev. Šakir) Mesihović (1876 Vitina, okres Ljubuški, osmanská říše – 6. října 1959 Sarajevo, Federativní lidová republika Jugoslávie) byl bosenskohercegovský islámský duchovní a pedagog bosňáckého původu.\n\nNarodil se do vážené hercegovské rodiny Mesihovićů. Vystudoval medresu a poté sarajevský Daru-l-muallimin, muslimskou učitelskou přípravku. Následně se vydal za vzděláním do Istanbulu, kde dokončil medresu, islámskou vyšší školu, a nato i Mekteb-i Nüvvâb, učiliště pro islámské soudce. Po návratu do vlasti (kolem roku 1911) se stal muderrisem, učitelem, v medrese ve středobosenské Fojnici.\n\nRoku 1917 byl zvolen mostarským muftím. Na tomto postu setrval až do roku 1928, kdy se stal členem ulem-medžlisu, nejvyšší rady duchovních Islámského společenství v Bosně a Hercegovině. Roku 1936, kdy byla změněna ústava Islámského společenství, byl penzionován.\n\nRoku 1955 se kvůli nemoci nemohl vydat na puť do Mekky, a tak za sebe a svou první ženu poslal náhradníka (bedeala)\n\nMesihović byl dvakrát ženatý, ale obě manželství zůstala bezdětná.\n"}
{"id": "1454547", "url": "https://cs.wikipedia.org/wiki?curid=1454547", "title": "Hasan Nametak", "text": "Hasan Nametak\n\nHasan Fehmi-efendija Nametak (15. srpna 1873 Mostar, osmanská říše – 21. října 1953 Mostar, Federativní lidová republika Jugoslávie) byl bosenskohercegovský islámský duchovní a pedagog bosňáckého původu.\n\nV rodném Mostaru navštěvoval ruždii a medresu, islámskou základní a vyšší školu. Roku 1889 zahájil studium v Gazi Husrev-begově medrese v Sarajevu, ale již roku 1891 přešel na nově založený Daru-l-muallimin, muslimskou učitelskou přípravku (absolvoval 1894). Po návratu do hercegovské metropole se stal učitelem, muallimem, v reformované mektebu, muslimské základní škole. Vedle toho docházel do Karađoz-begovy medresy, kde poslouchal přednášky místních učenců Saliha Alajbegoviće a Muhameda Kurta. Mezi lety 1914 a 1931 vykonával úřad tajemníka mostarského muftího, a to za působení duchovních Abdullaha Sidki Riđanoviće, Šaćira Mesihoviće a Omera Džabiće.\n\nJistý čas přednášel i v mostarské Roznamedžinově medrese, vyšší islámské škole, fiqh a srbochorvatský jazyk a náboženství na Dívčí škole v Mostaru.\n\nBezmála padesát let byl imámem v Jahja-Esfelově mešitě, krátčí čas byl též imámem v mešitě Tabačica (od 6. 11. 1933).\n\nDlouhodobě se věnoval publicistické činnosti. Publikoval v muslimcích periodicích \"Bošnjak, Behar, Novi behar\" a \"Glasnik Islamske vjerske zajednice\" a kalendáři spolku \"Narodna uzdanica\".\n\nHasan Nametak měl dva syny, Aliju (1906–1987) a Abdurrahmana (1908–1982), a dvě dcery, Đulsu a Šefiku.\n"}
{"id": "1454549", "url": "https://cs.wikipedia.org/wiki?curid=1454549", "title": "Zdeněk Lhota (letec)", "text": "Zdeněk Lhota (letec)\n\nZdeněk Lhota (3. května 1896 Praha – 8. října 1926 Řím) byl český pilot a průkopník letectví.\n\nNarodil se 3. května 1896 v Praze - Karlíně jako syn známého pražského advokáta. O čtyři léta později s rodiči přesídlil do Černošic (č.p. 466). Otec umožnil dospívajícímu studentovi také pěstování řady nejrůznějších sportů. Od mládí se zajímal o letectví a automobilismus. Mladý Zdeněk byl společenský a podnikavý, vynikal průbojností a organizačním talentem. A i když byl za 1. sv. války nucen sloužit u vozatajců, po válce už si vymohl, coby záložník čs. armády, přeřazení k letectvu, k 1. leteckému pluku v Praze. Dosáhl hodnosti nadporučík. Dostudoval, dosáhl hodnosti doktora práv (JUDr.) a současně s nadšením pracoval pro úspěch naší aviatiky. Dne 27. června 1925 se oženil, ale letectví nezanechal.\n\nByl činný v Československém aviatickém klubu. Byl spoluzakladatelem s 23 spolupracovníky a později ředitelem společnosti Falco, jejímž účelem bylo živnostenské provozování letecké a automobilové dopravy osobní i věcné, leteckých produkcí a reklamy, letecké fotokartografie a kinematografie, školy pro letce a mechaniky letecké a jiné. V ní mj. aktivně působil i její spoluzakladatel Jan Masaryk. Dne 18. srpna 1920 vykonal Lhota před zkušební komisí Čs. aviatického klubu civilní pilotní zkoušku I. stupně, jako první tohoto druhu v ČSR. V těchto létech spolupracoval s firmami Avia a Walter, s konstruktéry letadel i leteckých motorů. Podílel se na zkouškách i na úspěších letadel Avia BH, směle koncipovaných dolnoplošníků.\nOd 23. října do 7. listopadu roku 1920 pořádal Československý aviatický klub 1. mezinárodní leteckou výstavu v Praze pod protektorátem prezidenta T. G. Masaryka. Vedle letadel znamenitého českého konstruktéra Aloise Šmolíka největší pozornost vzbudilo pokusné sportovní letadlo Avia BH-1 mladých konstruktérů Pavla Beneše a Miroslava Hajna. JUDr. Lhota dostal souhlas k jeho řízení a navázal tak spojení s Avií. V létech 1922 až 1926 se Lhota zúčastnil s letadly Avia BH mnoha závodů.\n\nPrvním větším Lhotovým vystoupením na letadle BH-1 byla účast na leteckém dnu v Plzni dne 27. srpna 1922. Svaz čs. pilotů ve snaze přispět k rozvoji čs. národního letectví uspořádal 6. července 1923 rychlostní závod o Cenu prezidenta republiky na letišti ve Kbelích. V kategorii D (motory do 100 koňských sil) zvítězil Zdeněk Lhota na Avii ВH-5 s motorem Anzani 70 HP. Na trati 200 km dosáhl času 1:30:18,4 h v průměrné rychlosti 132,7 km za hodinu. Byl mistrem akrobacie. Zápisy doslovně uvádějí, že pilot předvedl po závodu ještě obdivuhodnou akrobacii. \n\nNa přelomu července a srpna 1923 získal svou první mezinárodní trofej a získal poprvé v historii pro naše sportovní létání mezinárodní úspěch. Zúčastnil se totiž ve dnech 30. června a 1. srpna 1923 na sportovním letadle BH-5 (L-BOSA) mezinárodních závodů turistických letadel v Bruselu, kde se umístil jako první. Získal tak putovní \"Pohár belgického krále\" (Copa du Roi des Belges) a cenu pro turistiku belgického Aeroklubu. Výjimečnost celého závodu pak podtrhl i král Albert I., který osobně předal Lhotovi vítězný pohár. Cestu tam a zpět vykonal vzduchem. Let zpět prolétl Zdeněk Lhota s mezipřistáním v Mohuči průměrnou rychlostí 138 km/h, což byl v roce 1923 zajímavý výkon nejen v kategorii sportovních letounů. Československá sportovní letadla Avia tím vstoupila úspěšně na mezinárodní kolbiště. \n\nLehký dvoumístný letoun BH-5 (L-BOSA) s novým motorem Walter NZ-60, pilotován již slavným letcem JUDr. Zdeňkem Lhotou, se v září 1923 zúčastnil podzimních manévrů armády s celkovým příznivým ohlasem. Lhota měl lví podíl na jeho letových zkouškách. Vojenská správa ihned objednala u Avie celou sérii jejích následovníků, stroje BH-9, BH-10 a později i BH-11. Avia upravila konstrukci BH-5, vznikla tak BH-9 (cvičná) a jen o málo později i BH-11 (kurýrní). Jednomístná varianta pro nácvik akrobacie byla označena BH-10. Velmi uspokojivé výsledky s BH-5 vedly dne 26. a 30.listopadu 1923 k pokusům o stanovení vytrvalostního vzdálenostního rekordu. Dosažené výsledky, t.j. trať 400 km za 3 hod 37 minut neodpovídaly však ctižádosti zúčastněných a nestačily také na získání vypsané trofeje. V prototypu BH-9 s motorem Walter NZ-60 v.č.1 se Zdeněk Lhota 26.12.1923 opět pokoušel vytvořit první čs. letecký rekord na vzdálenost na trojúhelníkové trati Praha – Pardubice – Hradec Králové – Praha. Ale již během prvého obletu tratě musel pro nepřízeň počasí dvakrát přistát. Po třetím vynuceném přistání již v pokusu nepokračoval. Byl to první pokus o letecký rekord s motorem NZ-60. \n\nV dubnu 1924 proslulý aviatik Zdeněk Lhota závodil s automobilem do vrchu Zbraslav - Jíloviště (VIII. ročník, 20. dubna 1924, 30 tisíc diváků) v kategorii cestovních vozů do 1750 cm a obsadil na Waltru WIZ 3. místo. Získal cenu firmy Bosch.\n\nS motorem Walter NZ-60 přece jenom ustavil čs. rekordy v rychlosti a vytrvalosti. Zaslouženého úspěchu dosáhl Lhota 13. května 1924, kdy nalétal na novém cvičném, dvoumístném letadle BH-9 (L-BONF) a na 100 km okruhu Kbely, Nové Benátky, Říp, Kbely za 9:45:47 h celkem 1200 km. Výsledná průměrná rychlost na trati 1000 km činila 120,088 km/hod a stala se rekordem \"Rychlost na 1000 km\" na této vzdálenosti pro dvoumístná letadla. Zdolaná vzdálenost 1200 km se stala „Rekordem na vzdálenost“. Není divu, že na leteckém dni ve Kbelích, pořádaném dne 18.května 1924 se těšil tehdy již populární pilot i jeho letadlo živé pozornosti 30 tisíc návštěvníků. \n\nDne 27.června 1924 startoval opět Zdeněk Lhota z Prahy na sériovém, kurýrním letadle Avia BH-11 (lehký celodřevěný vzpěrový dolnoplošník s motorem Walter NZ-60) k letu do Belgie a Francie. Jednalo se o propagační dálkový a etapový přelet na trati Praha – Brusel – Paříž – Londýn – Paříž – Praha. Přes nepříznivý vítr byl čistý čas letu s BH-11 (L-BONB) z Prahy do Bruselu 7 hod. 10 min. V Bruselu byl takový zájem o letadlo, že opakované předvádění letadla prodloužilo pobyt o celý týden. Podobně tomu bylo i v Paříži, kde bylo předváděno na letištích Le Bourget a Villacoublay. Následovala ještě návštěva Londýna a návrat do Paříže. Bylo to poprvé, co československé letadlo přeletělo kanál La Manche a přistálo na anglické půdě. Na přání technických kruhů zanechal Lhota letadlo v Paříži. Celková trať takto ukončeného propagačního letu dosáhla délky 1800 km. Malá letadla Avia se ukázala, jak patrno, velmi vhodnými pro leteckou turistiku.\n\nNásledoval rychlostní závod o putovní \"Cenu prezidenta republiky\", konaný dne 7. září 1924. Tehdy zvítězil Lhota v kategorii sportovních letadel na jednosedadlovém, akrobatickém letadle BH-10 na trati 200 km průměrnou rychlostí 155,118 km/hod. Tento výkon se stal zároveň národním rychlostním rekordem. V listopadu téhož roku svěřila Avia Lhotovi provedení nového propagačního letu na BH-10 (L-BONF), tentokráte přes Vídeň, Budapešť a Nový Sad do Bělehradu. K letu do Vídně odstartoval 5. listopadu 1924. V Ošprech předváděl akrobacii, v Budapešti a v Novém Sadě přistával z velké výše působivou vývrtkou, létal za prudké vichřice, půjčoval letadlo zájemcům. Krátce všude budil pozornost. Při letu z Bělehradu do Nového Sadu provedl na trati dlouhé 7 km, celkem 53 lopinků. Celková délka letu byla asi 1700 km.\n\nV dubnu 1925 letěl Lhota na BH-11 z Prahy přes Bukurešť, Sofii, Varšavu zpět do Prahy a v květnu s jednoplošníkem ВH-9 (L-BONF) z Prahy do Říma, avšak doletěl jen do Bologni a pro mlhu musel další let odložit až na druhý den. V neděli 17. května 1925 odstartoval při Leteckém dnu Svazu československých pilotů ze státního letiště Praha u Kbel a přes Bratislavu, Terst a Bolognu doletěl do Říma. Zpáteční cestu vykonal 23. května přes Pisu, Bolognu, Záhřeb, Bělehrad, Novi Sad a Budapešť do Prahy, kam doletěl 1. června. Letouny byly předváděny i v řadě jiných zemí, ve Švýcarsku, Rakousku, Francii, Belgii atd. \n\nZa své zásluhy o rozvoj čs. letectví byl v červenci 1925 na valné hromadě, už coby uznávaný letec, zvolen předsedou Svazu československých pilotů a v září 1925 jej Aeroklub RČs vyznamenal udělením čestné vlajky. \n\nDne 20. září 1925 se konal rychlostní závod o \"Cenu prezidenta republiky\" a v kategorii se zatížením do 250 kg zvítězil Zdeněk Lhota s upraveným standardním sériovým letounem BH-21. Na BH-11 (L-BONB) podnikl v říjnu další etapový let na trati Praha – Vídeň – Bukurešť – Sofie – Varšava – Praha. \n\nPrvním veřejným vystoupením JUDr. Lhoty v osudném roce 1926 byla slavnostní valná hromada Svazu čs. pilotů, konaná za jeho předsednictví dne 7. února v Obecním domě v Praze za účasti 175 členu a řady význačných hostí. Dne 21. března oznámil denní tisk, že JUDr. Lhota byl vyznamenán rytířským řádem Rumunské koruny. Podobných vyznamenání měl ostatně několik. Propagačně daleko známější byly různé dálkové etapové přelety, jako například let JUDr. Lhoty v květnu 1926 z Prahy přes Řím do Bělehradu a zpět do Prahy, celkem asi 3500 km. Ještě v tomto roce Zdeněk Lhota zvítězil na BH-11C (L-BONK) na mezinárodních závodech turistických, lehkých letadel v Paříži na letišti Orly.\nV roce 1926 měla firma Avia obhajovat cenu Coppa d'Italia v soutěži dvousedadlových letadel se stroji BH-11. Ty byly dle předběžných zkoušek v tak dokonalém stavu, že bylo upuštěno od dalších zkoušek. Přesto se 8. října Lhota rozhodl provést s BH-11C (L-BONI) na letišti Montecelio (Aeroporto Alfredo Barbieri di Guidonia) u Říma zkoušku střemhlavého letu z výšky 1000 metrů až na výšku 50 metrů. Letěl s plným zatížením i s mechanikem Rudolfem Volejníkem. Při sestupu se odtrhl plátěný potah křídla a došlo k destrukci křídla při letu střemhlav. Při nastalé havárii pilot i mechanik zahynuli. Následovala tryzna s poctami v Římě, vojenský doprovod na hranice Itálie, slavný pohřeb v Praze a uložení ostatků do hrobu na pražském Vyšehradě. Pamětní list 1. výročí tragického úmrtí podepsal sám prezident T. G. Masaryk. V místě havárie je dodnes udržován pomník. Jeho další projekty o rozšíření letecké turistiky nebo o dálkových letech např. do Japonska tak přervala smrt. JUDr. Zdeněk Lhota dříme svůj věčný sen na posvátném Vyšehradě.\n\nNa letišti v Montecelio u Říma byla umístěna na místě neštěstí pamětní deska Aeroklubu RČs. na paměť obou letců.\n\nUlici v Černošicích u trati mezi mokropeskou a černošickou zastávkou bylo 3. října 1991 vráceno jméno průkopníka československého letectví JUDr. Zdeňka Lhoty a opět se nazývá ulicí Dr. Lhoty. Na domě č.p. 466, kde bydlela rodina Dra. Lhoty, jsou dvě pamětní desky, jedna je umístěna na průčelí domu a druhá na oplocení vedle lípy.\n\nV roce 2008 replika letounu Avia BH-5 s dobovým označením L-BOSA zopakoval legendární let Zdeňka Lhoty do Belgie z roku 1923.\n\n\n"}
{"id": "1454550", "url": "https://cs.wikipedia.org/wiki?curid=1454550", "title": "Věra Popkovová", "text": "Věra Popkovová\n\nVěra Popkovová (ukrajinsky Віра Іванівна Попкова, rusky Вера Ивановна Попкова) (2. dubna 1943 – 29. září 2011) byla ukrajinská atletka reprezentující Sovětský svaz, sprinterka.\n\nNa mistrovství Evropy v roce 1966 vybojovala dvě bronzové medaile – v běhu na 200 metrů a ve štafetě na 4x100 metrů. Při Evropských halových hrách v Praze o rok později byla členkou vítězné sovětské štafety na 4x1 kolo i ve štafetě 1+2+3+4 kola. Členkou vítězné štafety 1+2+3+4 kola byla také na Evropských halových hrách v Madridu v roce 1968. Stejného úspěchu dosáhla také o rok později v Bělehradě. Zde získala i stříbrnou medaili jako členka štafety na 4x1 kolo. Při premiéře halového mistrovství Evropy v roce 1970 zvítězila ve štafetě na 4x200 metrů. V následující halové sezóně se věnovala především běhu na 400 metrů. Na evropském šampionátu v této disciplíně zvítězila, stejně tak byla členkou zlaté sovětské štafety na 4x400 metrů. Při startu na mistrovství Evropy v Helsinkách v téže sezóně získala bronzovou medaili na trati 4x400 metrů.\n\nÚspěšná byla také na olympiádě v Mexiku v roce 1968. Získala bronzovou medaili ve štafetě na 4x100 metrů, v běhu na 200 metrů skončila v semifinále.\n"}
{"id": "1454552", "url": "https://cs.wikipedia.org/wiki?curid=1454552", "title": "Sabinské hory", "text": "Sabinské hory\n\nSabinské hory, , je vápencové pohoří na jihozápadě italské provincie Rieti, mezi řekami Tibera a Turano. Pohoří je ze značné části zalesněné, v nižších polohách se pěstují olivy, ve vyšších rostou buky a duby. Nejvyšším vrcholem je Monte Pellecchia (1365 m n. m.). Na úpatí pohoří se nacházejí vydatné prameny vody, které zásobují Řím a okolí.\n"}
{"id": "1454554", "url": "https://cs.wikipedia.org/wiki?curid=1454554", "title": "Boulevard Beaumarchais", "text": "Boulevard Beaumarchais\n\nBoulevard Beaumarchais je bulvár v Paříži. Nachází se na hranici 3., 4. a 11. obvodu. Ulice nese jméno francouzského dramatika Pierra Augustina Carona de Beaumarchais.\n\nUlice je součástí tzv. velkých bulvárů a spojuje \"Place de la Bastille\" a \"Boulevard des Filles-du-Calvaire\" (na křižovatce ulic \"Rue Saint-Sébastien\" a \"Rue du Pont-aux-Choux\").\n\n\"Boulevard Beaumarchais\" vznikl po zboření městských hradeb Karla V. V roce 1668 začalo osazování nových bulvárů stromy, které bylo dokončeno v roce 1705. Bulvár byl zřízen královským patentem ze 7. června 1670 pod názvem \"Boulevard Saint-Antoine\", protože vedl na předměstí Saint-Antoine. Také se nazýval \"Boulevard de la Porte-Saint-Antoine\" podle stejnojmenné brány. Královská vyhláška z 8. června 1834 vyměřila trasu bulváru a nařízení z 19. února 1846 upravovalo výstavbu na bulváru.\n\n\n"}
{"id": "1454556", "url": "https://cs.wikipedia.org/wiki?curid=1454556", "title": "Horní maják Tallinn", "text": "Horní maják Tallinn\n\nHorní maják Tallinn (estonsky: \"Tallinna sihi ülemine tuletorn\") stojí v Tallinnu v městské části Lasnamäe na styku ulic Pae a Petrburi tee v kraji Harjumaa ve Finském zálivu v Baltském moři v Estonsku. Maják je synchronizován s Dolním majákem Tallinn, od něhož je vzdálen 1,1 km na jihovýchod. Spolu navádí lodi, které připlouvají do Botnického zálivu a odplouvají z něj.\n\nMaják je ve správě Estonského úřadu námořní dopravy (Veeteede Amet, EVA), veden pod registračním číslem 252.\n\nDne 19. listopadu 1999 byl zapsán do seznamu kulturních památek Estonska pod číslem 8791.\n\nPrvní stavba majáku byla dřevěná postavená v roce 1835 ve tvaru osmiúhlé pyramidy. V roce 1896 byl nahrazen 40 m vysokou věží. Současně byly postaveny obytné a hospodářské budovy. Maják byl vybaven Fresnelovou čočkou druhého řádu, která byla vyrobena firmou Sautter Harle & Co. v Paříži. Maják měl do roku 1914 bílou dolní část a horní černou. V roce 1901 byl maják elektrifikován. V roce 1902 byla postavena acetylénovna. Ve dvacátých letech 20. století byly světelným zdrojem acetylénové lampy. \n\nGenerální oprava a rekonstrukce byla provedena v roce 1999. V roce 2010 byly instalovány LED svítilny.\n\nVálcová kamenná věž vysoká 40 metrů ukončená střešní římsou a ochozem s lucernou. Dvanáctiboká lucerna je krytá měděnou kopulí. Horní třetina majáku má černou barvu, dolní část je bílá.\n\nVymezený sektor světla navádí lodi na lodní trase mezi mělčinou Littegrund a ostrovem Aegna. Světlo je synchronizováno s Dolním majákem.\n\nSoučástí majáku je areál, ve kterém se nachází budova služebnictva, hospodářská budova, a sklep.\n\nzdroj\n\n\noznačení\n\n\n\n"}
{"id": "1454558", "url": "https://cs.wikipedia.org/wiki?curid=1454558", "title": "Valerij Aruťunov", "text": "Valerij Aruťunov\n\nValerij Grigorijevič Aruťunov nebo arménsky Valeri Arutjunjan (* 20. března 1949) je bývalý sovětský a arménský zápasník – klasik.\n\nPřipravoval se v Jerevanu v policejním vrcholovém sportovním centru Dinamo pod vedením Borise Agadžanjana. V sovětské mužské reprezentaci se prosazoval od roku 1973 ve váze do 52 kg. V roce 1976 prohrál nominaci na olympijské hry v Montreálu s Vitalijem Konstantinovem.\n\n\n"}
{"id": "1454560", "url": "https://cs.wikipedia.org/wiki?curid=1454560", "title": "TJ Chemička Ústí nad Labem (fotbal)", "text": "TJ Chemička Ústí nad Labem (fotbal)\n\nTělovýchovná jednota Chemička Ústí nad Labem byl fotbalový klub z Ústí nad Labem, který byl založen v roce 1947. Prakticky celá historie oddílu souvisela s chemickým a hutním průmyslem v Ústí nad Labem. A-mužstvo přestalo vyvíjet činnost roku 1995.\n\nNejvětším úspěchem klubu byla druholigová účast v ročnících 1961/62 a 1962/63, v nichž se hrála také ústecká derby s \"„Armou“\" – Spartakem.\n\nSvá domácí utkání hrál ve sportovním areálu TJ Chemička v Ústí nad Labem – \"„na Klíši“\".\n\n\nKlub hrál původně na škvárovém hřišti. Později hostil soupeře na travnaté ploše fotbalového stadionu, který dnes slouží Tréninkovému centru mládeže Klíše při FK Ústí nad Labem.\n\nVe fotbalové \"„Chemičce“\" působili mj. bývalí prvoligoví hráči Oldřich Kohout a Václav Špindler ml., k odchovancům klubu patří Tomáš Pilař, Emil Rilke a Petr Vondráček. Barvy klubu hájil v první polovině 70. let 20. století také Karel Chlapec, který v letech 1980–2005 organizoval činnost staré gardy Armaturky.\n\nA-mužstvo přestalo vyvíjet činnost roku 1995, poté došlo ke spojení s FK Velká Bukovina. Oddíl je stále veden jako aktivní, přestože již není členem FAČR (dříve ČMFS), ani tělovýchovné jednoty Chemička Ústí nad Labem. Ve zprávě o dotacích FAČR pro okres Ústí nad Labem z roku 2013 je uvedeno, že v onom roce klub neměl žádné členy (ID 4270051). Od 1. ledna 2014 je provozovatelem sportovních zařízení.\n\nStará garda Chemičky Ústí nad Labem byla aktivní ve druhém i třetím tisíciletí.\n\nZdroj: \n\n\nZdroj: \n\nPoznámky:\n\n"}
{"id": "1454562", "url": "https://cs.wikipedia.org/wiki?curid=1454562", "title": "Boulevard de la Madeleine", "text": "Boulevard de la Madeleine\n\nBoulevard de la Madeleine je bulvár v Paříži. Nachází se na hranici 1., 8. a 9. obvodu. Ulice získala své jméno po kostele Madeleine.\n\nUlice je součástí tzv. velkých bulvárů, tvoří jejich západní konec. Začíná na křižovatce ulic \"Rue Cambon\" a \"Rue de Caumartin\", kde navazuje na \"Boulevard des Capucines\", a končí na \"Place de la Madeleine\".\n\n\"Boulevard de la Madeleine\" vznikl na místě městských hradeb Ludvíka XIII. Byl zřízen královským patentem z července 1676 jako promenáda.\n\nZa Francouzské revoluce se ulice nazývala \"Boulevard Cerutti\", podle spisovatele a novináře Josepha Antoina Ceruttiho (1738–1792).\n\nBěhem Červencové revoluce se na ulici odehrály mezi povstalci a armádou.\n\n\n"}
{"id": "1454563", "url": "https://cs.wikipedia.org/wiki?curid=1454563", "title": "Remco Evenepoel", "text": "Remco Evenepoel\n\nRemco Evenepoel (* 25. ledna 2000 Schepdaal) je belgický reprezentant v silniční cyklistice. Profesionálním cyklistou byl i jeho otec Patrick Evenepoel.\n\nOd pěti let hrál fotbal za RSC Anderlecht, působil také v PSV Eindhoven a KV Mechelen. Odehrál devět mezinárodních zápasů za mládežnické výběry Belgie, vstřelil i jednu reprezentační branku. Začátkem roku 2017 se rozhodl s fotbalem skončit a zaměřil se na cyklistiku. V juniorské kategorii vyhrál 36 ze 43 závodů, kterých se zúčastnil, mezi nimi Route des Géants, Závod míru juniorů, Giro della Lungiana, Grand Prix Général Patton, Trophée Centre Morbihan a juniorskou kategorii Chrono des Nations. Stal se juniorským šampionem Belgie v časovce i v závodě s hromadným startem, v obou těchto soutěžích také zvítězil na mistrovství Evropy v silniční cyklistice 2018 v Brně (na druhého v cíli měl náskok 9 minut a 44 sekund) i na mistrovství světa v silniční cyklistice 2018 v Innsbrucku. Získal cenu \"Křišťálový bicykl\" pro nejlepšího belgického mladého cyklistu roku 2018. Na rok 2019 uzavřel smlouvu s týmem Deceuninck–Quick-Step a stane se tak nejmladším jezdcem profesionální série UCI World Tour. \n"}
{"id": "1454565", "url": "https://cs.wikipedia.org/wiki?curid=1454565", "title": "Jegor Trapeznikov", "text": "Jegor Trapeznikov\n\nJegor Trapeznikov (: Егор трапезников; * 29. května 1989 Kirov) je ruský reprezentant v ledolezení, mistr světa, vítěz světového poháru a vicemistr Evropy v ledolezení na rychlost.\n\n"}
{"id": "1454566", "url": "https://cs.wikipedia.org/wiki?curid=1454566", "title": "Boulevard Saint-Martin", "text": "Boulevard Saint-Martin\n\nBoulevard Saint-Martin je bulvár v Paříži. Tvoří hranici mezi 3. a 10. obvodem. Ulice je pojmenována po bývalém klášteru Saint-Martin-des-Champs.\n\nUlice je součástí tzv. velkých bulvárů. Začíná na \"Place de la République\" a končí u křižovatky ulic \"Rue Saint-Martin\", \"Rue René-Boulanger\", odkud dál pokračuje \"Boulevard Saint-Denis\".\n\n\"Boulevard Saint-Martin\" vznikl na místě městských hradeb krále Karla V.\n\n\n"}
{"id": "1454567", "url": "https://cs.wikipedia.org/wiki?curid=1454567", "title": "Nikolaj Kuzovlev", "text": "Nikolaj Kuzovlev\n\nNikolaj Kuzovlev (: Николай Кузовлев; * 18. ledna 1983 Ťumeň) je ruský horolezec a reprezentant v ledolezení, mistr světa v kombinaci, vítěz světového poháru v ledolezení na rychlost a mistr Evropy v ledolezení na obtížnost.\n\n"}
{"id": "1454570", "url": "https://cs.wikipedia.org/wiki?curid=1454570", "title": "Holbova", "text": "Holbova\n\nHolbova je název ulice v Praze 1 Novém Městě. Spojuje nábřeží Ludvíka Svobody s Klimentskou a je dlouhá pouhých 118 metrů. Ulice je obousměrně průjezdná. Je pojmenována po Jakubu Holbovi, který zde vlastnil lázně v 15. století.\n\nUlice Holbova začíná na křižovatce ulic Klimentská × Samcova × Klimentská × Lodní mlýny jako pokračování Klimentské od východu. Stáčí se na sever mírným obloukem a zahlubuje se pod terén, kde na křižovatce ústí na nábřeží Ludvíka Svobody (vlevo) a vpravo začíná Těšnovský tunel. V jejím původním směru nelze pokračovat, protože se zde nachází zeď tvořící břeh Vltavy. V tomto místě se nachází světelná křižovatka. Je obklopena zelení a není v ní žádný dům a tedy žádné číslo popisné. \n\nV celé své délce se jedná o silnici II. třídy. V ulici nelze parkovat. Není určena pro pěší, nenechází se zde chodník.\n\nJeště na počátku 20. století tudy protékala řeka. Pak ale došlo k zavezení a na původním místě řeky a mlýnů vzniklo volné prostranství. V roce 1914 stály poblíž dnešní křižovatky Holbova x Klimentská tři domy (č.p. 1225, 1226 a 1227), 1227 je od nich oddělen zákrutou Barvířské ulice. V dolní části je volné prostranství, vede tudy cesta až na nábřeží obklopená zelení. V té době již vede cesta i po novém nábřeží. Ve 20. letech 20. století pak cesta zmizela a vznikla zde zelená plocha. V roce 1938 již nestál objekt č.p. 1225 a v dolní části vzniklo hřiště Vysokoškolského sportu. V letech 1955–1956 pak na místě dnešní ulice vznikla letní kavárna nazývaná \"Pavilonek\". V roce 1962 byl pod kavárnou vybudován kryt (později nazývaný \"Husákův bunkr\"), který příslušel k budově ústředního výboru Komunistické strany Československa (dnešní budova Ministerstva dopravy). V té době se opět na plánech a fotografiích objevila cesta vedoucí na nábřeží. Vedle kavárny v té době stávala bílá socha Klementa Gottwalda. Ještě v roce 1975 zde byly patrny původní tři domy a v severní části objekt připomínající hřiště. Již ale existoval plán na ulici zaúsťující do tunelu. Kavárna Pavilonek vydržela až do roku 1977, kdy byla zbořena v souvislosti s výstavbou Těšnovského tunelu – Husákův bunkr je zde do současnosti. Dům čp. 1227 byl pak demolován v roce 1981. V roce 1996 byla ulice pojmenována po Jakubu Holbovi, majiteli místních lázní, které se nacházely nedaleko v 15. století. \n"}
{"id": "1454571", "url": "https://cs.wikipedia.org/wiki?curid=1454571", "title": "Hôpital Foch", "text": "Hôpital Foch\n\nHôpital Foch je veřejná fakultní nemocnice v Suresnes.\n\nTato součást \"Établissement de santé privé d'intérêt collectif\" a výukové nemocnice Univerzita Versailles Saint Quentin en Yvelines je jednou z největších evropských nemocnic.\n\nByla založena v roce 1929.\n\n"}
{"id": "1454573", "url": "https://cs.wikipedia.org/wiki?curid=1454573", "title": "Sjanno", "text": "Sjanno\n\nSjanno (, – \"Senno\") je město ve Vitebské oblasti v Bělorusku. K roku 2018 mělo přes sedm tisíc obyvatel a bylo správním střediskem svého rajónu.\n\nSjanno leží kolem jižního konce stejnojmenného jezera v Čašnické rovině. Od Vitebska, správního střediska oblasti, je vzdáleno přibližně 56 kilometrů jihozápadně.\n\nNejbližší železniční stanice je patnáct kilometrů jižně vzdálený Burbin na trati z Lepelu do Orši.\n\nPrvní zmínka o Sjannu je z roku 1442. Městem je od roku 1777.\n"}
{"id": "1454576", "url": "https://cs.wikipedia.org/wiki?curid=1454576", "title": "Severočeský krajský přebor 1964/65", "text": "Severočeský krajský přebor 1964/65\n\nV soubojích Severočeského krajského přeboru 1964/65, jedné ze skupin 3. nejvyšší československé fotbalové soutěže, se utkalo 14 týmů dvoukolovým systémem podzim - jaro. Tento ročník skončil v červnu 1965. Vzhledem k reorganizaci postupovalo prvních 6 týmů do nově vzniklé Divize B.\n\nZdroj:\n\nPoznámky:\n"}
{"id": "1454577", "url": "https://cs.wikipedia.org/wiki?curid=1454577", "title": "Robert Nersisjan", "text": "Robert Nersisjan\n\nRobert Nersisjan (* 20. ledna 1958) je bývalý sovětský a arménský zápasník – klasik.\n\nPřipravoval se v Jerevanu v klubu Sevan pod vedením Abrama Abramjana. V sovětské mužské reprezentaci se pohyboval od roku 1979 ve váze do 52 kg, ale v konkurenci Kamila Fatkullina a Vachtanga Blagidzeho se výrazně neprosadil. V roce 1980 se do sovětského olympijského týmu pro olympijské hry v Moskvě nevešel. Po skončení sportovní kariéry se věnoval trenérské práci. Jeho nejznámějším žákem byl Armen Nazarjan.\n\nV Armenii je zmiňován jako první arménský mistr Evropy v zápasu. Prvním Arménem, který získal titul mistra Evropy v zápasu byl v roce 1966 Sergej Agamov. Agamov však reprezentoval Ázerbájdžánskou SSR.\n\n\n"}
{"id": "1454580", "url": "https://cs.wikipedia.org/wiki?curid=1454580", "title": "Ladislav Staněk", "text": "Ladislav Staněk\n\nLadislav Staněk (18. října 1921, Hrušov - 9. listopadu 2011, Bílovec) byl československý hokejový útočník.\n\nZa reprezentaci Československa nastoupil 24. března 1949 v utkání proti Polsku v Ostravě. Gól v reprezentaci nedal. V lize hrál za ZSJ Sokol VŽKG (1945–1960).\n\n"}
{"id": "1454584", "url": "https://cs.wikipedia.org/wiki?curid=1454584", "title": "Benur Pašajan", "text": "Benur Pašajan\n\nBenur Pašajan (13. února 1959, Azavreti, Gruzie – 13. prosince 2019, Jerevan, Arménie) byl sovětský a arménský zápasník – klasik.\n\nNarodil se a vyrůstal v gruzínském Azavreti v arménské rodině. V 15 letech odešel studovat na internátní školu do arménském Jerevanu. V Jerevanu se specializoval na zápas řecko-římský pod vedením Alberta Mnacakanjana. V sovětské mužské reprezentaci se prosazoval od roku 1981 ve váze do 52 kg. V roce 1984 přišel o účast na olympijských hrách v Los Angels kvůli bojkotu a slabou náplastí mu bylo vítězství na tzv. truc olympiádě v létě téhož roku. Sportovní kariéru ukončil v roce 1985. Věnoval se trenérské práci.\n\n"}
{"id": "1454587", "url": "https://cs.wikipedia.org/wiki?curid=1454587", "title": "Visuté údolí", "text": "Visuté údolí\n\nVisutá údolí ústí do hlavního údolí mnohem výše, než je jeho dno.\n\nVznikají tím, že jejich eroze byla mnohem menší než eroze hlavního údolí, které bylo vůči nim přehloubeno. Stává se to zejména v údolích ledovcového původu. Hlavní ledovec si prohloubil koryto mnohem víc než menší ledovce postranní, a proto po jejich ústupu zůstávají postranní údolí \"viset\" nad tím hlavním. Krátké ledovcové jazyky, které do hlavního ledovcového údolí směřují z vedlejších postranních, často výše položených údolí, se nazývají visuté ledovce. Jejich živná oblast firnových polí je poměrně nepatrná. Visutá údolí vzniklá jejich činností mají charakter typických trogů. Exarace je však v důsledku menší mohutnosti ledovce nemohla zahloubit tak hluboko jako obrovský údolní ledovec, který výrazně vytvaroval údolí hlavní. Díky výškovému rozdílu mezi údolím visutým a hlavním na tamějších vodních tocích vznikají vodopády.\n\nVisutá údolí se vyskytují také na skalnatém mořském pobřeží. K tomu dochází, když vlny příboje erodují pobřežní útesy rychleji, než pobřežní skály vymílá vodní tok, který tam ústí do moře. Výškový rozdíl znovu vytváří vodopády.\n\nV Česku najdeme ledovcová visutá údolí v postranních údolích Labského a Obřího dolu v Krkonoších. Jsou zakončena strmými stěnami a mohutnými vodopády.\n\nV Rakousku se vyskytují v jižních postranních údolích Salzachtal (údolí řeky Salzach) v Alpách. Hlavní údolí Salzachtal bylo v poslední době ledové silně zahloubeno a všechna postranní údolí z jižní strany do něj nyní ústí vysokým skalním stupněm.\n\nV Polsku se v Tatrách rovněž nacházejí visutá údolí, například Buczynowa Dolinka.\n\n\n\n"}
{"id": "1454588", "url": "https://cs.wikipedia.org/wiki?curid=1454588", "title": "Volgatitan", "text": "Volgatitan\n\nVolgatitan („titán od Volhy“) byl rod středně velkého sauropodního dinosaura, žijícího v období spodní křídy na území dnešního západního Ruska (nedaleko města Uljanovsk, lokalita Slantsevy Rudnik).\n\nFosilie tohoto sauropoda v podobě ocasních obratlů byly objeveny v sedimentech datovaných do období svrchního hauterivu (raná spodní křída, asi před 135 miliony let) v amonitové zóně (s přítomnými fosiliemi amonita) druhu \"Speetoniceras versicolor\". Typový druh \"V. simbirskiensis\" byl formálně popsán ruskými paleontology Alexandrem Averianovem a Vladimirem Efimovem na konci roku 2018.\n\n\"Volgatitan\" byl poměrně mohutným býložravým dinosaurem s charakteristicky dlouhým krkem, sloupovitýma končetinama, malou hlavou a dlouhým ocasem. Podle odhadu autorů popisné studie mohla jeho hmotnost dosahovat zhruba 17 300 kilogramů a byl tak na poměry současných zvířat velmi velkým obratlovcem. Na poměry svých titanosaurních příbuzných byl však spíše menším druhem.\n\nTento druh patřil mezi titanosaurní sauropody z kladu Lithostrotia a vzhledem ke svému geologickému stáří mohl být předchůdcem zástupců kladu Lognkosauria. Mezi tyto sauropody patřili i jihoamerické obří druhy s hmotností v rozmezí 60 až 70 tun, takže \"V. simbirskiensis\" byl poměrně malým zástupcem své vývojové skupiny.\n\n"}
{"id": "1454605", "url": "https://cs.wikipedia.org/wiki?curid=1454605", "title": "Salcantay", "text": "Salcantay\n\nSalcantay (také psáno \"Salkantay\" nebo \"Sallqantay\") je hora v Peru. Nachází se v pohoří Cordillera de Vilcabamba 60 km severozápadně od Cuzca a s výškou 6271 m n. m. je dvanáctou nejvyšší a druhou nejprominentnější peruánskou horou. Její název pochází z kečuánského výrazu „salqa antay“ = „divoká hora“. Salcantay byla v domorodém náboženství uctívána jako symbol plodnosti.\n\nHora je často navštěvována turisty, vede tudy stezka do incké pevnosti Machu Picchu. Nejčastější cestou na vrchol je severovýchodní stěna, která má podle západoalpské stupnice obtížnost AD. Prvovýstup provedla v roce 1952 americko-francouzská expedice, kterou vedl George Irving Bell.\n\n"}
{"id": "1454623", "url": "https://cs.wikipedia.org/wiki?curid=1454623", "title": "Walter Pick", "text": "Walter Pick\n\nWalter Pick (* 4. ledna 1917) je bývalý československý sjezdař.\n\nNa IV. ZOH v Garmisch-Partenkirchen 1936 skončil v alpském lyžování v kombinaci na 26. místě.\n"}
{"id": "1454632", "url": "https://cs.wikipedia.org/wiki?curid=1454632", "title": "Venjamin Josifovič Flejšman", "text": "Venjamin Josifovič Flejšman\n\nVenjamin Josifovič Flejšman či Fleischmann (rusky \"Вениамин Иосифович Флейшман\", někdy také \"Benjamin Fleischmann\", Bežeck, Tverská gubernie — 14. září 1941 u Leningradu) byl sovětský hudební skladatel.\n\nVenjamin Fleischmann zahynul v roce 1941 jako člen lidové brigády při obraně Leningradu v boji proti německým obléhatelům.\n\nJeho nedokončená opera „Rothschildovy housle“ (podle stejnojmenné povídky Antona Pavloviče Čechova) byla dokončena a instrumentována jeho učitelem Dmitrijem Šostakovičem.\n\nOpera byla uvedena v roce 1968 pod vedením Maxima Šostakoviče v Leningradu.\n\n"}
{"id": "1454636", "url": "https://cs.wikipedia.org/wiki?curid=1454636", "title": "Davraz Dağı", "text": "Davraz Dağı\n\nDavraz Dağı, hora v provincii Isparta v jihozápadním Turecku, je vysoká 2637 metrů. Západně od ní se nachází Davraz Tepe (2635 m). Lyžařské středisko \"Davraz\" se rozprostírá na severu pod oběma vrcholy v nadmořské výšce 1600 až 2250 metrů.\n"}
{"id": "1454638", "url": "https://cs.wikipedia.org/wiki?curid=1454638", "title": "Římskokatolická farnost Čehovice", "text": "Římskokatolická farnost Čehovice\n\nŘímskokatolická farnost Čehovice je územní společenství římských katolíků v rámci prostějovského děkanátu Olomoucké arcidiecéze s farním kostelem svatého Prokopa.\n\nPrvní písemná zmínka o obci pochází z roku 1287. Její dominantu tvoří farní kostel svatého Prokopa z let 1788–1789.\n\nOd července 2016 je administrátorem excurrendo P. ThLic. Jan Pachołek, SDS.\n\nVe farnosti se pravidelně pořádá tříkrálová sbírka. V roce 2018 se při ní vybralo 5 110 korun.\n\n"}
{"id": "1454694", "url": "https://cs.wikipedia.org/wiki?curid=1454694", "title": "Maxim Dmitrijevič Šostakovič", "text": "Maxim Dmitrijevič Šostakovič\n\nMaxim Dmitrijevič Šostakovič (rusky \"Макси́м Дми́триевич Шостако́вич\", * 10. května 1938, Leningrad) je sovětský, americký a ruský dirigent a klavírista, syn sovětského hudebního skladatele Dmitrije Dmitrijeviče Šostakoviče. V roce 1978 získal ocenění Zasloužilý umělec RSFSR.\n\nJiž od mládí se věnoval hře na klavír na Ústřední hudební škole při Moskevské konzervatoři, a poté dále na Moskevské konzervatoři v ročníku Jakova Flierа, kam nastoupil po provedení druhého klavírního koncertu svého otce. Na konzervatoři se začal věnovat dirigování u N. S. Rabinoviče a A. V. Gauka a poté u G. N. Rožděstvenského.\n\nV roce 1963 byl přijat na post pomocného dirigenta Moskevského filharmonického orchestru, od roku 1966 působil v Akademickém orchestru SSSR, Velkém orchestru Sovětského rozhlasu (v roce 1974 s tímto tělesem dirigoval premiéru 15. symfonie svého otce), v letech 1971-1981 řídil Symfonický orchestr Ministerstva kultury SSSR.\n\nV zahraničí М. Šostakovič vystoupil jako dirigent poprvé v roce 1968 s Londýnskou filharmonií v Královské festivalové síni. V roce 1969 absolvoval s Akademickým orchestrem koncertní turné po USA.\n\nOd roku 1979 vystupuje jako operní dirigent, a mezi jím uvedená díla patří opery jeho otce „Nos“ a „Lady Macbeth Mcenského újezdu“.\n\nV roce 1981 se nevrátil z koncertního turné po Západním Německu a poté se usadil v USA.\n\nV letech 1983-1985 byl Maxim Šostakovič šéfdirigentem Honkongského filharmonického orchestru, v letech 1986-1991 Neworelanského symfonického orchestru.\n\nV roce 1994 poprvé po dlouhé přestávce vystoupil v Rusku a o tři roky později se i s rodinou vrátil do Petrohradu.\n\nBěhem své dosavadní kariéry natočil řadu nahrávek, včetně kompletní série všech symfonií svého otce se Symfonickým orchestrem hl. m. Prahy FOK, a další jednotlivé nahrávky s dalšími orchestry), a také obou jeho klavírních koncertů.\n\nDěti:\n\n"}
{"id": "1454699", "url": "https://cs.wikipedia.org/wiki?curid=1454699", "title": "Za Mosty", "text": "Za Mosty\n\nZa Mosty je ulice v katastrálním území Hrdlořezy a Hloubětín na Praze 9, která spojuje ulici Českobrodskou s křižovatkou ulic Pokorného, Čelákovická a Celniční. Leží v lokalitě bývalých nouzových kolonií \"Před Mostem\", \"Za Mostem\" a \"Za Horou\". V západním hrdlořezském úseku do ní ústí na dvou místech ulice Před Mosty. Dále nad ní vede most železniční trati, která je hranicí mezi katastry. Ve východním hloubětínském úseku do ní ústí Jívová, Jasanová a Cedrová.\n\nVznikla po roce 1920 v souvislosti s výstavbou nouzových kolonií, avšak pojmenována byla až v roce 1952. Název pochází z polohy ulice za můstky přes říčku Rokytku.\n\nZástavbu tvoří přízemní a jednopatrové rodinné domy nebo rekreační objekty se zahradami. V blízkosti ulice je také hodně zeleně, především v hloubětínském úseku na sever od ulice k Rokytce. V Hloubětínském úseku je ulice jednosměrná západním směrem od ulice Pokorného (2018).\n\n"}
{"id": "1454704", "url": "https://cs.wikipedia.org/wiki?curid=1454704", "title": "Alfred Ter-Mkrtčjan", "text": "Alfred Ter-Mkrtčjan\n\nAlfred Ter-Mkrtčjan (* 19. března 1971) je bývalý sovětský a ruský zápasník – klasik arméno-íránského původu, který od roku 1993 reprezentoval Německo.\n\nPřipravoval se v Moskvě v tréninkovém centru Dinamo. Specializoval se na zápas řecko-římský. V sovětské mužské reprezentaci se pohyboval od roku 1991 ve váze do 52 kg.\n\nV roce 1992 byl vybrán jako člen ruského výběru do sjednoceného týmu postsovětských republik pro start na olympijských hrách v Barceloně. Jako úřadující mistr Evropy potvrdil roli favorita a z prvního místa ve skupině postoupil do finále proti Noru Jonu Rønningenovi. Od úvodu pasivní finále se odehrávalo v boji o úchop a v parteru. Minutu před koncem poslal rozhodčí za pasivitu Nora do parteru a tehdy poprvé v zápase se prolomením jeho obrany ujal koršunem vedení 1:0 na technické body. Závěr zápasu však nezvládl, sedm sekund před koncem ho rozhočí poslal za pasivitu do parteru. Jeho soupeři se podařilo dostat do chvatu a sekundu před koncem podbřišákem otočil skóre na 1:2. Získal stříbrnou olympijskou medaili.\n\nPo uvolenění sovětských hranic na přelomu devadesátých let dvacátého století často hostoval v německé bundeslize. V roce 1993 se dohodl s představiteli německého sportu na reprezentaci. V roce 1996 se kvalifikoval na olympijské hry v Atlantě. V úvodním kole však zaváhal a prohrál 1:3 na technické body se Syřanem Chálidem al-Faradžem a přes opravný pavouk se do bojů o medaile neprobojoval.\n\nOd roku 1997 startoval ve váze do 54 kg. V roce 2000 se kvalifikoval na své třetí olympijské hry v Sydney. V základní skupině neztratil jediný technický bod a z prvního místa postoupil do čtvrtfinále proti jižnímu Korejci Sim Kwon-hoovi. Vyrovnané čtvrtfinále prohrál těsně 4:6 na technické body a obsadil 5. místo. Sportovní kariéru ukončil v roce 2004 po nevydařené kvalifikaci na olympijské hry v Athénách. Věnuje se trenérské práci.\n\n\n"}
{"id": "1454706", "url": "https://cs.wikipedia.org/wiki?curid=1454706", "title": "Vugelles-La Mothe", "text": "Vugelles-La Mothe\n\nVugelles-La Mothe je obec v západní (frankofonní) části Švýcarska, v kantonu Vaud, v distriktu Jura-Nord Vaudois. V prosinci 2017 žilo v obci 122 obyvatel. Je vzdálena 6 km od Yverdon-les-Bains.\n\nObec byla do 31. 12. 2006 součástí distriktu Yverdon-les-Bains, od roku 2007 se stala částí nového distriktu Jura-Nord Vaudois.\n\nV roce 2000 hovořilo 81,8% obyvatel obce francouzsky. Ke švýcarské reformované církvi se ve stejném roce hlásilo 70,7% obyvatel, k církvi římskokatolické 10,1% obyvatel.\n"}
{"id": "1454707", "url": "https://cs.wikipedia.org/wiki?curid=1454707", "title": "Křížová výprava roku 1101", "text": "Křížová výprava roku 1101\n\nKřížová výprava roku 1101 byla menší křížovou výpravou sestávající z tří na sobě nezávislých tažení. Proběhla v letech 1100 až 1101 a snažila se navázat na úspěch první křížové výpravy. Charakteristická byla tím, že se jí zúčastnilo mnoho z těch, kdo během první křížové výpravy porušili křižácké sliby a vrátili se předčasně zpět, přičemž nyní chtěli svým slibům konečně dostát. \n\nVolání o posily z nově vzniklého Jeruzalémského království a od papeže Paschalise II., nástupce papeže Urbana II. (který zemřel dřív, než se doslechl o výsledku jím svolané kruciáty), mělo za výsledek novou výpravu. Papež obzvláště k účasti vyzýval ty, kdo na sebe vzali křižácký slib, ale na výpravu nikdy nevyrazili, a ty, kteří se z tažení předčasně vrátili. Někteří z těchto lidí byli doma vystaveni ostré kritice a velkému tlaku okolí, aby se vrátili zpět na východ. Tak například Adéla z Blois, žena Štěpána z Blois, který uprchl od obléhání Antiochie v roce 1098, se za svého manžela tak styděla, že se Štěpán pod tlakem jejích neustálých výčitek musel znovu vydat na východ, aby své sliby konečně naplnil.\n\nStejně jako při první křížové výpravě, ani teď nevyrazili poutníci a válečníci jako jedna velká armáda, ale spíše v několika částech z různých zemí západní Evropy. V září 1100 opustilo Milán vojsko Lombarďanů. Jednalo se většinou o nevycvičené rolníky vedené milánským arcibiskupem Anselmem IV. Po příchodu na území Byzantské říše se pustili do bezohledného drancování, načež je byzantský císař Alexios I. Komnenos eskortoval do tábora před Konstantinopolí. S tím se Lombarďané nesmířili a pronikli za hradby města, kde vydrancovali Blachernský palác a zabili dokonce i císařova oblíbeného lva. Teprve poté se Alexiovi podařilo, i za pomoci hraběte Raimonda z Toulose, který na jeho dvoře zrovna pobýval, Lombarďany přepravit přes Bospor, kde měli čekat na posily v táboře u Nikomédie.\n\nV Nikomédii se k nim v květnu roku 1101 připojil menší, ale lépe vyzbrojený a vycvičený kontingent složený z Francouzů, Burgunďanů a bojovníků z římsko-německé říše pod vedením Štěpána z Blois, Štěpána I. Burgundského, Ody I. Burgundského a Konráda, maršálka římsko-německého císaře Jindřicha IV. V Nikomédii se k nim přidal i Raimond z Toulouse, jeden z velitelů první křížové výpravy, nyní ve službách byzantského císaře. Raimond byl prohlášen za hlavního velitele, přičemž jeho oddíly doplnili i pečeněžští žoldnéři pod velením byzantského generála Tsitase. Koncem května 1101 se křižácké vojsko vydalo na pochod směrem na Dorylaeum, tedy stejnou cestou, kterou absolvovali Raimond z Toulouse a Štěpán z Blois roku 1097 během první křížové výpravy. Plánovali pokračovat směrem na Konyu, avšak Lombarďané, jejichž nedisciplinovaná masa početně převyšovala všechny ostatní oddíly, hodlali pochodovat na sever do Niksáru, kde byl Danišmendy držen v zajetí Bohemund I. z Antiochie. Poté, co 23. června 1101 dobyli Ankaru a vrátili ji císaři Alexiovi, se křižáci obrátili k severu. Krátce oblehli silnou posádkou hájené město Chankiri, načež pokračovali na sever s odhodláním obsadit Turky ovládané město Kastamonu. Přišli však do kontaktu s oddíly seldžuckých Turků, které na ně pak po několik týdnů dotíraly. V červenci byl navíc rozdrcen oddíl křižáků obstarávající zásoby.\n\nV tomto momentu se však kvůli pohrůžkám Lombarďanů vojsko odvrátilo od možného bezpečí pobřeží Černého moře a vydalo se opět na východ směrem k danišmendskému území s cílem osvobodit Bohemunda. Seldžukové, vedení Kiličem Arslanem I., si však uvědomili, že jejich neschopnost čelit první křížové výpravě byla zapříčiněna jejich nejednotností, a uzavřeli tak spojenectví jak s Danišmendy, tak i s Ridvánem z Aleppa. S tímto spojeným muslimským vojskem se křižáci střetli na počátku srpna u Merzifonu.\n\nNeustálé dotírání na vojsko křižáků se stále stupňovalo, až bylo nakonec završeno obklíčením křižáckého tábora v nehostinné oblasti paflagonského podhůří u města Merzifon. Křižákům bylo jasné, že jedinou šancí na vyváznutí je obklíčení prorazit. Rozpoutala se tak bitva trvající několik dní. O první výpad se pokusili válečníci z římsko-německé říše pod vedením Konráda, maršálka císaře Jindřicha IV. Podařilo se jim obsadit tureckou pevnost v sousedství Merzifonu. Když se ale se zásobami tam získanými chtěli vrátit k hlavnímu vojsku, tak byli odříznuti, ztratili všechny zásoby i kořist, jakož i mnoho mužů.\n\nDalšího dne, asi v neděli, se boje načas utišily, v pondělí se ale opět rozpoutaly s obnovenou intenzitou. Jako přípravu na nadcházející útok se křižáci rozdělili do pěti útvarů tvořených Burgunďany, byzantským oddílem vedeným Raimondem z Toulouse, válečníky z římsko-německé říše, Francouzi a Lombarďany. Pokus o proražení se však nakonec po těžkých bojích nepodařil. Nejprve byli zatlačeni na ústup Lombarďané, načež musely zpátky do tábora ustoupit i zbylé části vojska. Raimond s hrstkou spolubojovníků však byl od tábora odříznut a byl nucen se bránit na skalním útesu, odkud byl zachráněn jen výpadem Štěpána z Blois, Štěpána Burgundského a Konráda, kterému se podařilo probít se zpět do hlavního tábora. Den tak končil neúspěchem křižáků, těžké ztráty ale utrpěli i Turci, kteří se tak na noc raději také stáhli.\n\nV táboře křižáků však v noci vypukla panika, která vyústila v neuspořádaný útěk z ležení, ve kterém byly Turkům napospas ponechány ženy a děti, z nichž část byla zabita, část prodána do otroctví. Ti z vojáků, kdo neměli koně, jako třeba většina Lombarďanů, pak byli Turky také rychle dostiženi a rovněž zabiti nebo prodáni do otroctví. Raimondovi, Štěpánovi z Blois a Štěpánovi Burgundskému se podařilo uprchnout na sever do města Sinope, odkud se lodí vrátili do Konstantinopole. Vyvázl i milánský arcibiskup Anselm, který se však ze Sinope do Konstantinopole vrátil po souši.\n\nBrzy poté, co Lombarďané opustili Nikomédii, přibyly do Konstantinopole síly z Nivernais pod vedením Viléma z Nevers. Ten se na byzantské území přeplavil přes Jaderské moře z přístavu v Brindisi. Následný pochod jeho vojska do Konstantinopole se obešel bez jakýchkoli incidentů, čímž se odlišil od značné části předešlých tažení křižáckých vojsk. Vilém a jeho vojsko se však v Konstantinopoli dlouho nezdrželi, rozhodli se totiž dohnat Lombarďany, což se jim ale nepodařilo. Vilém krátce oblehl Konyu, jeho jednotky ale na dobytí tohoto města nebyly dostatečně silné, což si Vilém uvědomil a vojsko z Nivernais tak pokračovalo dál na směrem na Herakleiu (blízko dnešního města Ereğli). O jejich postupu se ale dozvěděl Kilič Arslan, který právě porazil Lombarďany u Merzifonu a který byl odhodlán tato nově příchozí vojska rozdrtit co nejdříve. Před Herakleí tak na Viléma z Nevers a jeho vojsko přichystal léčku, díky níž bylo Vilémovo vojsko obklíčeno a celé zničeno. Unikl jen samotný hrabě Vilém s několika rytíři na koních, kterým se podařilo prorazit nepřátelské linie.\n\nV době, kdy vojsko Viléma z Nevers opouštělo Konstantinopoli, dorazila do byzantské metropole armáda třetí, kterou vedli Vilém IX. Akvitánský, Hugo z Vermandois (jeden z těch, kdo nesplnili své sliby během první křížové výpravy) a bavorský vévoda Welf I., kterého doporovázela Ida Rakouská, matka Leopolda III. Rakouského. Jejich pochod do Konstantinopole se však neobešel bez drancování, přičemž se křižácké vojsko málem dostalo do ozbrojeného střetu s pečeněžskými žoldnéři, kteří byli vysláni, aby drancování zamezili. Situaci uklidnil až zásah Viléma a Welfa.\n\nV Konstantinopoli se však akvitánsko-bavorská armáda rozdělila. Jedna část se rozhodla přeplavit se po moři přímo do Jaffy, mezi těmito poutníky byl i kronikář Ekkehard z Aury. Druhá, větší část ale pokračovala po souši a v září dorazila do Herakleie (blízko dnešního města Ereğli), kde však byla, podobně jako armáda Viléma z Nevers, přepadena a zmasakrována Kiličem Arslanem. Vilém Akvitánský a Welf uprchli, Hugo však byl smrtelně zraněn a 18. října zemřel v Tarsu. Ida během tureckého přepadu zmizela a byla pravděpodobně zabita. Podle pozdější legendy však prý byla zajata a stala se matkou Zengího, úhlavního nepřítele křižáků ze čtyřicátých let 12. století, což ale patří i kvůli chronologickým okolnostem spíš do říše fantazie než reality.\n\nVětšina z těch, kteří přežili drtivé porážky v Malé Asii, tedy hlavně vůdcové jednotlivých vojsk a další z nejurozenějších účastníků, se do konce února roku 1102 shromáždili v Antiochii. Byli mezi nimi mimo jiné Štěpán z Blois, Štěpán Burgundský, Vilém Akvitánský, Welf I., Raimond z Toulouse, Vilém z Nevers a Konrád, maršálek císaře Jindřicha IV. Většina z nich se pak pod Raimondovým vedením podílela na dobytí města Tortosa, kde jim na pomoc přispěchala i flotila janovských lodí. Poté se válečná výprava změnila spíše na prostou pouť, kdy si poutníci přáli hlavně dostát svým slibům a navštívit Jeruzalém, což se také části přeživších o Velikonocích roku 1102 podařilo. Mnozí z nich se pak prostě obrátili na cestu domů, někteří však zůstali a zapojili se pod vedením krále Balduina I. do obrany Jeruzalémského království proti egyptské invazi, která vyvrcholila bitvou u Ramly. Během tohoto střetnutí hrdinsky padl Štěpán z Blois, který tak konečně napravil svoji pošramocenou reputaci, dále pak i Hugo VI. z Lusignanu, předek lusignanské dynastie později vládnoucí v Jeruzalémě a hlavně na Kypru. Z dalších křižáků, které do Svaté země přivedla výprava z roku 1101, pak ve Svaté zemi zůstal i Joscelin z Courtenay, který ale bitvu u Ramly přežil a později se roku 1118 stal hrabětem z Edessy.\n\nPorážka křižáků umožnila Kiliči Arslanovi, aby ustavil Konyu jako své hlavní město. Zároveň také muslimskému světu ukázala, že křižáci nejsou neporazitelní, jak se mohlo zdát během první křížové výpravy. Křižáci a Byzantinci na sebe vzájemně svalovali vinu za neúspěch celé výpravy, přičemž však ani ti, ani oni nebyli schopni zajistit bezpečnost cesty přes Anatolii, kterou nyní opanoval Kilič Arslan. Jedinou volnou cestou do Svaté země tak zůstala cesta po moři, z čehož těžily italské námořní republiky. Absence bezpečné pozemní cesty z Konstantinopole vyhovovala i antiochijskému knížectví, kde tak mohl Tankred, vládnoucí v zastoupení za svého zajatého strýce Bohemunda, konzolidovat své pozice bez zasahování Byzantinců.\n\nDůležitost bezpečné pozemní cesty či spíše její absence se pak projevila i během druhé a třetí křížové výpravy, které se se značnými těžkostmi při překonávání Anatolie také potýkaly.\n\n\n"}
{"id": "1454715", "url": "https://cs.wikipedia.org/wiki?curid=1454715", "title": "Ministři (seriál)", "text": "Ministři (seriál)\n\nMinistři (ve slovenském originále Ministri) je slovenský sitcom stanice TV JOJ, který vychází z prostředí „fiktivní slovenské politické scény“. Seriál měl premiéru 4. září 2018. V Česku měl premiéru 2. ledna 2019 na JOJ Family.\n\n\n\n"}
{"id": "1454718", "url": "https://cs.wikipedia.org/wiki?curid=1454718", "title": "Fuji T-5", "text": "Fuji T-5\n\nFuji T-5 je japonský letoun pro základní výcvik poháněný turbovrtulovým motorem vzniklý vývojem z dřívějšího Fuji KM-2. Instruktor a pilotní žák v něm sedí vedle sebe.\n\nTyp byl Fuji Heavy Industries vyvinut jako náhrada stroje Fuji KM-2 (vyvinutého z letounu Beechcraft T-34 Mentor) s pístovým motorem jako základní cvičný letoun pro Japonské námořní síly sebeobrany. Původní pístový motor Lycoming byl nahrazen turbovrtulovým typem Allison 250 a výsledný stroj, označený KM-2D, poprvé vzlétl 28. června 1984 a typový certifikát získal 14. února 1985. Dalším vývojem vznikl KM-2Kai s modernizovaným kokpitem se sedadly vedle sebe a odsuvným překrytem nahrazujícím dveře automobilového typu použité u KM-2, které byly zachované i u KM-2D.\n\nT-5 je celokovový samonosný dolnoplošník s turbovrtulovým motorem Allison 250-B17D pohánějícím třílistou plynule stavitelnou vrtuli. Příďový podvozek je zatažitelný, hlavní nohy směrem k trupu a přední dozadu. Kabina je zakrytá odsouvatelným překrytem a sedadly umístěnými vedle sebe, jedním párem v akrobatickém cvičném provedení a dvěma v užitkové verzi. Typ je vybaven dvojím řízením.\n\nKM-2Kai byl v březnu 1987 pod označením T-5 objednán Japonskými námořními silami sebeobrany a dodávky celkem 40 vyrobených kusů začaly v roce 1988. Typ je ve výzbroji 201. cvičné peruti na základně Ozuki. Původní KM-2 již byl ze služby vyřazen.\n\n\nÚdaje podle\n\n\n\n"}
{"id": "1454723", "url": "https://cs.wikipedia.org/wiki?curid=1454723", "title": "Marija Tolokoninová", "text": "Marija Tolokoninová\n\nMarija Tolokoninová (rozená Šabalina; : Мария Толоконина (Шабалина); anglický přepis: Maria Tolokonina (Shabalina); * 1987 Kirov) je ruská horolezkyně a reprezentantka v ledolezení, několikanásobná mistryně světa a vítězka světového poháru, mistryně Evropy v ledolezení, bývalá reprezentantka ve sportovním lezení. Zasloužilá mistryně sportu Ruska.\n\nNa závodech světového poháru v ledolezení se spolu s ní na dalších medailových pozicích často umisťovaly zejména Italka Angelika Rainer a Jihokorejka Sin Un-son.\n\nNa světovém poháru v ledolezení v roce 2010 závodila také Viktoria Shabalina a od roku 2011 manžel Marie Alexander Tolokonin (reprezentoval Ázerbájdžán a později Rusko).\n\n\n\"* V roce 2007 závodila ještě jako Marija Šabalina, od roku 2008 jako Tolokoninová.\"\n\n\n\n"}
{"id": "1454740", "url": "https://cs.wikipedia.org/wiki?curid=1454740", "title": "Samvel Danieljan", "text": "Samvel Danieljan\n\nSamvel Danieljan (* 4. února 1971 Baku) je bývalý sovětský a ázerbájdžánský zápasník – klasik arménské národnosti, který po rozpadu Sovětského svazu v roce 1991 reprezentoval Rusko\n\nZápasení se věnoval od 9 let v rodném Baku. Pod vedením trenéra Eduarda Kasparjana se specializoval na řecko-římský styl. Jako úspěšný junior byl koncem osmdesátých let poslán do armádního vrcholového tréninkového centra v Rostově na Donu. Po rozpadu Sovětského svazu v roce 1991 reprezentoval až do konce sportovní kariéry Ruskou federeci ve váze do 52 (54) kg. V roce 1996 startoval jako úřadující mistr světa na olympijských hrách v Atlantě. Ve třetím kole nestačil na pozdějšího vítěze Arména Armena Nazarjana a v boji o třetí místo podlehl Ukrajinci Andriji Kalašnykovovi 1:4 na technické body. Obsadil 4. místo. Po olympijských hrách se v nové váze do 54 kg v ruské reprezentaci prosadil opět v roce 1999. Nominaci na olympijské hry v Sydney v roce 2000 však prohrál s Valerijem Nikonorovem. Vzápětí ukončil sportovní kariéru. Žije v Moskvě, kde se věnuje trenérské práci.\n\n\n"}
{"id": "1454746", "url": "https://cs.wikipedia.org/wiki?curid=1454746", "title": "Ivčenko AI-24", "text": "Ivčenko AI-24\n\nIvčenko AI-24 je turbovrtulový letecký motor navržený a vyvinutý konstrukční kanceláří Ivčenko a vyráběný v závodě Motor Sič. Poháněl různé letouny vyráběné Antonovem jako An-24, An-26 nebo An-30.\n\nMotor vznikl v roce 1958 po vývoji založeném na zkušenostech získaných při vývoji turbovrtulového motoru AI-20 a pomocí pokročilých metod simulace byla vyvinuta menší verze AI-24 o jmenovitém výkonu 2 550 ehp\n\nByly také učiněny pokusy vyrábět turbohřídelovou variantu - například v roce 1960 bylo vyrobeno jedenáct předsériových jednotek turbohřídelové varianty AI-24V o výkonu 2000 hp pro pohon prvních dvou prototypových vrtulníků V-8 (Mi-8). Ale vzhledem k tomu, že byl vybrán motor TV2-117, byly práce na motoru AI-24V byly zrušeny. \n\n\n\n"}
{"id": "1454752", "url": "https://cs.wikipedia.org/wiki?curid=1454752", "title": "Potěšující písně tvé milé, když se vrací z lučiny", "text": "Potěšující písně tvé milé, když se vrací z lučiny\n\nPotěšující písně tvé milé, když se vrací z lučiny je pravděpodobně nejstarší milostná poezie vytvořená okolo roku 1300 př. n. l. Má milostné motivy a není příliš rýmovaná. Obsahuje volný verš a jedná se o lyriku.\n\nJako první píseň přeložil český egyptolog Zbyněk Žába (1917-1971) a dále ji přebásnila například Věra Kubíčková (1918-2009).\n\nDílo pochází zhruba z doby faraona Haremheba.\n"}
{"id": "1454754", "url": "https://cs.wikipedia.org/wiki?curid=1454754", "title": "T700", "text": "T700\n\nT700 nebo T-700 může mít více významů:\n\n"}
{"id": "1454759", "url": "https://cs.wikipedia.org/wiki?curid=1454759", "title": "Dm drogerie markt (Česko)", "text": "Dm drogerie markt (Česko)\n\nSpolečnost dm drogerie markt s.r.o. je 100% dceřinou společností rakouské dm drogerie markt GmbH. První prodejna mateřské společnosti dm Rakousko byla otevřena v roce 1976 v Linci. V České republice se první dm objevila roku 1993 v Českých Budějovicích. K prosinci 2018 má dm Česká republika 230 prodejen po celé zemi a její centrála sídlí v Českých Budějovicích. \nV síti prodejen dm je k dispozici sortiment výrobků péče o tělo a pleť, dekorativní kosmetiky, výrobků pro péči o vlasy, kosmetiky pro muže, biopotraviny, přírodní kosmetiky, výrobků pro péči o dítě a domácí mazlíčky. \n\nPrvní česká pobočka otevřela roku 1993 v Českých Budějovicích, kde má dm drogerie markt také budovu centrální správy. Logistické centrum se nachází v Jihlavě. Po celé republice společnost zaměstnává na 3 300 zaměstnanců a provozuje 230 prodejen. V obchodním roce 2017/2018 činil obrat dm Česká republika 9,52 miliard korun. Od února 2018 provozuje vlastní online shop.\n\n Podle spotřebitelské studie Store Equity Index (SEI) zpracovanou marketingovou agenturou Nielsen je dm drogerie markt nejsilnějším maloobchodním drogistickým řetězcem na českém trhu. V roce 2016 obdržela ocenění Czech Superbrands Awards, uspěla v anketě Česká máma v kategorii Drogerie s dětským sortimentem. Podle průzkumu Atoz Marketing z roku 2015 považuje veřejnost dm za nejdůvěryhodnější mezi drogeriemi. Ve věrnostním programu má dm drogerie registrováno přes 1 milion zákazníků.\n\nVedle značkových výrobků nabízí dm drogerie markt také několik privátních dm značek, např. Balea, značka dětské péče babylove nebo biopotraviny dmBio. Dále mezi dm značky patří dekorativní kosmetika 183 DAYS by trend IT UP, trend IT UP, přípravky pro oči VISIOMAX, přírodní kosmetika alverde, doplňky stravy DAS gesunde PLUS, SUNDANCE nebo silonové zboží značky Stella Jones či barvy na vlasy značky réell´e.\n"}
{"id": "1454763", "url": "https://cs.wikipedia.org/wiki?curid=1454763", "title": "Albanské hory", "text": "Albanské hory\n\nAlbanské hory nebo Albanské vrchy (italsky \"Colli Albani\") je pohoří sopečného původu v Itálii, asi 20 km jihovýchodně od Říma. Dominantní horou je Monte Cavo s výškou 950 m n. m. V kalderách vyhaslých sopek se nacházejí dvě větší vodní plochy, Albanské jezero a jezero Nemi. Sopečná půda je vhodná k pěstování vína.\n"}
{"id": "1454766", "url": "https://cs.wikipedia.org/wiki?curid=1454766", "title": "Achnatonův Hymnus na slunce", "text": "Achnatonův Hymnus na slunce\n\nAchnatonův Hymnus na slunce, Hymnus Achnatonův či jen Hymnus na slunce je oslavná báseň, dílo egyptského faraona Amenhotepa IV. - Achnatona, který vládl ve 14. století př. n. l. Bylo nalezeno v hrobce faraona Aje II., který byl za jeho vlády vezírem a snad i jeho tchánem.\n\nJedná se o chvalozpěv (hymnus) k oslavě Slunce jako zdroje života a dobra, Báseň je jedním z nejstarších dokladů monoteismu, užívá apostrofy i básnický patos.\n\n"}
{"id": "1454767", "url": "https://cs.wikipedia.org/wiki?curid=1454767", "title": "Turistická značená trasa 3117", "text": "Turistická značená trasa 3117\n\nTuristická značená trasa 3117 je okružní, zeleně vyznačená 14 kilometrů dlouhá pěší trasa Klubu českých turistů vedená Klánovickým lesem, po rovině bez převýšení.\n\nZ nádraží v Klánovicích vede cesta západně podél trati 011. Dojde na konec lesa k městské zástavbě Blatov, kde se stočí na sever, podejde trať a dojde na rozcestí u bývalého hospodářského dvora zvaného Nové Dvory. Odtud vede poblíž rybníků Na Placinách severovýchodně spolu s cyklostezkou a naučnou stezkou až do Klánovic. V Klánovicích u pošty přejde hlavní ulici Slavětínská a pokračuje průchodem vilové čtvrti a poté po okraji lesa ke koupališti. Za ním dojde na rozcestí Cyrilov, odkude vede lesní nezpevněnou cestou přírodní rezervací střídavě jižním a východním směrem až k podchodu pod železniční tratí. Na druhé straně trati pokračuje jižně před dva průklesty, na třetím se stočí na západ a rovně dojde přes celý les až k hlavní silnici Staroklánovická, která spojuje Klánovice s Újezdem nad Lesy. Zde zahne na sever k železniční stanici.\n\n\nOkružní turistická trasa začíná u železniční stanice Praha-Klánovice, kde i končí. Cestou projde kolem zastávky MHD Smržovská a poblíž konečné zastávky Klánovice. U klánovické železniční stanice je také zastávka autobusů MHD Nádraží Klánovice.\n\n\n"}
{"id": "1454769", "url": "https://cs.wikipedia.org/wiki?curid=1454769", "title": "Maxim Tomilov", "text": "Maxim Tomilov\n\nMaxim Tomilov (: Максим Томилов; * 8. prosince 1985 Kirov) je ruský horolezec a reprezentant v ledolezení, mistr světa a Evropy v ledolezení na obtížnost. Vítěz celkového hodnocení světového poháru v ledolezení na obtížnost i rychlost.\n\nLedolezení se věnuje také jeho starší bratr Alexej Tomilov, mistr světa i Evropy.\n\n\n"}
{"id": "1454770", "url": "https://cs.wikipedia.org/wiki?curid=1454770", "title": "Turistická značená trasa 6065", "text": "Turistická značená trasa 6065\n\nTuristická značená trasa 6065 je žlutě vyznačená 3 kilometry dlouhá pěší trasa Klubu českých turistů vedená od zastávky MHD v Dolních Počernicích k rozcestí \"V Ořešinách\".\nOd zastávky MHD vede trať západně k podjezdu pod železniční tratí 011, kterou podejde. Za podjezdem se vydá na východ ulicí Ke Hrázi mezi tratí a zdí zámeckého parku. U Počernického rybníka se stočí na sever a po hrázi dojde na místo, odkud vede na východ po břehu rybníka k odbočce na můstek přes potok, který přejde. Pak jde ulicí k malé kolonii domků, před nimi zabočí na sever, kolonii obejde a vystoupá až k místu, pod kterým vede Pražský okruh. Podél okruhu dojde k mostu, kde se setká s cyklotrasou A258. Společně s ní přejde most a vydá se severně cestou k lesu až k rozcestí, kde končí a kde navazuje další turistická trasa.\n\n\nCesta začíná u zastávky MHD Dolní Počernice a vede kolem zastávky MHD Ke Hrázi a poblíž zastávek Škola Dolní Počernice a Nad Rybníkem.\n\n\n"}
{"id": "1454778", "url": "https://cs.wikipedia.org/wiki?curid=1454778", "title": "Alexej Tomilov", "text": "Alexej Tomilov\n\nAlexej Tomilov (: Алексей Томилов; * 15. června 1983 Kirov) je ruský horolezec a reprezentant v ledolezení, mistr světa a Evropy v ledolezení na obtížnost. Několikanásobný medailista v celkovém hodnocení světového poháru v ledolezení na obtížnost a rychlost.\n\nLedolezení se věnuje také jeho mladší bratr Maxim Tomilov, mistr světa i Evropy.\n\n\n"}
{"id": "1454779", "url": "https://cs.wikipedia.org/wiki?curid=1454779", "title": "Split Enz", "text": "Split Enz\n\nSplit Enz byla novozélandská hudební skupina, kterou založili v roce 1972 v Aucklandu Phil Judd a Tim Finn. Původně se jmenovala \"Split Ends\" (Roztřepené konečky), později byl název upraven, aby obsahoval zkratku státu NZ. Tvorba skupiny zpočátku vycházela z beatu a art rocku, postupně přijímala různé vlivy od vaudevillu po punk rock a v osmdesátých letech patřili Split Enz v Austrálii a na Novém Zélandě k vůdčím představitelům nové vlny, pozornost vzbuzovali i svou pódiovou prezentací využívající originální kostýmy. Jejich největším hitem byla skladba „I Got You“, která byla v roce 1979 v čele novozélandské i australské hitparády a do svého repertoáru ji převzali i Pearl Jam. Osm skladeb skupiny bylo zařazeno na seznam APRA Top 100 New Zealand Songs of All Time. V roce 1984 Split Enz ukončili činnost, jejich členové pak působili ve skupinách Crowded House, Finn Brothers a ENZSO. Roku 2005 byli Split Enz uvedeni do ARIA Hall of Fame.\n\n\n"}
{"id": "1454785", "url": "https://cs.wikipedia.org/wiki?curid=1454785", "title": "Maxim Vlasov", "text": "Maxim Vlasov\n\nMaxim Vlasov (: \"Максим Власов\"; * 1980) je ruský horolezec a reprezentant v ledolezení, vicemistr světa a vítěz světového poháru v ledolezení na rychlost.\n\nMezinárodních závodů v ledolezení se od roku 2016 účastnily také Jekatěrina Vlasovová a Alena Vlasovová.\n\n\n"}
{"id": "1454786", "url": "https://cs.wikipedia.org/wiki?curid=1454786", "title": "Amálie Švédská", "text": "Amálie Švédská\n\nAmálie Švédská (\"Amálie Marie Šarlota;\" 22. února 1805, Stockholm – 31. srpna 1853, Oldenburg) byla švédskou princeznou, dcerou krále Gustava IV. Adolfa a Frederiky Dorotey Bádenské.\n\nPo narození vyrůstala pod dohledem královské guvernantky Šarloty Stierneldové. Po otcově prohlášení po převratu v roce 1809 opustila s rodinou Švédsko a vyrůstala v matčině rodném Bádensku.\n\nByla postižena křivicí a nikdy se neprovdala ani neměla potomky. Zajímala se o hudbu a byla přítelkyní operní pěvkyně Jenny Lindové.\n"}
{"id": "1454787", "url": "https://cs.wikipedia.org/wiki?curid=1454787", "title": "Cedrová (Praha)", "text": "Cedrová (Praha)\n\nCedrová je ulice v lokalitě Za Horou v katastrálním území Hloubětín na Praze 9, která spojuje ulici Za Mosty a Aloisovskou. Má přibližný severojižní průběh a je mírně esovitě prohnutá. V její polovině z ní západním směrem vychází slepá odbočka.\n\nUlice vznikla v roce 2007. Nazvána je podle cedru, (latinsky \"Cedrus\"), horského dlouhověkého jehličnatého stálezeleného stromu dosahujícího mohutného vzrůstu. Patří k čeledi borovicovitých, jeho vzácné dřevo je pevné a vonné. Název ulice patří do velké skupiny hloubětínských ulic pojmenovaných podle stromů a jejich plodů. Do stejné skupiny patří např. Švestková, Mandloňová nebo Smrková.\n\nZástavbu tvoří na východní straně rodinné jednopatrové domy se zahradami. Na západní straně převažují moderní řadové domy (dvoj- a trojdomy) s pozemkem. Typický dům má tři podlaží a dispozici 4+kk. V přízemí se nachází garáž pro jeden automobil, komora a technická místnost. V prvním patře je obývací pokoj s kuchyní a se vstupem na zahradu, koupelna a komora. Druhé patro tvoří tři ložnice a koupelna. Rozloha pozemku je přibližně 253 m², z toho interiér 141,6 m², terasa 15 m², zahrada 173 m², zastavěná plocha je 66 m². Povrch ulice je ze zámkové dlažby.\n"}
{"id": "1454788", "url": "https://cs.wikipedia.org/wiki?curid=1454788", "title": "Cedrová", "text": "Cedrová\n\nCedrová může být ulice:\n"}
{"id": "1454792", "url": "https://cs.wikipedia.org/wiki?curid=1454792", "title": "Hasdrubal Gisgo", "text": "Hasdrubal Gisgo\n\nHasdrubal, syn Gisgona († 202 př. n. l.), byl významný kartaginský politik a voják, bojující za druhé punské války proti Římanům v Ibérii a severní Africe. Třebaže byl blízkým spojencem Barkovců, nepatřil zřejmě ke členům jejich frakce, nýbrž stál v čele vlastního politického uskupení.\n\nO Hasdrubalově původu a jeho životě před vypuknutím druhé punské války se prameny nezmiňují. Někteří moderní badatelé se domnívají, že se podílel na potlačení povstání numidského krále Syfaka, k němuž došlo v roce 213 př. n. l. v severní Africe. Na přelomu let 213 a 212 př. n. l. ho Kartáginci vyslali do Ibérie, kde sloužil jako podřízený Hasdrubala Barky, mladšího bratra Hannibala. Přestože formálně podléhal svému jmenovci, poměrně často vykonával samostatné velení a počínal si značně nezávisle. Livius ho dokonce označuje za největšího a nejslavnějšího vojevůdce vedle Barkovců.\n\nV roce 212 př. n. l. čelil s Hasdrubalem Barkou a jeho druhým bratrem Magonem ofenzívě Římanů, vedených Gnaeem a Publiem Scipionovými. Povzbuzeni předchozími úspěchy pokračovali Scipionové ve svém tažení v jihovýchodní Ibérii i v roce 211 př. n. l., kdy rozdělili své válečné sbory na dvě části: Publius Scipio vytáhl s větší částí armády proti spojeným silám Hasdrubala Gisgona a Magona Barky. Gnaeus Scipio se s menší částí římského vojska, doplněnou o keltiberské žoldnéře, postavil proti Hasdrubalu Barkovi. Na horním toku řeky Baetis (Guadalquivir) Hasdrubal Gisgo a Mago porazili a zabili Publia Scipiona, v čemž jim výrazně pomohli Hispánové v čele s náčelníkem Indibilisem a numidští jezdci prince Masinissy. Pak se připojili k Hasdrubalu Barkovi a společně přivodili záhubu také Gnaeu Scipionovi, jehož předtím opustili jeho keltiberští spojenci.\n\nZkázu Římanů mohli Kartáginci dokonat jejich úplným vypuzením z Iberského poloostrova. Vzájemná řevnivost punských vojevůdců umožnila ale Římanům, aby zkonsolidovali svoje pozice na severovýchodě Ibérie a udrželi se do příchodu posil. Livius v této souvislosti uvádí, že Hasdrubal Gisgo překročil řeku Hiberus (Ebro) a „chystal se udusit poslední ohniska války“. Odrazil ho však římský jezdec Lucius Marcius, jenž se chopil velení nad zbytky vojsk bratrů Scipionových.\n\nPolybios se zmiňuje, že Hasdrubal Gisgo zneužíval své postavení a snažil se vymoci finanční prostředky od punského spojence Indibilise. Když to Indibilis odmítl, donutil ho, aby Kartágincům odevzdal své dcery jako rukojmí.\n\nKartaginští velitelé se odebrali do různých části poloostrova, přičemž Hasdrubal Gisgo se zdržoval v Lusitánii při ústí řeky Tagus (Tajo). Rozptýlení punských vojsk využil nový římský velitel Publius Cornelius Scipio, stejnojmenný syn padlého vojevůdce, k dobytí Nového Kartága v roce 209 př. n. l. O rok později porazil Hasdrubala Barku v bitvě u Baeculy. Krátce poté se všichni kartaginští vojevůdci sešli na válečné poradě, na níž se dohodli, že Hasdrubal Barkas vytáhne do Itálie. Mago přenechal své vojsko Hasdrubalu Gisgonovi, který převzal velení v Ibérii a vydal se k městu Gades (Cádiz). V roce 207 př. n. l. se prostřednictvím Magona neúspěšně pokusil získat u Keltiberů čerstvé posily, načež stáhl své muže za hradby obcí v jižní Ibérii, a vyhnul se tím střetnutí s blížícím se Scipionem.\n\nV roce 206 př. n. l. se Hasdrubal Gisgo cítil dostatečně silný a přitáhl k městu Ilipa (poblíž Sevilly), kde vyčkával příchodu svého protivníka. Podle Polybia čítalo jeho vojsko 70 000 pěšáků, 4000 jezdců a 32 slonů. Naproti tomu Livius udává zhruba 50 000 pěšáků. S touto ohromnou silou se Hasdrubal Gisgo utkal s Římany v bitvě u Ilipy. Římané byli sice početně slabší, nicméně Scipio uplatnil riskantní taktický manévr, díky němuž dosáhl v boji převahy. Přemožení Kartáginci vyhledali záchranu v úprku do svého tábora. Během následné noci od nich odpadli jejich hispánští spojenci, takže Hasdrubalovi nezbylo než se vydat na ústup. Soustavné výpady nepřátel mu ale nedovolily odpoutat se od nich a po dalším střetu se jeho vojsko téměř rozpadlo. Se zbývajícími 6000 muži unikl na jakýsi strmý kopec nedaleko řeky Baetis. Vědom si bezvýchodnosti svého postavení dal nakonec přivolat lodě a sám odplul do Gad. Zde se dlouho nezdržel a pokračoval dále do severní Afriky. Vítězný římský vojevůdce se ve zbytku roku 206 př. n. l. zmocnil jižní Ibérie a ukončil punskou vládu v této zemi.\n\nPo odchodu z Ibérie se Hasdrubal přepravil do afrického města Siga (poblíž Aïn Témouchent), v němž pobýval král Syfax. Ten se v mezidobí stal nejmocnějším numidským vládcem, a Punové měli tudíž zájem navázat s ním spojenectví. Zanedlouho sem se stejným úmyslem připlul také Scipio. Hasdrubal se ukázal jako zdatnější diplomat a přesvědčil krále, aby se přidal na stranu Kartága. Mimo jiné mu příslibil ruku své krásné dcery Sofonisby.\n\nNa počátku léta 204 př. n. l. zahájil Scipio vyloděním poblíž města Utica římskou invazi do Afriky. I přes své předchozí válečné nezdary náležela tehdy Hasdrubalovi pozice nejvlivnějšího politika v Kartágu. V reakci na příchod Římanů začal proto shromažďovat a organizovat vojsko. V závěru podzimu přitáhl s 33 000 vojáky ke Scipionovi, přičemž ho doprovázel Syfax s armádou o síle 60 000 mužů. Kartáginci a Numiďané se utábořili v nevelké vzdálenosti od Římanů, avšak navzdory své znatelné početní převaze se k ničemu neodhodlali. Scipio využil jejich nerozhodnosti k předstíranému zájmu o uzavření míru. V průběhu vyjednávání se jeho zvědům podařilo zjistit podrobné informace o nepřátelských táborech. Scipio poté jednání nečekaně ukončil a za nastalé noci uskutečnil překvapivý útok proti kartaginskému a numidskému ležení. Římané je obě zapálili a zcela zaskočeným Hasdrubalovým a Syfakovým vojákům znemožnili útěk obsazením bran. Zmatek a rychle se šířící plameny přivodily Kartágincům a jejich spojencům naprostou zkázu. Podle Livia jich desítky tisíc uhořely nebo byly pobity a několik tisíc padlo do zajetí. Ohnivému peklu uniklo jen 2500 mužů včetně obou velitelů.\n\nUtrpěný debakl neodradil Hasdrubala od opětovného zformování armády, v čemž mu pomohl příchod 4000 keltiberských žoldnéřů. Znovu se spojil se Syfakem a společně vytáhli do pole se zhruba 30 000 muži. S nimi se utábořili ve vnitrozemní oblasti zvané Velké planiny, nacházející se na středním toku řeky Bagradas (Medžerda). Jakmile se o tom doslechl Scipio, vyrazil s částí svých mužů od Utiky a po pěti dnech pochodu se přiblížil ke Kartágincům. Vojska se následně střetla v bitvě na Velkých planinách, v níž Římané dosáhli jednoznačného vítězství.\n\nPolybios ani Livius o Hasdrubalovi nic dalšího neuvádějí. Podle Appiána vyvázl z boje jen s 500 jezdci. Kartáginci ho po prohrané bitvě zbavili velení a v nepřítomnosti odsoudili k smrti. Nějakou dobu se zdržoval ve vyhnanství. Později se sice vrátil do Kartága, obavy o život ho ale přiměly skrývat se. Rozzuřený dav přesto Hasdrubala vypátral a zahnal ho do otcovy hrobky, kde spáchal sebevraždu.\n\n\n\n"}
{"id": "1454796", "url": "https://cs.wikipedia.org/wiki?curid=1454796", "title": "Jasanová (Praha)", "text": "Jasanová (Praha)\n\nJasanová je úzká ulice pro pěší ve svahu v lokalitě Za Horou v katastrálním území Hloubětín na Praze 9, která spojuje ulici Za Mosty a Smrkovou. Má přibližný severojižní průběh. Severní část tvoří schody. Tato lokalita se rozvíjí od 20. let 20. století, kdy začala výstavba nouzových kolonií \"Za Mostem\" a \"Za Horou\".\n\nUlice vznikla a byla pojmenována v roce 1975. Nazvána je podle jasanu (latinsky \"Fraxinus\"), opadavého listnatého stromu z čeledi olivovníkovitých. Název ulice patří do velké skupiny hloubětínských ulic pojmenovaných podle stromů a jejich plodů. Do stejné skupiny patří např. Švestková, Mandloňová nebo Jívová.\n\nZástavbu tvoří přízemní a jednopatrové domy se zahradou.\n"}
{"id": "1454797", "url": "https://cs.wikipedia.org/wiki?curid=1454797", "title": "Jasanová", "text": "Jasanová\n\nJasanová může být:\n\n"}
{"id": "1454799", "url": "https://cs.wikipedia.org/wiki?curid=1454799", "title": "Východoasijské počítání věku", "text": "Východoasijské počítání věku\n\nPočítání věku ve východní Asii je způsob určení stáří člověka pocházející z Číny, který se rozšířil i do okolních zemí – Koreje a Japonska. Při tomto způsobu určení věku se lidem od narození do konce roku udává stáří jeden rok a vždy na Nový rok (podle čínského lunárního kalendáře, to jest na čínský Nový rok v lednu–únoru) se věk zvyšuje o jedna. Ve výsledku je takto spočítaný věk o jeden až dva roky vyšší než věk počítaný podle západního způsobu.\n\nV Japonsku a Vietnamu se tento systém určování stáří využívá v náboženství nebo tradičních způsobech věštění, ale mizí z každodenního života obyvatel měst. Široce rozšířen zůstává v Koreji, kromě tamního právního systému.\n\nPro léta života se používá slovo \"suej\" (). V publikacích je často upřesněno, zda je věk udáván tradičním nebo moderním způsobem, pak se používá termín \"sü-suej\" () v prvém případě, resp. \"čou-suej\" () nebo \"š’-suej\" () v druhém.\n\nJaponci slovem \"sai\" ( nebo ) označují věk určený tradičním i moderním způsobem.\n\nTradiční systém počítání let, \"kazoedoši\" () byl roku 1902 zákonem prohlášen za zastaralý a nahrazen západním systémem (v japonštině \"man nenrei\" (). Nicméně obyvatelstvo v nemalé míře zůstalo u tradičního systému určení stáří, proto byl v roce 1950 přijat ještě jeden zákon o výhradním používání západního způsobu.\n\nV 21. století se tradičního způsobu přidržují zpravidla starší lidé, jinak je jeho použití omezeno na tradičních obřady.\n\nKorejci vesměs počítají svůj věk v rocích \"sal\" (). Tedy Korejec je starý jeden sal v prvním kalendářním roce svého života a deset salů v desátém kalendářním roce.\n\nKorejci slaví výročí svých narozenin, i když roky života se připočítávají nikoliv o narozeninách, ale o Novém roce. Vzhledem k tomu, že jeden rok má Korejec od narození a druhý od nejbližšího nového roku, člověk, který se narodil před koncem roku – např. 29. den 12. měsíce (tradičního lunárního kalendáře) – měl o dva dny později (od 1. dne 1. měsíce) věk dvou sal, dvou let.\n\nV Jižní Koreji se tradiční způsob určení stáří používá vedle západního/mezinárodního. Západní/mezinárodní způsob se nazývá \"man-nai\" (), kde \"man\" () znamená „plný“ nebo „skutečný, faktický“, a \"nai\" () je „věk“. Gregoriánský kalendář a mezinárodní způsob počítání věku se v Jižní Koreji používá v úředním styku, v právních regulacích týkajících se věku apod.\n\nV Severní Koreji se mezinárodní způsob určení věku používá od 80. let 20. století.\n"}
{"id": "1454800", "url": "https://cs.wikipedia.org/wiki?curid=1454800", "title": "Karen Mnacakanjan", "text": "Karen Mnacakanjan\n\nKaren Mnacakanjan (* 3. března 1977 Jerevan) je bývalý arménský zápasník – klasik.\n\nZápasení se věnoval od 11 let. Specializoval se na řecko-římský styl. V arménské mužské reprezentaci s pohyboval od roku 1997 ve váze do 58 kg. V roce 2000 se kvalifikoval na olympijské hry v Sydney. Nevyladil však optimálně formu a po dvou těsných porážkách nepostoupil ze základní skupiny do vyřazovacích bojů. Od roku 2002 startoval ve váze do 60 kg, ve které soupeřil o post reprezentační jedničky s Va'anem Džu'arjanem. V roce 2004 se na olympijské hry v Athénách nekvalifikoval. Od roku 2005 se střídavě připravoval na vrcholové turnaje. V roce 2008 uspěl v olympijské kvalifikaci a startoval na olympijských hrách v Pekingu, kde prohrál v úvodním kole s Japoncem Makoto Sasamotem 0:2 na sety. Vzápětí ukončil sportovní kariéru.\n\n\n"}
{"id": "1454803", "url": "https://cs.wikipedia.org/wiki?curid=1454803", "title": "Cecilie Švédská", "text": "Cecilie Švédská\n\nCecilie Švédská (22. června 1807, Stockholm – 27. ledna 1844, Oldenburg) byla hudební skladatelka, švédská princezna a sňatkem oldenburská velkovévodkyně. Narodila se jako dcera krále Gustava IV. Adolfa a Frederiky Dorotey Bádenské.\n\nPo narození vyrůstala pod dohledem královské guvernantky Šarloty Stierneldové. Po převratu v roce 1809 musela s rodinou opustit Švédsko a žít v matčině rodném Bádensku. V roce 1812 se rodiče rozvedli a Cecilie nadále vyrůstala především u své babičky Amálie Hesensko-Darmstadtské v Bruchsalu.\n\nV roce 1830 se setkala s velkovévodou Augustem I. Oldenburským a po hodinové konverzaci bylo jasné, že bude svatba. Odjela k bratrovi do Vídně, kde se za přítomnosti rakouského císaře Františka I. sňatek uskutečnil. V červnu 1831 se Cecilie přestěhovala do Oldenburgu.\n\nCecilie se zajímala o kulturu. Jako velkovévodkyně složila melodii k oldenburské hymně. Hymna byla později Theodorem von Kobbe rozšířena o text a pojmenována \"‘Heil dir, o Oldenburg’\". V roce 1833 podpořila Cecilie založení prvního městského divadla v Oldenburgu. Nikdy si však nebyla blízká s oldenburským obyvatelstvem, její život se týkal pouze dvorních kruhů. Je po ní pojmenován most, náměstí, silnice, škola a také oblast Cäciliengroden v Jadebusenu u Wilhelmshavenu.\n\nCecilie zemřela 27. ledna 1844 na horečku omladnic několik dní po porodu svého třetího dítěte, syna Elimara. Pohřbena byla ve vévodském mauzoleu na hřbitově svaté Gertrudy v Oldenburgu.\n\nCecilie se 5. května 1831 ve Vídni provdala za velkovévodu Augusta I. Oldenburského, s nímž měla tři synyː\n\n\n\n"}
{"id": "1454805", "url": "https://cs.wikipedia.org/wiki?curid=1454805", "title": "Boulevard des Filles-du-Calvaire", "text": "Boulevard des Filles-du-Calvaire\n\nBoulevard des Filles-du-Calvaire je bulvár v Paříži. Nachází se na hranici 3. a 11. obvodu. Ulice je pojmenována po bývalém klášteru Notre-Dame du Calvaire, který se rozkládal na západní straně bulváru.\n\nUlice je součástí tzv. velkých bulvárů a leží mezi bulváry \"Beaumarchais\" a \"Temple\".\n\n\"Boulevard des Filles-du-Calvaire\" vznikl na místě městských hradeb Karla V. Původně tvořil část \"Boulevardu de la Porte-Saint-Antoine\".\n\n"}
{"id": "1454807", "url": "https://cs.wikipedia.org/wiki?curid=1454807", "title": "Va'an Džu'arjan", "text": "Va'an Džu'arjan\n\nVa'an Džu'arjan (* 26. ledna 1978 Leninakan) je bývalý arménský zápasník – klasik.\n\nZápasení se věnoval od útlého dětství. Specializoval se na řecko-římský styl. V arménské mužské reprezentaci s pohyboval od roku 1997 ve váze do 54 kg, kterou však do olympijského roku 2000 neudržel. V roce 2000 prohrál nominaci na olympijské hry v Sydney ve vyšší váze do 58 kg s Karenem Mnacakanjanem. Od roku 2003 žil ve Švédsku ve Stockholmu, kde zápasil za místní klub Spårvägens BK. V roce 2004 se neúčastnil olympijské kvalifikace na úkor Mnacakanjana a vzápětí na mistrovství Evropy v domácích podmínách v Haparandě získal pro Arménii titul mistra Evropy. V dalších letech se strídavě připravoval na mezinárodní turnaje. Sportovní kariéru ukončil v roce 2012 po nevydařené kvalifikaci na olympijské hry v Londýně.\n\n\n"}
{"id": "1454814", "url": "https://cs.wikipedia.org/wiki?curid=1454814", "title": "AKK", "text": "AKK\n\nAKK nebo akk může znamenat:\n\n"}
{"id": "1454815", "url": "https://cs.wikipedia.org/wiki?curid=1454815", "title": "Vaginak Galstjan", "text": "Vaginak Galstjan\n\nVaginak Galstjan (* 7. listopadu 1973 Jerevan) je bývalý arménský zápasník – klasik.\n\nZápasení se věnoval od 13 let. Specializoval se na řecko-římský styl. V arménské mužské reprezentaci s pohyboval od poloviny devadesátých let dvacátého století ve váze do 68 (69) kg. V roce 1996 prohrál nominaci na olympijské hry v Atlantě se Samvelem Manukjanem.\n\nOd roku 1999 startoval v nižší váze do 63 kg kvůli mladém talentu Movses Karapetjanovi. V roce 2000 se kvalifikoval na letní olympijské hry v Sydney, kde smolně nepostoupil ze základní skupiny do vyřazovacích bojů přes Gruzínce Akaki Čačuaho. V roce 2001 dosáhl svého největšího úspěchu titulu mistra světa v řeckém Patrasu.\n\nOd roku 2002 startoval ve váze do 66 kg. V roce 2004 startoval na olympijských hrách v Athénách, ale podobně jako před čtyřmi lety mu scházelo více štěstí a nepostoupil z mimořádně vyrovnané základní skupiny přes Švéda Jimmy Samuelssona. Vzápětí ukončil sportovní kariéru. Věnuje se funcionářské práci v oblasti sportu.\n\n\n"}
{"id": "1454816", "url": "https://cs.wikipedia.org/wiki?curid=1454816", "title": "Nikola Petkov", "text": "Nikola Petkov\n\nNikola Dimitrov Petkov ( Никола Димитров Петков, 8. července 1893 Sofie – 23. září 1947 tamtéž) byl bulharský politik, popravený jako odpůrce komunistického režimu.\n\nPocházel z rodiny s politickou tradicí: jeho otec Dimitar Petkov byl v letech 1906–07 předsedou bulharské vlády, starší bratr Petar Petkov byl za svoji činnost v opozici proti režimu Aleksandra Cankova v roce 1924 zavražděn.\n\nPo ukončení sofijského gymnázia bojoval v balkánských válkách, v roce 1922 vystudoval na Sorbonně právo a politologii a působil ve Francii jako novinář do roku 1929, kdy se vrátil do Bulharska. Byl aktivní v Bulharském zemědělském lidovém svazu (BZLS), napsal životopis premiéra Aleksandra Stambolijského. V roce 1938 byl zvolen poslancem, ale pro kritiku autoritářského carského režimu byl zbaven mandátu a poslán do vyhnanství v Ivajlovgradu. V roce 1942 se stal jedním ze zakladatelů široké koalice protifašistických sil nazvané Vlastenecká fronta, která se převratem v září 1944 dostala k moci. Petkov byl poslancem za BZLS a ministrem koaliční vlády, postupně se v ní však dostával do konfliktů s představiteli Bulharské komunistické strany, usilujícími o mocenský monopol. Dne 5. června 1947 byl proto Petkov v budově parlamentu zatčen a obviněn z vlastizrady. Dne 15. srpna téhož roku byl odsouzen k trestu smrti, v noci na 23. září v Ústřední sofijské věznici popraven oběšením a pohřben do neoznačeného hrobu. \n\nProces s Petkovem inspiroval anglického spisovatele Erica Amblera k napsání románu \"Případ Delčev\".\n\n"}
{"id": "1454819", "url": "https://cs.wikipedia.org/wiki?curid=1454819", "title": "Törökbálint", "text": "Törökbálint\n\nTörökbálint [terekbálint] () je město v Maďarsku v župě Pest, spadající pod okres Érd. Nachází se asi 12 km západně od Budapešti. V roce 2015 zde žilo 13 207 obyvatel, z nichž jsou 85,5 % Maďaři.\n\nTörökbálint sousedí s městy Biatorbágy, Budaörs a Diósd.\n"}
{"id": "1454820", "url": "https://cs.wikipedia.org/wiki?curid=1454820", "title": "Movses Karapetjan", "text": "Movses Karapetjan\n\nMovses Karapetjan (* 2. ledna 1978 Jerevan) je bývalý arménský zápasník – klasik.\n\nZápasení se věnoval od útlého dětství. Specializoval se na řecko-římský styl. V arménské mužské reprezentaci s pohyboval od roku 1998 ve váze do 69 kg. V roce 2000 se na olympijské hry v Sydney nekvalifikoval. Od roku 2002 startoval ve váze do 74 kg. V roce 2004 opět neuspěl v olympijské kvalifikaci a na olympijských hrách v Athénách nestartoval. Od roku 2007 se v reprezentaci neprosazoval na úkor mladého Arsena Džulfalakjana.\n\n\n"}
{"id": "1454821", "url": "https://cs.wikipedia.org/wiki?curid=1454821", "title": "Aféra Štiřín", "text": "Aféra Štiřín\n\nAféra Štiřín je politický skandál, který vypukl během vlády Miloše Zemana v srpnu roku 1999 poté, co ředitel zámku Štiřín Václav Hrubý veřejně oznámil, že byl vydírán premiérovým poradcem Jaroslavem Novotným, který po něm měl chtít dodání falešných kompromitujících materiálů na bývalého ministra zahraničí Josefa Zieleniece.\n\nExministra Zieleniece obvinil z uplácení novinářů Miloš Zeman v červnu 1999. Důkazy o tomto jednání měl zajistit ministr zahraničí Jan Kavan, který Hrubého na počátku září odvolal z funkce správce Štiřínského zámku. Václav Hrubý následně zveřejnil nahrávky svých telefonických rozhovorů s premiérovým poradcem, Jaroslavem Novotným. Ten jej měl dle pokynů Karla Srby, šéfa sekretariátu ministra zahraničí, přesvědčovat, aby připravil materiály, které by usvědčovaly bývalého ministra Zieleniece, že na Štiřínském zámku hostil a uplácel novináře. Premiér Zeman odmítl, že by Novotného pověřil provedením jakéhokoliv nátlaku na Václava Hrubého a ministr Kavan uvedl, že se odvolaný správce Hrubý dopustil během funkce řady pochybení a porušení povinností. V kauze byl policií z možného vydírání obviněn Jaroslav Novotný, který skončil ve funkci poradce ministerského předsedy. Toto policejní obvinění však bylo staženo a Novotný záhy získal pracovní místo na ministerstvu financí. Václav Hrubý prohrál soudní spor s Karlem Srbou, kterého označil za vyděrače, a musel se proto Srbovi omluvit. Do roku 2002 pak Hrubý pracoval na zámku Štiřín jako zahradník.\n\n\n\n"}
{"id": "1454825", "url": "https://cs.wikipedia.org/wiki?curid=1454825", "title": "Far Cry New Dawn", "text": "Far Cry New Dawn\n\nFar Cry New Dawn je first-person střílečka vyvinutá Ubisoft Montreal a vydaná Ubisoftem. Je to spin-off Far Cry série a přímé pokračování Far Cry 5. Hra bude vydávána od 15. února 2019 na Microsoft Windows (PC), PS4 a Xbox One.\n\nJako jeho předchůdce bude New Dawn zasazen do státu Montany, USA. Bude použita Far Cry 5 mapa, ale díky jaderné válce (čtěte dole) bude krajina většinově změněna, takže budou mít hráči co prozkoumávat. Hráči si mohou vytvořit novou postavu, ženu či muže a několik různých ras. Guns for Hire a Fangs (parťáci) zde zůstanou, i jako v předešlém díle můžete rekrutovat přeživší, zvířata, i nějaké staré známé z minulého dílu. Dabéři hry budou noví, ale i z předchozího dílu. Nové zbraně jsou předvedeny ve hře, bohužel i většina recyklovaných z minulého dílu. Můžete si napříkald \"vycraftit\" \"vrhač pil\" díky kterému můžete po nepříteli vystřelit kotouč z pily. Hráči získávají nové zbraně a vylepšení. Vozidla mohou být také vylepšena. Hra také obsahuje mód Expedice, který dovolí hráčům jet do ostatních míst po celých Spojených státech.\n\nSedmnáct let po jaderné válce, která zakončila hru Far Cry 5, se přeživší snaží znovu vybudovat komunitu v Hope County. Jejich snažení je, ale ohroženo Highwaymen's (zbojníky) skupinou která lidem vše bere. Tato skupina je vedená dvojčaty Mickey a Lou. Hra také ukáže jak se 17 let vyvíjel vztah policisty (za kterého jste hráli v Far Cry 5) a Josepha Seeda (hlavní záporák Far Cry 5, předpověděl konec světa).\n\nNew Dawn je vyvinuto Ubisoft Montreal a zpracováno s Ubisoft Kiev, Ubisoft Bucharest a Ubisoft Shanghai. Podle slov art directora Isaaca Papismada, tým chtěl vytvořit post-apo hru v Far Cry universu už hodně dlouho.\n\n"}
{"id": "1454828", "url": "https://cs.wikipedia.org/wiki?curid=1454828", "title": "Modlitba k Afroditě", "text": "Modlitba k Afroditě\n\nModlitba k Afroditě jediná dochovaná báseň Sapfó. Dochovala se díky Dionýsiosovi z Halikarnassu. Sapfó v ní žádá o pomoc bohyni Afroditu. Báseň pochází okolo roku 600 př. n. l. a původně byla napsána v aiolštině. Sapfó byla jedna z prvních lidí, kteří psali o pocitech v první osobě čísla jednotného.\n\nJelikož Sapfó psala o lásce mezi ženami, její knihy byly zakázány. V Byzancii roku 380 n. l. spálili všechny její knihy a zbytek nechal zničit papež Řehoř VII.\n"}
{"id": "1454829", "url": "https://cs.wikipedia.org/wiki?curid=1454829", "title": "Libor Krejcar", "text": "Libor Krejcar\n\nLibor Krejcar (22. srpna 1961, Hořice v Podkrkonoší) je český sochař a řezbář, autor hudebních textů a básník.\nLibor Krejcar v letech 1976-1979 absolvoval obor řezbářství v Učňovské škole umělecké výroby podniku Umělecká řemesla Praha. V době tuhé normalizace vědomě rezignoval na studium na vysoké škole, aby si uchoval nezávislost, a pracoval jako umělecký zpracovatel dřeva u firmy Petrof v Hradci Králové. Poté byl zaměstnán jako restaurátor dřeva ve Státním památkovém ústavu v Pardubicích (1980-1987) a v Bytovém podniku v Pardubicích (1987-1990). Od konce 70. let se přátelil s Ivanem Martinem Jirousem a pohyboval se v prostředí undergroundu a Křižovnické školy čistého humoru bez vtipu, kde se stýkal s Karlem Neprašem a Janem Steklíkem. První výstavu měl roku 1985 v pardubickém PKO. Roku 1987 vystavoval v Committee on the Visual Arts, Massachusetts Institute of Technology, USA. Od roku 1988 žije a pracuje v Heřmanově Městci.\n\nOd roku 1990 se věnuje volné tvorbě. Působí také jako autor a recitátor textů, výtvarník, tvůrce ruchů a hráč na saxofon v undergroundové kapele Tamers of Flowers (Krotitelé květin). \n\nPublikoval v časopisech a novinách Vokno, Revolver Revue, Voknonoviny, Unijazz, Playboy, Reflex, Xantypa, Art+Antiques, Lidové noviny, MF Dnes, Právo, Hospodářské noviny, Instinkt, Atelier, Revue Box, His Voice, Divadelní noviny, Svobodné slovo, Uši a vítr, Rock&Pop, Týden. Je zastoupen v antologii poezie druhé generace undergroundu \"U nás ve sklepě\" (Edice Revolver Revue, 2013). V roce 2017 mu byla udělena jako prvnímu Cena Petra Bohunovského (básníka a mecenáše umění).\n\nZvolený způsob existence v prostředí undergroundu se odrazil i v Krejcarově tvorbě, která se nezabývá aktuálními tendencemi výtvarného umění, ale uchovala si drsnost i sentiment a tvrdost i něhu normálního života. V 80. letech se jeho ústředním tématem staly figury koček - Pantherie. Inspirací k nim byly lidové varianty Sfingy, kdysi zdobící vjezdy do hospodářských dvorů na vesnici, nyní většinou rozpadlé, s trčící armaturou. Dokonale řezbářsky provedené sochy, sestavené z transparentního pravidelného dřevěného rastru, vznikaly postupně v průběhu deseti let od roku 1982. Monumentální symboly nebyly dobovou aktualitou, ani pokusem křísit poselství zaniklých civilizací, přestože individuální ztvárnění každé z devíti soch může být vnímáno jako odkaz k egyptské a asyrské kultuře nebo k baroku. Krejcar v nich řeší především problémy formy a dokonalého technického zpracování dřeva. Finální podoba autonomního plastického díla je projektem designéra, které v českém prostředí nemá žádné paralely. Sochy jsou vytvořeny v dřevěném bloku a zdobené prořezávaném geometrickým rastrem (\"Pantheria\" 1986), vybudovány jako precizně sestavený vnější mřížový skelet obrysu figury (\"Pantheria\" 1988-1994, 1996, 1997), nebo - jako reminiscence baroka - ozdobeny klasickým řezaným a zlaceným ornamentem (\"Pantheria-Florentina\", 1994). Kočka věnovaná Magorovi je v upomínce na jeho věznění zdobena tetováním (\"Magorova Valdická kočka\", 1983-89). \nKrejcar vytváří ve dřevě zcela svébytný a moderní design (\"Šachy\", 1988) a využívá výtvarnou kresbu exotického dřeva (\"Šachovnice pro Marcela Duchampa\", 1988). Sochařovo zaujetí dokonalým přírodním tvarem prozrazují i majestátní dvoumetroví dřevění \"Rejnoci\" (1995). V Krejcarově tvorbě se odráží jeho křesťanská víra, ale tradiční figury pojímá velmi střídmě a přetváří je v moderní design, v němž se jako jediný symbol uplatňuje motiv kříže (\"Dvanáct apoštolů\", 1992, dřevo, 120 cm).\n\nKočky se i v dalších letech staly centrálním motivem Krejcarova výtvarného díla. Některé si uchovávají dravý výraz šelmy s vyceněnými zuby, jiné jsou zobrazeny jako andělská stvoření s křídly, další drží nebo ochraňují významotvorné atributy a mají nezúčastněný výraz ve kterém lze číst inspiraci kresbami Louise Waina nebo scifi maskou Dartha Vadera z Hvězdných válek, Součástí cyklu \"Lesní hřbitovy\" jsou hlavy koček, v nichž sochař kombinuje sádrovou sochu s nalezenými částmi koster a dřevo (Pantheria/Hlavy, 2003-2004). Cyklus monumentálních kočičích soch uzavírají \"Pantheria-Strážci\" (2005). S cyklem lesní hřbitovy souvisejí i mimořádně expresivní odlitky mrtvých a vysušených potkanů z Jirousova statku (cyklus \"Magorovi strážci\", 2002), které použil k ilustraci jeho knihy \"Rok krysy\". \n\nSérie \"Madony a sloupy\" (2013) jsou hladce modelované monumentální sochy koček v sádře a porcelánu, stylizované jako strážci. Některé kočky jsou koncipované jako relikviáře, nasvícené zevnitř a ukrývající pozůstatky mrtvých zvířat. Krejcar tak tragickému konci dává nový smysl a nutí citlivého pozorovatele přemýšlet o pomíjivosti, smyslu života, o jeho počátku i konci. Kočky-Madony jsou antropomorfní bysty, které se modlí nebo drží v náručí nejrůznější symboly - ptačí hnízdo, lebku, kostru zvířete, mumifikovanou egyptskou kočku. V jiné sérii koček (\"Pantheria-navždy spolu\", 2012, cyklus \"Strážci\", 2012) Krejcar užívá plastický design s žebry, kterými připomíná litinové sochy Karla Nepraše. \nKromě dřeva a sádry pracuje Krejcar také s kovem, do něhož převedl některé sochy koček (\"Pantheria\", 1989, 1997-98) i ženskou figuru stylizovanou jako kočka (\"Ema\", bronz, 1996). Koncem 80. let tvořil Krejcar kovové ploché reliéfní siluety hlav, kterými se otevřeně hlásí k inspiraci litinovými hlavami Karla Nepraše (\"Etue pro Naďu P. a Karla K.\", 1988-1989). Krejcarův originální přínos k dědictví dadaismu s názvem \"Sen zubní laborantky-Partie pro Marcela Duchampa\" (polychromované dřevo, 1988, kov, 1989) představuje lidský chrup se šachovými figurkami místo zubů. Kulové hlavy \"Plivačů ohně\" (1990), odlité ze sádrového modelu a spojené šrouby, upomínají masky vyřezané z tykví pro svátek Halloween a jsou snad určeny k zapálení ohně uvnitř. \n\nZ kovových odlitků torza lidské figury Krejcar sestavil vlastní verzi \"Kalvárie\" i Padlého anděla-ryby (který ale nese název \"Konec myslivosti v Čechách\"). Sochy lotrů jsou pokryty tetováním, které odkazuje k vězeňskému folkloru a životu na okraji společnosti, ale zároveň představuje primitivní symboly svobody. Jiný odlitek lidského torza využívá kaligrafické zdobnosti hebrejského desatera a jeho název se vztahuje zároveň k Ráji i k oblíbené místní hospodě (\"V zahradě Eden\", 1990-1994). Cyklus \"Veraikony\" jsou reliéfní plastiky, v nichž je potlačena expresivita Venroničiny roušky a abstrahovaná tvář je nahrazena mřížkou z polychromovaného a zlaceného dřeva nebo kovu. Mřížka spíše odkazuje ke geniu loci Heřmanova Městce, který je spjat se sochou sv. Vavřince a jeho atributu - roštu. Do něj je prolnut motiv křesťanského kříže a vržený stín vytváří na podložce svébytnou kresbu. Podobně jako v jiných Krejcarových dílech, je možné číst skryté významy \"Veraikonu\" také jako šermířskou kuklu, vězeňskou mříž či konstrukci ochraňující cenný obsah (jako v případě Sekalových schránek).\nMládí prožité v maloměstském prostředí Heřmanova Městce a v marasmu normalizace přivedlo Krejcara ke zdánlivě nesouvisející abstraktní tvorbě, při níž využívá dřevěný odpad i kontrastně zbarvené přírodní materiály nebo popel a skládá je do vrstev mezi skleněné tabule v kovových rámech. Sochařský odpad již předtím použil jako výplň skleněných soklů pro sochy koček. Od roku 1997 začal vytvářet sérii \"Krajiny těla\", která vizuálně připomíná řezy geologickými vrstvami. Tvůrčí proces recyklace materiálu kalkuluje s nahodilostí a je v něm latentně přítomen prvek (\"křižovnického\") humoru, ale výtvarný účinek nepostrádá monumentalitu (\"Krajina kolem Heřmanova Městce\", podzim 1999). \n\nDřevěné piliny, kombinované s grafitem a popelem jsou také materiálem pro křehké abstraktní znakové kresby v cyklu \"Dopisy\" (1997). Jiný druh kresby představují grafické a dotykové znaky lidské intimity, které jako \"Krajiny těla\" vytvářel od poloviny 80. let. Později je provedl jako ryté \"záznamy\" křivek nekonkrétní a přesto čitelné tělesnosti v dřevěných deskách (\"Krajiny těla\", 1997-1998) a jako drobné zlacené dřevěné reliéfy (\"Krajiny těla I-X\", 1998-1999). \nHlavy koček užil autor jako podklad pro své prostorové koláže. Autokoláže kočky z plakátu k autorově výstavě se staly součástí sbírky Pražské plynárenské. Pro Jirousovu sbírku Akrostichy vytvořil Krejcar sérii kolážovaných andělských křídel. Materiálem byly poznámkami popsané stránky ze sešitu, některé pomačkané a poznamenané skvrnami různých tekutin, které vytvořily působivé abstraktní obrazce.\n\nKrejcar často užívá jako podklad kreseb zmačkaný papír obarvený čajem nebo fotografie vlhkých a oprýskaných zdí. Kromě kreseb kočičích hlav a soch Pantherií nalézá, podobně jako Ladislav Novák, spontánně vzniklé podoby kočičích či lidských tváří, které dokresluje. Některé byly užity jako ilustrace Jirousových básní. \n\nV cyklu \"Krajinou výčepu\" jsou kresby v dubové dýze vypáleny žhavým drátem. Krejcar tvoří kresby také technikou pálení za pomoci zápalných šňůr a oheň vnímá jako očistný živel. Pro cyklus \"Tváře ohně (2000)\" (Hlavy, Tváře svícnu, Zvířecí bestiář, Horizonty), který byl původně zamýšlen jako konceptuální projekt přímo na stěně vápencového lomu, použil nakonec lepenkové kartony.\n\n\n"}
{"id": "1454831", "url": "https://cs.wikipedia.org/wiki?curid=1454831", "title": "Teratornis", "text": "Teratornis\n\nTeratornis byl vyhynulý rod dravých ptáků, který obýval severoamerický kontinent v období pleistocénu. Většina fosilních nálezů pochází z lokality La Brea Tar Pits. Formálně byl tento druh popsán v roce 1909.\n\n\"Teratornis\" připomínal vzhledem kondory, byl však podstatně větší: dosahoval výšky 75 cm a rozpětí křídel více než 3,5 m, jeho hmotnost se odhaduje až na 15 kg. Obýval lesnaté oblasti, byl schopen letu i chůze po zemi. Mohutný zahnutý zobák naznačuje, že kromě požírání mršin byl schopen aktivního lovu ve vyšší míře než kondoři. Jeho kořist pravděpodobně tvořili drobní živočichové jako králíci, ještěrky nebo ryby, které polykal vcelku.\n\nV čeledi Teratornithidae existovali i větší zástupci jako např. \"Aiolornis incredibilis\" nebo největší známý létající pták všech dob \"Argentavis magnificens\", ti však vyhynuli před příchodem prvních lidí do Ameriky. Naproti tomu \"Teratornis\" žil ještě před deseti tisíci lety a předpokládá se, že k jeho vyhynutí přispěly populace cloviských lovců, které pro něj představovaly potravní konkurenty. Podle jedné teorie se v indiánských legendách o obřím hromoptákovi odrážejí právě vzpomínky na setkání s teratornisem. \n\nDo tohoto rodu jsou řazeny dva druhy: \"Teratornis merriami\" a o něco mohutnější \"Teratornis woodburnensis\". Třetí druh \"Teratornis olsoni\", nalezený na Kubě, byl v roce 2009 vyčleněn do samostatného rodu \"Oscaravis\".\n\n"}
{"id": "1454839", "url": "https://cs.wikipedia.org/wiki?curid=1454839", "title": "Turistická značená trasa 6001", "text": "Turistická značená trasa 6001\n\nTuristická značená trasa 6001 je žlutě vyznačená 5,5 kilometru dlouhá pěší trasa Klubu českých turistů vedená od železniční zastávky v Klánovicích do Jiren.\n\nZe severního nástupiště nádraží vychází trasa směrem na východ podél železniční trati 011. Na rozcestí se vydá šikmo lesem na severovýchod, přejde zpevněnou cestu, kde se potká s cyklotrasou, a společně vedou nezpevněnou lesní cestou na rozcestí Cyrilov. Odtud pokračuje trasa dál severovýchodně mezi domky, kde se stočí na sever a pokračuje do Jiren. Na hrázi rybníka projde kolem stromořadí lip malolistých a hlavní silnice pak dovede cestu k obecnímu úřadu, kde končí.\n\n\nCesta začíná u železniční zastávky Praha-Klánovice, kde je i zastávka MHD Nádraží Klánovice. Končí u zastávky autobusů Jirny.\n\n\n"}
{"id": "1454849", "url": "https://cs.wikipedia.org/wiki?curid=1454849", "title": "Hladovej Marvin", "text": "Hladovej Marvin\n\nHladovej Marvin (v anglickém originále Starvin' Marvin) je osmý díl první řady amerického komediálního animovaného televizního seriálu \"Městečko South Park\".\n\nEric, Stan, Kenny a Kyle chtějí hodinky z reklamy Sally Struthersové, která je nabízí za peněžní podporu hladovějícím Afričanům. Kluci nicméně omylem zažádají o adoptování etiopského dítěte. Mezitím v genovém inženýrství naklonují krocany, kteří jsou vysoce agresivní. Krátce po příjezdu Marvina, etiopského dítěte, začne věc řešit vyšetřovací služba, která se pokusí ho najít a vrátit do vlasti, protože se jednalo o omyl. Podle špatných informací do Etiopie vrátí Cartmana. Ten tam zničí byznys Sallly Struthersové s jídlem, který si nechávala pro sebe. Krocani jsou lidmi zlikvidováni a Marvin se s nimi vrací domů.\n"}
{"id": "1454850", "url": "https://cs.wikipedia.org/wiki?curid=1454850", "title": "Turistická značená trasa 6128", "text": "Turistická značená trasa 6128\n\nTuristická značená trasa 6128 je žlutě vyznačená 500 metrů dlouhá pěší trasa Klubu českých turistů vedená ze Sídliště Rohožník v Újezdě nad Lesy do Klánovického lesa.\n\nKrátká trasa začíná na konečné MHD na Sídlišti Rohožník a vede spolu s cyklotrasou 8207 severním směrem rovně vilovou čtvrtí do Klánovického lesa. U rozcestí Na Vidholci končí a navazuje na další turistické trasy.\n\n\nCesta začíná u konečné zastávky MHD Sídliště Rohožník.\n\n\n"}
{"id": "1454856", "url": "https://cs.wikipedia.org/wiki?curid=1454856", "title": "Verner Järvinen", "text": "Verner Järvinen\n\nVerner Järvinen nebo také Venne Järvinen (3. dubna 1870 Ruovesi – 31. ledna 1941 Tampere) byl finský atlet, specialista na vrhačské disciplíny.\n\nNa Athénských olympijských mezihrách v roce 1906 vyhrál soutěž v hodu diskem tzv. řeckým způsobem (bez otočky), což bylo první olympijské vítězství pro Finsko. Mezi diskaři skončil třetí a mezi oštěpaři pátý, v závodě koulařů byl diskvalifikován. Na Letních olympijských hrách 1908 byl třetí v hodu diskem řeckým stylem a čtvrtý v moderním hodu diskem, na Letních olympijských hrách 1912 obsadil 12. místo v hodu diskem oběma rukama a 15. místo v hodu diskem jednou rukou. V letech 1909, 1910 a 1911 se stal mistrem Finska v hodu diskem řeckým způsobem. Vytvořil tři národní rekordy v hodu diskem a jeden v hodu kladivem. Kromě atletiky se věnoval na vrcholové úrovni také zápasu.\n\nPracoval jako železničář, byl také atletickým trenérem. Olympioniky se stali i jeho tři synové Kalle Järvinen, Aki Järvinen a Matti Järvinen (olympijský vítěz v hodu oštěpem z roku 1932).\n\n"}
{"id": "1454869", "url": "https://cs.wikipedia.org/wiki?curid=1454869", "title": "Japonské nálety na Marianské ostrovy", "text": "Japonské nálety na Marianské ostrovy\n\nMezi listopadem 1944 a lednem 1945 proběhla série japonských náletů na Mariánské ostrovy. Cílem těchto náletů byly základny amerického armádního letectva (USAAF). Japonci si kladli za cíl narušit bombardování Japonska, které prováděly bombardéry startující právě ze základen na Mariánských ostrovech. Japoncům se během těchto útoků podařilo zničit 11 B-29 a dalších 43 poškodit.\nBudování leteckých základen pro B-29 na Saipanu započalo v červnu 1944. V té době bitva o tento ostrov stále zuřila. Stavba na Tinianu začala v červenci. Letiště pro B-29 bylo vybudováno také na Guamu. Tyto základny umožňovaly Američanům prostřednictvím těžkých bombardérů B-29 zasáhnout samotné Japonsko.\n\nHlavní letecká ofenzíva proti letištím na Marianách započala na začátku listopadu 1944. 1. listopadu 1944 první B-29 startující z Marian přeletěl prostor nad Tokiem. Následujícího dne, 9 až 10 japonských bombardérů  Micubiši G4M udeřilo na letiště Isley Field a Kobler Field na Saipanu. Způsobily pouze malé škody, jeden G4M byl sestřelen a další dva byly ztraceny z jiných důvodů. Další útok, který proběhl 7. listopadu, způsobil opět malé škody. 27. listopadu brzy ráno provedly dva nízkoletící G4M další nálet na Isley Field, kde zničily jeden B-29 a poškodily 11 dalších. Později téhož dne udeřilo několik Micubiši A6M vyzbrojených bombami na Isley Field a podařilo se jim zničit 3 až 4 B-29 a poškodit více než dva další. V noci z 28. na 29. listopadu proběhl další nálet na Isley Field. Další nálety proběhly v prosinci, největší z nich v noci z 25. na 26. v počtu 25 japonských letadel útočících z malých i velkých výšek, kterým se podařilo jeden B-29 zničit a několik dalších poškodit. Nálety probíhaly s menší intenzitou až do začátku února. Cílem japonských náletů byla taktéž letecká základna na Tinianu. Americkou odpovědí na tyto nálety bylo zesílení protivzdušné obrany na Marianách a v oblasti kolem nich a bombardování japonského letiště na  ostrově Iwo Jima. Japonci proti základnám amerických bombardérů plánovali také speciální sebevražedné operace, k těm ale nedošlo.\n\nJaponské nálety na základny amerických bombardérů vážněji nenarušily probíhající leteckou kampaň proti Japonsku. Přinutily však Američany umístit na Mariany větší síly za účelem ochrany velice drahých B-29 a utvrdily je v nezbytnosti obsazení ostrova Iwo Jima, které je později přišlo velmi draho.\n"}
{"id": "1454876", "url": "https://cs.wikipedia.org/wiki?curid=1454876", "title": "Kmen Kayı", "text": "Kmen Kayı\n\nKmen Kayı nebo Kai (turecky: \"Kayı boyu\") byli oghuzko-turkičtí lidé, kteří byli součástí Oghuzské kmenové federace. V 11. století se jako vůdce kmene uváděl Mahmud al-Kashgari a byl oslovován jako \"kayı.\" Slovo \"kayı\" znamená \"ten, který má sílu a moc díky vztahu\".\n\nTento kmen hrál prominentní roli v historii Kavkazu a dnes je jejich řeč považována za jeden z pěti dialektů Kumyků, který byl po 10 století (10.-19.) používán v severním Kavkazu. Knížectví tohoto kmene bylo přední součástí Gazimukh Shamkhalate, státě na západě Kaspického moře, který se zde v různých formách nacházel od 8. až do 19. století. Kmenové oblečení bylo vytlačeno Sovětskou vládou; lid se lišil pouze uměním a řemeslnou zručností. \n\nPodle osmanských tradic a pověstí, byl zakladatel Osmanské dynastie Osman I. potomkem z kmene Kayı. Toto tvrzení je pro současné historiky vážnou otázkou. Jediná zmínka o tom, že Osmané byli potomky kmene Kayı pochází z 15. století, což je více než sto let od života Osmana I. Významným poznatkem je pro historiky to, že nepochází žádné dokumenty o tomto příbuzenství z dřívější doby a tak je možné, že to byl pouze výmysl z pozdější doby.\n"}
{"id": "1454879", "url": "https://cs.wikipedia.org/wiki?curid=1454879", "title": "Levon Gegamjan", "text": "Levon Gegamjan\n\nLevon Gegamjan (* 25. čerence 1977 Achurjan) je bývalý arménský zápasník – klasik.\n\nZápasení se věnoval od 8 let. Specializoval se na řecko-římský styl. V arménské mužské reprezentaci s pohyboval od roku 1995 ve váze do 82 (85) kg. V roce 1996 se kvalifikoval na olympijské hry v Atlantě, kde v úvodním kole nestačil na Švéda Martina Lidberga. V opravném pavouku však vyřadil obhájce titulu Maďara Pétera Farkase nebo Čecha Pavla Frintu 3:2 na technické body. Zastavil ho až v pátém kole Kazach Daulet Turlychanov. Obsadil 7. místo\n\nOd roku 1999 startoval ve váze do 76 kg, ve které se kvalifikoval na olympijských hrách v Sydney v roce 2000. Do Sydney však formu nevyladil a nepostoupil ze základní skupiny přes rodáka Aru Abra'amjana reprezentujícího Švédsko. V roce 2004 startoval na svých třetích olympijských hrách V Athénách ve váze do 84 kg, ale podobně jako před čtyřmi lety nepostoupil ze základní skupiny. Vzápětí ukončil sportovní kariéru.\n\n\n"}
{"id": "1454881", "url": "https://cs.wikipedia.org/wiki?curid=1454881", "title": "76. ročník udílení Zlatých glóbů", "text": "76. ročník udílení Zlatých glóbů\n\n76. ročník udílení Zlatých glóbů se konal 6. ledna 2019 v hotelu Beverly Hilton v Beverly Hills, Los Angeles. Gala večer moderovali Sandra Oh a Andy Samberg. Hollywoodská asociace zahraničních novinářů vyhlásila nominace 6. prosince 2018.\n\nFilm \"Vice\" získal nejvíce nominací, a to 6.\n\nVítězi jsou označeni tučně.\n\n Golden Globe - oficiální stránka (anglicky)\n"}
{"id": "1454882", "url": "https://cs.wikipedia.org/wiki?curid=1454882", "title": "Arman Gegamjan", "text": "Arman Gegamjan\n\nArman Gegamjan (* 12. září 1981 Achurjan) je bývalý arménský zápasník – klasik.\n\nZápasení se věnoval od 8 let po boku staršího bratra Levona. Specializoval se na řecko-římský styl. V arménské mužské reprezentaci s pohyboval od roku 2000 ve váze do 85 kg, od roku 2002 ve váze do 96 kg. V roce 2004 a 2008 se na olympijské hry nekvalifikoval. Od roku 2010 se v reprezentaci neprosazoval na úkor talentovaného Artura Aleksanjana. Sportovní kariéru ukončil v roce 2012.\n\n\n"}
{"id": "1454884", "url": "https://cs.wikipedia.org/wiki?curid=1454884", "title": "28. ročník udílení Gotham Awards", "text": "28. ročník udílení Gotham Awards\n\nVyhlášení amerických cen Gotham Awards 2018 se konalo 26. listopadu 2018. Herci Willem Dafoe a Rachel Weisz, režisér Paul Greengrass a producent Jon Kamen získali speciální cenu. \n\nTučně jsou označeni vítězové.\n"}
{"id": "1454885", "url": "https://cs.wikipedia.org/wiki?curid=1454885", "title": "Hajdúsámson", "text": "Hajdúsámson\n\nHajdúsámson [hajdúšámšon] je město ve východním Maďarsku v župě Hajdú-Bihar, spadající pod okres Debrecín, těsně u hranic župy Szabolcs-Szatmár-Bereg. Nachází se asi 6 km severozápadně od Debrecínu. V roce 2015 zde žilo 12 961 obyvatel.\n\nHajdúsámson sousedí s městy Hajdúhadház, Nyíradony a Vámospércs.\n\n"}
{"id": "1454887", "url": "https://cs.wikipedia.org/wiki?curid=1454887", "title": "Rundovní klíč", "text": "Rundovní klíč\n\nRundovní klíče jsou pojem z oblasti kryptografie. Vyskytují se u těch blokových šifer, které jsou založeny na několikanásobném opakování stejného postupu v takzvaných rundách (např. Feistelovy šifry nebo AES). Rundy se sice neliší výpočetním postupem, ale mohou do nich vstupovat navzájem odlišné \"rundovní konstanty\" a také různé \"rundovní klíče\". Každá z rund totiž jako ze svých vstupů používá klíč. Obykle se nejedná o hlavní klíč, který je parametrem celého šifrování, ale o podklíče, které jsou z hlavního klíče odvozeny. Pro každou rundu bývá odvozen jiný podklíč a těmto klíčům se říká \"rundovní klíče\". Procesu, kterým se z hlavního klíče odvozují rundovní podklíče, se říká expanze klíče.\n\n"}
{"id": "1454889", "url": "https://cs.wikipedia.org/wiki?curid=1454889", "title": "Denys Forov", "text": "Denys Forov\n\nDenys Mykolajovič Forov (* 3. prosince 1984 Žmerynka) je bývalý ukrajinský zápasník – klasik, který v juniorské věku reprezentoval Rusko a v dospělém věku Arménii.\n\nZápasení se věnoval od 10 let. V Charkově se začal specializovat na řecko-římský styl pod vedením Vjačeslava Chruslova. Od roku 2001 se připravoval v severoosetském Vladikavkazu v tréninkové skupině Vladimira Urujmagova. Potom co se neprosazoval v ruském reprezentazi přijal v roce 2006 nabídku repezentovat Arménii ve váze do 84 kg. V roce 2008 se kvalifikoval na olympijské hry v Pekingu, kde prohrál ve čtvrtfinále po vyrovnaném průběhu s Arou Abra'amjanem ze Švédska 1:2 na sety. Od roku 2011 dostával v arménské reprezentaci přednost Artur Ša'injan.\n\n\n"}
{"id": "1454890", "url": "https://cs.wikipedia.org/wiki?curid=1454890", "title": "Vega (příjmení)", "text": "Vega (příjmení)\n\nPříjmení Vega nosí více významných osobností:\n\n"}
{"id": "1454892", "url": "https://cs.wikipedia.org/wiki?curid=1454892", "title": "Todd (příjmení)", "text": "Todd (příjmení)\n\nPříjmení Todd nosí více významných osobností:\n\n"}
{"id": "1454893", "url": "https://cs.wikipedia.org/wiki?curid=1454893", "title": "Zuzana Licko", "text": "Zuzana Licko\n\nZuzana Licko (*1961, Bratislava) je americká grafická designérka žijící v Kalifornii. Do USA přišla se svou rodinou ještě jako dítě. Studovala architekturu, fotografii a programování, získala titul z grafické komunikace na Kalifornské univerzitě v Berkeley. \n\nSvůj původní studijní směr architekturu změnila za vizuální studia, především kvůli tomu, že studium architektury se v jejích očích příliš podobalo obchodní škole. \n\nNa Berkeley Licko navštěvovala kurz kaligrafie, který paradoxně patřil mezi její nejméně oblíbené, protože musela psát pravou rukou ačkoliv byla levačka. Tato zkušenost ji později ovlivnila v praxi – ve své tvorbě hojně využívala počítače.\n\nZuzana Licko je známá především jako autorka množství písemných rodin. Spolu se svým manželem Rudym VanderLansonem založila studio Emigre Fonts a vydávala vlivný magazín o grafickém designu \"Emigre\".\n\nČasopis vycházel v letech 1984 až 2005. Prvních osm čísel se zaobíralo tématy spojenými s vystěhovalectvím jako jsou hranice, kulturní rozdíly a odcizení. Dynamicky pojatá vizuální stránka časopisu upoutala pozornost mnohých designérů, což vedlo k dalšímu stupni vývoje magazínu. Od devátého čísla se časopis začal věnovat autorům a trendům v grafickém designu a postupně se přetransformoval na platformu pro kritickou diskuzi a eseje o designu. Během let přešel několika změnami formátu a grafickými úpravami. Poslední číslo vyšlo pod názvem „The End“ v roce 2005. \n\nLicko a VanderLans získali následující ocenění:\n\n\n"}
{"id": "1454894", "url": "https://cs.wikipedia.org/wiki?curid=1454894", "title": "Blair", "text": "Blair\n\nPříjmení Blair nosí více významných osobností:\n\n"}
{"id": "1454895", "url": "https://cs.wikipedia.org/wiki?curid=1454895", "title": "Cannon", "text": "Cannon\n\nCannon může být:\n\n\n\n"}
{"id": "1454897", "url": "https://cs.wikipedia.org/wiki?curid=1454897", "title": "Arman Adikjan", "text": "Arman Adikjan\n\nArman Adikjan (* 10. listopadu 1984 Vagharšapat) je bývalý arménský zápasník – klasik.\n\nZápasení se věnoval od 13 let. Specializoval se na řecko-římský styl. V arménské mužské reprezentaci se prosazoval od roku 2007 a v témže roce na mistrovství světa v Baku vybojoval pátým místem účast na olympijských hrách v Pekingu. Do Pekingu však formu nevyladil a vypadl v úvodním kole s Maďarem Tamásem Lőrinczem 0:2 na sety. V roce 2012 se na olympijské hry v Londýně nekvalifikoval. Žije s rodinou ve Švédsku, kde zápasil za stockholmský klub Spårvägens BK.\n\n\n"}
{"id": "1454899", "url": "https://cs.wikipedia.org/wiki?curid=1454899", "title": "Strickland", "text": "Strickland\n\nPříjmení Strickland nosí více významných osobností:\n\n"}
{"id": "1454900", "url": "https://cs.wikipedia.org/wiki?curid=1454900", "title": "Újfehértó", "text": "Újfehértó\n\nÚjfehértó je město v severovýchodním Maďarsku v župě Szabolcs-Szatmár-Bereg, spadající pod okres Nyíregyháza. Nachází se těsně u hranic župy Hajdú-Bihar, asi 11 km jižně od Nyíregyházy. V roce 2015 zde žilo 12 736 obyvatel. Název znamená \"nové bílé jezero\".\n\nÚjfehértó sousedí s městy Balkány, Hajdúdorog, Nagykálló a Téglás.\n"}
{"id": "1454905", "url": "https://cs.wikipedia.org/wiki?curid=1454905", "title": "Hampton (příjmení)", "text": "Hampton (příjmení)\n\nPříjmení Hampton nosí více významných osobností:\n\n"}
{"id": "1454907", "url": "https://cs.wikipedia.org/wiki?curid=1454907", "title": "Maldonado (rozcestník)", "text": "Maldonado (rozcestník)\n\nMaldonado může být:\n\n\n"}
{"id": "1454908", "url": "https://cs.wikipedia.org/wiki?curid=1454908", "title": "Ovanes Varderesjan", "text": "Ovanes Varderesjan\n\nOvanes Varderesjan (* 12. února 1989 Jerevan) je bývalý arménský zápasník – klasik.\n\nZápasení se věnoval od 10 let. Specializoval se na řecko-římský styl. V roce 2012 se finálovou účastí na olympijském kvalifikačním turnaji v Helsinkách kvalifikoval na olympijských hrách v Londýně ve váze do 66 kg. Jako mezinárodně neznámý sportovec si však jméno na olympijských hrách neudělal, vypadl v úvodním kole s jižním Korejcem Kim Hjon-uem 0:2 na sety. V dalších letech se zápasení věnoval na klubové úrovni.\n\n\n"}
{"id": "1454909", "url": "https://cs.wikipedia.org/wiki?curid=1454909", "title": "Erickson", "text": "Erickson\n\nPříjmení Erickson nosí více významných osobností:\n\n"}
{"id": "1454913", "url": "https://cs.wikipedia.org/wiki?curid=1454913", "title": "Robert Carr, 1. hrabě ze Somersetu", "text": "Robert Carr, 1. hrabě ze Somersetu\n\nRobert Carr, 1. hrabě ze Somersetu, KG (cca 1587 – 17. července 1645), vlastním jménem Robert Kerr byl skotským a anglickým politikem a oblíbencem krále Jakuba I. \n\nNarodil se ve Wringtonu v Anglii jako mladší syn sira Thomase Kerra z Ferniehurstu ve Skotsku a jeho druhé ženy Janet, sestry Waltera Scotta, 4. barona z Buccleuch (1549–1574). Walter Scott byl hlavou rodiny a přes své mládí hrál prominentní roli v turbulentní politice skotského 16. století. V roce 1601 se setkal s Thomasem Overburym v Edinburghu a s Georgem Homem, 1. hrabětem z Dunbaru. Stali se přáteli a společně odcestovali do Londýna. Overbury se brzy stal Carrovým tajemníkem. Carrova kariéra u dvora stoupala, Overbury brzy převzal postavení Carrova rádce, tajemníka a politického poradce svého charismatičtějšího přítele a stal se mozkem stojícím za Carrovou stoupající kariérou u dvora. \n\nV roce 1607 si Carr zlomil nohu při účasti na rytířském turnaji. Turnaje se zúčastnil i král Jakub I. Stuart. Podle Thomase Howarda, 1. hraběte ze Suffolku se král okamžitě do mladého muže zamiloval, dokonce ho pomáhal ošetřovat během jeho rekonvalescence, zatímco ho učil latinsky. Král i po uzdravení mladého Carra mu projevoval přízeň a pasoval ho na rytíře. Sir Walter Raleigh propůjčil svému příteli k užívání zámek Sherborne Castle. Převedl na něho vlastnická práva i když podle práva měl zdědit majetek jeho syn. (Tento převod pomohl kodifikovat mnoho právních aspektů Spojeného království - primogeniture, které jsou dodnes v praxi.) Bohužel pro Raleigha byl tento dokument využit králem, který na radu Roberta Cecila, 1. hrabě z Salisbury, jeho tajemníka, převedl panství na Roberta Carra. Carrův vliv na krále byl takový, že v roce 1610 pomáhal přesvědčit krále, aby rozpustil parlament, který jevil snahu útočit na královy skotské oblíbence. V březnu 1611 dostal titul vikomta z Rochesteru a stal se členem Tajné rady, téhož roku obdržel nejvyšší anglické vyznamenání, Podvazkový řád. Následně dosáhl i nejvyšších postů ve státní správě a u dvora, byl státním sekretářem (1612–1614), lordem nejvyšším komořím (1613–1615), krátce zastával i prestižní hodnost lorda strážce pěti přístavů (1614–1615). \n\nKdyž v roce 1612 Jakubův první ministr Robert Cecil, 1. hrabě ze Salisbury zemřel, převzal Carr mnoho z jeho povinností. Úmrtí lorda Cecila odhalilo neschopnost krále podílet se na oficiálních činnostech vlády a poskytlo příležitost ke vzniku frakcí. Tehdy se rozhodla skupina složená z Henryho Howarda, 1. lorda z Northamptonu, Thomase Howarda, 1. lorda ze Suffolku, jeho zetě Williama Knollyse, 1. lorda z Banbury a Charlese Howarda, 1. lorda z Nottinghamu spolu se sirem Thomasem Lakem převzít kontrolu nad vládou. Dokonce i králův oblíbenec Carr, který sotva převzal své úkoly ve vládě a byl zcela závislý na svém důvěrném příteli Thomasovi Overburym a jeho pomocí s vládními dokumenty, se dostal do tábora Howardů, a to poté, když se stal důvěrným přítelem Frances Howardové, lady Essexu, dcerou hraběte ze Suffolku. Overbury frakci Howardů nedůvěřoval. Radil Carrovi, aby Frances opustil, varoval jej před tímto manželstvím. V tom okamžiku se situace pro Carra změnila ve smrtící duel mezi Frances, jeho milenkou a Overburym, jeho přítelem. Overbury napsal báseň, jež mohla být vykládána jako výraz neúcty ke královně Anně Dánské, manželce Jakuba I. Stuarta. Frakce Howardů dosáhla obvinění Overburyho z neúcty ke královně. Ve snaze zamezit skandálu král Jakub I. nabídl Overburymu místo velvyslance u dvora ruského cara Michaila I. Fjodoroviče. Overbury nabídku odmítl, chtěl zůstat v Anglii a chránit svého přítele. Overburyho arogance krále nejen překvapila, ale hlavně urazila a tak byl básník 22. dubna 1613 vsazen do vězení v Toweru, kde 14. září 1613 zemřel za nevyjasněných okolností. Dne 25. září 1613, s podporou krále, získala lady Essex prohlášení o neplatnosti manželství s Robertem Devereux, 3. hrabětem z Essexu. Dne 3. listopadu 1613 dostal Carr titul \"hrabě ze Somersetu\", 23. prosince jmenován hlavním pokladníkem Skotska. Dne 26. prosince se lady Frances Essex vdala za Roberta Carra.\n\nAž do roku 1615 se Somerset těšil přízni krále Jakuba, který věnoval hraběti mnoho darů. V roce 1615 se král se Somersetem nepohodl a hrabě byl nahrazen Georgem Villiersem, 1. vévodou z Buckinghamu. (titul vévoda z Buckinghamu Villiersovi udělil král Jakub I.) Král také v tomto roce poslal dopis, ve kterém si na Somerseta stěžoval a podrobně popisoval potíže, které s hrabětem měl. I přesto si Somerset stále zachoval jistou královu přízeň a pravděpodobně zůstal u moci ještě delší dobu. To skončilo v červenci 1615 s obviněním na účasti na vraždě Thomase Overburyho. Sledovaný proces vedl proti obviněným sir Edward Coke, anglický advokát, soudce a politik, považovaný za největšího právníka alžbětinské éry, a Francis Bacon, generální prokurátor a lord kancléř Anglie. Čtyři hlavní obvinění - Richard Weston, Anne Turnerová, Gervaise Helwysová a Simon Franklin - byli shledáni vinnými a byli odsouzeni k trestu smrti oběšením. Poprava byla vykonána v Tyburnu (dnešní Oxford Street), jež sloužil jako popravčí místo. Somerset a Howardová byli také odsouzeni k trestu smrti, na jehož vykonání čekali v Toweru, ale protože měli mocné přímluvce, trest nebyl uplatněn ani proti jednomu z nich. Frances Howardová se přiznala a o její vině není pochyb. Somersetův podíl je mnohem obtížnější odhalit a pravděpodobně nikdy nebude plně znám. Důkazy proti němu spočívaly na pouhém předpokladu a on se neustále prohlašoval za nevinného. Je pravděpodobné, že hrabě nebyl ve skutečnosti hlavním organizátorem vraždy, ale \"pouhým\" spoluviníkem. Pro spiklence nemuselo být obtížné zajistit Jakubovu tichou součinnost na odstranění Overburyho, neboť král ho neměl rád pro jeho vliv na Carra. To mohl být důvod králových obav, co všechno by mohl Somerset u soudu zveřejnit a proto ho nechal uvěznit v Toweru. Opakovaně však posílal do vězení dopisy, ve kterých prosil Somerseta, aby přiznal svou vinu výměnou za odpuštění trestu. Somerset to však odmítl. Frances Howardová dosáhla okamžitého odpuštění, ale oba zůstali v Toweru až do roku 1622. Zdá se, že Somerset odmítl \"vykoupit\" si odpuštění výměnou za ústupky králi. Nezískal si odpuštění až do roku 1624. Na veřejnosti se objevil jen jednou, když v roce 1630 stanul před Hvězdnou komorou. Byl obviněn, že zprostředkoval doručení zprávy Roberta Dudleyho Johnu Hollesovi, 1. hraběti z Clare, doporučující změnu vlády. Spojení krále Jakuba I. Stuarta s tímto skandálem vyvolalo velké pobouření a v očích veřejnosti nenapravitelně poškodilo obraz jeho dvora jako místo plné korupce a zkaženosti.\n\nSomerset zemřel v červenci 1645. Jeho jediná dcera Anne Carrová se stala manželkou Williama Russella, 1. vévody z Bedfordu.\n\n\nThomas Overbury\nHowardové\n"}
{"id": "1454915", "url": "https://cs.wikipedia.org/wiki?curid=1454915", "title": "Baxtrix", "text": "Baxtrix\n\nBaxtrix, občanským jménem Štěpán Buchta (* 28. září 1995), je český youtuber, který vyrůstal v Kanadě. Tvoří obsah v češtině a angličtině. Zaměřuje se na videa ze svého hraní her (let's play). Jako hráč počítačových her je mistrem České republiky v League of Legends 2013 a 2014. Titul v roce 2013 získal v týmu eSuba, jehož členem byl s přestávkou do roku 2015.\n\nÚčastní se také různých herních soutěží či youtuberských srazů a festivalů. Např. v říjnu 2013 i 2014 byl ve vítězném týmu na oficiálním mistrovství České republiky v hraní počítačových her (konkrétně v League of Legends), které se konalo v rámci festivalu ForGames na pražském výstavišti v Letňanech. V květnu 2018 byl na festivalu Utubering na brněnském výstavišti.\n\nČasopis \"Forbes\" jej v roce 2017 ve spolupráci s analytiky ze startupu Socialbakers umístil na 13. místo v žebříčku českých youtuberů a na 36. místo v celkovém žebříčku nejvlivnějších Čechů na sociálních sítích.\n\n"}
{"id": "1454920", "url": "https://cs.wikipedia.org/wiki?curid=1454920", "title": "Čeťiangská univerzita", "text": "Čeťiangská univerzita\n\nČeťiangská univerzita () je univerzita v Chang-čou, hlavním městě provincie Če-ťiang v Čínské lidové republice. Byla založena v roce 1897 jako akademie Čchiou-š’ () a patří tak k nejstarším čínským univerzitám. Zároveň jako člen Ťiou-siao Lien-meng patří i do devítky nejprestižnějších. Je přímo řízena ministerstvem školství. Má přibližně čtyřicet tisíc studentů a přes tisíc profesorů.\n\nZvláštní význam má rovněž její Čeťiangská univerzitní knihovna, která je se sedmi milióny svazků jednou z největších akademických knihoven v Číně.\n"}
{"id": "1454922", "url": "https://cs.wikipedia.org/wiki?curid=1454922", "title": "Marjan Šarec", "text": "Marjan Šarec\n\nMarjan Šarec (* 2. prosince 1977 Lublaň) je slovinský herec a politik, od září 2018 předseda vlády Slovinska. Na úřad rezignoval 27. ledna 2020. Uměleckou dráhu začínal jako komik a politický satirik. Následně vstoupil do politiky a roku 2014 se stal předsedou nově založeného subjektu Kandidátka Marjana Šarece. \n\nPo maturitě na střední škole v roce 1996 vystudoval herectví na Akademii divadla, rozhlasu, filmu a televize, autonomní součásti Lublaňské univerzity, kterou absolvoval roku 2001. \n\nV dalších letech pracoval pro Slovinský rozhlas a televizi, objevoval se v radiopořadu Saši Hribara \"Radio Ga-Ga\" a televizní show \"Hri-bar\". Těžištěm jeho práce se stala komika a politická satira. Vytvořil postavu venkovského burana Ivana Serpentinšeka z Hornokraňska. Věnoval se také imitování veřejně známých osob, mezi jinými napodoboval Janeze Drnovšeka, Usámu bin Ládina, Fidela Castra, Antona Ropa, Jelka Kacina, Janeze Janšu či Andreje Bajuka. Působil také jako novinář a editor.\n\nDvakrát byl zvolen starostou Kamniku. Nejdříve v roce 2010 jako člen strany Zorana Jankoviće Pozitivna Slovenija. Pro komunální volby 2014 založil vlastní subjekt Kandidátku Marjana Šarece, za nějž byl znovuzvolen.\n\nZúčastnil se prezidentských voleb 2017, v jejichž prvním kole obdržel 25 % hlasů a postoupil do druhé fáze. V listopadovém druhém kole těsně podlehl vítězi Borutu Pahorovi. \n\nV předčasných červnových volbách 2018 do dolní komory, Státního shromáždění, skončil se svou stranou na druhém místě se ziskem 12,6 % a třinácti poslaneckými mandáty. Pro neschopnost vítěze, protiimigrační Slovinské demokratické strany expremiéra Janeze Janši, složit kabinet, schválil parlament 17. srpna 2018 Šarecovu premiérskou nominaci od prezidenta republiky. Většinu 55 poslanců z 90členného zákonodárného sboru mu zajistili vládní koaliční partneři a strana Levice v roli podporovatele kabinetu. \n\nPětičlennou koaliční vládu menšinového charakteru vytvořily Kandidátka Marjana Šarece, sociální demokracie (SD), Strana moderního středu (expremiéra Mira Cerara), Aliance Alenky Bratušekové (expremiérky Bratušekové) a Demokratická strana důchodců Slovinska (DeSUS). Ve shromáždění na počátku volebního období disponovaly 43 mandáty. Nový středově orientovaný kabinet byl jako v pořadí třináctý jmenován 13. září 2018. Stal se tak vůbec první menšinovou vládou, s šestnácti členy, včetně dvou ministrů bez portfeje.\n\nV lednu 2020 odstoupil místopředseda vlády a ministr financí Andrej Bertoncelj, když se odmítavě postavil k premiérově návrhu zákona, aby ztráty ve zdravotnictví sanoval státní\nrozpočet. Šarec pak 27. ledna téhož roku rezignoval na premiérský post, protože v rámci minoritního kabinetu nebyl schopen prosazovat přijímání nutných reformních zákonů a vyzval k vyhlášení předčasných voleb. \n"}
{"id": "1454923", "url": "https://cs.wikipedia.org/wiki?curid=1454923", "title": "Elektrotechnický průmysl", "text": "Elektrotechnický průmysl\n\nElektrotechnický průmysl je odvětví průmyslu, které se zabývá vývojem, výrobou a údržbou elektrotechnických (elektrických, elektronických) součástek, přístrojů, strojů a zařízení. Patří k nejvýznamnějším odvětvím českého zpracovatelského průmyslu a mezi klíčové sektory české ekonomiky. Elektrotechnický průmysl je sektorem s velkým potenciálem, který je dán rostoucím významem elektronických a elektrotechnických prvků ve většině finálních průmyslových výrobků.\n\nCelková zaměstnanost se pohybuje okolo 200 tisíc osob a od roku 2011 po současnost měla výrazně rostoucí tendenci. Díky tomu, že je elektrotechnický průmysl v ČR charakteristický velkým podílem montážních a kompletačních činností ve výrobě, převažují ve struktuře zaměstnanosti pracovníci s vyučením, případně úplným středoškolským vzděláním. Jejich podíl na celkové zaměstnanosti v sektoru se během let 2000-2007 zvýšil na 85 %. Poptávka po pracovnících s vyšším odborným nebo vysokoškolským vzděláním se zvyšuje jen pomalu. Jedním z důsledků této situace je nízká úroveň produktivity práce v sektoru v porovnání s vyspělými zeměmi – dosahuje necelých dvou třetin průměru EU-27, i když zároveň převyšuje většinu zemí střední a východní Evropy.\n\nPodíl výrobních a montážních profesí na celkové zaměstnanosti v uplynulých letech vzrostl nad 40 %, podíl pracovníků s učňovským vzděláním na celkové zaměstnanosti zůstává za poslední roky nezměněný - 46 %\n\nPříliv zahraničních investic a transfer špičkového know-how k růstu kvalifikační náročnosti elektrotechnického průmyslu v ČR zatím tolik nepřispěl. Po sedmi letech dynamického růstu je pro elektrotechnický průmysl v ČR charakteristický velký podíl montážních a kompletačních činností ve výrobě.\n\n\nTato skupina odvětví zahrnuje výrobu psacích, rozmnožovacích a značkovacích strojů, registračních pokladen, poštovních frankotypů, terminálů pro výdej jízdenek, strojů třídicích, počítacích a balicích i výrobu počítačů a periferních jednotek, tedy tiskáren, snímačů dat, strojů na přenos dat a podobně. (OKEČ 30). Dále sem patří výroba rádiových, televizních a spojových zařízení a přístrojů, jako jsou elektronky a jiné elektronické součástky, rozhlasové a televizní vysílače, telefony, radiopřijímače, televizory, video a DVD přehrávače, videokamery, mikrofony, reproduktory a sluchátka. (OKEČ 32).\n\nDo této skupiny odvětví je začleněna výroba elektromotorů, generátorů a transformátorů, elektrických rozvodných zařízení, výroba izolovaných vodičů, akumulátorů a baterií, lamp, žárovek, zapalovacích a startovacích zařízení pro spalovací motory, světel pro motorová vozidla, dynam ap. (OKEČ 31). Dále sem patří výroba zdravotnických přístrojů a pomůcek, měřicích zařízení, též mikroskopů, zařízení pro řízení průmyslových procesů, fotografických přístrojů, hodin a podobně. (OKEČ 33).\n\nPro elektrotechnický průmysl bude v příštích letech typický jak vznik nových pracovních míst, tak zánik starých. Méně kvalifikované profese bude trhem postupně vytlačovat. \n\nV příštích letech může v sektoru dojít i k poklesu celkové zaměstnanosti, a to vlivem působení nerovného podílu profesí více a méně kvalifikovaných: počet vytvořených míst s vyššími nároky bude pravděpodobně nižší než počet méně kvalifikačně náročných míst, která zaniknou. Tento pokles může způsobit růst napětí na trhu práce, kdy budou učňovské profese ztrácet uplatnění, přičemž jich pouze část bude efektivně rekvalifikovatelná. \n\nPoptávka po technických profesích s úplným středoškolským vzděláním bude v nejbližších letech stále více převyšovat nabídku, protože se v důsledku sociokulturních a demografických trendů ve společnosti dále bude zmenšovat zájem studentů o tento typ vzdělání a uplatnění. A přestože počet absolventů vysokých škol v technických oborech nadále poroste a budou ze strany firem stále žádanější, pro elektrotechnický průmysl to nemusí být samospásné. Pokud nedojde ke zvýšení atraktivity práce v průmyslu a ke zlepšení vnímání uplatnění ve výrobním sektoru, budou technicky orientovaní vysokoškoláci nadále často volit jiná povolání – v mnoha případech v jiných sektorech, s jinou náplní práce, kde jejich kvalifikace sice nebude plně využita, avšak často jim přinese vyšší platy.\n\nPoptávka po vysokoškolsky vzdělaných pracovnících v oboru elektrotechnika na českém trhu práce bude plošně rúst a elektrotechnický průmysl bude z hlediska šance na získání perspektivních a kvalitních zaměstnanců vystaven tvrdé konkurenci ICT služeb, automobilového průmyslu, strojírenství, energetiky, zdravotnictví a dalších. Pro zaměstnavatele tedy bude klíčové soustředit se jak na propagaci uplatnění v sektoru a zvyšování jeho atraktivity, tak na cílené a systematické rozvíjení znalostí a dovedností u odborníků se středním odborným vzděláním, kteří mají potenciál novým a rostoucím požadavkům na kvalitu a produktivitu vyhovět.\n\n"}
{"id": "1454924", "url": "https://cs.wikipedia.org/wiki?curid=1454924", "title": "Artur Ša'injan", "text": "Artur Ša'injan\n\nArtur Ša'injan (* 8. ledna 1987) je arménský zápasník – klasik.\n\nZápasení se věnoval od 11 let. Specializoval se na řecko-římský styl. V arménské mužské repezentaci se prosazoval od roku 2009 ve váze do 84 kg. V roce 2012 se na olympijské hry v Londýně nekvalifikoval. Od roku 2014 soupeřil o post repezentační jedničky s Maksimem Manukjanem ve váze do 85 kg. V roce 2016 prohrál s Mankunjanem nominaci na olympijské hry v Riu. Od roku 2018 startuje střídavě ve váze do 87 a 97 kg.\n\n\n"}
{"id": "1454939", "url": "https://cs.wikipedia.org/wiki?curid=1454939", "title": "Turistická značená trasa 0008", "text": "Turistická značená trasa 0008\n\nTuristická značená trasa 0008 je červeně vyznačená 20,5 kilometru dlouhá pěší trasa Klubu českých turistů vedená z Uhříněvsi přes Královice, Koloděje, Běchovice a Klánovice do Úval. Je bez většího převýšení.\n\nOd nádraží v Uhříněvsi vede trasa východním směrem k Oboře. Přes Netluky dojde do Královic, kde je v centru obce krátká odbočka k tvrzi a za obcí krátká odbočka k hradišti. Cesta pokračuje severně do Kolodějí, u kostela zabočí na západ a obejde zámek. Za zámeckou oborou se vydá severně k Běchovicím, před podjezdem trati 011 odbočí východně a podél této trati dojde k lesu a lesem až na nádraží v Klánovicích. Za podchodem na druhé straně trati pak vede podél kolejí dál východním směrem lesem k dalšímu podchodu pod tratí. Na druhé straně kolejí pokračuje do Úval, kde u nádraží končí.\n\n\nCesta začíná u nádraží v Uhříněvsi. Prochází kolem zastávek MHD Picassova, Netluky, Královice, Koloděje, Pod Oborou, Kolodějská Obora a Běchovice, poblíž železniční zastávky Praha-Běchovice, přes železniční zastávku Praha-Klánovice a končí u nádraží v Úvalech.\n\n\n"}
{"id": "1454941", "url": "https://cs.wikipedia.org/wiki?curid=1454941", "title": "Varšam Boranjan", "text": "Varšam Boranjan\n\nVaršam Boranjan (* 4. března 1988 Achurjan) je arménský zápasník – klasik.\n\nZápasení se věnuje od 12 let. Specializuje se na řecko-římský styl. V arménské mužské reprezentaci se prosazuje od roku 2014 v neolympijské váze do 71 (72) kg. Jeho největším sportovním úspěchem je zisk titulu mistra Evropy v olympijském roce 2016.\n\n\n"}
{"id": "1454944", "url": "https://cs.wikipedia.org/wiki?curid=1454944", "title": "Karapet Čaljan", "text": "Karapet Čaljan\n\nKarapet Čaljan (* 7. srpna 1993 Gjumri) je arménský zápasník – klasik.\n\nZápasení se věnuje od 10 let. Specializuje se na řecko-římský styl. V arménské mužské repezentaci se pohybuje od roku 2013 ve váze do 74 kg jako reprezentační dvojka za Arsenem Džulfalakjanem. V roce 2016 prohrál s Džulfalakjanem nominaci na olympijské hry v Riu.\n\n\n"}
{"id": "1454949", "url": "https://cs.wikipedia.org/wiki?curid=1454949", "title": "Jívová (rozcestník)", "text": "Jívová (rozcestník)\n\nJívová může být:\n\n"}
{"id": "1454950", "url": "https://cs.wikipedia.org/wiki?curid=1454950", "title": "Jívová (Praha)", "text": "Jívová (Praha)\n\nJívová je ulice v katastrálním území Hloubětín na Praze 9, která spojuje ulici Za Mosty a Jahodnickou. Má přibližný severojižní průběh, ale je značně esovitě prohnutá. Její jižní úsek je velmi úzký, je určen pouze pro pěší a část tvoří schodiště. Ústí do ní ulice Mandloňová. Tato lokalita se rozvíjí od 20. let 20. století, kdy začala výstavba nouzových kolonií \"Za Mostem\" a \"Za Horou\".\n\nUlice vznikla a byla pojmenována v roce 1975. Nazvána je podle vrby jívy (latinsky \"Salix caprea\"), malého až středně vysokého stromu z čeledi vrbovitých. Název ulice patří do velké skupiny hloubětínských ulic pojmenovaných podle stromů a jejich plodů. Do stejné skupiny patří např. Švestková, Smrková, Jasanová nebo Třešňová.\n\nZástavbu tvoří přízemní a jednopatrové domy se zahradou. V západní části směrem k železniční trati je zeleň. Ulice má v některých částech charakter zpevněné polní cesty a v některých úsecích chybí chodník (2018).\n"}
{"id": "1454954", "url": "https://cs.wikipedia.org/wiki?curid=1454954", "title": "Seznam dílů seriálu Narcos: Mexiko", "text": "Seznam dílů seriálu Narcos: Mexiko\n\nToto je seznam dílů seriálu \"Narcos: Mexiko\". Americký dramatický webový televizní seriál \"\" byl zveřejněn na Netflixu.\n\n<onlyinclude></onlyinclude>\n\n5. prosince 2018 bylo oznámeno, že seriál získá druhou řadu.\n\nDruhá řada měla premiéru 13. února 2020 na Netflix.\n\n"}
{"id": "1454955", "url": "https://cs.wikipedia.org/wiki?curid=1454955", "title": "Frankfort Cinema", "text": "Frankfort Cinema\n\nFrankfort Cinema byl sportovní kluzák vyráběný ve Spojených státech v 30. a 40. letech 20. století, užívaný také United States Army Air Corps jako cvičný pod označením TG-1. Jednalo se o hornoplošník s křídly vyztuženými vzpěrami a krytým kokpitem. Typ původně vznikl jako jednomístný, ale brzy vznikla i dvoumístná verze Cinema II, která byla nabídnuta armádě na její požadavek na cvičné kluzáky. Společnosti Frankfort byla současně uděleny zakázky i na transportní kluzáky CG-1 a CG-2.\n\nVzhledem k nedostatečné výrobní kapacitě však firma nebyla schopná rychle vyrobit dostatečné množství kluzáků, a dodala jen 43 kusů TG-1. Stejné označení dostalo 10 exemplářů civilních strojů Cinema, které byly na dobu války zařazeny do vojenské služby.\n\n\n\n"}
{"id": "1454956", "url": "https://cs.wikipedia.org/wiki?curid=1454956", "title": "Mandloňová (Praha)", "text": "Mandloňová (Praha)\n\nMandloňová je ulice v katastrálním území Hloubětín na Praze 9, která spojuje ulici Jívovou a Smrkovou. Má tvar převráceného majuskulního písmene \"L\". Tato lokalita se rozvíjí od 20. let 20. století, kdy začala výstavba nouzových kolonií \"Za Mostem\" a \"Za Horou\".\n\nUlice vznikla a byla pojmenována v roce 1975. Nazvána je podle mandloně (latinsky \"Prunus dulcis\"), stromu z čeledi růžovitých. Název ulice patří do velké skupiny hloubětínských ulic pojmenovaných podle stromů a jejich plodů. Do stejné skupiny patří např. Švestková, Jasanová nebo Třešňová.\n\nZástavbu tvoří přízemní a jednopatrové domy se zahradou. Ulice je úzká, nemá chodník, povrch je tvořen betonovými panely (stav 2018).\n"}
{"id": "1454959", "url": "https://cs.wikipedia.org/wiki?curid=1454959", "title": "Deutsches Zollmuseum", "text": "Deutsches Zollmuseum\n\nDeutsches Zollmuseum (česky \"Německé celní muzeum\") je německé muzeum celní historie sídlící ve svobodném a hanzovním městě Hamburku. Muzeum bylo v roce 1992 otevřeno v budově bývalého celního úřadu Kornhausbrücke, která stojí v historické části města nazývané Speicherstadt (česky \"Město skladů\"). Stalo se nástupcem berlínského muzea Reichszollmuseum (česky \"Říšské celní muzeum\"), zničeného za druhé světové války. Německé celní muzeum je vybaveno exponáty pocházejícími mimo jiné z celního muzea bývalého Celního kriminálního institutu (dnes Zollkriminalamt) v Kolíně nad Rýnem, které po předání exponátů německému celnímu muzeu ukončilo činnost.\n\nMuzeum vystavuje na ploše 800 metrů čtverečních přibližně 1000 předmětů. Za zakladatele muzea je považován bývalý celník Werner Fox († 22. leden 2016), který také publikoval o historii celní služby na vodních tocích a vodních plochách. Muzeum bylo otevřeno v roce 1992; v letech 2006-2008 prošla expozice modernizací. Muzeum ročně navštíví okolo 100 000 lidí, přičemž v roce 2017 přivítalo 2 000 000 návštěvníka, přesněji řečeno návštěvnici.\nKnihovna muzea obsahuje více než 6000 knih s celní tematikou od antiky až po současnost, což je nejrozsáhlejší sbírka v Německu.\n\nBudova celního muzea byla postavena v roce 1900. Nachází se v ulici Alter Wandrahm 16 na břehu Zollkanalu (česky \"Celní (plavební) kanál\"), hned vedle mostu Kornhausbrücke, který kanál přemosťuje. Do roku 1984 byla budova využívána k celnímu odbavení dovážených koberců.\n\nPřed muzeem je na hladině vodního kanálu plovoucí molo s odbavovací budovou bývalého celního úřadu. U mola byl až do svého vyřazení v roce 2005 zakotven jako exponát křižník celní správy Glückstadt. V roce 2005 ho nahradil současný exponát, loď Oldenburg. Jedná se o plavidlo z roku 1977, hliníkové konstrukce, celkové délky cca 28,07 metrů a šířky 4,83 metrů, s dlouhodobým výkonem 2 x 815 HP při 2260 ot/min a maximální rychlostí 43 km/h.\n\nPřízemí je věnováno celní problematice dneška. Expozice se věnuje Evropské unii bez hranic, sociální spravedlnosti, světovému obchodu, ochraně práv duševního vlastnictví, ochraně rostlin a živočichů, problematice drog a zbraní, spotřebních daní nebo představuje například zabavené zboží a pašerácké úkryty. Vystavovány jsou také exponáty, jako jsou staré uniformy nebo technické pomůcky pocházející ze soukromých sbírek celníků.\n\nHorní patro výstavní budovy je věnováno celnictví v minulosti, a to od dob římských provincií až do doby Spolkové celní správy a Celní správy DDR. Historii německého celnictví ilustrují exponáty z různých období, středověku, německých malých států, německého celního spolku a německého císařství od roku 1871, Výmarské republiky, třetí říše a německého rozdělení.\n\n"}
{"id": "1454960", "url": "https://cs.wikipedia.org/wiki?curid=1454960", "title": "Inverzní normální rozdělení", "text": "Inverzní normální rozdělení\n\nInverzní normální rozdělení (také Inverzní Gaussovo rozdělení, Waldovo rozdělení) je rozdělení pravděpodobnosti v teorii pravděpodobnosti. Patří mezi rozdělení pravděpodobnosti spojité náhodné veličiny a funkce jeho hustoty je:\n\nkde formula_2 a formula_3 jsou parametry rozdělení a rovněž platí formula_4, tedy nosičem funkce hustoty jsou kladná reálná čísla.\n\nPro vyjádření, že náhodná veličina formula_5 má inverzní Gaussovo rozdělení, je používáno značení formula_6.\n\nRozdělením se poprvé zabýval v roce 1915 rakouský fyzik Erwin Schrödinger v souvislosti se zkoumáním Brownova pohybu. Americký matematik Abraham Wald jej znovuobjevil při zkoumání náhodných posloupností.\n\n"}
{"id": "1454965", "url": "https://cs.wikipedia.org/wiki?curid=1454965", "title": "Východočínská pedagogická univerzita", "text": "Východočínská pedagogická univerzita\n\nVýchodočínská pedagogická univerzita () je univerzita v Šanghaji v Čínské lidové republice. Jméno odkazuje k původnímu účelu, s kterým v roce 1951 vznikla, totiž pro výuku učitelů, ale poměrně záhy se začala věnovat i vědeckému výzkumu a původní zaměření ztratila. Její dějiny sahají dál než do roku 1951, neboť vznikla sloučením dvou starších univerzit: univerzity Svatého Jana (založené v roce 1879) a od ní odštěpené univerzity Kuang chua.\n\nUniverzita má přes třicet tisíc studentů.\n\nHistorický kampus univerzity sídlí v obvodě Pchu-tchuo, větší a modernější kampus je v obvodě Min-chang.\n\n"}
{"id": "1454967", "url": "https://cs.wikipedia.org/wiki?curid=1454967", "title": "Světový pohár v biatlonu 2018/2019 – Hochfilzen", "text": "Světový pohár v biatlonu 2018/2019 – Hochfilzen\n\n2. podnik Světového poháru v biatlonu v sezóně 2018/19 probíhá od 13. do 16. prosince 2018 na biatlonovém stadionu Biathlon Stadium Hochfilzen v rakouském Hochfilzenu. Na programu podniku jsou závody ve sprintech, stíhací závody a štafety mužů a žen.\n\nPřed závody zasahovala rakouská policie, která vyšetřovala pět ruských sportovců pro podezření z porušení antidopingových pravidel během zdejšího mistrovství světa v roce 2017.\n\nOficiální program:\n\nV závodě žen dojela z českých reprezentantek nejlépe Veronika Vítková, které se běžecky dařilo lépe než v prvních závodech sezóny v Pokljuce. Po jedné chybě při střelbě vleže skončila na 25. pozici. O čtyři místa za ní dojela vinou pomalejšího běhu Eva Puskarčíková. Markéta Davidová nezasáhla celkem čtyři terče a přes dobrý běh se umístila až na 62. místě. Na prvním místě se dlouho s výrazným náskokem udržovala přes jednu chybu při střelbě vleže Finka Kaisa Mäkäräinenová. Později startující Italka Dorothea Wiererová jela sice pomaleji, ale velmi rychle střílela. Do posledního kola vyjela s náskokem 11,4 sekundy. Ten sice postupně ztrácela, ale v posledním úseku zrychlila a do cíle dojela o 0,8 sekundy před Mäkäräinenovou.\n\nZ českých reprezentantů se v závodě mužů dařilo ve střelbě nejlépe Michalu Krčmářovi. Stejně jako v minulém závodu zasáhl všechny terče, ale vinou jen průměrného běhu a pomalé střelby dojel až jako dvacátý. Do stíhacího závodu postoupili ještě Ondřej Moravec a Michal Šlesingr, kteří však skončili mimo bodovaná místa. Místo nemocného Tomáše Krupčíka byl povolán junior Jakub Štvrtecký, který dojel na 61. místě a o jedno místo do stíhacího závodu nepostoupil. \nZvítězil Nor Johannes Thingnes Bø, který podobně jako před týdnem jednou chyboval na střelnici, ale jel nejrychleji ze všech. Čistě střílející Francouz Martin Fourcade za ním po druhé střelbě zaostával sice jen o necelou vteřinu, ale v posledním kole nedokázal jet rychleji a skončil druhý s devítivteřinovou ztrátou.\n\nZávod žen s dramatickou koncovkou vyhrála Finka Kaisa Mäkäräinenová. Od začátku závodu se udržovala na čelných místech, i když z poslední střelby odjížděla až třetí čtvrt minuty za čistě střílející Polkou Monikou Hojniszovou. Tu v polovině kola předjela stejně jako Slovenku Paulínu Fialkovou. Italka Dorothea Wiererová bojovala i v tomto závodě o vítězství, ale nezopakovala tak rychlou střelbu jako v předchozích závodech a dojela o 1,5 sekundy za Slovenkou. \nVeronika Vítková udělala jen jednu chybu při střelbě. Zlepšeným během se postupně propracovávala dopředu a v cílové rovině našla síly i na finiš, který ji posunul na konečné 14. místo. Nestartovala Eva Puskarčíková, která byla lehce nachlazená a trenéři ji šetřili pro nedělní štafetu. \n\nVe sprintu mužů si z počátku udržoval první pozici Nor Johannes Thingnes Bø. Při druhé střelbě však udělal tři chyby a když pak přidal ještě další tři, skončil i přes celkem nejrychlejší běh až na 9. místě. Francouz Martin Fourcade měl sice až 30. běžecký čas, ale díky čisté střelbě se udržoval v druhé polovině závodu na čele a s jistotou zvítězil. Za ním spolu až do posledního sjezdu bojovali Němec Arnd Peiffer a Nor Vetle Sjåstad Christiansen, pro kterého i třetí místo znamenalo první stupně vítězů v kariéře. \nZ českých reprezentantů zaujal Ondřej Moravec, který dojel sice až na 28. místě, ale posunul se tím o 29 pozic oproti startu. Michal Krčmář skončil o čtyři místa před ním.\n\nČeskou ženskou štafetu rozbíhala Eva Puskarčíková. Na střelnici udělala celkem čtyři chyby – nejvíce ze všech závodnic na svém úseku – a předávala až na 18. místě. Lucie Charvátová s dvěma chybami a bezchybná Markéta Davidová sice zlepšily pozici české štafety jen o čtyři místa, ale zmenšily odstup od nejbližších soupeřek. Toho využila Veronika Vítková, kdy čistou a rychlou střelbou a hlavně zpočátku velmi rychlým během posunula štafetu na 9. místo a to uhájila až do cíle. Zvítězily Italky, když hlavní náskok vybojovala na třetím úseku Dorothea Wiererová a Federica Sanfilippová jej díky čisté střelbě udržela. Francouzky a Švédky bojovaly celé poslední kolo o druhé místo, které nakonec získala Švédka Hanna Öbergová v posledním sjezdu před příjezdem na stadion.\n\nČeští muži podali ve štafetě nejlepší výkon za poslední dva roky. Michal Šlesinger s jednou chybou na střelnici předával na devátém místě. To dokázal junior Jakub Štvrtecký díky čisté střelbě vleže a rychlému běhu zlepšit a na trati se pohyboval na páté pozici. Vstoje však udělal tři chyby; přesto jeho výkon označovali komentátoři za „velmi sympatický“. Michal Krčmář, který od něj přebíral štafetu jako 11., udělal vleže dvě chyby, ale hlavně dalším rychlým během se zlepšil na 10. místo. To dokázal jen jednou chybující Ondřej Moravec vylepšit a do cíle dojet na sedmém místě. Zvítězili švédští biatlonisté, kteří se kromě krátkého úseku po třetí střelbě udržovali mezi prvními. Po poslední střelbě vleže, kdy většina vedoucích štafet chybovala, získal čistě střílející Sebastian Samuelsson náskok, který přes dvě chyby při položce vstoje uhájil až do cíle. \n\n"}
{"id": "1454969", "url": "https://cs.wikipedia.org/wiki?curid=1454969", "title": "Orfeus (Rossi)", "text": "Orfeus (Rossi)\n\nOrfeus (francouzsky \"L'Orfeo\") je opera o prologu a třech dějstvích italského hudebního skladatele Luigiho Rossi. Libreto na téma antického mýtu o Orfeovi a Eurydice napsal Francesco Buti. Opera měla premiéru 2. března 1647 v Paříži v Théâtre du Palais-Royal.\n\nAntický příběh je libretistou velmi volně upraven. Do děje je vložena i řada komických scén. Tragický konec příběhu zde není změněn, jako je to v případě dalších barokních oper na toto téma, ale je jen velmi stručně zmíněn v závěru opery.\n\nPůvodní uvedení trvalo více než šest hodin a mělo úspěch. Nákladná výprava představení byla ale kritizována a údajně byla jedním z důvodů pádu kardinála Mazarina a vypuknutí šlechtického povstání Fronda.\n\n"}
{"id": "1454971", "url": "https://cs.wikipedia.org/wiki?curid=1454971", "title": "Světový pohár v biatlonu 2018/2019 – Nové Město", "text": "Světový pohár v biatlonu 2018/2019 – Nové Město\n\n3. podnik Světového poháru v biatlonu v sezóně 2018/19 probíhal od 20. do 23. prosince 2018 v českém Novém Městě na Moravě. Na programu byly mužské a ženské závody ve sprintech, stíhací závody a závody s hromadným startem.\n\nZávody světového poháru se Nového Města vrací po dvou letech. Pořadatelé připravili pozměněné tratě. Ty vyšly mj. z požadavků Mezinárodní biatlonové unie a držitelů marketingových práv a umožní přehlednější televizní pokrytí a větší prostor pro volný pohyb diváků podél tratí.\n\nBěhem čtyř závodních dnů přišlo na stadion a k tratím celkem 101 300 diváků.\n\nOficiální program:\n\nV závodě mužů, který se jel před návštěvou 22 000 diváků, demonstroval pozici nejlepšího běžce Nor Johannes Thingnes Bø. Navíc střílel čistě a dojel si tak s náskokem pro čtvrté vítězství v této sezoně. Druhý dojel také čistě střílející a rychle běžící Rus Alexandr Loginov. Překvapením bylo třetí místo Švéda Martina Ponsiluomy, který byl dosud v závodech světového poháru nejlépe osmnáctý. Nedařilo se Martinu Fourcademu, který poprvé po deseti letech nezískal v světovém poháru žádné body – se čtyřmi chybami při střelbě dojel na 43. pozici.\n\nČeským závodníkům se nedařilo ve střelbě. Michal Krčmář chyboval hned při první střele. Pak už střílel čistě a zrychlil i v běhu, ale stačilo to jen na 20. místo. Ondřej Moravec udělal stejnou chybu, ale vinou pomalejšího běhu skončil tři pozice za Krčmářem. Jakub Štvrtecký běžel dobře a vleže i čistě střílel, takže před druhou střelbou byl na průběžném 18. místě. Vstoje však udělal dvě chyby, navíc špatně manipuloval se zbraní a musel dobíjet náhradní náboje. Celkově se na střelnici zdržel nejdéle ze všech závodníků, a i když v závěrečném kole zrychlil, dojel na 48. pozici. I tímto výsledkem poprvé v kariéře postoupil do stíhacího závodu. Adam Václavík udělal celkem pět chyb a dojel na 86. místě. Kvůli zlomenému obratli nestartoval Michal Šlesingr.\n\nVe sprintu žen se očekával souboj Dorothey Wiererové a Kaisy Mäkäräinenové. Žádná však do bojů o přední příčky nezasáhla a Mäkäräinenová s pěti nezasaženými terči a umístěním na 58. místě dokonce ani nezískala žádné body. V závodě, který se jel za zpočátku hustého sněžení, dlouho vedla čistě střílející Norka Marte Olsbuová Roeislandová. Mezi posledními pak vyběhla Němka Laura Dahlmeierová, která z důvodů dřívějších zranění nastoupila do světového poháru až v tomto závodě. Průběžně se udržovala v čele, ale při druhé střelbě udělala jednu chybu a klesla na třetí místo se ztrátou devět sekund na Roeislandovou. Z této ztráty však stáhla jen několik vteřin a tak dojela na druhém místě. Pro Roeislandová šlo o první vítězství v závodu světového poháru. \nČeským závodníkům se stejně jako mužům nedařilo ve střelbě. Jedinou výjimkou byla čistě střílející Veronika Vítková, která však v druhém a třetím kole zpomalovala a dojela na 19. pozici. Po téměř dvou letech získala body Lucie Charvátová, která rychle běžela, ale nezasáhla dva terče a skončila o 10 míst za Vítkovou. Eva Puskarčíková se stejnou střelbou, ale pomalejším časem dokončila závod na 48. místě, Markéta Davidová udělala celkem čtyři chyby a obsadila 67. pozici.\n\nZávod mužů vedl do třetí střelby s přehledem Nor Johannes Thingnes Bø. Zde však udělal dvě chyby a nejbližší soupeři jej dostihli. Po poslední střelbě, kde všichni čelní závodníci aspoň jednou chybovali, prokázal Bø rychlost běhu a s jistotou si dojel pro vítězství. Druhé místo ze sprintu zopakoval Rus Alexandr Loginov, který také rychle běžel, ale hůře střílel. Největšího zlepšení dosáhl Martin Fourcade, který po 43. místě ve sprintu nechtěl původně ani startovat. Jako jediný střílel všechny položky navzdory silnému a měnícímu se větru čistě a dojel pátý.\nZ českých reprezentantů se závod povedl nejlépe Ondřeji Moravcovi. Udělal sice čtyři chyby, ale i jeho nejbližší soupeři chybovali podobně, takže se v cíli zlepšil na 18. místo. Michal Krčmář běžel sice rychle, ale se sedmi nezasaženými terči klesl na 32. místo. Jakub Štvrtecký rozjel závod nadějně – po dvou bezchybných položkách vleže se dostal na 31. místo. Vstoje některé rány dlouho odkládal, přesto ani potom terče nezasáhl a udělal celkem sedm chyb. Do cíle dojel na 49. pozici.\n\nV závodě žen si vítězka sprintu Norka Marte Olsbuová Roeislandová udržovala vedení až do třetí střelby, kdy jednou chybovala a dostala se před ní stále zrychlující Dorothea Wiererová. Při poslední položce vstoje však strávila na střelnici přes minutu, kdy čekala na uklidnění větru. Tuto situaci zvládla mnohem lépe Roeislandová. Obě se dostaly do kontaktu a spolu absolvovaly celé poslední kolo. Na začátku cílové roviny nastoupila vzadu jedoucí Wiererová, ale Norka dokázala ještě přidat a zvítězila o 0,2 sekundy.\nČeské ženy neuspěly: body získala jen Lucie Charvátová umístěním na 34. místě: vleže střílela dobře a v běhu se zlepšovala až na 19. pozici, ale vstoje se nevyrovnala se špatnými povětrnostními podmínkami (před závodem při nástřelu padaly i kroupy), nezasáhla celkem pět terčů a propadla se. Veronika Vítková začala dobře, ale postupně zpomalovala a po třetí střelbě odstoupila ze závodu pro žaludeční problémy.\n\nZávod mužů začal Ondřej Moravec dvěma chybami při první střelbě vleže. „Cvakal jsem si doprava, protože fouknul vítr, pak jsem to vrátil zpátky a dvě rány vypadly. Spíš ale byly předržené, takové zbytečné chyby z respektu,“ posoudil to po závodě. Odjížděl na předposledním místě, ale dalšími čistými položkami se propracovával rychle dopředu. Michal Krčmář střílel čistě a v průběhu závodu se dostal na sedmou pozici, i když se mu nevyhnuly problémy: při první střelbě musel ručně dobíjet jeden náboj (i díky tomu byl ve střelbě nejpomalejší ze všech) a ve čtvrtém kole se mu utrhlo poutko u hůlky a část stoupání musel jet jen s jednou. Při poslední střelbě udělal Krčmář svou jedinou chybu, naopak Moravec střílel čistě a oba odjížděli spolu na sedmém a osmém místě. V posledním kole měl Moravec víc sil, zvládl i soubor s Martinem Fourcadem a dojel na osmém místě, což bylo jeho nejlepší umístění od závodů v Ruhpoldingu začátkem roku. Vyčerpaný Krčmář dokončil závod jako desátý.\nZávod vyhrál s přehledem čistě střílející Johannes Thingnes Bø. Na druhé místo se v posledním kole probojoval Francouz Quentin Fillon Maillet, který v posledním kole předjel unavenějšího Rusa Jevgenije Garaničeva.\n\nZávod žen se jel za téměř ideálních podmínek, přesto žádná ze závodnic nezastřílela všechny položky čistě. Ve třetím a čtvrtém kole se rychlou střelbou dostala do čela Dorothea Wiererová, ale Slovenka Anastasia Kuzminová ji na trati vždy předjela (podle komentátorů České televize měla Wiererová špatně namazané lyže).. Podobně to bylo i v pátém kole, ale zde v posledním stoupání před cílem Wiererovou předjela Francouzka Anaïs Chevalierová a především Slovenka Paulína Fialková, která dojela co cíle na druhém místě. Poprvé ve světovém poháru tak stály na stupních vítězů dvě slovenské reprezentantky.\nŽádná z českých závodnic se do tohoto závodu neprobojovala.\n\n"}
{"id": "1454974", "url": "https://cs.wikipedia.org/wiki?curid=1454974", "title": "Räckelwitz", "text": "Räckelwitz\n\nRäckelwitz () je obec v německé spolkové zemi Sasko. Nachází se v zemském okrese Budyšín a má obyvatel.\n\nObec leží v historickém regionu Horní Lužice a náleží k lužickosrbské oblasti osídlení. Vzdušnou čarou se nachází asi 15 km severozápadně od okresního města Budyšína. Nejvýznamnějším tokem je Klášterní voda. Räckelwitz není napojeno na železnici ani na dálnici, dálnice A4 prochází asi 6 km jižně od obce.\n\nPrvní písemná zmínka pochází z roku 1280, kdy je ves uváděna jako \"Rokolewitz\". Od roku 1304 se zde nacházel rytířský statek. Roku 1973 byly k Räckelwitz připojeny do té doby samostatné obce Höflein a Schmeckwitz.\n\nRoku 2001 se 63,2 % obyvatel hlásilo k lužickosrbské národnosti. V obci převažuje římskokatolické vyznání (v roce 2011 82,6 %).\n\nRäckelwitz se dělí na 6 místních částí (počet obyvatel uveden k 31. prosinci 2016):\n\n\n\n\n"}
{"id": "1454975", "url": "https://cs.wikipedia.org/wiki?curid=1454975", "title": "Baeyerova–Villigerova oxidace", "text": "Baeyerova–Villigerova oxidace\n\nBaeyerova–Villigerova oxidace je organická reakce, při níž vzniká ester z acyklického nebo lakton z cyklického ketonu při použití peroxykyseliny nebo peroxidu jako oxidačního činidla. Je pojmenována po Adolfu von Baeyerovi a Victoru Villigerovi, německých chemicích, kteří ji roku 1899 objevili.\n\nU Baeyerovy–Villigerovy oxidace nejprve peroxykyselina protonuje kyslíkový atom karbonylové skupiny, karbonyl je tak mnohem náchylnější k ataku peroxykyselinou. Následně peroxykyselina atakuje uhlík tohoto karbonylu za vzniku meziproduktu nazývaného Criegeeův meziprodukt. Poté se jeden ze substituentů ketonové skupiny přesune na kyslíkový atom peroxidové skupiny a uvolní se karboxylová kyselina; právě tento krok ovlivňuje rychlost reakce. Nakonec dojde k deprotonaci oxokarbeniového iontu a vzniku konečného esteru.\n\nTvorba konkrétních produktů je pravděpodobně řízena primárními i sekundárními stereoelektronovými jevy. Primární souvisejí s nutností, aby byla vazba mezi atomy kyslíku v peroxidu v opačné rovině než skupina, která se přesunuje; takováto orientace umožňuje ideální překryv orbitalů σ přesunující se skupiny s orbitaly σ* peroxidové skupiny. Sekundární stereoelektronové jevy souvisejí s potřebou, aby byl volný elektronový pár kyslíku v hydroxylové skupině v opačné rovině než skupina, která se přesunuje, což umožňuje ideální překryv nevazebných orbitalů kyslíkového atomu hydroxylu s orbitaly σ* této skupiny. Při tomto kroku dvě nebo tři molekuly peroxykyseliny pomáhají hydroxylovému protonu přesunout se do nové pozice.\n\nSchopnost přesunu klesá v této řadě: terciární skupina > sekundární skupina > aryl > primární skupina. Allylové skupiny migrují lépe než primární alkyly, ovšem hůře než sekundární alkyly. Pokud se na substituentu nachází skupina snižující elektronovou hustotu, pak se rychlost migrace snižuje, pro což existují dvě možná vysvětlení. Jedno z nich spočívá v tvorbě kladného náboje u přechodného stavu, což má za následek rozpad Criegeeova meziproduktu (jehož rezonanční struktury jsou zobrazeny na následujícím obrázku). Vzhledem ke struktuře tohoto meziproduktu bude mít nejvyšší migrační schopnost meziprodukt s kladným nábojem. Čím větší je úroveň substituce, tím je vzniklý karbokation obecně stabilnější a proto se terciární skupiny přesunují lépe než sekundární a sekundární lépe než primární.\n\nPři druhém možném vysvětlení se využívají stereoelektronové a sterické efekty. Jak již bylo vysvětleno dříve, tak se přesouvá ten substituent, který je v přechodném stavu v antiperiplanární poloze vůči peroxidové skupině. U tohoto přechodného stavu se objevují interakce mezi peroxykyselinou a skupinou, která se nepřesunuje, jež souvisejí s konformací přechodného stavu. Pokud se objemnější skupina nachází vzhledem k peroxidové skupině v antiperiplanární poloze, tak dojde k omezení interakcí mezi vznikajícím esterem a karbonylem peroxykyseliny. Objemnější skupina tedy bude „upřednostňovat“ peroxidovou skupinu, čímž se zvýší její náchylnost k přesunu.\n\nV roce 1899 Adolf Baeyer a Victor Villiger poprvé popsali reakci dnes známou pod názvem Baeyerova–Villigerova oxidace. K tvorbě odpovídajících laktonů z kafru, menthonu a tetrahydrokarvonu použili kyselinu peroxosírovou.\n\nByly navrženy tři mechanismy Baeyerovy–Villigerovy oxidace, které se zdály být v souladu s pozorováními. Tyto mechanismy lze rozdělit na dva různé druhy peroxidového ataku podle toho, jestli k nim dochází na kyslíkovém či vodíkovém atomu karbonylové skupiny. U ataku na kyslíkovém atomu mohou existovat dva různé meziprodukty; Baeyer a Villiger navrhli dioxiranový meziprodukt, zatímco Georg Wittig a Gustav Pieper navrhli tvorbu peroxidu (při které nevzniká dioxiran). Rudolf Criegee předpokládal, že k ataku dochází na uhlíkovém atomu; v tomto případě by peroxokyselina atakovala karbonylový uhlík za vzniku látky dnes nazývané Criegeeův meziprodukt.\n\nV roce 1953 William von Eggers Doering a Edwin Dorfman nalezli pomocí značení benzofenonu kyslíkem-18 správný mechanismus. Každý ze tří navržených mechanismů vedl k rozdílnému rozložení značkovaných produktů. Criegeeův meziprodukt by vedl k produktu označkovanému pouze na karbonylovém kyslíku. Produkt vzniklý z Wittigova-Pieperova meziproduktu by byl označen pouze na alkoxy skupině esteru. Meziprodukt, který navrhli Baeyer a Villiger, by vedl k rovnocennému vzniku obou předchozích produktů. Výsledek experimentu byl v souladu s tvorbou Criegeeova meziproduktu, a nyní je přijímán jemu odpovídající mechanismus.\n\nPřesun skupiny neovlivňuje stereochemii produktu.\n\nBaeyerova–Villigerova oxidace provádí s mnoha různými peroxokyselinami, nejčastější jsou kyselina \"meta\"-chlorperoxybenzoová a kyselina trifluorperoctová. Obecně platí, že se vyšší reaktivity dosahuje při nižší hodnotě disociační konstanty (tedy vyšší kyselosti) odpovídající karboxylové kyseliny (nebo alkoholu, pokud je k oxidaci použit peroxid). Z tohoto důvodu reaktivita klesá v řadě kyselina trifluorperoctová > kyselina 4-nitroperoxobenzoová > kyselina \"meta\"-chlorperoxybenzoová > kyselina peroxyoctová > peroxid vodíku > \"terc\"-butylhydroperoxid. Peroxidy jsou zde mnohem méně reaktivní než peroxokyseliny; při použití peroxidu vodíku je často potřeba katalyzátor. Použití organických peroxidů a peroxidu vodíku často způsobuje zvýšený výskyt vedlejších reakcí.\n\nPoužívání peroxokyselin a peroxidů při Baeyerově–Villigerově oxidaci ketonů může vést k nechtěné oxidaci dalších funkčních skupin, mimo jiné alkenů a aminů. Alkeny mohou být, obzvláště, je-li na nich vysoká elektronová hustota, oxidovány na epoxidy. Byly ovšem vyvinuty metody, pomocí kterých se lze vyhnout těmto vedlejším reakcím. Roku 1962 bylo popsáno, že při použití hydroperoxidu za přítomnosti selenového katalyzátoru dochází k tvorbě alkenylketonů, zatímco je-li použita kyselina peroxooctová, tak vzniká ester.\n\nPoužití peroxidu vodíku jako oxidačního činidla může být výhodné díky tomu, že je reakce šetrnější k životnímu prostředí, jelikož je jediným vedlejším produktem voda. Reakce s katalyzátory tvořenými deriváty kyseliny benzenselenové mají při jeho použití značnou selektivitu. Další skupinou katalyzátorů, které vykazují vysokou selektivitu při oxidaci peroxidem vodíku, jsou pevné Lewisovy kyseliny jako například křemičitany cínu. Požadovanou aktivitu a plnou selektivitu vykazují hlavně křemičitany zeotypu Sn-beta a amorfní Sn-MCM-41.\n\nJednou z variant Baeyerovy–Villigerovy oxidace je použití enzymů jako katalyzátorů. Baeyerovy–Villigerovy monooxygenázy (BVMO) využívají k provedení této reakce dikyslík. Zmíněné enzymy mohou enantioselektivně oxidovat prochirální substráty.\n\nProběhlo několik pokusů o využití organokovových katalyzátorů za účelem provedení enantioselektivní Baeyerovy–Villigerovy oxidace. Prvním takovým popsaným způsobem byla oxidace prochirálního ketonu za použití dikyslíku jako oxidačního činidla a organické sloučeniny mědi jako katalyzátoru. Následně byly použity i jiné katalyzátory, například sloučeniny platiny a hliníku.\n\nZoapatanol je biologicky aktivní látka, která se přirozeně vyskytuje v rostlině \"Montanoa tomentosa\", z níž se v Mexiku připravuje odvar, který může spustit menstruaci. Syntéza této látky byla popsána roku 1981; byla při ní využita také Baeyerova–Villigerova oxidace, při níž vznikl lakton, který sloužil jako základní prvek, který vedl až k zoapatanolu.\n\nV roce 2013 byla popsána přeměna steroidu dehydroepiandrosteronu na léčivo testololakton za použití Baeyerovy–Villigerovy oxidace vyvolané houbou vytvářející Baeyerovu–Villigerovu monooxygenázu\n\n"}
{"id": "1454977", "url": "https://cs.wikipedia.org/wiki?curid=1454977", "title": "Agasi Manukjan", "text": "Agasi Manukjan\n\nAgasi Manukjan (* 27. února 1967 Leninakan – 19. března 2018 Marquette) byl sovětský a arménský zápasník – klasik.\n\nZápasení se věnoval od 13 let. Specializoval se na řecko-římský styl. V sovětské reprezentaci se pohyboval v širším výběru od roku 1988 ve váze do 57 kg. Po rozpadu Sovětského svazu v roce 1991 se stal s Armenem Nazarjanem vůdčí postavou nového arménského týmu vedeného Aramem Sargsjanem. V roce 1993 získal první titul mistra světa pro samostatný arménský zápas. V roce 1996 se kvalifikoval na olympijské hry v Atlantě, ale pravděpodobně kvůli zranění prohrál ve druhém kole výrazným bodovým rozdílem 0:11 s Ruslanem Chakymovem z Ukrajiny. Vzápětí ukončil sportovní kariéru. Věnoval se trenérské práci. Od roku 2006 žil ve Spojených státech, kde zemřel předčasně v roce 2018.\n\n\n"}
{"id": "1454981", "url": "https://cs.wikipedia.org/wiki?curid=1454981", "title": "Rue Henri-Robert", "text": "Rue Henri-Robert\n\nRue Henri-Robert je ulice v Paříži na ostrově Cité v 1. obvodu. Ulice nese jméno advokáta Henriho Roberta (1863–1936).\n\nUlice začíná spojuje náměstí \"Place Dauphine\" a \"Place du Pont-Neuf\".\n\nUlice vznikla v roce 1948 vyčleněním části náměstí \"Place Dauphine\".\n\n\n"}
{"id": "1454984", "url": "https://cs.wikipedia.org/wiki?curid=1454984", "title": "Pakri (poloostrov)", "text": "Pakri (poloostrov)\n\nPoloostrov Pakri (est: \"Pakri poolsaar\", dříve \"Leetse poolsaar\") se nachází v severozápadní části Estonska v okrese Harjumaa mezi zátokami Lahepere a Paldiski ve Finském zálivu v Baltském moři.\n\nDélka poloostrova je 12 km, šířka 5 km a rozloha cca 40 km. Nejvyšší bod je 31 m nad mořem. Průměrná roční teplota je 5,9 °C, nejnižší průměrnou teplota je v měsíci únoru -3,8 °C, nejteplejším měsícem je červenec s 16,6 °C.\n\nPrvní osídlení pochází z doby železné. V 13. století byla založena vesnice \"Rågervik\" švédskými kolonisty, v 17. století byl postaven přístav. V roce 1718 Petr I. založil pevnost Paldiski, v roce 1760 byl vybudován přístav. V roce 1939 bylo město zařazeno mezi vojenské námořní základny SSSR, na poloostrově Pakri bylo devět vojenských základen. \n\nNa území poloostrova se nachází: \n\n\n"}
{"id": "1454986", "url": "https://cs.wikipedia.org/wiki?curid=1454986", "title": "Silnice Alberta Highway 93", "text": "Silnice Alberta Highway 93\n\nSilnice Highway 93 představuje hlavní tah ze severu na jih kanadské provincie Alberta. Známá je rovněž pod názvy Banff-Windermere Parkway na jih od Transkanadské dálnice (Highway 1) či Icefields Parkway na sever od Transkanadské dálnice. Silnice vede přes národní parky Banff a Jasper a o údržbu se po celé její délce starají Parks Canada. Vede od hranic Britské Kolumbie na jih k horskému průsmyku Vermillion Pass, kde se z ní stává silnice British Columbia Highway 93, a končí v místě, kde se kříží se silnicí Yellowhead Highway (silnice číslo 16) v Jasperu . Číslo silnice je inspirováno silnicí ve Spojených státech, U.S. Route 93, která vede nepřerušovaně na jih do střední Arizony.\n\n\"Hlavní článek:\" Banff-Windermere Highway\n\nJižní díl silnice Highway 93 je součástí silnice Banff-Windermere Highway, což je 104 km dlouhá cesta. Tato silnice začíná ve městě Radium Hot Springs v Britské Kolumbii, kde se větví ze silnice Highway 95 a vede národním parkem Kootenay, průsmykem Vermillion Pass a přes Kordillery až do místa Castle Junction, kde se kříží s Transkanadskou dálnicí (Highway 1). Posledních 10 km silnice se už nachází ve státě Alberta a v národním parku Banff. Před rokem 1959 byla silnice označována jako Highway 1B.\n\nSilnice Highway 93 se v místě Castle Junction napojuje na Transkanadskou dálnici (Highway 1), což je napůl cesty mezi městem Banff a jezerem Lake Louise. Po 28 km severozápodně lemuje silnice Highway 93 Transkanadskou dálnici a odkloňuje se od ní na západě od jezera Lake Louise. Dálnice Highway 1 pak pokračuje na západ do národního parku Yoho. Jezero Lake Louise a město Banff spojuje rovněž silnice Bow Valley Parkway (Highway 1A). Tato silnice vede podél Transkanadské dálnice a v její polovině, poté, co mine místo Castle junction, se napojí na silnici Highway 93.\n\nIcefields Parkway (francouzsky: \"Promenade des Glaciers)\" je 230 km dlouhá silnice s vyhlídkami, která se vine podél Kordiller, skrz drsnou krajinu kanadských Skalnatých hor a přes národní park Banff a národní park Jasper. Jméno nese po nevídaných prvcích krajiny, jako je například ledové pole Columbia Icefield, které je ze silnice vidět. Je severní spojnicí jezera Lake Louise a města Jasperu. Jižní část silnice končí v Transkanadské dálnici (Highway 1). Ta vede na západě do národního parku Yoho v Britské Kolumbii a na východ míří k jezeru Lake Louise a městu Banff. Další cesta, která rovněž spojuje jezero Lake Louise a město Banff, je Bow Valley Parkway. Je známá rovněž jako silnice Highway 1A a vede podél Transkanadské dálnice. Zhruba v její polovině se v místě Castle Mountain větví a napojuje se na jižní část silnice Highway 93, neboli silnici Banff-Windermere Highway, a pokračuje jihozápadně do národního parku Kootenay v Britské Kolumbii.\n\nPředchůdce silnice Icefields Parkway byla \"Glacier Trail\" (doslova ledovcová stezka), která byla otevřená v roce 1885 poté, co byla dokončená Kanadská pacifická železnice (Canadian Pacific Railway), díky níž se zvýšil turistický dopravní ruch v národním parku Banff. V reakci na Světovou hospodářskou krizi zadala v roce 1931 federální vláda jako podpůrný projekt výstavbu jednokolejné trati mezi jezerem Lake Louise a městem Jasper. Aby se zaměstnalo co nejvíce lidí, byla trať budována ručně prací 600 mužů. Cesta byla dokončena v roce 1940, v padesátých letech dvacátého století se nicméně výrazně zvýšilo používání automobilů a spolu s ním zhoustla i doprava na silnici Icefields Parkway. V roce 1961 byla otevřena spravená, vydlážděná a moderní silnice.\n\nNejvětší provoz je na silnici během července a srpna, kdy se na ní pohybuje až 100 000 vozů za měsíc. Skládá se převážně ze dvou pruhů a na některých úsecích má i předjížděcí pruh. Není na ní mnoho stoupání ani serpentin, ale řidiči si musejí dávat pozor na divokou zvěř a na auta odstavená u krajnice. Sníh lze očekávat kdykoliv během roku, ale extrémní počasí je běžné pouze v zimě.\n\nNa cestu po silnici Icefiels Parkway vyžaduje správa parku poblíž jezera Lake Louise a města Jasperu povolení pro vstup do kanadských národních parků. Nákladní vozidla mají na silnici Icefields Parkway zákaz vjezdu. Maximální povolená rychlost je 90 km/h, ale tento limit je snížený poblíž přechodu Saskatchewan River Crossing a poblíž ledovcového pole Columbia Icefield. V zimě jsou podle zákona povinné řetězy na pneumatikách nebo zimní radiální pneumatiky; uzavírky cest se mohou vyskytovat bez varování. Oblast nemá pokrytí mobilním signálem.\nPřímo na jihu od Jasperu se silnice větví ve výběžek silnice Highway 93A, který slouží jako přístupová cesta obchodníkům, kteří se chtějí dostat do jižní části Jasperu, a také jako další vjezd do města přes ulici Hazel Avenue. Další výběžek silnice 93A je více na jihu a je 24 km dlouhý; vede podél silnice Highway 93 a slouží jako alternativní přístup k vyhlídkovým místům a jiným atrakcím v národním parku Jasper.\n\nNa jih od Jasperu je silnice Highway 93A úzká a nerovnoměrně vydlážděná; průměrná maximální rychlost je zde 60 km/h. Kraje silnice jsou hustě lemovány křovím, takže může být obtížné zpozorovat zvířata.\n"}
{"id": "1454990", "url": "https://cs.wikipedia.org/wiki?curid=1454990", "title": "Mandloňová", "text": "Mandloňová\n\nMandloňová může být:\n\n\n"}
{"id": "1454994", "url": "https://cs.wikipedia.org/wiki?curid=1454994", "title": "Borovice jedlá", "text": "Borovice jedlá\n\nBorovice jedlá (\"Pinus edulis\") je druh severoamerické borovice, jež má v šiškách jedlá semena, která se konzumují jako tzv. \"piniové oříšky\", v Evropě známé hlavně ze středomořské oblasti produkované borovicí pinie. Borovice jedlá je nevysoký, jehličnatý strom pocházející z jihozápadu Spojených států amerických a přilehlého severního Mexika, kde se vyskytuje v řídkých světlých lesích nejčastěji společně s některými jalovci, jako \"Juniperus deppeana\", \"Juniperus monosperma\", \"Juniperus osteosperma\" a \"Juniperus pinchotii\". Borovice jedlá je národním stromem státu Nové Mexiko.\n\nRoste v polopouštních a skalnatých horských oblastech severoamerických států Arizona, Kalifornie, Colorado, Nové Mexiko, Oklahoma, Texas, Utah a Wyoming a na území spolkového státu Chihuahua v severním Mexiku. Ve společnosti jalovců a menšího počtu borovic jiných druhů tam vytváří porosty o celkové rozloze okolo 200 000 km², které díky nízkému rozvětvení stromů a keřů mají vzhled zakrslého jehličnatého lesa. Roste v místech vysokého počtu jasných dnů, intenzivního slunečního záření a dále s horkými léty a poměrně chladnými zimami, zejména v severních lokalitách a vyšších polohách.\n\nDo české přírody byla tato dřevina vnesena až roku 1927, kdy byla vysázen do zámeckého parku v Průhonicích. Dodnes se jedná o druh pěstovaný v České republice jen vzácně.\n\nObvykle roste ve výšce od 900 do 3200 m, v oblastech s průměrnými srážkami 250 až 560 mm a teplotním průměrem v nejchladnějším měsíci -10 až -6 °C a v nejteplejším +20 až +27 °C, délka bezmrazého období tam obvykle trvá v rozmezí od 90 do 205 dnů. Srážky i teplota se zásadně proměňují s nadmořskou výškou i zeměpisnou šířkou, v nižších výškách na hranici s travnatou vegetací bývá množství srážek menší a teplota naopak vyšší. Borovice jedlá přežívá v teplotní zóně UK 5, kde zimní teplota klesá k -28 °C. Vyskytuje se na skalnatých plošinách, horských terasách, nižších horských svazích, v kaňonech i na úpatí hor. Je dlouhověkým stromem, nejstarší exempláře mívají okolo 400 roků a nacházejí se nejčastěji na strmých skalnatých stanovištích, kde je téměř vyloučená možnost vzniku požárů. Mladé stromy vysoké 1 až 2 m jsou snadno zničeny i drobným požárem, starší jsou odolnější. Kořenový systém sahá buď velmi hluboko (přes 6 m), nebo na skalnatém podloží roste do šíře a překračují až dvojnásobně poloměr koruny.\n\nJe podstatnou součástí polosuché vegetace Severní Ameriky rostoucí na plytké až kamenité půdě, kde často vyrůstá z trhlin v pískovci, vápenci, čediči nebo břidlici. Upřednostňuje půdu lehkou, písčitou nebo hlinitou a suchou či vlhkou dobře odvodněnou, její zásaditost či kyselost není příliš podstatná, stejně jako nedostatek živin. Toleruje velmi kyselou půdu stejně jako sucho, nesnáší však zasolení a nemůže růst ve stínu. Opadané jehličí vylučuje alelopatické látky snižující klíčivost semen a omezuje tak výskyt suchých travin a nízkých keřů vyrůstajících v blízkosti; malé množství potencionálního paliva pak snižuje intenzitu případného lesního požáru. Ploidie druhu je 2n = 24.\n\nBorovice jedlá je středně vysoký, jednodomý strom, vyrůstá do výše okolo 15 m, kmen mívá hrubý nejvýše 60 až 80 cm a červenohnědou kůru nepravidelně zbrázděnou a šupinatou. Kuželovitá koruna bývá zaoblená, hustá a poměrně nepravidelná, široká téměř jako výška stromu, v nižší nadmořské výšce má strom často několik kmenů a keřovitý vzhled. V Novém Mexiku roste strom vysoký 21 m s průměrem kmene 172 cm a korunou širokou 16 m. Jehlice dlouhé 2 až 4 cm a široké 1 až 1,5 mm rostou ve svazečcích po dvou, jsou modrozelené až žlutozelené, zakřivené, poměrně tuhé a vytrvalé čtyři až šest let. Průduchy mají po obou stranách, na vnitřní jsou četnější a vytvářejí tam světlé pruhy.\n\nSamčí šištice jsou elipsoidní, asi 7 mm velké, vyrůstají ve shlucích na koncích větviček a jsou nažloutlé až červenohnědé, po vyprášení pylu opadávají. Samičí jsou kulovité, asi 3 cm velké, rostou na vrcholech větviček, jsou nachově zbarvené, mají pět až deset plodných šupin a pod každou dvě vajíčka. Semena dozrávají druhým rokem po opylení na přelomu léta a podzimu, jsou hnědá, vejčitá, 10 až 15 mm dlouhá a nemají křídlo. Šišky zůstávají na stromech dlouho po otevření, stejně jako semena v nich.\n\nTato dřevina není samosprašná a její vajíčka se úspěšně opylí jen pylem přineseným větrem z jiného stromu, semena vzniklá samosprašně jsou zakrslá a neschopná klíčení. Roste velmi pomalu, v mládí asi 10 až 15 cm a v dospělosti 5 až 10 cm ročně, na vlhkých místech roste rychleji. Prvá semena se objevují až v 25 létech, nejvíce jich produkuje ve věku 75 až 100 roků, plodí do 250 až 350 let, jejich množství se mění ve třech či pětiletých intervalech. Šiška obsahuje 10 až 20 semen, velký strom při dobré úrodě vyprodukuje 9 kg semen, jeden kilogram je tvořen asi 4000 semen.\n\nCelkový vývoj do zralosti semen trvá tři roky. Pupeny šištic se začínají utvářet prvým rokem v období od srpna do října. Koncem dubna druhého roku začínají z pupenů vyrůstat šištice a v polovině června se jejích vajíčka opylí a do podzimu se pomalu vyvíjejí. Od počátku května třetího roku šištice opět rostou a v srpnu až září již bývají semena zralá a šišky s hluboko posazenými semeny se otvírají.\n\nBorovice jedlá se rozmnožuje pouze semeny která jsou bezkřídlá, poměrně těžká a větrem jsou roznášena jen na krátké vzdálenosti; vegetativně se nemnoží. Hlavními šiřiteli jsou ptáci vybírající ze šišek zralá semena a dělající si jejich zásoby na zimní měsíce. Mnohé z nich ztratí nebo nenajdou a na jaře některá z nich vyklíčí. Za nejdůležitější rozšiřovače jsou považovaní ti, kteří své skrýše tvoří v půdě a mimo blízké husté lesy, kde by semena nevzklíčila. Jsou to sojka mexická a hlavně sojka modrá, která létá do vzdálenosti až 12 km a ve voleti odnese najednou i padesát semen a ukládá je jednotlivě; žije v hejnech po 50 až 500 ptáků. Za méně úspěšné rozsévače jsou považováni ořešník americký a sojka Stellerova, kteří si skrýše zřizují v blízkosti plodných stromů. Množství takto uskladněných semen v zimě najdou a sežerou hlodavci.\n\nPři umělém rozmnožování se semena stratifikují v chladu a na jaře se vysazují, optimální teplota pro klíčení je 21 °C. Semenáče mají chabé kořeny a je vhodné je co nejdříve vysázet na trvalá stanoviště.\n\nDřevo stromu je žluté, těžké a je primárním palivem pro venkovské obyvatelstvo v místech výskytu, je preferováno pro vyšší výhřevnost než mají běžná ostatní (vyjma dubů) a příjemnou vůni při hoření na otevřeném ohništi. V současnosti je ho pouze nemnoho zpracováváno na řezivo kvůli malé velikosti kmenů a jejich nerovnému, většinou pokřivenému růstu; při těžebním boomu koncem 19. století se však hojně využívalo jako důlní výdřeva. Vyrábí se z něj kvalitní dřevěné uhlí vhodné i pro průmysl a buničina, mladé stromky se již po mnoho let používají jako vánoční stromky.\n\nNejhodnotnějším produktem borovice jedlé jsou poživatelná semena \"piniové oříšky\". U stromů rostoucích v indiánských rezervacích vlastní jednotlivé indiánské kmeny právo na jejich sklizeň, která má pro ně historicky značný kulturní a ekonomický význam. Semena jsou bohatá na olej, bílkoviny a thiamin, jedí se syrová, pečená nebo dušená, melou se na mouku a peče se z nich \"chléb\". Uvádí se, že ročně se na americkém trhu prodá asi 450 tun těchto semen. Indiáni jedí i staženou spodní kůru z kmene a hrubších větví, která nakrájená na plátky se suší, mele a používá místo mouky při pečení chleba nebo k zahušťovaní omáček. Kmeny stromů bývají někde periodicky zraňovány a malé množství vytékající pryskyřice sloužívá k hydroizolace a lepení, případnou destilaci se z ní získává terpentýn, jeho produkce však není příliš rentabilní.\n\n"}
{"id": "1454997", "url": "https://cs.wikipedia.org/wiki?curid=1454997", "title": "Mchitar Manukjan", "text": "Mchitar Manukjan\n\nMchitar Manukjan (* 20. září 1973 Leninakan) je bývalý sovětský a arménský zápasník – klasik, bronzový olympijský medailista z roku 2004, který od roku 1997 reprezentoval Kazachstán\n\nZápasení se věnoval od 13 let. Specializoval se na řecko-římský styl. V arménské mužské reprezentaci se pohyboval od roku 1993 ve váze do 62 kg. V roce 1996 se kvalifikoval na olympijské hry v Atlantě, kde ve druhém kole prohrál těsně 2:3 na technické body s Ukrajincem Hryhorijem Kamyšenkem. Přes opravy vybojoval 7. místo. \n\nV roce 1997 přijal nabídku reprezentovat Kazachstán. V roce 2000 startoval jako dvojnásobný mistr světa ve váze do 63 kg na olympijských hrách v Sydney. V Sydney však prožil velké zklamání, když v základní skupině prohrál s Kubáncem Juanem Marénem těsně 3:5 na technické body a nepostoupil do vyřazovacích bojů. V roce 2001 se oženil a k vrcholovému sportu se vrátil postupně s blížícíme se olympijskými hrami v Athénách v roce 2004 ve váze do 66 kg. V Athénách zvládl postoupit ze čtyřčlenné základní skupiny z prvního místo do semifinále proti Turku Şerefu Eroğluovi. Semifinále mu však nevyšlo a po prohře na lopatky v poslední minutě zápasu nastoupil v boji o třetí místo proti Švédu Jimmy Samuelssonovi. Od úvodu na svého soupeře vletěl a ve druhé minutě zápasu vedl 8:0 na technické body. Bodový náskok udržel až do konce hrací doby a získal bronzovou olympijskou medaili. Sportovní kariéru ukončil v roce 2005. Věnuje se trenérské práci.\n\n\n"}
{"id": "1454999", "url": "https://cs.wikipedia.org/wiki?curid=1454999", "title": "Klenová (Praha)", "text": "Klenová (Praha)\n\nKlenová je úzká ulice pouze pro pěší v katastrálním území Hloubětín na Praze 9, která začíná na ulici Smrkové a má slepé zakončení. Má přibližný severojižní průběh. Tato lokalita se rozvíjí od 20. let 20. století, kdy začala výstavba nouzových kolonií \"Za Mostem\" a \"Za Horou\".\n\nUlice vznikla a byla pojmenována v roce 1975. Nazvána je podle javoru klenu (latinsky \"Acer pseudoplatanus\"), stromu z čeledi z mýdelníkovitých. Název ulice patří do velké skupiny hloubětínských ulic pojmenovaných podle stromů a jejich plodů. Do stejné skupiny patří např. Švestková, Jasanová nebo Třešňová.\n\nZástavbu tvoří přízemní a jednopatrové domy se zahradou. Úzká ulice je ve svahu, je na ní několik schodů, povrch je tvořen dlaždicemi (stav 2018).\n"}
{"id": "1455001", "url": "https://cs.wikipedia.org/wiki?curid=1455001", "title": "Římskokatolická farnost Klenovice na Hané", "text": "Římskokatolická farnost Klenovice na Hané\n\nŘímskokatolická farnost Klenovice na Hané je územní společenství římských katolíků v rámci prostějovského děkanátu olomoucké arcidiecéze s farním kostelem svatého Bartoloměje.\n\nPrvní písemná zmínka o obci pochází z roku 1309. Kostel je doložen již ve 14. století. Kolem roku 1488 vznikl v Klenovicích sbor Jednoty bratrské; bratří měli kapli na hřbitově u kostela. V 16. století se v obci uchytilo luterství. Od převzetí tovačovského panství Salmy koncem roku 1600 probíhala v Klenovicích rekatolizace. Kostel vyhořel v letech 1848 a 1947.\n\nOd července 2016 je administrátorem excurrendo P. ThLic. Jan Pachołek, SDS.\n\nVe farnosti se pravidelně pořádá tříkrálová sbírka. V roce 2018 se při ní jen v Klenovicích vybralo přibližně 23 tisíc korun.\n\n"}
{"id": "1455013", "url": "https://cs.wikipedia.org/wiki?curid=1455013", "title": "Davit Manukjan", "text": "Davit Manukjan\n\nDavid Manukjan (* 19. listopadu 1969 Leninakan) je bývalý sovětský a arménský zápasník – klasik, který od poloviny devadesátých let dvacátého století reprezentoval Ukrajinu.\n\nZápasení se věnoval od 10 let. Specializoval se na řecko-římský styl. Po rozpadu Sovětského svazu v roce 1991 žil od poloviny devadesátých let v ukrajinském Záporoží. V roce 1997 se prosadil v ukrajinské mužské reprezentaci ve váze do 76 kg. V roce 2000 vyladil formu směrem k olympijským hrách v Sydney, kde postoupil ze základní čtyřčlenné skupiny z prvního místo přimo do semifinále proti Američanu Mattem Lindlandem. Zápas bezejmených sportovců prohrál divokým výsledkem 4:7 na technické body a spadl do souboje o třetí místo proti Finu Marko Yli-Hannukselovi. Souboj o medaile mu nevyšel a po prohře 2:4 na technické body obsadil 4. místo.\n\n\n"}
{"id": "1455015", "url": "https://cs.wikipedia.org/wiki?curid=1455015", "title": "Smrková (Praha)", "text": "Smrková (Praha)\n\nSmrková je ulice v katastrálním území Hloubětín na Praze 9, která začíná na Jahodnické a má slepé zakončení. Ústí do ní ulice Mandloňová, Jasanová a Klenová. Její tvar opisuje asi třetinu kruhu. Tato lokalita se rozvíjí od 20. let 20. století, kdy začala výstavba nouzových kolonií \"Za Mostem\" a \"Za Horou\".\n\nUlice vznikla a byla pojmenována v roce 1975. Nazvána je podle smrku (latinsky \"Picea\"), jehličnatého stromu z čeledi borovicovitých. Název ulice patří do velké skupiny hloubětínských ulic pojmenovaných podle stromů a jejich plodů. Do stejné skupiny patří např. Švestková, Jívová nebo Třešňová.\n\nZástavbu tvoří přízemní a jednopatrové domy se zahradou. Ulice nemá chodník (stav 2018).\n"}
{"id": "1455016", "url": "https://cs.wikipedia.org/wiki?curid=1455016", "title": "Samvel Manukjan", "text": "Samvel Manukjan\n\nSamvel Manukjan (* 12. října 1974 Leninakan) je bývalý arménský zápasník – klasik, který v roce 2000 reprezentoval Švédsko.\n\nZápasení se věnoval od 12 let po vzoru staršíh bratra Agasiho. Specializoval se na řecko-římský styl. V arménské mužské reprezentaci se prosadil v olympijském roce 1996 ve váze do 68 kg. Kvalifikoval se na olympijské hry v Atlantě, kde prohrál v úvodním kole s Turkem Yalçınem Karapınarem 0:3 na technické body. Po roce 1997 žil ve Švédsku. V roce 2000 se účastnil kvalifikace na olympijské hry v Sydney, kam nakonec cestoval jeho kolega ze švédské repezentace Mattias Schoberg.\n\n\n"}
{"id": "1455017", "url": "https://cs.wikipedia.org/wiki?curid=1455017", "title": "Čučkař", "text": "Čučkař\n\nČučkař je původem nářeční výraz z jižní a jihovýchodní Moravy. Vychází z nářečního výrazu pro čočku (čučka) a doslova tedy znamená čočkař. Označují se jím lidé neschopní a neobratní či méně podnikatelsky odvážní. V kriminálnickém slangu pak má slovo významy odvozené od „čučení“, popřípadě od čočky jako optického zařízení: označují se tak voyeuři, popřípadě dozorci neboli bachaři ve věznici. Celostátní popularity a širokého mediálního zájmu se výrazu dostalo v prosinci 2018, kdy jím prezident republiky Miloš Zeman označil Bezpečnostní informační službu.\n\nVýraz „čučka“ pro čočku se používal v okolí Uherského Hradiště. Za čučkaře zde byli označováni obyvatelé obce Boršice, kteří pěstovali čočku a byli považováni za méně majetné. Podle akademického slovníku nářeční češtiny označuje slovo na Uherskohradištsku a Vsetínsku expresivně neobratného či neschopného člověka. V Mistřicích na Uherskohradištsku se tak označuje podvodník či taškář při karetních hrách. Slovník nespisovné češtiny rozlišuje dva moravské nářeční významy: prvním z nich je zbabělec, srabař, a druhým neúspěšný člověk, kdo dělá jen malé věci, troškař, žabař. \n\nLegendární pražský kněz od svatého Matěje, Jan Machač, původem z Horní Lidče na Vsetínsku, tak prý žertem a v nadsázce označoval své farníky.\n\nV roce 2012 výraz použil středočeský hejtman a poslanec David Rath, když poslanecká sněmovna rozhodovala o jeho vydání k trestnímu stíhání v korupční kauze. „Proti Kubicemu jsem čučkař. Prosím novináře, aby se dojeli podívat do Kunic, kde má pan Kubice a jeho syn luxusní vilu. Kde na to asi vzal? To musí mít vysoký plat.“ \n\nPrezident České republiky Miloš Zeman jej 6. prosince 2018 použil při svém pravidelném vystoupení v TV Barrandov k označení Bezpečnostní informační služby.\n\nV hantecu se používá výraz „hodit čučku“ ve smyslu podívat se, zkontrolovat. V brněnském argotu, tedy ve zločineckém a vězeňském prostředí brněnského podsvětí, se slovem čučkař označuje voyeur (od slova „čučet“), případně též vězeňský dozorce, který pravidelně kontroluje vězně v celách otvorem k tomu určeným, vybaveným případně optickou čočkou, nazývaným čučka.\n"}
{"id": "1455020", "url": "https://cs.wikipedia.org/wiki?curid=1455020", "title": "Smrková", "text": "Smrková\n\nSmrková může být:\n\n\n"}
{"id": "1455023", "url": "https://cs.wikipedia.org/wiki?curid=1455023", "title": "Římskokatolická farnost Němčice nad Hanou", "text": "Římskokatolická farnost Němčice nad Hanou\n\nŘímskokatolická farnost Němčice nad Hanou je územní společenství římských katolíků v rámci prostějovského děkanátu Olomoucké arcidiecéze s farním kostelem svaté Maří Magdalény. \n\nPrvní zmínka pochází z roku 1141, v roce 1406 pražský arcibiskup Zbyněk Zajíc z Hazmburka daroval vsi odúmrť, tedy právo svobodně odkazovat majetek – v té době Němčice náležely ke kojetínskému panství, které bylo majetkem pražského arcibiskupství. Panství bylo v letech 1436–1720 v zástavě a v jeho držení se vystřídala řada předních zemských rodů. Nejstarší kostel stál v Němčicích patrně od 13. století. Dnešní kostel pochází z období po roce 1662. V roce 1897 byl postaven nový hlavní oltář a celý kostel znovu vysvěcen tehdejším olomouckým arcibiskupem Kohnem. Kostel i věž byly v roce 1945 těžce poškozeny a následně opraveny. V roce 1998 byl vysvěcen nový hlavní oltář.\n\nFara pochází z první poloviny 18. století.\n\nOd září 2012 je farářem R. D. Mgr. Tomáš Strogan.\n\nVe farnosti se pravidelně pořádá tříkrálová sbírka. V roce 2018 se při ní vybralo přibližně 35 tisíc korun.\n\nV září 2018 ve farnosti uděloval svátost biřmování biskup Josef Nuzík. \n\n"}
{"id": "1455024", "url": "https://cs.wikipedia.org/wiki?curid=1455024", "title": "Maják Pakri", "text": "Maják Pakri\n\nMaják Pakri (estonsky: \"Pakri tuletorn\") je pobřeží maják, který stojí na vysokém vápencovém útesu poloostrova Pakri na sever od přístavu Paldiski v kraji Harjumaa ve Finském zálivu v Baltském moři v Estonsku.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 380.\n\nDne 25. listopadu 1997 byl zapsán do seznamu kulturních památek Estonska pod číslem 9496.\n\nPrvní maják byl postaven v roce 1724 na příkaz cara Petra I. V roce 1760 byla na jeho místě postavena kamenná věž vysoká 48 stop. V roce 1808 byla zvýšená o 20 stop a svíčky nahrazeny patnácti lampami na konopný olej a postříbřenými zrcátky. Starý maják byl postaven blízko hrany útesu a hrozí jeho zřícení.\n\nV roce 1889 byl ve vzdálenosti 80 m od starého majáku postaven nový kamenný maják. V roce 1903 byla v blízkosti majáku postavena pneumatická siréna. V období druhé světové války byl maják vážně poškozen a po jejím skončení vláda Estonské sovětské socialistické republiky provedla obnovu majáku. Generální oprava a rekonstrukce byla provedena v roce 2001. V roce 2010 byly instalovány LED svítilny, výměna byla provedena v roce 2016 a 2017.\n\nVálcová kamenná věž vysoká 52 metrů ukončená střešní stupňovitou římsou a ochozem s lucernou. průměr základny je 7,4 m, průměr lucerny 4,5 m. Maják má červenou barvu, lucerna je zakončena černou kopulí. Uvnitř věže je točité schodiště.\n\nSoučástí majáku je areál, ve kterém se nachází obytná budova, hospodářské budovy, sauna a sklep postaveny v letech 1841–1914. Technická kamenná budova postavena v klasicistním slohu na čtvercovém půdorysu je vybavena diesel generátorem.\n\nzdroj\n\n\noznačení\n\n\n"}
{"id": "1455028", "url": "https://cs.wikipedia.org/wiki?curid=1455028", "title": "Biatorbágy", "text": "Biatorbágy\n\nBiatorbágy [biatorbáď] () je město v Maďarsku v župě Pest, spadající pod okres Budakeszi. Vzniklo v roce 1966 spojením dvou obcí \"Bia\" a \"Torbágy\". Nachází se asi 20 km západně od Budapešti. V roce 2018 zde žilo 13 528 obyvatel, z nichž jsou 87,7 % Maďaři.\n\nBiatorbágy sousedí s městy Bicske, Budakeszi, Budaörs, Törökbálint a Zsámbék.\n\n"}
{"id": "1455034", "url": "https://cs.wikipedia.org/wiki?curid=1455034", "title": "Pavel Holeka", "text": "Pavel Holeka\n\nPavel Holeka (* 14. srpna 1945 Dvůr Králové nad Labem) je český spisovatel, básník, překladatel a kolážista.\n\nDětství prožil v Českém Brodě a Úvalech u Prahy, roku 1954 žil v Lázních Bělohrad, odkud pocházeli jeho prarodiče. Absolvoval Střední všeobecně vzdělávací školu v Kralupech nad Vltavou a roku 1963 nastoupil jako laborant v Ústavu patologické fyziologie FVL UK. V následujícím roce začal studovat na Fakultě dětského lékařství UK, ale studia roku 1967 opustil. Krátce pracoval jako dělník v mělnickém přístavu a poté absolvoval dvouletou vojenskou službu ve Vojenské ústřední nemocnici v Praze-Střešovicích. Od roku 1970 byl zaměstnán jako úředník v podniku Technomat Praha.\n\nVytváření koláží se začal věnovat od roku 1967. Roku 1971 měl svou první autorskou výstavu. Setkání s katolickým knězem Bohumilem Štvánem otevřelo cestu k jeho duchovní konverzi a několikaletému přerušení výtvarné činnosti. V roce 1975 se oženil s Martou Procházkovou. Z manželství se narodily jeho děti Noemi (* 1977) a Matouš (* 1979). \n\nK volné tvorbě se vrátil roku 1988. V následujícím roce strávil týden na mezinárodním uměleckém festivalu v holandském Dalfsenu. Od roku 1992 je výtvarníkem ve svobodném povolání. V 90. letech se začal stýkat s Jiřím Kolářem a s historičkou umění Evou Petrovou, která uvedla jeho výstavu a katalog ve Státní galerii výtvarného umění v Náchodě (1995). V letech 2005–2010 byl zaměstnán jako knihovník. Je členem mezinárodního sdružení Christian Artists Europe, od roku 2003 je členem Umělecké besedy, od roku 2012 členem Českého centra PEN klubu. Knižní vydání \"Hebrejské abecedy\" získalo roku 2010 cenu Ministra kultury v soutěži PNP Nejkrásnější české knihy (za rok 2009). Uskutečnil více než 50 samostatných výstav a zúčastňuje se kolektivních výstav, po roce 2003 zejména s Uměleckou besedou. \n\nPavel Holeka je autodidakt. V dětství ho ovlivnil svět romantické a secesní obrazivosti, když si v dědečkově knihovně prohlížel časopisy Zlatá Praha z přelomu století. Jedna pro něj charakteristická skupina motivů má svůj původ v dobových ilustracích ve stylu Gustava Dorého z konce 19. století. \n\nZačínal jako básník a koláže ho zaujaly, když v 19 letech objevil časopis Host do domu ilustrovaný Jiřím Kolářem. Slovní obrazy už nestačily k výstižnému vyjadřování jeho představ, a proto začal vytvářet obrazy vizuální, složené se stejnou promyšleností jako báseň, jejíž úspornost v sobě nese velké bohatství významů, a proto i možností výkladů. S papírovými výstřižky zachází jako se slovy a uvádí je do syntaktických vztahů, jako by šlo o básně slovní (\"Triptych na verše Bohuslava Reynka\", 2010). Svá díla vytváří v cyklech, které jsou výmluvné samy o sobě a lze považovat za protějšek básnické sbírky, např. \"Básně\", 1993–2005, \"Vnitřní prostory\", 1993–1999, \"Cesta za světlem\" 2004–2005. Hudební ladění cyklu \"Partitury\"(1992) ilustruje pohyb kolážovaných prvků po notové osnově. V cyklu \"Snění o svobodě\" (1993) využil prostorové konstrukce sestavené z geometrických elementů. \n\nV cyklu \"Dívčí stínohry\" (1999) je zakotveno tajemství, které vyrůstá ze vztahu mezi mužem a ženou a promítá se do nich mnohoznačnost a složitost lidských citů. V \"Chasidských písních a příbězích\" (1999) jsou písmové znaky prolnuty se siluetami figur vznášejícími se v neurčitém prostoru, který jakoby naznačoval nepřeberné množství cest, jimiž se vydáváme a křižovatek, na nichž se můžeme octnout. Cyklus \"Vzpomínky na dětství\" byl zamýšlen jako ilustrace k poetickým textům Dory Gabe, založené na vzájemném emotivním souznění. Koláže představují osobitý výtvarný ekvivalent, který může existovat samostatně. Další cykly koláží jsou nazvány \"Imaginární portréty\" (2001), \"Jungiana\" (2004), \"Pocta Marcelu Marceauovi\" (2004), \"Dívčí sny\" (2006), \"Záznamy\" (2009), \"Dětské hry\" (2010), \"Múza čtyř živlů\" (2016).\n\nHolekova tvorba je meditativní a prostor jeho koláží je zároveň prostorem duchovním, v němž je sdělení soustředěno do minimálních prostředků (\"Abstraktní básně\", 2001–2008). Díky charakteristickému způsobu, jakým pracuje nejen s nalepovanými prvky, ale především s prázdnem mezi nimi a obrazovým prostorem, který je jimi vymezen, lze jeho koláže poznat na první pohled. Jsou oproštěny od veškerých podružností a soustředěné k přesnému výrazu, kde důležitou roli hraje vzájemné vztahování navzájem oddělených prvků. Výtvarný efekt vytrhávání, konfrontovaného s prázdným prostorem, je méně doslovný, zato více otevřený divákově imaginaci. Při asketickém užití prostředků zde vše má dvojí smysl – jednak formální, estetický, zdůrazněný monochromním či bílým podkladem, ale zároveň významotvorný. Fragmentárnost, ať už se jedná o útržek melodie či vzpomínky, je zároveň odkazem na jistou labilitu a křehkost řádu a kultury v chaosu světa. Kolážím svěřuje své pocity (\"Stránky z deníku\", 1993) a pracuje s nápověďmi a útržky textů (\"Vytrhané básně\", 1994). Sám uvádí, že hledá hlubší smysl lidských příběhů a jednotlivým barvám přisuzuje symbol oběti (červená) a záchrany (bílá), ztišení (modrá). Dojem nekonečného prostoru navozují koláže na černém papíru. Jeho díla charakterizuje typografická čistota, preciznost a cit pro kaligrafické kvality písma. \n\nV cyklu \"Hebrejská abeceda\" (2009) je několika charakterizujícími prvky přiblížen skrytý význam každého jednotlivého písmene, jehož vnitřní podstata a kauzální propojenost se zjevuje zcela nečekaně, jakoby náhle ostře nasvícena. Každý z Holekových obrazů, který napomáhá k otevření dveří do komnat, kde již přebývá tajemství, provází krátký básnický text. V cyklu hebrejských písmen autor odhaluje jejich prvotní významy, ale i čistě vizuální možnosti. Existenciální, posléze spirituální obsah se tu promítá v rovině sugestivních příběhů. Impulsem k této práci byla kniha Friedricha Weinreba \"Znamení života\", ale také osobní zájem o duchovní zdroje našeho bytí.\n\nKromě autorských knih, ilustrovaných kolážemi, navrhuje knižní obálky nebo plakáty. V letech 1991–1993 navrhoval obálky pro nakladatelství Návrat domů. Roku 2005 vytvořil plakát k 80. výročí založení českého PEN klubu. Přispívá do revue Umělecké besedy Život \n\nSpolu s manželkou Martou se podílel na překladu knihy \"Potřebuji tvou lásku\" od Dr. Rose Cambella, která je věnována výchově dětí a vyšla opakovaně ve čtyřech vydáních (nakl. Návrat domů, 1992)\n\n\n"}
{"id": "1455035", "url": "https://cs.wikipedia.org/wiki?curid=1455035", "title": "Charles Walter Clark", "text": "Charles Walter Clark\n\nCharles Walter Clark (1885–1972) byl anglický architekt, který v letech 1911–1933 pracoval pro železnici \"Metropolitan Railway\" a vyprojektoval 25 stanic londýnského metra, z nichž pět se dnes nachází na seznamu budov zvláštního architektonického nebo historického významu.\n\nNarodil se v roce 1885. Vystudoval nezávislou školu \"Emanuel School\" ve čtvrti Battersea v jihozápadním Londýně a potom pracoval jeden rok pro železniční společnost \"London, Brighton and South Coast Railway\". V roce 1910 nastoupil do železniční společnost \"Metropolitan Railway\" jako pomocný architekt. Během První světové války sloužil jako dobrovolnický rezervista královského námořnictva. V roce 1921 ho společnost \"Metropolitan Railway\" jmenovala svým hlavním architektem. V roce 1930 byl zvolen byl zvolen váženým členem (\"fellow\") profesního sdružení Royal Institute of British Architects. V roce 1933 byla společnost \"Metropolitan Railway\" spolu s ostatními společnostmi provozujícími podzemní železnice v Londýně pohlcena organizací \"London Passenger Transport Board\". a Ch. W. Clark ukončil svou spolupráci na projektech spojených s londýnským metrem. Zemřel v roce 1972.\n\nMezi lety 1911–1933 navrhl 25 stanic společnosti \"Metropolitan Railway\" a navrhl domy v rámci projektu příměstské oblasti Metro-land, a dále \"Chiltern Court\", velký luxusní obytný komplex nad stanicí Baker Street, který byl otevřen v roce 1929. Stanice v centru Londýna byly postaveny v neoklasicistním stylu. Patří mezi ně stanice Farringdon, Aldgate, Edgware Road a Paddington (které stále ještě existují) spolu se stanicemi Euston Square a Notting Hill Gate (obě zbořeny). Venkovské stanice mimo vlastní Londýn, jako například stanice Watford, Croxley, Northwood Hills a Kingsbury, byly navrženy tak, aby udaly architektonický tón pro místní rozvojové projekty. V roce 2017 je šest z těchto stanic zapsáno na seznamu budov zvláštního architektonického nebo historického významu včetně stanice Baker Street, která byla rekonstruována v letech 1911–1913 a má památkovou ochranu stupeň II*. Jedna stanice má ochranu místních úřadů jako památka místního významu.\n"}
{"id": "1455036", "url": "https://cs.wikipedia.org/wiki?curid=1455036", "title": "Ines Papert", "text": "Ines Papert\n\nInes Papert (zvaná „Ledová královna“; * 5. dubna 1974 Lutherstadt Wittenberg) je německá horolezkyně a bývalá reprezentantka v ledolezení, mistryně světa a vítězka celkového hodnocení světového poháru v ledolezení na obtížnost.\n\n\nInes přelezla jako první žena na světě také některé z nejtěžších mixových cest v ledu a skále, například cestu \"Law and Order\" mixové klasifikace M13.\n\n"}
{"id": "1455038", "url": "https://cs.wikipedia.org/wiki?curid=1455038", "title": "Otto Ambros", "text": "Otto Ambros\n\nOtto Ambros (19. květen 1901 – 23. červenec 1990) byl německý chemik a nacistický válečný zločinec, který se mj. angažoval ve vývoji nervových plynů, sarinu a tabunu. Po válce byl v Norimberských procesech odsouzen za zločiny proti lidskosti za užívání otrocké práce vězňů koncentračního-vyhlazovacího tábora Osvětim III-Monowitz.\n\nNarodil se v roce 1901 v obci Weiden in der Oberpfalz. Jeho otec byl univerzitní profesor. Maturoval na střední škole v Mnichově, kde poté v roce 1920 pokračoval na univerzitě Ludwiga Maximiliana ve studiu chemie a zemědělství pod Richardem Willstätterem (laurelátem Nobelovy ceny). V roce 1925 studium zakončil doktorátem, o rok později nastoupil do firmy BASF v Ludwigshafenu, ale roce 1930 odjel na rok studia na Dálný východ.\n\nV roce 1926 začal pracovat ve firmě BASF, která později (s dalšími továrnami a firmami) byla sloučena do koncernu IG Farben. V roce 1934 Ambros přešel do IG Farben, kde se již o rok později stal ředitelem továrny v Schkopau. Jeho divize IG Farben vyvíjela chemické zbraně, včetně nervového plynu sarinu (1938) a somanu (1944) a byl poradcem ředitele koncernu, Dr. Carla von Kraucha. Ambros též vedl továrnu v Dyhernfurthu, která vyráběla další nervový plyn – tabun, a v továrny v Gendorfu, která vyráběla yperit (též hořčičný plyn, použitý v 1. světové válce). Dyhernfurthská továrna používala otrockou práci 3 tisíc vězňů koncentračního tábora, jak na stavbu a provoz továrny, ale též jako pokusný materiál. V roce 1944 byl Ambros honorován rytířským válečným křížem za zásluhy. Na začátku 40. let Ambros pracoval na vedoucí pozici v továrny na výrobu gumy IG Buna Werke v komplexu vyhlazovacího tábora Auschwitz-Birkenau, pobočce Monowitz, která pro svou výstavbu a provoz používala vězně koncentračního tábora.\n\nV roce 1946 byl Ambros zadržen americkou armádou a v roce 1948 byl v procesu IG Farben (v rámci Norimberských procesů) odsouzen k 8 letům odnětí svobody ve věznici v Landsbergu, kde si nakonec odseděl polovinu trestu a byl propuštěn na začátku roku 1952.\n\nPo propuštění se stal poradcem společností jako W. R. Grace, Dow Chemical stejně jako Chemical Corps americké armády, ale též poradce kancléři Konrada Adenauera. Krom toho pomáhal společnosti Chemie Grünenthal (později Grünenthal GmbH) ve vývoji thalidomidu.\n\n"}
{"id": "1455039", "url": "https://cs.wikipedia.org/wiki?curid=1455039", "title": "VTJ Slaný", "text": "VTJ Slaný\n\nVojenská tělovýchovná jednota Slaný byl poslední název slánského vojenského fotbalového klubu, který byl založen v roce 1953 jako Posádkový dům armády Slaný. Většina hráčů zde působila v rámci základní vojenské služby. Oddíl zanikl po divizní sezoně 1991/92 sloučením s městským rivalem SK Slaný, který se dočasně přejmenoval na SK Slaný VTJ.\n\nNejvětším úspěchem klubu byla druholigová účast v ročnících 1963/64, 1964/65 a 1965/66. Třetí nejvyšší soutěže se účastnil naposled v sezoně 1969/70.\n\nSvá domácí utkání hrál na hřišti za nádražím.\n\nZdroj: \n\n\nKlub byl založen roku 1953 a většina hráčů zde působila během základní vojenské služby. Svá utkání hrál na travnatém hřišti za nádražím. Téměř celá 60. léta 20. století se pohyboval mezi třetí a druhou nejvyšší soutěží. Jedním z nejznámějších hráčů, kteří tehdy byli ve Slaném na vojně, je František Plass. Dále zde působili mj. Ivan Štefko, Bedřich Břeh, Václav Lunda, Václav Feřtek, František Smak, Vojtěch Richtrmoc, Václav Migas, Zdeněk Pleško, František Jarolímek, Josef Vejvoda, Jan Rolko, Miroslav Koubek, Pavel Tobiáš, Valdemar Horváth, Zbyněk Lerch a Marek Kincl.\n\nZdroj: \n\n\nZdroj: \n\n"}
{"id": "1455041", "url": "https://cs.wikipedia.org/wiki?curid=1455041", "title": "S7 Space", "text": "S7 Space\n\nS7 Space je ruská společnost patřící do skupiny S7 Group stejně jako ruské aerolinky S7 Airlines, jejiž hlavní činnosti je provozování kosmických startů a vynášení nákladů na oběžnou dráhu. Od roku 2016 je vlastníkem mořského kosmodromu Sea Launch i projektu Land Launch. \n\nCílem soukromé společnosti S7 Space je nabízet a zajišťovat lety do vesmíru mezinárodním zákazníkům na raketách Zenit, které mohou startovat jak z plovoucího kosmodromu Sea Launch tak i z kosmodromu Bajkonur v rámci programu Land Launch. Právě raketa Zenit je ale největší překážkou celého projektu. Tato původně sovětská raketa se totiž vyrábí v ukrajinském závodě Južmaš, ale motory a horní stupeň Blok DM jsou dodávány z Ruska. Vlivem rusko-ukrajinské krize se však celá výroba raket Zenit prakticky zastavila. S7 nicméně věří, že se podaří politické spory dát stranou a výrobu raket obnovit.\n\nS7 Space na konci roku 2018 získala licenci na stavbu nosných raket a v současné době spolupracuje se státní korporací Roskosmos na vývoji rakety Sojuz 5 / Irtyš. Na základě této rakety by chtěla společnost vyrobit vlastní verzi nosiče nazvanou Sojuz 7 a Sojuz 7SL pro Sea Launch. Úpravy by se měly týkat především prvního stupně, který by měl být znovupoužitelný. V souvislosti s tím chce S7 Space od státu odkoupit motory NK-33 a NK-43 postavené bývalým Sovětským svazem, včetně veškeré dokumentace a příslušenství. Následně chce skupina S7 investovat 300 milionů dolarů do výroby modernizované verze těchto raketových motorů, které budou využity na znovupoužitelném prvním stupni rakety Sojuz 7.\n\n\n27. září 2016 proběhla dohoda mezi vlastníky Sea Launch a skupinou S7 Group na nákup startovací mořské plošiny Odyssey včetně obslužné lodi Sea Launch Commander a pozemního vybavení v Long Beach v Kalifornii. Podle generálního ředitele Vladislava Filjova S7 Group investuje do společnosti 150 milionů dolarů. \n\n"}
{"id": "1455047", "url": "https://cs.wikipedia.org/wiki?curid=1455047", "title": "Lydie Kheková", "text": "Lydie Kheková\n\nLydie Kheková (18. června 1958, Chomutov – 20. listopadu 2018, Třebíč) byla česká keramička.\n\nNarodila se v roce 1958 v Chomutově, v polovině sedmdesátých let 20. století vystudovala paličkovanou krajku na Školském ústavu umělecké výroby v Praze, studovala pod vedením profesorky Milči Eremiášové. Oboru paličkování krajek se v počátku kariéry věnovala, následně se začala věnovat i vlastní tvorbě v oblasti paličkování. Používala kromě klasických materiálů také pravé nebo šicí hedvábí či bavlněnou mulinku. Později se začala věnovat keramice, primárně keramice užité. Otevřela ateliér v Zámostí v Třebíči. Vytvořila sérii cen, které město uděluje umělcům, kteří se zúčastnili festivalu Divadla 2–3–4 herců. Účastnila se dnů otevřených ateliérů v Kraji Vysočina. Zemřela 12. listopadu 2018 v Třebíči v 60 letech.\n\n"}
{"id": "1455053", "url": "https://cs.wikipedia.org/wiki?curid=1455053", "title": "Stecherův mlýn", "text": "Stecherův mlýn\n\nStecherův mlýn je bývalý vodní mlýn na levobřežním rameni řeky Vltavy nad Českými Budějovicemi, 0,5 km od jihozápad­ního okraje zastavěné části města. Je tvořen izolovaným komplexem několika budov ležícím na území obce Litvínovice v rovině jihovýchodně od středu obce. Na meteorologické stanici tehdejšího Státního ústavu meteorologického, která zde byla v provozu v letech 1921 − 1945, byla naměřena minimální teplota vzduchu –42,2 °C, což je do dnešní doby platný rekord nejnižší naměřené teploty vzduchu na území ČR.\n\nOd 18. století se nacházela na místě mlýna soukenická valcha. Valchu 18. září 1837 koupil Vojtěch Lanna a přestavěl ji na pilu, v roce 1841 byla přistavěna ještě parketárna. Zdejší dubové parkety byly dodávány do Vídně a Lince a použity byly i na zámku Hluboká. Pohon pro výrobu zajišťovaly dvě Jonvalovy vodní turbíny, které poháněla voda vedená náhonem od rožnovského jezu. V areálu pily se náhon dělil. Část směřovala zpět do Vltavy, část jako Zlatá stoka do Čtyřech Dvorů, kde napájela sádky, sloužila městskému zahradnictví a zásobovala vodou i městské rybníky. Budovu v roce 1858 postihl požár a ta zcela vyhořela, Lanna ji ještě v témže roce nechal znovu postavit a tak vznikly nové objekty v dnešní podobě. Podle Karla Pletzera se po roce 1858 vyrobilo ročně až 80 000 parket.\nMaximální výroby, přes 115 000 kusů, dosahovala parketárna před krizí v 70. letech. Roku 1873 byla výroba parket úplně zastavena a přeložena do Prahy.\nLannova pila zůstala v provozu do 1915, kdy byly objekty prodány firmě Antonína Františka Stechera (1863—1927), který pilu přebudoval na mlýn a bývalou parketárnu na továrnu na poživatiny, bývala zde i pražírna, kde se vyráběly příměsi do pečiva. Antonín František a Josefa Stecherovi přišli do Českých Budějovic ze Sedlčanska na konci 19. století. V roce 1899 od záložny, která se přestěhovala na náměstí, koupili dům na rohu ulic Dr. Stejskala a Široké postavený v roce městským stavitelem Josefem Sandnerem (v současnosti nazývaný Stecherův dům), kde měl A. F. Stecher zapsané živnosti „velkoobchod koloniálním zbožím“ a „kupectví“. Po 1. světové válce vlastnila firma A. F. Stecher také továrnu na poživatiny Metropol na dnešní Rudolfovské třídě, pekárnu a sladovnu. Pro mlýn u Litvínovic se ustálil název Stecherův mlýn. V říjnu roku 1918 byla v areálu Stecherova mlýna zprovozněna Francisova turbína, fungovala i po znárodnění, ale v padesátých či šedesátých letech 20. století byla odpojena. Náhon i turbínu postupně zaneslo bahno a posléze byl přívod vody k turbíně úplně zasypán. V roce 1950 Stecherův mlýn vyhořel. Později byl opraven a přidělen do správy n. p. Jihočeské pekárny. Po roce 1990 byl navrácen rodině Stecherů. V roce 2010 byla zahájena obnova malé vodní elektrárny s rekonstruovanou Francisovou turbínou z roku 1918. Výkon turbíny se zvýšil na 100 kilowatt, původně vyráběla 70 kilowatt za hodinu.\n\nV letech 1921 až 1945 působila ve Stecherově mlýně meteorologická stanice, která byla součástí sítě Československého státního ústavu meteorologického. Přesunul ji sem středoškolský profesor Jaroslav Maňák (1881-1965), který od roku 1911 vyučoval matematiku a fyziku na České státní vyšší reálce (do roku 1918 C. k. české škola reálná) v Haasově ulici (dnešní ulice Fráni Šrámka). Jaroslav Maňák převzal vedení meteorologické stanice v Českých Budějovicích po Franzovi Weydem (1839-1924), profesorovi německé reálky, který od roku 1880 prováděl meteorologická pozorování a měření ve svém vlastním domě v Gymnasiální ulici (dnešní Skuherského ulice), postupně se jeho stanice stala natolik kvalitní, že byla roku 1886 zařazena do sítě vídeňského c. k. Ústředního ústavu pro meteorologii a zemský magnetismus. V roce 1919 Franz Weyde svou činnost pro Státní meteorologický ústav v Praze ukončil a českobudějovická meteorologická stanice byla téhož roku umístěna do České státní vyšší reálky v Haasově ulici, kde jí začal obsluhovat právě profesor Maňák. A jelikož se v této činnosti osvědčil, nabídl mu Státní ústav meteorologický, aby k 1. lednu 1920 převzal řízení meteorologické stanice oficiálně. K 1. červenci 1921 přemístil Jaroslav Maňák stanici na Stecherův mlýn, protože podle něj byla obsluha stanice a její kontrola v budově školy obtížná. Stanice byla umístěna na tehdejší květinové zahrádce, dnes je tam trávník, 28 m od budovy mlýna a 5 m od náhonu. Jaroslav Maňák měl ve Stecherově mlýně letní byt, jelikož jeho manželka Marie byla dcerou Antonína Františka a Josefy Stecherových. V době nepřítomnosti profesora Maňáka zajišťovali záznamy pozorování Vojtěch Pokorný, August Půlpytel a František Sedláček, kteří patřili k personálu mlýna a byli od pana profesora vyškoleni. O záznamy pozorování se starali také Maňákovi synové Jaroslav a Jiří. Maňák dovybavil meteorologickou stanici na takovou úroveň (mj. barograf, termograf, hygrograf, ombrograf, heliograf a staniční tlakoměr), že byla evidována jako stanice I. řádu. Počítal s tím, že tato stanice bude moci sloužit také jako tzv. letecká hlídka, která poskytuje informace o počasí pilotům letícím nad územím jižních Čech. To se naplnilo v roce 1927, kdy byla stanice Stecherův mlýn zapojena do letecké služby, v roce 1938 tuto funkci převzala nově zřízená meteorologická stanice na letišti v Plané Chod stanice se podařilo zajistit i během druhé světové války, ačkoliv Jaroslava Maňáka zatklo v září 1939 gestapo a do konce války zůstal internován. Poté se o stanici do svého zatčení v roce 1942 starala jeho manželka Marie Maňáková a tu nahradil až do návratu Maňákových v dubnu 1945 Rudolf Jelínek, ředitel škol ve výslužbě. V prosinci 1945 přestěhoval Jaroslav Maňák meteorologickou stanici na městskou vodárnu v Mánesově ulici, neboť Stecherův mlýn musel kvůli majetkovým sporům opustit.\n\nDne 11. února 1929 byla ve Stecherově mlýně naměřena nejnižší teplota v historii na území České republiky i celého Československa: –42,2 °C. Podle zprávy Jaroslava Maňáka teplotu naměřili pozorovatelé František Sedláček a August Půlpytel v 8 hodin ráno. Ověřit platnost naměřených hodnot v Litvínovicích byl vyslán 12. března 1929 dr. Václav Hlaváč, tehdejší úředník Státního ústavu meteorologického a inspektor staniční sítě. Zjistil, že na několika místech Českých Budějovic (šroubárna, výtopny na nádraží, rolnická škola, městská jatka) byla pozorována teplota -40 °C. Oproti těmto místům má Stecherův mlýn inverzní polohu s odlišnými mikroklimatickými poměry, neboť se nachází v kotlince v pánvi 391 m n. m. U tak nízkých teplot vzduchu, dosahovaných k ránu za jasných a bezvětrných nocí ve velmi suchém vzduchu arktického původu nad sněhovou pokrývkou hrají značnou roli právě mikroklimatické zvláštnosti jednotlivých lokalit. Z porovnání oficiálních meteorologických stanic na území ČR vyplývá, že 11. února 1929 více než 80% stanic zaznamenalo teplotu nižší než -30 °C. K litvínovickému rekordu se nejvíce přiblížila teplota v Jablunkově (okres Frýdek-Místek) -41,5 °C a v Krásnu nad Bečvou (okres Vsetín) -40,0 °C. Obdobné mrazy byly zaznamenány ve stejný den i v jižním Polsku a na severním Slovensku (rekordní teplota na Slovensku byla naměřena na stanici Vígľaš − Pstruša -41,0 °C). Zima 1928/1929 byla mimořádně chladná − podle měření v Klementinu se tříměsíční zimní období 1928/29 (prosinec až únor) dostalo na třetí místo v pořadí za ještě studenější případy na přelomu let 1829/30 a 1798/99, samotný únor 1929 se stal s průměrnou teplotou -11,0 °C nejstudenějším měsícem století. Tato mimořádně studená zima následovala po sérii teplých zim a ani zimy bezprostředně následující se jí vůbec nepřiblížily. V únoru 1929 se navíc udržovala extrémně vysoká sněhová pokrývka – v centru Prahy leželo skoro deset týdnů kolem 30 cm sněhu, v Klementinu naměřili největší výšku 45 cm 26. února 1929, což je od té doby rovněž rekord. Tento průběh zimy měl i značné důsledky − půda místy promrzla až do hloubky jednoho metru, v roce 1929 odumřelo asi 50 % všech ovocných stromů, rovněž tak přezimující polní kultury byly značně zdecimovány, ze sypkého sněhu se tvořily snadno vysoké závěje, což způsobovalo opakované dopravní kalamity.\n"}
{"id": "1455065", "url": "https://cs.wikipedia.org/wiki?curid=1455065", "title": "Hajdúhadház", "text": "Hajdúhadház\n\nHajdúhadház je město ve východním Maďarsku v župě Hajdú-Bihar, těsně u hranic župy Szabolcs-Szatmár-Bereg. Nachází se asi 11 km severně od Debrecínu a je správním městem stejnojmenného okresu. V roce 2018 zde žilo 12 669 obyvatel. Podle údajů z roku 2001 zde bylo 89 % obyvatel maďarské a 11 % romské národností.\n\n"}
{"id": "1455067", "url": "https://cs.wikipedia.org/wiki?curid=1455067", "title": "Neoclinus blanchardi", "text": "Neoclinus blanchardi\n\nNeoclinus blanchardi je druh slizounovité ryby. Žije v Tichém oceánu podél pobřeží Severní Ameriky (Kalifornský poloostrov) v hloubce 3 až 60 metrů. Dorůstá do délky 30 centimetrů. Při lovu dokáže roztáhnout čelist do velké šířky, což z ní dělá dobrého lovce. Své území si dokáže chránit s velkou agresí. V boji o teritorium se dvě bojující ryby přetlačují svými tlamami. Jedinec s větší čelistí tak získává v souboji výhodu. Má převážně hnědou barvu a přebývá v malých uzavřených prostorech, jako jsou skalní rozsedliny. Tak se chrání před predátory.\n\n"}
{"id": "1455068", "url": "https://cs.wikipedia.org/wiki?curid=1455068", "title": "Roš chodeš (časopis)", "text": "Roš chodeš (časopis)\n\nRoš chodeš je věstník židovských náboženských obcí v českých zemích a na Slovensku. Vychází měsíčně a věnuje se převážně židovské tématice. Roš chodeš navazuje (v číslování ročníků ale především tématicky) na dlouholetou tradici „Věstníku židovských náboženských obcí v Československu“ a je náboženským a komunitním médiem, které zprostředkovává informace nejenom židům, ale i široké veřejnosti již přibližně od roku 1934. Název „Roš chodeš“ pro titul tohoto periodika vymyslel novinář a spisovatel Jiří Daníček. Ten v květnu roku 1990 převzal vedení redakce po dramaturgovi a překladateli Otovi Ornestovi. \"Roš chodeš\" v doslovném překladu znamená „Hlava měsíce“, což je původně starý židovský svátek spojený s oslavou novolunní. Časopis má nejenom informativní, ale též kulturně–vzdělávací poslání. Základní grafickou koncepci časopisu vytvořil v roce 1990 akademický malíř a knižní grafik Aleš Krejča. Titulní strana a vnitřek časopisu byly až do roku 1994 černobílé, barevné fotografie uvnitř časopisu Roš chodeš začaly vycházet až po roce 2004. Asi do roku 2004 vycházelo toto periodikum v nákladu cca 2400 kusů. Po vzniku konkurenčních časopisů Maskil, Obecní noviny a Židovské listy a po přesunu starších čísel Roš chodeš na internet (v roce 2006) klesl náklad periodika asi na 1600 výtisků měsíčně. Typickým rozsahem časopisu (od ledna 2013) je 28 stránek.\n\n"}
{"id": "1455070", "url": "https://cs.wikipedia.org/wiki?curid=1455070", "title": "Maksim Manukjan (1987)", "text": "Maksim Manukjan (1987)\n\nMaksim Manukjan (* 10. prosince 1987 Jerevan) je arménský zápasník – klasik.\n\nZápasení se věnuje od 10 let. Specialuzije se na řecko-římský styl. Vrcholově se sportu věnuje teprve od svých 23 let. Do povědomí se dostal druhým místem na letní univerziádě v Kazani v roce 2013. V arménské reprezentaci startuje střídavě ve váze do 85 (87) kg a 82 (80) kg. V roce 2016 se kvalifikoval na olympijské hry v Riu, kde prohrál v úvodním kole s Maďarem Viktorem Lőrinczem 0:3 na technické body.\n\n\n"}
{"id": "1455072", "url": "https://cs.wikipedia.org/wiki?curid=1455072", "title": "Maksim Manukjan", "text": "Maksim Manukjan\n\nJméno a příjmení Maksim Manukjan se může vztahovat k následujícím osobnostem:\n\n"}
{"id": "1455073", "url": "https://cs.wikipedia.org/wiki?curid=1455073", "title": "Sobre Nós", "text": "Sobre Nós\n\nSobre Nós je brazilský hraný film z roku 2017, který režírovali Mauro Carvalho a Thiago Cazado. Film popisuje vztah dvou studentů z pohledu jednoho z nich.\n\nDiego je fotograf, ale chtěl by se stát filmovým režisérem. Matheus studuje architekturu a chce být zahradním architektem. Diego po letech vzpomíná na jejich vztah, o kterém chce natočit film. Oba spolu žili až do chvíle, kdy se Diego dozvěděl, že úspěšně složil test na filmovou školu do Kalifornie, zatímco na místní filmovou školu se nedostal. Škola je čtyřletá a Matheus se nechce stěhovat z Brazílie. Diego proto vyhodnotí rozchod jako jedinou možnost.\n"}
{"id": "1455077", "url": "https://cs.wikipedia.org/wiki?curid=1455077", "title": "Turistická značená trasa 1101", "text": "Turistická značená trasa 1101\n\nTuristická značená trasa 1101 je modře vyznačená 6 kilometrů dlouhá pěší trasa Klubu českých turistů vedená z Čimic do Bohnic údolím Vltavy. Mezi Čimicemi a údolím Vltavy překonává výškový rozdíl 126 metrů, mezi údolím Vltavy a Bohnicemi rozdíl 89 metrů.\n\nZ konečné MHD v Čimicích vychází trasa jižním směrem. Po hlavní ulici sestoupá k rybníku, před kterým zabočí na západ, mine jeho hráz a podél koryta Čimického potoka a menšího rybníčka dojde na rozcestí nezpevněných cest. Odtud vede severně a na dalším rozcestí západně a sestoupá po zalesněné stráni do údolí k Drahanskému potoku. Podél něj dojde až k jeho ústí do Vltavy. U Vltavy se stočí jižně, vede podél řeky proti jejímu proudu, projde kolem opuštěného areálu Nobelovy dynamitky, pod skalami s přírodní památkou Zámky a dojde mezi domky ke konečné MHD u psího útulku. Ještě před touto konečnou zabočí na východ na lesní cestu, přejde můstek přes koryto Bohnického potoka a lesem podél tohoto koryta, podél zarostlé bývalé vinice a poté zalesněnou strání vystoupá k zahrádkářské kolonii. Zde je odbočka k vyhlídce a ke starému ústavnímu hřbitovu. Od rozcestí vede trasa dál travnatou cestou na východ a obejde kolonii až k asfaltové ulici. Touto ulicí nejdříve sestoupá na křižovatku uprostřes starých Bohnic a odtud rovně do mírného kopce nahoru ke kostelu a konečné MHD, kde končí.\n\n\nCesta začíná u zastávky MHD Sídliště Čimice, prochází kolem zastávek Čimice, Zámky a U Drahaně a končí u zastávky Staré Bohnice.\n\n\n"}
{"id": "1455083", "url": "https://cs.wikipedia.org/wiki?curid=1455083", "title": "Rue Massillon", "text": "Rue Massillon\n\nRue Massillon je ulice v Paříži na ostrově Cité ve 4. obvodu. Ulice nese jméno Jeana Baptiste Massillona (1663–1742), clermontského biskupa a člena Francouzské akademie.\n\nUlice o délce 52 m spojuje ulice \"Rue Chanoinesse\" a \"Rue du Cloître-Notre-Dame\".\n\nJeště na plánu města z roku 1790 neměla žádné označení. Pod svým názvem se objevila v roce 1801 a v roce 1812 byla rozšířena.\n\n\n"}
{"id": "1455087", "url": "https://cs.wikipedia.org/wiki?curid=1455087", "title": "Linux Journal", "text": "Linux Journal\n\nLinux Journal byl americký anglickojazyčný elektronický měsíčník zaměřený na Linux a linuxové distribuce a do jisté míry i obecněji na otevřený a svobodný software.\n\n\"Linux Journal\" byl nejstarším linuxovým časopisem (druhým v pořadí je Linux-Magazin). První číslo vydali Phil Hughes a Bob Young (spoluzakladatel Red Hatu) v březnu 1994 a jeho hlavním článkem byl rozhovor s hlavním autorem Linuxu Linusem Torvaldsem. \n\nV papírové podobě vycházel časopis až do srpna 2011 (208. číslo), pak přešel na čistě digitální distribuci.\n\nZačátkem července 2014 vyšlo najevo, že americká Národní bezpečnostní agentura sledovala programem XKeyscore mimo jiné i čtenáře časopisu \"Linux Journal\".\n\nV roce 2017 oznámil \"Linux Journal\" 1. prosince, že skončí, neboť vydavateli došly peníze a zaměstnancům dlužil několik měsíců výplat. Následně bylo 1. ledna 2018 oznámeno, že časopis odkoupila společnost Private Internet Access a časopis tedy bude vycházet dál.\n\nDefinitivní konec oznámil Linux Journal v roce 2019, kdy vyšlo poslední číslo 7. srpna.\n\n"}
{"id": "1455091", "url": "https://cs.wikipedia.org/wiki?curid=1455091", "title": "Turistická značená trasa 6020", "text": "Turistická značená trasa 6020\n\nTuristická značená trasa 6020 je žlutě vyznačená 3,5 kilometru dlouhá pěší trasa Klubu českých turistů vedená ze sídliště v Čimicích Drahanským údolím k Vltavě.\n\nTrasa začíná na konečné MHD v Čimicích. Odtud vede západním směrem podél vilové čtvrti. Na mezi, která předěluje dvě pole, zabočí na sever a projde touto mezí pěšinou lemovanou stromy. Dojde k příčné lesní cestě, kde zabočí na západ na rozcestí \"„Drahanský mlýn“\" se studánkou. Od rozcestí vede západně po zpevněné cestě podél Drahanského potoka, která pak pokračuje vyšlapanou pěšinou dolů chatovou oblastí k Vltavě. U Vltavy končí a navazují na ni další turistické trasy.\n\n\nCesta začíná u konečné zastávky MHD Sídliště Čimice.\n\n\n"}
{"id": "1455092", "url": "https://cs.wikipedia.org/wiki?curid=1455092", "title": "Pekingská pedagogická univerzita", "text": "Pekingská pedagogická univerzita\n\nPekingská pedagogická univerzita () je univerzita s hlavním sídlem v Pekingu, hlavním městě Čínské lidové republiky. Byla založena v roce 1902 z podnětu vlády říše Čching. Má přes dvacet tisíc studentů, z toho přibližně polovinu postgraduálních, a přibližně dva tisíce profesorů.\n\nHlavní kampus univerzity je v pekingském obvodě Chaj-tien. Druhý kampus byl otevřen v roce 2002 ve vzdálené městské prefektuře Ču-chaj v provincii Kuang-tung.\n\nMezi významné absolventy patří Mo Jen, držitel Nobelovy ceny za literaturu za rok 2012 a Liou Siao-po, držitel Nobelovy ceny za mír za rok 2010.\n"}
{"id": "1455107", "url": "https://cs.wikipedia.org/wiki?curid=1455107", "title": "Primoriál", "text": "Primoriál\n\nPrimoriál je pojem z matematiky, přesněji z teorie čísel. Jedná se o funkci podobnou faktoriálu. Zatímco hodnota faktoriálu je pro zadaný argument rovna součinu všech menších přirozených čísel, je hodnota primoriálu počítána jako součin prvočísel. Existují dvě nekompatibilní definice: Podle jedné zadané číslo udává, kolik prvočísel vynásobit, zatímco podle druhé je výsledkem součin všech prvočísel menších než zadaná mez.\n\nPro formula_1, tedy \"n\"té prvočíslo, je primoriál formula_1# definován jako součin prvních \"n\" prvočísel:\n\nTedy například:\n\nPosloupnost primoriálů je tedy\na její číslo v OEIS je A002110\n\nPro libovolné přirozené číslo formula_5 je primoriál formula_5# definován jako součin prvočísel menších než formula_5:\nkde formula_9 je prvočíselná funkce.\n\nTedy například:\n\nPosloupnost primoriálů je tedy \na její číslo v OEIS je A034386\n\nHodnoty primoriálů jsou bezčtvercovými celými čísly.\n\n"}
{"id": "1455113", "url": "https://cs.wikipedia.org/wiki?curid=1455113", "title": "Namangan", "text": "Namangan\n\nNamangan (azbukou \" Наманган\") je město v Uzbekistánu. Nachází se ve Ferganském údolí 200 km jihovýchodně od Taškentu na soutoku řek Naryn a Karadarja a je správním centrem Namanganského vilájetu. Je druhým největším městem v zemi – žije v něm okolo 600 000 obyvatel, z toho 95 % tvoří Uzbeci. \n\nO zdejším osídlení se zmiňuje ve svých pamětech již císař Bábur. Město bylo založeno v roce 1610, jeho název pochází z perského výrazu \"namak kan\" (solný důl). V roce 1876 bylo připojeno k ruskému impériu a stalo se střediskem bavlnářského a potravinářského průmyslu, jeho význam vzrostl za druhé světové války, kdy sem byla evakuována řada podniků a vědeckých institucí, v roce 1942 byla založena Namanganská státní univerzita. V okolí se těží ropa, křišťál, měď a antimon. Počet obyvatel se zvedl z 80 000 v roce 1939 na více než půl milionu ve 21. století. Namangan má mezinárodní letiště a od roku 1912 odsud vede železnice do Kokandu.\n\nMěsto je známé jako náboženské středisko muslimů s významnou madrasou Mulla Kyrgyz. Pocházel odsud džihádista Džuma Namangani (1968–2001).\n\nV roce 1926 bylo město zasaženo ničivým zemětřesením.\n\nMístní fotbalový klub Navbahor Namangan je účastníkem nejvyšší soutěže v Uzbekistánu, kterou v roce 1996 vyhrál.\n"}
{"id": "1455127", "url": "https://cs.wikipedia.org/wiki?curid=1455127", "title": "Valerija Bogdanová", "text": "Valerija Bogdanová\n\nValerija Bogdanová (; * 22. srpna 2000 Kirov) je ruská horolezkyně a reprezentantka v ledolezení, vicemistryně světa, mistryně Evropy a juniorská mistryně světa.\n\n\n"}
{"id": "1455135", "url": "https://cs.wikipedia.org/wiki?curid=1455135", "title": "Vardan Agadžanjan", "text": "Vardan Agadžanjan\n\nVardan Agadžanjan (* 21. března 1971 Jerevan) je bývalý sovětský a arménský zápasník – klasik, který od roku 1993 reprezentoval Řecko.\n\nZápasení se věnoval od 9 let. Specializoval se na řecko-římský styl. Po rozpadu Sovětského svazu v roce 1991 přijal nabídku reprezentovat Řecko. V roce 1996 startoval na olympijských hrách v Atlantě, kde prohrál ve třetím kole s jižním Korejcem Sim Kwon-hoem 1:4 na technické body.\n\nOd roku 1997 Mezinárodní zápasnická federace zrušila jeho váhovou kategorii do 48 kg. V nové váze do 54 kg se na mezinárodní úrovni neprosazoval.\n\n\n"}
{"id": "1455149", "url": "https://cs.wikipedia.org/wiki?curid=1455149", "title": "Zahaleči", "text": "Zahaleči\n\nZahaleči () je americký němý film z roku 1921. Snímek režíroval Charlie Chaplin a zahrál si i hlavní dvojroli, kromě tradiční role Tuláka ztvárnil též věčně opilého milionáře. Právě záměna těchto dvou postav je ústředním komickým motivem filmu.\n\nNatáčení filmu trvalo necelých pět měsíců a neprovázely ho žádné závažné problémy, na rozdíl od většiny ostatních Chaplinových filmů. Postavu opilého milionáře v malé obměně pak režisér použil o deset let později v jednom ze svých nejslavnějších filmů \"Světla velkoměsta\".\n\nDo letoviska na Floridě přijíždějí vlakem bohatí turisté; z vlaku vystupuje i Tulák, ten však cestoval v zavazadlovém prostoru. Hned u nádraží svým vzbudí pozornost hlídkujícího strážníka, když se pokouší nasednout na zadní kufr odjíždějícího auta, které míří z nádraží k jednomu z hotelů. V autě jede žena z vyšší společenské vrstvy, která přijíždí za svým manželem.\n\nTen již čeká v hotelu a je viditelně posilněn alkoholem. Když se chystá jít přivítat svou ženu do recepce, tak si dává velmi záležet na své švihácké garderobě, ale zapomene si vzít kalhoty. To zjistí až dole v recepci a následuje komická situace, když se ukrývá v telefonní budce a posléze se snaží dostat do svého pokoje v podřepu a schován za novinami. Nakonec je donucen skočit do postele ve svém otevřeném pokoji a schovat své holé nohy pod peřinou. Jeho manželka Edna, která zrovna přijela, je svědkem závěru této eskapády a napíše mu vzkaz, že dokud neskoncuje s pitím, tak se ubytuje v jiném pokoji.\n\nTulák se mezitím přesunul na golfové hřiště, ale nemá míček, tak se ho snaží různými vychytralými triky uzmout ostatním hráčům. To je zdrojem mnoha groteskních honiček a potyček, ze kterých však Tulák vyvázne bez úhony. Nakonec jej hra zavede na samý okraj hřiště, kde po cestě projíždí Edna na koni. Tuláka půvabná žena velmi zaujme a v duchu si představuje, jak se s ní sblíží a poté i ožení.\n\nTentýž den večer je v hotelu uspořádán maškarní bál. Oblečen do kostýmu rytířského brnění se k účasti chystá i opuštěný manžel. Doufá, že se tam setká s Ednou; ta mu poslala vzkaz, že ho na plese očekává a že je ochotna se smířit. Muž si před odchodem na ples ještě nalije skleničku na kuráž, ale napít se už nestačí, protože si přiklopí hledí u helmy a přes veškerou snahu ho nemůže odklopit. \n\nTulák se vrací z golfu a unaven dosedá na lavičku v parku vedle neznámého muže. Ten je vzápětí okraden kapesním zlodějem a za pachatele je omylem považován Tulák. Přivolaný policista ho honí po parku a Tulák se v tísni vměstná mezi hosty, kteří přijíždějí na maškarní bál. Dovnitř je bez problémů vpuštěn, pořadatelé totiž považují jeho ošuntělý oděv za maškarní kostým.\n\nTuláka všichni považují za Ednina manžela, jsou si totiž k nerozeznání podobni. Usedá vedle své domnělé manželky a její smiřování považuje za projev přízně. Je z této situace poněkud zmaten, ale zároveň ho těší zájem ženy, na kterou to odpoledne zamilovaně hleděl a která se zdála tak nepřístupná. V tom však přichází na scénu pravý manžel v brnění, a když uvidí soka, tak nastane hromadná bitka. Do té se zapojí i Ednin otec, který Tulákovo přiznání, že není Edniným manželem považuje za urážku.\n\nNakonec se vše vysvětlí, po mnoha peripetích se podaří pomocí otvírače na konzervy odkrýt zaseknuté hledí a všichni si uvědomí, k jakému došlo omylu. Edna nabádá manžela i otce, že by se měli tomu neznámému muži omluvit. Tulák už je ale zpátky na ulici v důvěrně znamém prostředí. Ví dobře, že mezi vrstvu lidí, kam ho náhoda omylem zavála, prostě nepatří...\n\n"}
{"id": "1455150", "url": "https://cs.wikipedia.org/wiki?curid=1455150", "title": "Senzor pro okamžité měření glukózy", "text": "Senzor pro okamžité měření glukózy\n\nSenzor pro okamžité měření glukózy je zařízení pro kontinuální měření glykemie u lidí s onemocněním cukrovkou 1. nebo 2. typu. Kontinuální měření glykemie (CGM) spočívá v měření glykemie v krátkých intervalech pomocí malého senzoru, který je zaveden do podkoží pacienta. K senzoru je připojena jednotka vysílače, která přenáší naměřená data do samostatného přijímače. \n\nTradiční způsob měření glykemie z krve odebrané z prstu vypovídá o hodnotě glykemie v jednom konkrétním okamžiku. Kontinuální měření glykemie naproti tomu umožňuje sledování trendů a dlouhodobého vývoje hladiny glykemie, které má mnohdy lepší vypovídací hodnotu.\n\nNevýhodou kontinuálního měření glykemie je, že systém měří koncentraci glykemie z mezibuněčného tkáňového moku a ne přímo z krve. Vzhledem k tomu, že přenos glukózy z krve do tkáňového moku trvá určitou dobu, hodnoty naměřené senzorem zavedeným do podkoží jsou vždy zpožděné oproti hodnotám naměřeným přímo z krve. \n\nPrvní CGM systém byl americkým Federálním úřadem pro kontrolu léčiv (FDA) schválen v roce 1999. Pokračující výzkum systémy nadále vylepšuje, prodlužuje se doba, po kterou je možné mít senzor CGM aplikovaný na těle, byly vyvinuty nové metody pro přenos a čtení dat ze senzoru a nová nastavení umožňující upozornění uživatele v případě příliš nízké nebo vysoké hladiny glykemie. \n\nPrvní CGM systém, který představila firma Medtronic MiniMed, měřil hladinu glukózy každých deset sekund a následně každých pět minut zaznamenal průměr naměřených dat. Senzor bylo možné mít na těle až 72 hodin. Druhý CGM systém vyvinutý společností Dexcom byl schválen k použití v roce 2006. I tento senzor bylo možné nosit na těle až 72 hodin, přičemž přijímací jednotka pro přenos dat musela zůstávat ve vzdálenosti nejvíce 1,5 metru od senzoru. V roce 2008 bylo jako třetí CGM systém schváleno zařízení Freestyle Navigator firmy Abbot Laboratories. Tento senzor mohl pacient používat až pět dní. \n\nV roce 2012 představila společnost Dexcom nové zařízení, jehož senzor mohl být používán sedm dní a přenášel data na vzdálenost mírně přesahující 5 metrů. Společnost Dexcom navíc záhy představila aplikaci pro vyhodnocení dat na telefonech iPhone, do kterých mohla být data ze senzoru přímo přenášena. Tento systém byl v roce 2015 schválen pro použití v pediatrii.\n\nV září 2017 schválila FDA systém FreeStyle Libre, který je prvním CGM systémem, který ke své činnosti nepotřebuje kalibraci pomocí měření glykemie z krve odebrané z prstu. Toto zařízení mohl pacient nosit až deset dní, prvních 12 hodin však systém vyžadoval k tomu, aby se měření zahájilo a zkalibrovalo. V návaznosti na tento systém byla představena novější vylepšená verze, kterou lze používat až 14 dní a úvodní kalibrace nového senzoru trvá pouze hodinu. Systém FreeStyle Libre 2 umožňuje nastavení upozornění uživatele v případě, kdy se hladina glykemie pohybuje mimo vymezený rámec. V říjnu 2018 byl tento systém schválen pro použití i v Evropě.\n\nV červnu 2018 byl v USA schválen systém Eversense CGM pro použití u pacientů s diabetem starších 18 let. Jedná se o první CGM systém schválený úřadem FDA, jehož součástí je plně implantovaný senzor pro detekci hladiny glukózy, který je možné používat po dobu až 90 dní. Verze Eversense XL, která umožňuje používání systému po 180 dní, byla v Evropě schválena v říjnu 2017.\n\n\nKontinuální monitoring glukózy je klíčovým prvkem při vývoji tzv. systému uzavřeného okruhu pro léčbu diabetu prvního typu. Tímto systémem se myslí jednotka pro kontinuální monitoring, ze které budou naměřená data přenesena do inzulínové pumpy, která na základě těchto hodnot vypočítá a aplikuje správné množství inzulínu aniž by byl vyžadován zásah uživatele.\n"}
{"id": "1455154", "url": "https://cs.wikipedia.org/wiki?curid=1455154", "title": "Centrální celní skupina podpory", "text": "Centrální celní skupina podpory\n\nCentrální celní skupina podpory (ZUZ; ) je speciální jednotka německé celní správy, srovnatelná se speciálními policejními jednotkami. Je podřízena Celnímu kriminálnímu úřadu v Kolíně nad Rýnem a podporuje Celní pátrací úřady a příležitostně i policii.\n\nJednotka byla založena v roce 1994 jako odpověď na narůstající násilí vůči příslušníkům celní správy. Před vznikem ZUZ bývalo běžnou praxí Celního kriminálního úřadu vyžádat si pomoc od speciálních jednotek zemských policií nebo jednotky Spolkové policie GSG 9 (Grenzschutzgruppe 9), a to v případech, kdy náročnost operací překračovala požadavky na vybavení nebo schopnosti celníků. Podpora od těchto jednotek ale nemohla být pokaždé plně garantována, protože plnily i jiné úkoly.\n\nPodmínky přijetí\n\nPřijímací zkouška k ZUZ trvá 14 dní. Sestává ze sportovně-praktické části ověřující fyzickou zdatnost uchazeče, z komplexního psychologického testu, který zkoumá inteligenci, schopnost soustředit se a kvalifikovaně zacházet s technikou, odolnost vůči stresu a schopnost týmové spolupráce. U uchazečů je prověřován také strach z výšek, klaustrofobie nebo rychlost reakcí. Na závěr probíhá ústní pohovor před výběrovou komisí.\n\nZhruba 80 % uchazečů přijímacím řízením neprojde.\n\nPo zvládnutí přijímacího řízení následuje 10týdenní základní výcvik zaměřený na zlepšení fyzické kondice aspirantů a rozvoj jejich schopností a dovedností, které jsou pro následující speciální výcvik nezbytné. Základní výcvik je ukončen zkouškou, jejíž absolvování je podmínkou pokračování v dalším výcviku. Navazující školení trvá asi 48 týdnů a z větší části probíhá u Policie v Severním Porýní-Vestfálsku. \n\nPožadavky na aspiranty jsou podobné jako u jiných speciálních jednotek, jako je například GSG 9 nebo SEK (Spezialeinsatzkommando). Střelecká příprava probíhá během základního výcviku. Požadavky na muže i ženy jsou shodné.\n\nZUZ je považována za jednu z nejmoderněji vybavených speciálních jednotek, což je dáno jejím relativně nedávným vznikem. Kromě rozsáhlé flotily vozidel je ZUZ srovnatelná s ostatními speciálními jednotkami i výzbrojí, do které patří zbraně německého výrobce Heckler & Koch nebo rakouské zbrojovky Glock.\n\nV roce 2018 natočila německá televize ARD asi 30 minutovou reportáž o činnosti a výcviku jednotky pod názvem Deutschland-Reportage: Zugriff!\n\n"}
{"id": "1455158", "url": "https://cs.wikipedia.org/wiki?curid=1455158", "title": "Ivděl", "text": "Ivděl\n\nIvděl () je město ve Sverdlovské oblasti v Ruské federaci. Při sčítání lidu v roce 2010 měl bezmála osmnáct tisíc obyvatel.\n\nIvděl je nejsevernějším městem Sverdlovské oblasti – přibližně 60 kilometrů západně od něj je hranice s Permským krajem. Od Jekatěrinburgu, správního střediska oblasti, je vzdálen přibližně 535 kilometrů severně. Leží ve východním předhoří Severního Uralu na řece Ivdělu jen pár kilometrů nad jejím ústím do Lozvy (vše v povodí Irtyše). Nejbližší města v okolí jsou Severouralsk přibližně 65 kilometrů jihozápadně a Volčansk přibližně 86 kilometrů jižně.\n\nKoncem 16. století byla na soutoku postaven dřevěná pevnost zvaná \"Lozvinskij gorodok\" (, doslova \"Lozvinské městečko\"). Později se zdejší osídlení nazývalo \"Nikito-Ivděl\" ().\n\nV roce 1924 bylo sídlo přejmenováno na současné jméno. V roce 1937 zde byl založen tábor systému Gulag. Městem je Ivděl je od roku 1943.\n"}
{"id": "1455160", "url": "https://cs.wikipedia.org/wiki?curid=1455160", "title": "Parastrachia japonensis", "text": "Parastrachia japonensis\n\nParastrachia japonensis je druh ploštice patřící do čeledi Parastrachiidae. Je to jeden ze dvou druhů v rodě, z východní Asie.\n\n\"Caenorhabditis japonica\" je druh hlísta, ve volné přírodě neparaziticky spojeného s \"P. japonensis\".\n"}
{"id": "1455167", "url": "https://cs.wikipedia.org/wiki?curid=1455167", "title": "Jusuf Jahić", "text": "Jusuf Jahić\n\nHadži háfiz Jusuf Zijauddin-efendija (ev. Zija) Jahić (1853 Miljanovci, okres Kalesija, osmanská říše – 6. července 1928 Tuzla, Království Jugoslávie) byl bosenskohercegovský islámský duchovní a pedagog bosňáckého původu.\n\nBližší informace o jeho dětství nejsou známy. Vyšší islámskou školu, medresu, dokončil v Tuzle nebo Zvorniku. Ve vzdělávání nato pokračoval v Istanbulu, a to jako zemský stipendita. Po návratu do vlasti nadlouho zakotvil v městečku Kladanj, kde působil jako imám a hatíb, kazatel, a nato učitel, muderris, v Hadim Ali-pašově medrese (od 22. 7. 1883). O pět let pouději jej Zemská vláda pro Bosnu a Hercegovinu jmenovala za muftího v Bihaći (od 14. 3. 1888), kde nahradil Sulejmana Šarce. Vedle toho vyučoval v místní medrese. Na tomto postu setrval až do roku 1914. Roku 1893 vedl výpravu bosenskohercegovských poutníků do Mekky, s nimiž vykonal hadždž. Na vlastní žádost byl 10. září 1920 penzionován, načež se přestěhoval do Tuzly.\n\nRoku 1912, kdy vznikl stavovský spolek islámských duchovních, Sdružení bosensko-hercegovské ʻilmijje (\"Udruženje bosansko-hercegovačke ilmijje\"), Jahić byl zvolen do jeho Hlavního výboru.\n"}
{"id": "1455169", "url": "https://cs.wikipedia.org/wiki?curid=1455169", "title": "Turistická značená trasa 0416", "text": "Turistická značená trasa 0416\n\nTuristická trasa 0416 se odděluje od rovněž červeně značené hlavní hřebenové Jiráskovy cesty na rozcestí \"Adam - rozcestí\" v nadmořské výšce 730 metrů. V celé délce sleduji jihozápadní nebo jižní směr. Nejprve stoupá ke Kašparově chatě a poté vede přes mělké sedlo do jihovýchodního úbočí Adam, kde přechází linii československého opevnění. Odtud klesá do Vlčkovic, aby opět stoupala na vrchol Studeného. Odtud opět klesá na rozcestí \"Studenský horní les\" odkud vychází modře značená trasa 1858 na Suchý vrch a \"Studenský dolní les\", kde se křižuje žlutě značenou trasu 7272 z Jablonného nad Orlicí k pastvinské vodní nádrži. Končí v centru Nekoře na rozcestí s modře značenou trasou 1852 z Letohradu na Zemskou bránu v nadmořské výšce 446 metrů.\n\n\n"}
{"id": "1455174", "url": "https://cs.wikipedia.org/wiki?curid=1455174", "title": "Arutjun Rubenjan", "text": "Arutjun Rubenjan\n\nArutjun Rubenjan nebo Aristidis Rubenjan (* 5. června 1966 Celinograd) je bývalý sovětský, arménský a řecký zápasník – klasik, který reprezentoval Řecko od roku 1993.\n\nNarodil se v kažašské Astaně (dřive Celinograd) do arménské rodiny. Od tří let vyrůstal v arménském Gjumri, kde se věnoval zápasení od 9 let. Pod vedením Arama Sargsjana se později specializoval na řecko-římský styl. V sovětském reprezentačním výběru se pohyboval od roku 1987, ale proti jedničce své váhy do 62 kg Kamandaru Madžidovovi se neprosazoval. Po rozpadu Sovětského svazu v roce 1991 přijal nabídku reprezentovat Řecko. V řecké reprezentaci se pohyboval nejprve ve váze do 57 kg, ale s příchodem talentovaného Sarkise Elgkiana se před olympijskou sezonou přesunul do kategorie do 62 kg. V roce 1996 se kvalifikoval na olympijské hry v Atlantě, kde prohrál v úvodním kole s Gruzínem Kobou Gulijašvilim 1:4 na technické body. Sportovní kariéru ukončil v roce 2000. Žije v řecké Soluni a věnuje se trenérské práci.\n\n\n"}
{"id": "1455175", "url": "https://cs.wikipedia.org/wiki?curid=1455175", "title": "Rue des Chantres", "text": "Rue des Chantres\n\nRue des Chantres je ulice v Paříži na ostrově Cité ve 4. obvodu. Jméno ulice je odvozeno od slova \"chantre\", které označovalo člena liturgického chóru při katedrále Notre-Dame, kteří v ulici kdysi bydleli.\n\nUlice o délce 50 metrů začíná na křižovatce \"Quai aux Fleurs\" a \"Rue des Ursins \" a končí na křižovatce s \"Rue Chanoinesse\".\n\nUlice je pod tímto jménem poprvé zmiňována v roce 1540. V ulici bydlel kanovník Fulbert, strýc Heloisy.\n\n"}
{"id": "1455177", "url": "https://cs.wikipedia.org/wiki?curid=1455177", "title": "Thorvald Stauning", "text": "Thorvald Stauning\n\nThorvald August Marinus Stauning (26. října 1873 Kodaň – 3. května 1942 tamtéž) byl dánský politik, předseda sociálnědemokratické strany v letech 1910–1939 a premiér v letech 1924–1926 a 1929–1942. Je po něm pojmenováno grónské pohoří Stauningovy Alpy.\n\nOd dětství pracoval v tabákové továrně, kde se stal odborářským funkcionářem a redaktorem časopisu \"Samarbejdet\", jako sedmnáctiletý vstoupil do sociálnědemokratické strany. Od roku 1906 byl poslancem Folketinget, v roce 1910 byl zvolen do čela strany, od roku 1913 byl kodaňským radním a v letech 1916–1920 zastával úřad ministra bez portfeje se zaměřením na sociální otázky. V roce 1924 se stal prvním sociálnědemokratickým předsedou dánské vlády, jeho menšinová vláda padla v roce 1926. Podruhé nastoupil do úřadu premiéra v roce 1929 a vedl nejdéle úřadující dánskou vládu ve dvacátém století. Dokázal vyvažovat zájmy různých politických uskupení a společenských vrstev, zasloužil se o vybudování sociálního státu, který zmírnil dopady velké hospodářské krize; volby v roce 1935 vyhrál s heslem „Stauning nebo chaos“. Ve funkci zůstal i po německé okupaci v roce 1940 a vedl vládu až do své smrti v roce 1942.\n\n"}
{"id": "1455183", "url": "https://cs.wikipedia.org/wiki?curid=1455183", "title": "Markus Bendler", "text": "Markus Bendler\n\nMarkus Bendler (* 1. května 1984 Innsbruck) je rakouský horolezec a reprezentant v ledolezení. Mistr světa a vítěz světového poháru v ledolezení na obtížnost.\n\n\n"}
{"id": "1455184", "url": "https://cs.wikipedia.org/wiki?curid=1455184", "title": "Master class", "text": "Master class\n\nMaster class je lekce věnovaná studentům určitého oboru nějakým odborníkem na tento obor. Nejčastěji se jedná o hudbu, ale běžné je ale také u malby, dramatu, filmu či jakéhokoli umění, které je podmíněno rozvojem určitých dovedností.\n\nRozdíl mezi běžnou lekcí a master class je obvykle v nastavení průběhu. Během master class obvykle všichni studenti (a často i další diváci) sledují a poslouchají, jak k sobě lektor bere vždy jen jednoho studenta v daný moment. Student zpravidla hraje jeden kus, který si připravil, a lektor mu radí, jak hrát lépe. Často do výkladu zahrnuje vedle výtek technických chyb i ukázky hry v konkrétních pasážích, nebo třeba anekdoty o skladateli. Od studenta se pak obvykle očekává, že skladbu zahraje znovu, a sice se zohledněním všech připomínek lektora. Student může být rovněž požádán, aby hrál jednu určitou pasáž stále dokola, nežli dosáhne dokonalosti. Master class pro hudební nástroje se zpravidla soustředí na jemnější nuance dynamiky, tónu, frázování a celkového charakteru hry, přičemž se u studentů předpokládá úplné ovládnutí běžných záležitostí, jako např. rytmu a hrubé dynamiky. Master class je hodnotné především proto, že každý student slyší všechny odborné připomínky a komentáře, tedy i ty adresované jeho spolužákům.\n\nMnoho koncertních mistrů pořádalo master class, počínaje jeho vynálezcem Franzem Lisztem a nadále zahrnuje velikány jako Yehudi Menuhin, Isaac Stern, Itzhak Perlman, a Vladimir Horowitz. Je běžné, že umělec na turné pořádá masterclass den před, nebo přímo v den jeho vystoupení v konkrétním městě, protože master class před koncertem poskytuje nové umělecké podněty pro účinkující, a zároveň představuje relativně účinný prostředek pro rozšíření řad publika.\n"}
{"id": "1455187", "url": "https://cs.wikipedia.org/wiki?curid=1455187", "title": "BlacKkKlansman", "text": "BlacKkKlansman\n\nBlacKkKlansman je americký životopisný dramatický film z roku 2018. Režie se ujal Spike Lee a scénáře Lee, Charlie Watchel, David Rabinowitz a Kevin Willmott. Film je inspirován pamětmi \"Black Klansman\" Rona Stallowrtha. Hlavní role hrají John David Washington, Adam Driver, Laura Harrier a Topher Grace. Film měl premiéru na Filmovém festivalu v Cannes dne 14. května 2018, kde vyhrál hlavní cenu. V kinech měl premiéru dne 10. srpna 2018 ve Spojených státech a dne 16. srpna 2018 v České republice.\n\n\nFilm vydělal 48,3 milionů dolarů v Severní Americe a 39,3 milionů dolarů v ostatních oblastech, celkově tak vydělal 88,2 milionů dolarů po celém světě. Rozpočet filmu činil 15 milionů dolarů. Za první promítací víkend vydělal, 10,8 milionů dolarů\n\nFilm získal pozitivní recenzí od kritiků. Na recenzní stránce Rotten Tomatoes získal z 355 započtených recenzí 95 procent s průměrným ratingem 8,3 bodů z deseti. Na serveru Metacritic snímek získal z 56 recenzí 83 bodů ze sta. Na Česko-Slovenské filmové databázi si snímek drží k 10. prosince 2018 76 %.\n"}
{"id": "1455189", "url": "https://cs.wikipedia.org/wiki?curid=1455189", "title": "Turistická značená trasa 0443", "text": "Turistická značená trasa 0443\n\nTuristická trasa 0443 počíná na náměstí v Heřmanově Městci v nadmořské výšce 275 metrů má převážně severní směr. Sdílí zde rozcestí s modře značenou turistickou trasou 1917 směr Seč a zeleně značenými trasami 4303 do Slatiňan a 4307 na Lichnici. Kolem nádraží vede z města a sleduje silnici II/342 do Dolních Raškovic a dále po komunikaci III. třídy do Raškovic Horních. Za nimi prochází prostorem zdejších historických lomů obsluhovaných naučnou stezkou a kolem rozhledny Barborka. Odtud pokračuje po okraji lesa západním směrem do Svojšic, kde vede kolem zříceniny místní tvrze a venkovního kulturního areálu. Pokračuje dále na severovýchod do Choltické obory a parku místního zámku. Z Choltic je vedena po polních cestách k severu do Jedousova a Veselí. Za Veselím sestupuje k místní železniční zastávce a přimyká k železniční trati Heřmanův Městec - Přelouč. Asi po 0,5 km u přejezdu trasa končí na rozcestí se zeleně značenou turistickou trasou 4289 Přelouč - Lány na Důlku v nadmořské výšce 222 metrů nedaleko zaniklé vsi Lepějovice. Je možné přejít přejezd a pokračovat dále severním směrem po již neznačené cestě do Valů.\n\nV devadesátých letech dvacátého století spojovala trasa 0443 pouze Heřmanův Městec s Cholticemi, severnější úsek byl vyznačen později. Došlo též k přeložení trasy skrz choltickou oboru, dříve vedla po silnici východně od ní.\n\n"}
{"id": "1455190", "url": "https://cs.wikipedia.org/wiki?curid=1455190", "title": "Jiří Novotný (restaurátor)", "text": "Jiří Novotný (restaurátor)\n\nJiří Novotný (* 1943 Praha) je český sochař, restaurátor a vysokoškolský pedagog.\n\nSochařství studoval na Akademii výtvarných umění v Praze u prof. Karla Hladíka, absolvoval r. 1969.\n\nK významnějším realizacím ve veřejném prostoru patří kamenný monument označující rozhraní siluru-devonu u Suchomast, trachytová kašna na pražském Jižním Městě, měděné sochy a reliéfy pro telefonní ústředny v Praze-Krči a v Ústí nad Labem, ocelové sochy pro Tažírny trub v Podbrezové nebo prostorová kompozice pro žižkovskou Chmelnici (spolu s akad. soch. Jiřím Novákem). V roce 2003 pro Kancelář prezidenta republiky navrhl a realizoval památník českým obětem nacismu v místě bývalého koncentračního tábora v německém Landsbergu.\n\n\nOd roku 2001 do roku 2015 byl vedoucím Ateliéru restaurování kamene na Fakultě restaurování Univerzity Pardubice, v letech 2005 až 2009 pak děkanem této fakulty.\n\nJe členem Restaurátorské komise Ministerstva kultury, členem vědecké rady Národního památkového ústavu, členem dozorčí rady Nadace českého výtvarného umění a zakládajícím členem Asociace restaurátorů České republiky.\n"}
{"id": "1455191", "url": "https://cs.wikipedia.org/wiki?curid=1455191", "title": "Michela Moioliová", "text": "Michela Moioliová\n\nMichela Moioliová (* 17. července 1995 Alzano Lombardo) je italská reprezentantka ve snowboardcrossu, závodnice armádního klubu Gruppo Sportivo Esercito. Na Evropském olympijském festivalu mládeže 2011 v Liberci obsadila šesté místo, na mistrovství světa juniorů ve snowboardingu získala v letech 2012 a 2013 bronzové medaile. Na Zimních olympijských hrách 2014 postoupila do finále, kde upadla a skončila šestá. Na mistrovství světa ve snowboardingu byla třetí v letech 2015 a 2017, na olympiádě 2018 ve snowboardcrossu zvítězila před Francouzkou Julií Pereirovou de Sousa-Mabileau a Evou Samkovou z České republiky. Vyhrála také dvanáct závodů Světového poháru, v celkové klasifikaci skončila první v letech 2016 a 2018, druhá v roce 2017 a třetí v letech 2013 a 2015.\n\n"}
{"id": "1455197", "url": "https://cs.wikipedia.org/wiki?curid=1455197", "title": "Obecní noviny (časopis)", "text": "Obecní noviny (časopis)\n\nObecní noviny je interní neprodejné periodikum (časopis) vydávaný Židovskou obcí v Praze (ŽOP). Tiskovina je primárně určena pro členy ŽOP. První číslo Obecních novin vyšlo v únoru 2004 jako náhrada tiskoviny, jenž se nazývala „Informace ze života pražské židovské obce“. Za vznikem Obecních novin stál tehdejší předseda ŽOP Tomáš Jelínek. První šéfredaktorkou tohoto periodika byla novinářka a spisovatelka Jana Dráská, která záhy přizvala ke splupráci Lídu Sidejovou a Janu Klimentovou. Dalším šéfredaktorem Obecních novin (po dovolání Tomáše Jelínka v roce 2005) byl Milan Kalina. Ten vedl redakci Obecních novin až do roku 2011. Od listopadu roku 2011 funkci šéfredaktora (a grafika v jedné osobě) převzal (na žádost ŽOP) bohemista, polonista a fotograf Petr Balajka. \n\nObecní noviny mají grafickou podobu poplatnou korporátnímu designu ŽOP, vycházejí jak v tištěné, tak i elektronické podobě (na web. stránkách ŽOP v sekci s omezeným přístupem). Časopis se věnuje zejména klíčovým aktivitám Židovské obce pražské. Některé pravidelné rubriky:\n\nKaždé číslo Obecních novin obsahuje volně vloženou přílohu „Rabínský list“. Tato příloha obsahuje nejrůznější příběhy a polemiky týkající se židovské víry. Obecní noviny také dávají prostor Lauderovým školám. Tiskové oddělení těchto škol dodává každý měsíc do Obecních novin dvoustranu popisující činnost a úspěchy studentů. Pod rubrikou \"Mazl Tov\" bývají zveřejňovány nekrology nebo vzpomínky na nedávno zemřelé členy ŽOP. Dále obsahují Obecní noviny i kulturní program Židovského muzea v Praze. \n\nČlánky uveřejňované v Obecních novinách nejsou honorované, většinu textových příspěvků zpracovává sám Petr Balajka. V roce 2015 vycházely Obecní noviny za přispění ŽOP a Nadačního fondu obětem holocaustu (NFOH). Obecní noviny jsou sice interní tiskovinou ŽOP, ale jednotlivá čísla (od roku 2005) jsou ukládána v Národní knihovně České republiky. \n\n"}
{"id": "1455203", "url": "https://cs.wikipedia.org/wiki?curid=1455203", "title": "Seznam silničních tunelů v Česku", "text": "Seznam silničních tunelů v Česku\n\nSilniční tunely v Česku tvoří pouze zlomek délky pozemních komunikací v tomto státě. První a velmi krátké silniční tunely byly v českých zemích postaveny počátkem 20. století a za první republiky. I v dalších desetiletích vznikaly pouze ojedinělé stavby tohoto typu. Teprve na konci 20. století začalo být budováno větší množství tunelů, kterými jsou vedeny dálnice či jiné kapacitní nebo městské komunikace. Samostatnou kapitolu pak tvoří ekodukty.\n\nNejstarším tunelem v Česku je Vyšehradský tunel v Praze z roku 1904, nejmladšími pak dvojice tunelů Radejčín a Prackovice na dálnici D8, které byly zprovozněny v roce 2016. Nejkratším tunelem je čtyřmetrová Pekařova brána, nejdelším pak Bubenečský tunel v Praze o délce 3091 m, který je součástí tunelového komplexu Blanka (5502 m).\n\nPodle normy ČSN 73 7507 je maximální povolená rychlost v tunelu 80 km/h.\n\nSeznam tunelů je seřazen podle délky od nejdelšího po nejkratší. Seznam zahrnuje kromě již provozovaných staveb také tunely, které jsou teprve ve stavbě (tyto jsou značeny kurzívou).\nPoznámka: Délky tunelů i jejich názvy se můžou z různých zdrojů lišit.\n\nEkodukty jsou speciální stavby, které překonávají komunikaci v migračních trasách divoké zvěře a slouží tak k migraci živočichů. Jde o mostní nebo tunelové konstrukce, obvykle o sypané stavby s tunelovým profilem průjezdu, které překonávají dálnici. Výčet nemusí být úplný.\n"}
{"id": "1455222", "url": "https://cs.wikipedia.org/wiki?curid=1455222", "title": "Turistická značená trasa 3008", "text": "Turistická značená trasa 3008\n\nTuristická značená trasa 3008 je zeleně vyznačená 6 kilometrů dlouhá pěší trasa Klubu českých turistů vedená z Čimic přes Dolní Chabry a Přemyšlení do Klecan.\n\nTrasa vychází od konečné MHD v Čimicích směrem na severovýchod. Dojde do Dolních Chaber na konečnou MHD, za ní projde kolem rybníka a hřbitova s kaplí a cestou mezi poli dojde do obce Přemyšlení. Na rozcestí pokračuje severně ulicí mezi zámkem a rybníkem. V Klecanech u hřbitova se sejde s naučnou stezkou Klecany a stočí se západně k zámku. Od zámku se vydá jihozápadně mezi vilky a projde mezi nimi až ke Klecanskému háji. Hájem spolu s naučnou stezkou sestoupá do údolí k Vltavě, kde na konečné MHD končí.\n\n\nCesta začíná u konečné zastávky MHD Sídliště Čimice, vede kolem konečné MHD Dolní Chabry, Zdiby (Přemyšlení, V Remízkách), Klecany (U hřbitova), Klecany (U kostela) a konečné MHD Klecany (Klecánky).\n\n\n"}
{"id": "1455225", "url": "https://cs.wikipedia.org/wiki?curid=1455225", "title": "Paleoastronautika", "text": "Paleoastronautika\n\nPaleoastronautika (také „archeoastronautika“, „paleo-SETI“), která je obvykle zařazována mezi pseudovědy, zastává myšlenku, že inteligentní mimozemské bytosti v dávnověku a starověku navštívily Zemi a vstoupily do kontaktu s lidmi. Proponenti paleoastronautiky hlásají, že tyto kontakty ovlivnily vývoj moderních kultur, technologií, náboženství, ba dokonce i lidské biologie. Obvyklý názor je ten, že božstva některých – ne-li všech – náboženství jsou mimozemského původu a že pokročilé technologie, které dávní astronauti přivezli na Zemi, byly dávnými lidmi interpretovány jako důkaz božského původu.\n\nMyšlenka, že dávní astronauti existovali, není většinou akademické obce brána vážně a nedostává se jí žádné hodnověrné pozornosti v recenzním posuzování publikací. Mimoto existují argumenty, že někteří proponenti paleoastronautiky, jako třeba Erich von Däniken, některé důkazy zfalšovali a zkreslili fakta z archeologických výzkumů.\n\nMezi známé proponenty z konce 20. století, kteří napsali na dané téma řadu knih nebo kteří s tímto tématem pravidelně vystupovali v médiích, patří Erich von Däniken, Zecharia Sitchin, Robert K. G. Temple, Giorgio A. Tsoukalos a David Hatcher Childress.\n\nProponenti hypotézy paleoastronautiky často argumentují, že lidé jsou buď potomci, nebo výtvory mimozemské inteligence (\"extraterrestial intelligence\", ETI), kteří přistáli na Zemi před tisíci lety. Jiná idea říká, že se lidstvo vyvinulo nezávisle, ale že hodně ze znalostí, náboženství a kultury pochází od mimozemských návštěvníků z pradávných dob, kdy tito astronauti sehráli roli „mateřské kultury“. Někteří proponenti paleoastronautiky také věří, že cestovatelé z kosmu, nazývaní „astronauti“ nebo též „vesmírní lidé“, postavili na Zemi mnohé stavby jako např. egyptské pyramidy nebo sochy Moai na Velikonočním ostrově, popř. s vybudováním těchto staveb lidem pomohli.\n\nRůzná nová náboženská hnutí včetně některých směřování theosofie, scientologie, Raëlismu a hnutí Nebeská brána věří v starověké i moderní kontakty s mimozemskou inteligencí. Mnoho těchto hnutí dává do souvislosti staré texty i nedávná zjevení s činností vetřelců z jiných planetárních systémů. Psychologové zjistili, že mezi jednotlivými UFO-náboženstvími existují podobnosti, které naznačují, že členové těchto skupin vědomě nebo podvědomě asociují okouzlení s memy používanými ve science fiction.\n\nMezi vědci převládá konsensus, že hypotéza paleoastronautiky není sama o sobě chybná, ale že je zbytečná. „Tajemství“ uváděná jako důkazy pro tuto hypotézu mohou být vysvětlené, aniž by bylo nutné k tomu používat mimozemské astronauty. Propagátoři hledají záhady tam, kde žádné neexistují. Protože mimozemští astronauti jsou zbyteční, mělo by se podle vědeckých názorů aplikovat pravidlo Occamovy břitvy a tuto hypotézu odmítnout.\n\nMyšlenka, že v Zemi v minulosti navštívili mimozemšťané, se objevuje ve sci-fi literatuře od roku 1900. Charles Fort spekuloval v roce 1919 v knize \"The Book of the Damned\" („Kniha zatracených“), zda lidstvo není mimozemského původu. Ve 20. letech se sovětský průkopník letů do vesmíru Konstantin Ciolkovskij (1857–1935) a Nikolaj A. Rynin (1887–1942) postavili za myšlenku meziplanetárních kontaktů v minulosti lidstva.\n\nV 50. a 60. letech zaměstnávala tato teorie celou řadu vědců, žurnalistů a autorů díky pozornosti, které se celosvětově dostávalo fenoménu UFO. Patřil k nim mimo jiné sovětský matematik Matest M. Agrest, italský žurnalista Peter Kolosimo, Forts Schüler, W. Raymond Drake, francouzsko-polský okultista Jacques Bergier a jeho spoluautor Louis Pauwels, jakož i autor sci-fi Robert Charroux.\n\nV roce 1960 americký astrofyzik Thomas Gold v článku nazvaném \"Cosmic Garbage\" („Vesmírné smetí“) spekuloval o možnosti, že mimozemští cestovatelé před dávnými dobami Zemi navštívili, zanechali zde svůj odpad a tak na ni mimoděk přinesli život. V roce 1963 přišel americký astronom Carl Sagan s otázkou, zda během dávných dob mohlo dojít ke kontaktu mezi lidmi a mimozemskými návštěvníky a zda okolnosti těchto setkání nebyly z různých příčin zfalšovány. Měl podezření, že mimozemské druhy mohly Zemi navštěvovat častěji a při tom na planetách naší sluneční soustavy zanechaly artefakty.\n\nErich von Däniken byl hlavním propagátorem této hypotézy v 60. a 70. letech 20. století. Velkou pozornost si získal po vydání knihy \"Erinnerungen an die Zukunft\" (česky „Vzpomínky na budoucnost“, anglicky „Chariots of the Gods“) v roce 1968, která se okamžitě stala bestsellerem a o rok později byla zfilmována.\n\nPodle Dänikena vyžadovalo vytvoření řady artefaktů mnohem sofistikovanější technologické schopnosti, než jaké měly staré kultury k dispozici. Von Däniken tvrdí, že tyto artefakty byly vytvořeny buď přímo mimozemskými návštěvníky, nebo lidmi, kteří potřebné znalosti od mimozemských návštěvníků získali. Mezi takové artefakty patří např. Stonehenge, Pumapunku, sochy Moai na Velikonočním ostrově, Velká pyramida v Gíze nebo starověká elektrická baterie z Bagdádu.\n\nVon Däniken píše, že starověké umění a malby po celém světě zobrazují vesmírné lodi, mimozemské inteligentní bytosti, starověké astronauty a artefakty anachronicky pokročilých technologií. Rovněž uvádí, že geograficky vzdálené historické kultury sdílejí umělecké náměty, které jsou podle jeho názoru společného původu. Jedním příkladem je Dänikenova interpretace víka sarkofágu vyzvednutého z hrobky vládce Mayů z klasického období v Palenque, Pacala Velikého. Von Däniken píše, že vyobrazení na víku představuje sedícího astronauta. Avšak malba a přiložený mayský text říká, že se jedná o portrét samotného vládce se stromem světa z mayské mytologie.\n\nPůvod mnoha náboženství interpretuje von Däniken jako reakci na setkání s mimozemskou rasou. Podle tohoto názoru lidí považovali technologii mimozemských bytostí za nadpřirozenou a mimozemšťany samotné za bohy. Von Däniken uvádí, že ústní a písemná tradice většiny náboženství obsahuje odkazy na mimozemské návštěvníky v podobě popisu hvězd a objektů připomínajících vozidla, která se pohybují vzduchem a vesmírným prostorem. Jedním z nich je Proroctví Ezechiela ze Starého zákona, které von Däniken interpretuje jako detailní popis přistávající kosmické lodi.\n\nVon Dänikenovy hypotézy se staly populární v USA po odvysílání dokumentárního pořadu v televizi NBC pod názvem \"In search Of Ancient Astronauts\" („Hledáme starodávné astronauty“) a filmu \"Chariots of the Gods\" („Vzpomínky na budoucnost“).\n\nKritici namítají, že von Däniken chybně interpretuje data, že mnohá jeho tvrzení jsou nepodložená a že žádné z jeho klíčových tvrzení nebylo ověřeno. Především komunita křesťanských kreacionistů je k pracím von Dänikena silně kritická. Kreacionistický autor Clifford A. Wilson publikoval v roce 1972 knihu \"Crash Go the Chariots\" („Havárie mimozemských lodí“, narážka na anglický název knihy Vzpomínky na budoucnost), ve které se všechna tvrzení knihy \"Vzpomínky na budoucnost\" pokusil zdiskreditovat.\n\nSitchinova kniha \"Kronika Země: Dvanáctá planeta\" se točí kolem Sitchinovy unikátní interpretace starých sumerských a blízkovýchodních textů, megalitických staveb a artefaktů z celého světa. Sitchinova hypotéza říká, že bozi Mezopotámie byli astronauti z planety Nibiru, což podle Sitchina byla vzdálená 12. planeta (pokud počítáme Slunce, Měsíc a Pluto jako planety), spjatá s bohem Mardukem. Podle Sitchina planeta Nibiru stále krouží kolem Slunce po protáhlé oběžné dráze s dobou oběhu 3600 let. Moderní astronomie ale nenalezla žádné důkazy, které by Sitchinovy myšlenky podporovaly.\n\nSitchin argumentuje, že existují sumerské texty, které vyprávějí příběh o tom, že 50 Annunaki, obyvatel planety jménem Nibiru, přišlo na Zemi přibližně před 400 tisíci lety s cílem těžit zde suroviny, především zlato, a dopravovat je zpět na Nibiru. Kvůli malému počtu je tento úkol brzy unavil, a proto se rozhodli geneticky vyšlechtit pracovníky, kteří by mohli pracovat v dolech. Po mnoha pokusech a omylech nakonec vyšlechtili Homo sapiens sapiens: tvora jménem Adapa neboli Adama dle pozdější mytologie. Sitchin prohlašuje, že Annunaki aktivně zasahovali do záležitostí lidí, dokud jejich kultura nebyla zničena globálními katastrofami způsobenými náhlým koncem doby ledové před asi 12000 lety. Když Annunaki viděli, že lidé přežili, zatímco všechno, co oni sami vytvořili, bylo zničeno, Zemi opustili a dali lidem příležitost vládnout si sami. Sitchinova práce nemá podporu mainstreamových akademiků a profesionálové, kteří ji revidovali jako hypotézu, ji celkově kritizovali. Znalec semitských jazyků Michael S. Heiser říká, že mnoho Sitchinových překladů sumerských a mezopotamských slov není v souladu s mezopotamskými dvoujazyčnými slovníky klínového písma, které vytvořili dávní arkadští písaři.\n\nAlan F. Alford, autor knihy \"Bohové nového milénia\" (1996) byl stoupencem hypotézy paleoastronautiky. Řada jeho prací staví na Sitchinových hypotézách. Přesto zde nyní po hlubší analýze nachází chyby a říká: „Zastávám pevný názor, že tito bohové personifikovali padající oblohu; jinými slovy sestoupení bohů bylo poetické vyobrazení kataklyzmatických mýtů, ze kterých se stalo jádro starodávných blízkovýchodních náboženství.“\n\nKniha Roberta K. G. Tepleho \"Tajemství Síria\" (The Sirius Mystery) pracuje s myšlenkou, že kmen Dogonů v severovýchodním Mali si zachoval tradici hovořící o návštěvách mimozemšťanů v době před cca 5000 lety. Uvádí zde několik linií důkazů, včetně pokročilých astronomických znalostí, které tento kmen zdědil, dále popisy a srovnání náboženských systémů se starověkými civilizacemi, jako byl Egypt a Sumer. Jeho práce silně čerpá ze studií kulturního antropologa Marcela Griauleho a Germainy Dieterlen.\n\nJeho závěry byly ze strany vědců kritizovány, přičemž vědci poukazovali na nesrovnalosti mezi jednotlivými položkami Templeho práce a poukazovali na to, že Dogonové mohli získat některé astronomické informace teprve nedávno, pravděpodobně z evropských zdrojů, a že mohlo dojít k chybné interpretaci.\n\nPropagátoři citují starověké mytologické texty pro podporu svého stanoviska založeného na pradávných mýtech o bozích, kteří sestoupili z nebe na Zemi, aby stvořili nebo poučili lidstvo a kteří jsou ve skutečnosti zástupci mimozemských návštěvníků, jejich nadřazená technologie z nich v očích pozemšťanů dělá bohy. Propagátoři vykreslují analogii s událostmi z moderní doby, kdy izolované kultury byly náhle vystavené západním technologiím, jako např. událost popsaná jako „cargo kult“ ze začátku 20. století z jižního Pacifiku: zde domorodí obyvatelé věřili, že západní lodě a jejich náklad (cargo) jsou posílané bohy jako vyplněné proroctví.\n\nStarověké sumerské mýty Enúma eliš, zapsané na klínopisných tabulkách jako součást knihovny z Ashurbanipalu, říká, že lidstvo bylo stvořeno, aby sloužili bohům jménem Annunaki. Podporovatelé této hypotézy věří, že Annunaki byli mimozemšťané, kteří přišli na Zemi těžit zlato pro svoji vlastní potřebu. Podle vyprávění Enúma eliš si Annunaki uvědomili, že těžba zlata je pro ně samotné příliš namáhavá a proto stvořili lidskou radu jako své otroky.\n\nVědkyně v oboru křesťanského mysticismu Dorothy Mordock kritizovala hypotézu paleoastronautiky, přičemž zdůrazňovala, že „může být hnaná stejným typem motivace, jaká vytvořila Bibli, což je kronika skládající se z plagiovaných mýtů jiných kultur“, které byly použity jako historická fakta a vztaženy ke konkrétním historickým postavám. Tato hypotéza může být rovněž pokusem validovat biblickou mytologii jako historickou skutečnost pod pláštíkem pseudo-vědecké interpretace.\n\nV hinduistické mytologii bohové a jejich avataři cestují z místa na místo v létajících dopravních prostředcích (Vimana). V eposu Rámájána je mnoho zmínek o těchto létajících prostředcích, které používá např. tamilský král Ravana z Srí Lanky, datovaný do 5. nebo 4. století př. n.l. Zde je uvádeno několik příkladů.\n\nZ knihy 6, zpěv CXXIII: Magický vůz:\n\nZ knihy 6, zpěv CXXIV: Odjezd:\n\nKniha Genesis, kapitola 6, verše 1-2 a 4 říkají:\n\nMnoho křesťanů pokládá tyto skupiny za rozdílné od dětí Adama a Evy. Jiná interpretace je, že Nephilim jsou děti „synů Božích“ a „lidských dcer“, ačkoli vědci si v tomto bodě nejsou jistí. Překlad bible krále Jakuba překládá „Nephilim“ jako „obry“ (stejně jako Kralická bible nebo Gibborim). Zastánci paleoastronautiky argumentují, že Adam a Eva jedli zakázané ovoce kvůli tomu, aby se stali „podobni bohům“, a to byl první krok v evoluci lidstva.\n\nPrvní část apokryfní Knihy Henoch dále rozšiřuje a interpretuje Knihu Genesis 6:1: říká, že „synové Boží“ byli skupina 200 „andělů“ zvaných „Pozorovatelé“, kteří sestoupili na Zemi, aby se rozmnožovali s lidmi. Jejich potomci jsou Nephilim, „obři“, kteří „spotřebovávali všechen majetek lidí“. Když lidé nemohli Nephilim déle živit, ti se obrátili proti lidstvu. Pozorovatelé také vzdělávali lidi v metalurgii a zpracování kovů, kosmetice, čarodějnictví, astrologii, astronomii a meteorologii. Bůh poté přikázal, aby Pozorovatelé byli uvězněni na zemi a způsobil velkou Potopu, aby zbavil zemi Nephilim a aby připravil lidstvo o znalosti obdržené od Pozorovatelů. Aby bylo zajištěno přežití lidstva, dostal Noe varování před nadcházející zkázou. Pozorovatelé – protože byli neposlušni Boha – jsou v knize nazývání „padlými anděli“.\n\nNěkteří propagátoři paleoastronautiky argumentují, že tento příběh je historický záznam o mimozemské návštěvě Země. Pozorovatelé jsou tak nazývání proto, že jejich úkol byl pozorovat lidstvo. Někteří z mimozemšťanů ale neuposlechli rozkazy; vstupovali do kontaktu s lidmi, křížili se s lidskými ženami a předávali lidem znalosti. Nephilim byli tedy kříženci, polo-lidé a polo-mimozemšťané. Chuck Missler a Mark Eastman argumentují, že moderní UFO přepravují tyto „padlé anděly“ nebo jejich potomky a že Noemova genealogie nebyla zatížena vlivem padlých andělů. Zdá se, že toto smíšení genomu lidí bylo pro planetu Zemi velkým problémem. Von Däniken také naznačuje, že dva andělé, kteří navštívili Lota v Knize Genesis 19, byli dávní astronauti, kteří použili atomové zbraně pro zničení města Sodomy. Marc Den interpretuje Knihu Genesis tak, že lidstvo vzniklo na jiné planetě a že biblický Bůh je mimozemšťan.\n\nVe Starém zákoně, Kniha Ezechiel, kapitola 1, se uvádí popis zjevení, ve kterém Ezechiel vidí „nesmírný oblak“, který obsahuje oheň a vydává záblesky a „jasné světlo“. Dále pokračuje: „Prostředek ohně vypadá jako rozžhavený kov a v ohni je něco, co vypadá jako čtyři živé bytosti.“ Tyto bytosti jsou popisovány jako okřídlené a podobné člověku, „chodily sem a tam jako blesk“ a „oheň se pohyboval sem a tam mezi těmito bytostmi“. Tato pasáž dále pokračuje popisem čtyř zářících objektů, každý z nich vypadá „jako kola uprostřed kola“. Tyto objekty mohly létat a pohybovaly se spolu s bytostmi. „Když se bytosti pohybovaly, kola se pohybovala s nimi; a když se bytosti zvedly ze země, kola se také zvedla.“\n\nVe čtvrté kapitole knihy \"Vzpomínky na budoucnost\", nazvané „Byl Bůh astronaut?“, navrhuje von Däniken, že Ezechiel ve skutečnosti viděl kosmickou loď nebo lodě; tuto hypotézu dále rozvíjel Morris Jessup v roce 1956 a Arthur W. Orton v roce 1961. Podrobná verze této hypotézy byla popsaná Josefem F. Blumrichem v knize \"Ezechielova kosmická loď\" (The Spaceship of Ezekiel, 1974).\n\nCharakteristika Archy úmluvy a „kamenů“ urím a tumím naznačuje, že se jedná o vyspělé technologie, snad mimozemského původu.\n\nRobert Dione a Paul Misraki publikovali v roce 1960 knihu popisující události z Bible tak, jako by byly způsobené mimozemskými technologiemi. Barry Downing, presbyteriánský kazatel, napsal v roce 1968 knihu, ve které argumentuje, že Ježíš byl mimozemšťan, přičemž cituje jako důkaz Evangelium podle Jana 8.23 a další biblické verše.\n\nNěkteří zastánci hypotézy paleoastronautiky, jako např. von Däniken a Barry Downing, věří, že biblický koncept pekla může být reálný popis planety Venuše přinesený na Zemi mimozemšťany, kteří ukazovali fotografie horkého povrchu Venuše lidem. Zastánci této hypotézy uvádějí, že „Bůh“ a „Satan“ byli mimozemšťané, kteří se nepohodli, zda mají být lidem předány znalosti, které nabízel strom poznání. David Childress, vůdčí zastánce hypotézy paleoastronautiky, srovnával tento příběh s řeckou bájí o Prométeovi, který dal lidstvu znalost ohně. Zastánci paleoastronautiky věří, že biblický koncept Satana je založen na nepochopené návštěvě mimozemšťanů. Erich von Däniken předpokládá, že potomci mimozemšťanů měli děti s hominidy, a toto spojení je v Bibli označováno za „prvotní hřích“. Von Däniken věří, že biblická Velká potopa byla trestem poté, co mimozemský „Bůh“ zjistil, že mimozemšťané přišedší na Zemi („padlí andělé“) se pářili s opicím podobnými dávnými lidmi.\n\nChildress a další autoři psali, že pasáž v Knize invaze (\"Lebor Gabála Érenn\") popisující příchod Tuatha Dé Danann do Irska, zaznamenává „příchod mimozemšťanů v kosmické lodi a se skafandry“ na horu Sliabh an Iarainn. Klíčové texty uvádějí „to byli Tuatha Dé Danann, kdo přišli do Irska. Ve své moudrosti přišli, v temných oblacích. Přistáli na horách Conmaicne Rein v Connachtu a přinesli temnotu, která zahalila slunce na tři dny a tři noci.“\n\nZastánci hypotézy paleoastronautiky věří, že kresby Kačinů v jeskyních kmene Hopi nalezené v pouštích jihozápadu USA spojují původ kmene Hopi a Zuni s „hvězdnými lidmi“. Poukazují na podobné rytiny jinde po světě, což je důkaz, že mimozemšťané navštívili různé starověké civilizace.\n\nJiná umělecká díla podporující hypotézu paleoastronautiky byla nalezena v malbách v paleolitických jeskyních. Wondjina v Austráli a skalní kresby ve Val Camonica v Itálii údajně připomínají současné kosmonauty. Podporovatelé paleoastronautiky někdy argumentují, že podobnosti, jako třeba protáhlé hlavy, které jsou interpretovány jako kosmické přilby, dokazují, že dávní lidé byli navštíveni mimozemskou rasou.\n\nDalší podpora této hypotézy je založena na tom, co je interpretováno jako vyobrazení létajících talířů ve středověkém a renesančním umění.\n\nPrehistorické linie v Nazce zahrnují stovky obrovských kreseb vyrytých do povrchu země ve vysokohorské poušti v jižním Peru. Některé představují stylizovaná zvířata a humanoidní figury, zatímco jiné jsou prostě jen přímé linie stovky metrů dlouhé. Protože figury jsou vytvořeny tak, aby byly viditelné z velké výšky, jsou automaticky spojovány s hypotézou paleoastronautiky. V roce 1970 je Erich von Däniken zpopularizoval poznámkou, že linie a figury v Nazce mohly být vytvořeny „podle pokynů z létajícího stroje“ a že dlouhé a široké linie mohly být ranveje pro kosmické lodi.\n\nPodle archeologa Kennetha Federa není Dänikenova interpretace podpořena žádnými důkazy. Feder napsal, že „archeologové interpretují linie jako ceremoniální cesty starodávných obyvatel Nazky; přesně tímto způsobem byly používány do nedávné doby“. Profesor Joe Nickell z University of Kentucky předvedl vytvoření jedné figury s použitím pouze dřevěných tyčí a provazu.\n\nZastánci myšlenky paleoastronautiky říkají, že některé artefakty objevené v Egyptě (pták ze Sakkary) a v Kolumbii či Ekvádoru jsou podobné moderním letadlům a kluzákům. Tyto artefakty však byly archeology interpretovány jak stylizovaní ptáci a hmyz.\n\nMezi navrhované důkazy pro podporu paleoastronautiky patří existence starověkých monumentů a megalitické ruiny, jako jsou pyramidy v Gize, Machu Picchu v Peru, Baalbek v Libanonu, sochy Moai na Velikonočním ostrově či Stonehenge v Anglii. Podporovatelé říkají, že tyto kamenné struktury nemohly být postaveny s technickými schopnostmi a nástroji lidí té doby a dále argumentují, že mnohé z nich by bylo nemožné duplikovat dokonce i dnes. Hlásají, že velké rozměry kamenů některých staveb, přesnost s jakou byly tyto kameny ukládány a vzdálenosti, na jaké byly přepravovány, nechávají otevřenou otázku, kdo tyto stavby vlastně postavil.\n\nTyto myšlenky archeologové středního proudu kategoricky odmítají. Někteří archeologové se účastnili experimentů s přemisťováním velkých megalitů. Tyto experimenty prokázaly, že je možné přemisťovat megality o hmotnosti přinejmenším 40 tun a dá se spekulovat, že při dostatku pracovních sil bylo možné přemisťovat i mnohem větší megality, a to při využití známé pravěké technologie.\n\nŘada starých kultur, jako např. staří Egypťané a někteří američtí indiáni, prováděli umělé protahování lebky svých dětí. Někteří podporovatelé paleoastronautiky říkají, že tato praktika měla napodobit mimozemské návštěvníky, které považovali za bohy. Mezi starověké vládce vyobrazované s protáhnou lebkou patřili faraónové Achnaton a Nefertiti. Poukazuje se na to, že tzv. šedí návštěvníci, tak jak jsou popisováni lidmi, kteří říkají, že je mimozemšťané unesli, mají podobně protáhlé hlavy. V programu \"Ancient Aliens\" („Starodávní mimozemšťané“) zazněla myšlenka, že největší protáhlé lebky měli kříženci lidí a mimozemšťanů.\n\nTéma dávných astronautů bylo často využíváno v žánrech sfi-fi a horror fiction v různých médiích. V roce 2004 napsal v časopise \"Skeptic\" autor Jason Colavito, že si von Däniken vypůjčil řadu konceptů z knihy \"Le Matin den Magiciens\" („Jitro kouzelníků“) a tato kniha čerpala naopak z mýtu Cthulhu a že jádro hypotézy paleoastronautiky má původ v práci H. P. Lovecrafta \"The Call of Cthulhu\" („Volání Cthulhu“) a \"At the Mountains of Madness\" („V horách šílenství“). Jason Colavito později rozšířil tuto myšlenku o knihu \"The Cult of Alien Gods\" („Kult mimozemských bohů“).\n\n\"Ancient Aliens\" („Starodávní mimozemšťané“) je televizní seriál, kde vystupují hlavní propagátoři hypotézy paleoastronautiky, jako třeba Giorgio A. Tsoukalos, David Childress, Erich von Däniken, Steven M. Greer a Nick Pope.\n\nHypotézu paleoastronautiky hlásá celá řada publikací. Mezi zvlášť zaznamenáníhodné patří tyto:\n\n"}
{"id": "1455227", "url": "https://cs.wikipedia.org/wiki?curid=1455227", "title": "Henry Maudslay", "text": "Henry Maudslay\n\nHenry Maudslay (22. srpna 1771 Woolwich – 14. února 1831 Lambeth) byl anglický vynálezce. Od dětství pracoval ve firmě Royal Arsenal, kde plnil patrony střelným prachem, poté se vyučil kovářem a nastoupil do zámečnictví Josepha Bramaha. Vytvořil zde zdokonalený soustruh k obrábění kovu, který umožňoval řezání přesných závitů, což výrazně usnadnilo rozvoj strojírenského průmyslu. Roku 1798 se nedohodl se zaměstnavatelem na zvýšení platu a založil vlastní firmu vyrábějící dřevoobráběcí stroje pro námořnictvo. Vynalezl také mikrometr, sestrojil přístroj k potiskování látek a zkoumal možnosti vylepšení hydraulického lisu. Věnoval se astronomii a snažil se postavit vlastní teleskop, pokusy však ukončila jeho smrt v roce 1831. Jeho potomci provozovali automobilku Maudslay Motor Company. \n\n"}
{"id": "1455236", "url": "https://cs.wikipedia.org/wiki?curid=1455236", "title": "Undine", "text": "Undine\n\nUndine (1811, česky též jako \"Rusalka\") je pohádková novela, kterou napsal německý romantický spisovatel, dramatik a básník Friedrich de la Motte Fouqué. Jedná se o autorovo nejznámější dílo. Je to jedna z mála drobných prací, které z jeho rozsáhlé tvorby přežily dodnes. Novela byla přeloženo do mnoha jazyků a ovlivnila mnoho hudebních, literárních i výtvarných děl.\n\nV novele autor zpracoval motiv tragické lásky víly k člověku, rozšířený v Evropě již od středověku, například v pověsti o \"Meluzíně\", zpracované v Německu do Knížky lidového čtení. Undine stejně jako Meluzína hledá spojení se smrtelným mužem, protože jenom tímto způsobem může získat duši. Bez duše není schopna lásky ani soucitu.\n\nPříběh zachycuje muže, který se ocitá mezi skutečnou a nadpřirozenou ženou a je nucen řešit rozpor mezi domovem, znamenajícím bezpečí, a světem imaginace, který jej vzrušuje a láká. Čas děje je neurčitý (pravděpodobně pozdní středověk) stejně jako jeho místo (zámek Ringstetten leží v blízkosti pramenů Dunaje).\n\nRytíř Huldbrand miluje krásnou šlechtičnu Bertaldu. Předvádí před ní svou statečnost v rytířských kláních, a když mu uloží zkoušku odvahy, podnikne cestu do nebezpečného lesa. Bouře způsobí, že se rozvodní potok, ve kterém se málem utopí. Zachrání se v domku rybáře u jezera, který má překrásnou dceru. Rybář mu vypráví, že jeho skutečná dcera zmizela před patnácti lety v jezeře, a namísto ní, že se u jeho domku objevila tříletá dívka Undine, kterou vychoval. Huldabrand se do ní zamiluje a vezme si jí za ženu. Po svatbě se Undine z náladové dívky změní v jemnou a ohleduplnou ženu. Přizná se, že je ve skutečnosti rusalka. Ty stejně jako ostatní duchové živlů (elementálové) nemají duši a mohou ji získat pouze lidskou láskou. Proto ji její otec, vládce vod, poslal k lidem. Rusalčin manžel musí splnit ještě jednu podmínku – nesmí jí nikdy v blízkosti vody spílat, jinak nad ní znovu živel získá moc a ona se do něj bude muset vrátit. \n\nHuldbrand odjede s Undine a s jejími rodiči nejprve k Bertaldě. Undinin strýc, vodní duch Kühleborn, sdělí Undine, že Bertalda je ve skutečnosti ztracená rybářova dcera. Když toto tajemství Undine odhalí, Bertalda jí podezírá z intrik a brání se svému sociálnímu pádu. Huldbrand pak obě ženy vezme na svůj hrad Ringstetten, kde opět objeví svou lásku Bertaldě. Undine zabrání Kühlebornovi v přístupu na hrad tím, že uzavře vodní kašnu na nádvoří. \n\nPři výletu po Dunaji se na Huldbrandově lodi objeví Kühleborn. Huldbrand se neovládne a rozčilen Undinými vazbami na vodní království poruší podmínku o spílání. Kühleborn pak stáhne Undine do vody. Huldbrand je přesvědčen, že Undine je mrtvá a chce se oženit s Bertaldou. Undie se mu zjeví ve snu a varuje ho, že pokud jí zradí sňatkem s jinou ženou, bude ho muset usmrtit. Huldbrand však varování nedbá a sňatek proběhne. Před svatební nocí Bertalda trvá na tom, že se na nádvoří umyje vodou z fontány, aby omyla své pihy, o kterých je přesvědčena, že potvrzují její plebejský původ. Jakmile je víko fontány odkryto, z fontány vystoupí Undine a Huldbranda svým polibkem usmrtí. Na Huldbrandově pohřbu se Undine zjeví v podobě bílé postavy, která se nakonec změní v pramen vody lemující rytířův hrob. Svého milého tedy symbolicky objímá i po smrti.\n\n\n"}
{"id": "1455237", "url": "https://cs.wikipedia.org/wiki?curid=1455237", "title": "Vibrační kruhový zásobník", "text": "Vibrační kruhový zásobník\n\nVibrační kruhové zásobníky jsou zařízení běžně užívaná pro podávání montážních součástek v průmyslových výrobních linkách. Jsou využívány primárně k podávání většího množství kusového materiálu, který je do dalšího stroje potřeba dodat kus po kusu a správně orientovaný.\n\nFunkce zásobníků spoléhá na mechaniku, resp. na chování součástky při vibracích zásobníku; cílem je vibracemi posunout součástky po dráze podavače uzpůsobené tvaru součástky tak, aby byly všechny součástky na konci dráhy stejně orientované a bylo je tak možné dopravit do následujícího stroje výrobní linky jednu po jedné.\n\nOrientování součástek spoléhá na jejich mechanických vlastnostech, hlavně na pozici jejich těžišť ve vztahu ke středům součástek jako těles. Zásobníky skvěle fungují například pro vruty, tedy pro rotačně symetrická tělesa s váhou vychýlenou k jedné straně. Na druhou stranu nejdou využít v případech, kdy orientace závisí např. na barvě. Dráhy kruhových zásobníků jsou navrhovány pro každý typ součástky zvlášť, jejich základní mechanismus je však stejný napříč aplikacemi.\n\nVýstupní orientace součástky závisí na tvaru a těžišti součástky. Pokud tato výstupní orientace nesouhlasí s orientací součástky potřebnou pro další krok ve výrobním procesu, je součástka dle potřeby otočena zakřiveným dopravníkem.\n\nVibrační kruhové podavače jsou soběstačná zařízení sestávající se ze specificky tvarované misky navržené tak, aby dovedla součástky do správné polohy; a z vibrační jednotky, na které je umístěna miska zásobníku a která společně s jednotkou pro regulaci amplitudy vibrací řídí celý zásobník. Zásobník pak dále často zahrnuje i lineární dopravník nebo skluz k přepravě dílů z výstupu zásobníku k dalšímu zařízení výrobní linky. Piezoelektrická, elektromagnetická popř pneumatická řídící jednotka třese miskou, čímž uvádí materiál do pohybu po spirálovitě stoupající dráze. Šasi misky podél dráhy je tvarováno tak, aby se materiál uspořádal do konzistentní polohy. Délka, šíře a hloubka dráhy se vybírá pro každé řešení zvlášť, aby odpovídalo specifickým vlastnostem daných dílů. Miska i dráha mají speciální povrchovou úpravu, která má minimalizovat poškození dopravovaného materiálu, zlepšit trakci dopravy a snížit hlučnost zásobníku. Regulátor rychlosti pak umožňuje nastavit rychlost vibrace zásobníku a také rychlost pohybu dílů k výstupnímu podavači se senzory.\n\nS rostoucím uplatněním integrace ve všech částech výrobního procesu se potřeba užití zásobníků snižuje např. dodáváním materiálu na pásce, která jednotlivé součástky drží orientované po celou dobu přepravy a skladování. Toho se nejčastěji využívá v oborech jako je elektronika, kde se součástky musí usazovat v určité pozici, která však nejde detekovat mechanicky.\n\nVibrační podavače se využívají ve všech odvětvích průmyslu, např. ve farmaceutickém, automobilovém, elektronickém, kosmetickém, potravinářském, obalovém, kovodělném a v průmyslu rychloobrátkového spotřebního zboží. Dále se používá ve sklářství, slévárenství, stavebnictví, v papírenském a ocelárenském průmyslu a při výrobě plastů a recyklaci. Vibrační zásobníky poskytují ekonomicky výhodnou alternativu manuální práce, čímž šetří náklady na výrobu produktu. Před výběrem konkrétního zásobníku je třeba zvážit několik faktorů, mj. odvětví, vlastnosti materiálu a objem produkce.\n\n\n\n\n"}
{"id": "1455239", "url": "https://cs.wikipedia.org/wiki?curid=1455239", "title": "Sárbogárd", "text": "Sárbogárd\n\nSárbogárd [šárbogárd] (, ) je město v Maďarsku na jihu župy Fejér. Nachází se asi 30 km jihovýchodně od Székesfehérváru a je správním městem stejnojmenného okresu. V roce 2018 zde žilo 11 937 obyvatel. Podle údajů z roku 2011 zde bylo 82,5 % obyvatel maďarské a 2 % romské národností.\n"}
{"id": "1455242", "url": "https://cs.wikipedia.org/wiki?curid=1455242", "title": "Albertirsa", "text": "Albertirsa\n\nAlbertirsa [albertirša] () je město v Maďarsku v župě Pest, spadající pod okres Cegléd, asi 34 km jihovýchodně od Budapešti. Město vzniklo v roce 1950 spojením dvou obcí Alberti a Irsa. V roce 2015 zde žilo 12 212 obyvatel, z nichž jsou 88,5 % Maďaři.\n\nAlbertirsa sousedí s městy Cegléd a Pilis. Poblíže se nacházejí také obce Ceglédbercel, Dánszentmiklós a Mikebuda.\n"}
{"id": "1455247", "url": "https://cs.wikipedia.org/wiki?curid=1455247", "title": "Miloš Saxl", "text": "Miloš Saxl\n\nMiloš Saxl (11. května 1921 Železný Brod – 1. srpna 1992 Roudnice nad Labem) byl český výtvarný teoretik, malíř, grafik, historik umění, scénograf, galerista, v letech 1958 až 1981 ředitel Galerie moderního umění v Roudnici nad Labem.\n\nPo maturitě na čáslavském gymnáziu byl během druhé světové války pracovně nasazen v Drážďanech. Po znovuotevření vysokých škol se přihlásil ke studiu dějin umění a estetiky na Filozofické fakultě Univerzity Karlovy, kde navštěvoval přednášky Antonína Matějčka, Jana Květa, Jana Mukařovského, Jaromíra Pečírky nebo Františka Kovárny. Silně jej potom ovlivnili především Josef Zvěřina a Růžena Vacková. Přímo v oboru malířství se potom vzdělával soukromě u Karla Lišky a Antonína Pospíšila. Ze školy byl po uchopení moci komunisty vyhozen.\n\nV roce 1958 se stal ředitelem Městské galerie v Roudnici nad Labem, která již tehdy čítala vedle daru Augusta Švagrovského i dary mnoha dalších mecenášů (např. Zdeňky Kalašové). Prostory galerie, od roku 1955 sídlící ve čtyřech místnostech Místního národního výboru, však nepostačovaly na vystavení celého fondu.\n\nZásluhou architekta Pavla Mošťáka získala galerie prostory bývalé lobkowiczské zámecké jízdárny, navržené italským barokním architektem Antonio della Portou. Ve spolupráci se Saxlem navrhl její přeměnu pro galerijní účely a po čtyřech letech se v červnu 1965 za účasti Čestmíra Císaře konalo její slavnostní otevření. Galerie tak mohla naplno rozvinout svoji práci.\n\nStudiem dokumentů se seznámil s historií města a jeho uměleckými památkami a zajistil katalogizaci a dokumentaci všech dosavadních děl. Galerie pod jeho vedením převzala od roku 1965 (od pátého ročníku) \"Kulturní měsíčník\", který vydávala až do roku 1980 a do něhož sám hojně přispíval. V měsíčníku se čtenář mohl potkávat se seriály Současná instalace roudnické galerie, Malířské tradice v Roudnici nad Labem, Urbanistický a architektonický rozvoj města a získal zde i informace o právě probíhajících výstavách.\n\nMiloš Saxl zanechal v historii galerie výraznou stopu a učinil ji vyhledávanou nejen mezi odbornou, ale i širokou veřejností. V akvizicích získal cenná díla meziválečného období i aktuálních šedesátých let. Přes sto původních výstav uspořádaných v jeho období doprovázely přednášky, koncertní a literární programy nebo třeba procházky po městě. Mezi zvanými umělci se objevili Karel Höger, Radovan Lukavský, Josef Páleníček, Milan Moravec, Talichovo kvarteto aj. S malířem Václavem Boštíkem uspořádal v roce 1970 1. mezinárodní malířské sympozium, kterého se zúčasnili čeští malíři Otakar Slavík, Miloš Ševčík, Karel Zlín, Bohdan Kopecký a Václav Boštík, Poláci Marian Bogusz a Stanisław Fiałkowski, Maďar Endre Bálint, Francouz Jacques Busse, Ital Lorenzo Taiuti a Jugoslávci Gradimir Petrović a Branko Miljuš. Zásluhou postupující normalizace se další ročníky již neuskutečnily a provoz galerie byl i jinak ještě mnohokrát ohrožen. Pravidelná setkání pořádal Saxl s mládeží. V okruhu tzv. „zahrádky“ probíhaly živé diskuze, které ovlivnily mnoho budoucích umělců i teoretiků umění (Lenka Bydžovská, Jan Royt).\n\nŘeditelem galerie zůstal až do svého odchodu do důchodu v roce 1981, kdy se opět začal více věnovat malířství.\n\n\n\n\n"}
{"id": "1455253", "url": "https://cs.wikipedia.org/wiki?curid=1455253", "title": "Pavel Batušev", "text": "Pavel Batušev\n\nPavel Batušev (: Павел Батушев; * 1. srpna 1987 Kemerovo) je ruský horolezec a bývalý reprezentant v ledolezení, vítěz světového poháru v ledolezení na rychlost. V roce 2017 měl pozitivní test na doping.\n\nNa posledním závodu světového poháru 2017 v ledolezení na rychlost (28. ledna 2017 v italském Rabensteinu) byl jako vítěz (celkově druhý) podrobený antidopingové kontrole. První ze dvou odebraných vzorků moči byl podrobený kontrole v laboratoři Světové antidopingové agentury (WADA) s pozitivním nálezem na Meldonium 27. února 2017. 10. března 2017 byl formálně obviněn z porušení antidopingového pravidla a využil právo na analýzu druhého vzorku moči, který byl také pozitivní. Od 29. března 2017 mu byla prozatím pozastavena závodní činnost podle článku 7.9.1 závodních pravidel ledolezení. Po následném slyšení 10. dubna 2017 bylo rozhodnuto, že sportovec porušil antidopingové pravidlo, a to článek 2.1 pravidel. Výsledkem bylo pozastavení závodní činnosti po dobu čtyř let od data prozatímního pozastavení (29. března 2017) do 28. března 2021 a diskvalifikace výsledků v závodu s pozitivním vzorkem i v dalších závodech poté (5. února zvítězil na mistrovství světa 2017 v Champagny v lezení na rychlost).\n\n\n"}
{"id": "1455255", "url": "https://cs.wikipedia.org/wiki?curid=1455255", "title": "Sarkis Elgkian", "text": "Sarkis Elgkian\n\nSarkis Elgkian (* 24. března 1972) je bývalý sovětský a arménský zápasník – klasik, který od roku 1993 reprezentoval Řecko.\n\nZápasení se věnoval od 13 let. Specializoval se na řecko-římský styl. Po rozpadu Sovětského svazu v roce 1991 přijal nabídku reprezentovat Řecko. V roce 1996 startoval na olympijských hrách v Atlantě, kde prohrál v úvodním kole těsně 2:3 na technické body s Rumunem Marianem Sandu. Přes opravy nakonec obsadil 7. místo. Sportovní kariéru ukončil v roce 2000.\n\n\n"}
{"id": "1455256", "url": "https://cs.wikipedia.org/wiki?curid=1455256", "title": "Video4Linux", "text": "Video4Linux\n\nProjekt Video4Linux (zkráceně V4L) se zaměřuje na nahrávání videa v operačním systému Linux. Poskytuje jednotné aplikační programové rozhraní a ovladače pro webkamery, televizní karty a podobná zařízení. Projekt je programován v jazyce C a licencován licencí GNU GPL, jedná se tedy o svobodný software.\n\nProjekt je využíván řadou koncových aplikací, například MythTV, Ekiga, FFmpeg, GStreamer, xine, VLC media player, MPlayer, mpv a Kopete.\n\nV4L verze 1 byl do jádra zařazen ke konci cyklu 2.1.X a odstraněn z jádra ve verzi 2.6.38. Od verzí 2.5.x začal být přímo součástí jádra V4L2, tedy druhá verze V4L, která napravuje některá dřívější špatná návrhová rozhodnutí.\n\n"}
{"id": "1455257", "url": "https://cs.wikipedia.org/wiki?curid=1455257", "title": "Luděk Štěpán", "text": "Luděk Štěpán\n\nLuděk Štěpán (19. srpna 1932 Nasavrky – 12. května 2017 Hlinsko) byl autor řady odborných a populárně naučných publikací především s tématikou lidového stavitelství a technických objektů, zakladatel české molinologie a muzea v přírodě Soubor lidových staveb Vysočina, propagátor významu a hodnot lidového stavitelství a neindustriálních technických objektů.\n\nLuděk Štěpán se narodil 19. srpna 1932 v Nasavrkách. Společně s rodiči již od dětství poznával malebné kouty Chrudimska a Hlinecka. Přestože profesně inklinoval k technickým oborům, jeho koníčkem byla příroda a historie. Vystudoval Vyšší vodotechnickou školu ve Vysokém Mýtě a začal se věnovat stavbě mostů a silnic. Toto povolání spojené s neustálým pohybem po regionu mu dávalo možnost poznávat jednotlivá sídla i krajinu a začít objevovat zajímavé doklady lidového stavitelství.\n\nVelkou část svého volného času trávil Luděk Štěpán putováním s fotoaparátem po celém Chrudimsku. Svou zálibu začal od počátku 60. let provozovat coby dobrovolný pracovník státní památkové péče, od roku 1968 působil vedle svého zaměstnání jako okresní konzervátor památkové péče. Do roku 1992 byl vedoucím \"Souboru lidových staveb Vysočina\".\n\nLuděk Štěpán společně s Františkem Horáčkem, také nadšeným ochráncem památek a přírody, prováděl od roku 1960 průzkum mlýnů a dalších vodou poháněných zařízení na Chrudimsku, Luděk Štěpán v terénu, František Horáček v archivech. V době jeho průzkumu se mlynáři těžce vyrovnávali se zestátněním a cítili se na okraji společnosti. I díky tomu byli velmi vstřícní a rádi mu poskytovali cenné informace, neboť byli vděčni za to, že se o jejich řemeslo ještě někdo zajímá. O činnosti Luďka Štěpána se dozvěděli pracovníci komise pro historii mlynářství Národního zemědělského muzea, nabídli mu členství a přizvali jej ke spolupráci. Tehdy zjistil, že kromě členů komise o mlýny moc lidí zájem nejeví, a to ani památkáři. Právě v té době se nezdařil pokus o záchranu Petrova mlýna v Lánech u Kameniček, ani archaického roubeného mlýna v Jeníkově, jenž díky liknavosti tehdy příslušných pracovníků spadl, než záchranné práce začaly. Před očima mu tak vyvstával obraz zkázy a obava, že z těchto pozoruhodných zařízení nezbude nic.\n\nUvědomil si, že není v jeho silách ovlivnit příslušné orgány, aby začaly intenzivně pracovat na záchraně takovýchto hodnotných objektů. Pochopil také, že výjimečné stavby mnohdy nedokáže zachránit „in situ“, jak původně zamýšlel. Začal se stále více přiklánět k myšlence transferů do některého z existujících sídelních celků. Hlavním podnětem k tomu byl Luďku Štěpánovi na přelomu 60. a 70. let zejména příklad brněnských památkářů pod vedením PhDr. Věry Kovářů. Jednalo se o expozici lidového stavitelství v Krátké na Žďársku, kde měly být opraveny stávající objekty a doplněny dalšími, kterým na původních místech hrozil zánik.\n\nPři pracovních cestách začal vytipovávat místa, ve kterých by zamýšlený celek mohl vzniknout. Zaměřil se na nejjižnější části okresu Chrudim, tedy oblast Hlinecka. Na výjimečný rozsah hodnotných památkových objektů v této oblasti upozornil již roku 1955 PhDr. Jaroslav Herout v rámci návrhů nemovitých kulturních památek. Na seznamu Luďka Štěpána se objevily náves ve Všeradově, střed obce Vortová, osada Zubří nad Trhovou Kamenicí, Trhová Kamenice a Veselý Kopec. Památkové hodnoty jednotlivých sídel umocňovalo neporušené přírodní prostředí i bohatá kulturní historie. Konečné rozhodnutí mu prý přinesla jím sestavená tabulka s deseti kritérii, ve které zohlednil památkové, estetické i technické parametry. Veselý Kopec – původně součást obce Dřevíkov – položený v úvalu řeky Chrudimky se zbytky starého mlýnského náhonu a památkově chráněná usedlost čp. 4 s roubeným haltýřem v louce nakonec v hodnocení zvítězil. Působivost obce Vysočina, vzniklé v roce 1960 sloučením obcí Dřevíkov, Možděnice, Rváčov, Svobodné Hamry, a okolní krajiny dokreslovala i bohatá historie spojená se jmény Františka Palackého, Františka L. Riegra, Jana Nevole, generála Alexandra Zacha a významných českých malířů krajinářů – Františka Kavána a Gustava Macouna. Myšlenka vybudovat v původním krajinném prostředí starých osad Hlinecka soubor staveb, které budou dokumentovat lidové stavitelství a lidové technické stavby části východních Čech, tak dostala jasný rámec.\n\nLuděk Štěpán kolem sebe soustředil skupinu podobně smýšlejících lidí z řad dobrovolných členů tzv. okresního aktivu pro ochranu památek a přírody a místních nadšenců z Vysočiny. Prvním počinem byl návrh na záchranu vodního mlýna a pily „jednušky“ Králova Pila v Milesimově. Podle evidence památek měla být jediná chráněná pila ve východních Čechách v Oldříši u Poličky. Ve skutečnosti již několik let neexistovala, přestože byla jednou z pouhých dvou tehdy památkově chráněných pil v Čechách. Podobný osud potkal jedinou českou památkově chráněnou záhřivku (bělidlo) v Přívratu (okr. Ústí nad Orlicí) nebo soukenickou valchu v Pekle nad Zdobnicí (okr. Rychnov nad Kněžnou). Popsaná situace patřila mezi další podněty, které přivedly Luďka Štěpána ke snaze zachraňovat venkovské technické stavby.\n\n20. dubna 1967 podal Luděk Štěpán návrh na záchranu Královy Pily. Návrh byl přijat a s částkou patnácti tisíc korun zahájil s dalšími nadšenci v roce 1968 vlastní práce. Tak jako později na Veselém Kopci a v Možděnici zajišťovali většinu pomocných prací zdarma členové tehdejšího Vlastivědného kroužku Osvětové besedy v Zaječicích. Dokumentaci, stavební práce a řízení všech činností prováděl Luděk Štěpán. V letech 1968 a 1969 vypracoval návrh na vybudování expozice lidových staveb v obci Vysočina. Původní představa byla soustředit na Veselém Kopci zemědělské usedlosti a technické stavby na vodní pohon a v nedaleké Možděnici soubor řemeslnických dílen. Cílem Luďka Štěpána bylo nejen zachránit vzácné památky, kterým hrozil na původním místě zánik, ale současně umožnit jejich zpřístupnění široké veřejnosti. Ucelený soubor staveb měl dokumentovat lidovou architekturu a lidové technické stavby velké části východních Čech, v prostoru s hranicí po spojnici Chrudim – Vysoké Mýto – Litomyšl – Polička – Svratka – Chotěboř – Chrudim.\n\nPo úspěšné opravě Královy Pily podal Luděk Štěpán v březnu roku 1969 návrh na záchranu soukromé usedlosti čp. 4 na Veselém Kopci (okr. Chrudim). Její oprava probíhala v letech 1971 a 1972, zároveň byla díky iniciativě Luďka Štěpána obnovena soukromá kovárna čp. 3 v Možděnici (okr. Chrudim). V roce 1972 byla zpřístupněna dočasná expozice tkalcovské světničky a stodoly usedlosti čp. 4 na Veselém Kopci, a to do doby, než budou zrealizovány další objekty. Právě tímto počinem byl položen základ budoucího Souboru lidových staveb Vysočina. Zároveň započal transfer prvních dvou objektů na Veselý Kopec – pazderny z Pasek u Všeradova (okr. Chrudim) a sušárny ovoce ze Stříteže (okr. Svitavy). Na těchto objektech si Luděk Štěpán s několika místními řemeslníky vyzkoušeli technologii transferu malých roubených staveb. O rok později se již pustili do rekonstrukce mnohem náročnější, a to již dříve rozebrané a uložené unikátní čtrnáctiboké polygonální stodoly ze Sádku u Poličky (okr. Svitavy) a také kolářské dílny v Možděnici (okr. Chrudim).\n\nPrvní hmatatelné výsledky Luďka Štěpána a jeho spolupracovníků pomohly přesvědčit i tehdejší vedení obce Vysočina (okr. Chrudim) ke změně přístupu k historickým objektům i prostředí a podnítily místní občany k úpravě svých domů i veřejných prostranství. Na návsi v Dřevíkově (okr. Chrudim), která je dnes chráněnou památkovou zónou, byla obnovena vzácně dochovaná roubená potašárna a objekt bývalé vinopalny v dřívější židovské uličce, nedaleký židovský lesní hřbitov. V Dřevíkově došlo k odstranění nevzhledných plechových staveb a elektrického vedení, které pohledově narušovalo starobylá průčelí. V Možděnici došlo na záchranu staré roubené školy a zvoničky a na postavení pomníku Františku Kavánovi ve Svobodných Hamrech (okr. Chrudim).\n\nPrvní období budování a vytváření pevných základů nynějšího Souboru lidových staveb Vysočina se uzavřelo s koncem roku 1981. Do tohoto roku se Luďku Štěpánovi podařilo zrealizovat transfer patnácti objektů na Veselý Kopec, dva do Možděnice a podílet se na záchraně tří objektů „in situ“ (usedlost čp. 4 na Veselém Kopci, vodní kovací hamr a mlýnice ve Svobodných Hamrech, kovárna v Možděnici).\n\nOd samého počátku záchranných prací kladl Luděk Štěpán velký důraz na stavebně historický průzkum objektů, u technických památek rozšířený na technologický průzkum. Cenné údaje přinášelo bádání jak v archivech, tak v terénu. Poznatky zanesl do rukopisných prací, které jsou dnes uloženy ve Státním okresním archivu v Chrudimi. V rámci těchto prací bylo pořízeno přibližně 1600 černobílých negativů a 2200 barevných diapozitivů. Velká část ze zdokumentovaných objektů dnes již neexistuje. Výše zmíněné průzkumy byly základem první územní studie Souboru lidových staveb a řemesel Vysočina (tak zněl původní název), kterou v letech 1972 až 1974 vypracovali Ing. Libor Černík z Krajského střediska státní památkové péče a ochrany přírody v Pardubicích, František Dvořák z odboru kultury ONV Chrudim a Luděk Štěpán. V 80. letech na ni navázaly studie zpracované SÚRPMO Praha – především Ing. arch. Jiřím Škabradou a Ing. arch. Petrem Dostálem. Bylo velkým štěstím, že v 70. letech pracovali na odboru kultury ONV Chrudim lidé, kteří pochopili význam konání Luďka Štěpána a podali mu pomocnou ruku. Až do roku 1981 byl ONV Chrudim (následně Okresní muzeum Chrudim) hlavním partnerem a investorem.\n\nI přes obrovskou řadu získaných poznatků i konkrétní úspěšné realizace měl Luděk Štěpán stále pocit, že se z jeho strany jedná spíše o amatérský přístup, který si vyžaduje doplnit odborné znalosti. Začal pravidelně dojíždět na konzultační dny do Valašského muzea v přírodě v Rožnově pod Radhoštěm, kde se mu věnovali PhDr. Jaroslav Štika, CSc. a PhDr. Jiří Langer, CSc. Společně s PhDr. Věrou Kovářů byli Luďku Štěpánovi vzorem. Výše zmínění se také stali členy prvního odborného poradního týmu. Jeho jednání mnohdy provázely vzrušené polemiky zvláště v otázkách vlastních záchranných prací, kdy na sebe narážely dvě trochu odlišné koncepce – památkářská a muzejní. Přesto bylo vše řešeno v přátelské atmosféře s jediným cílem, nalézt nejlepší a zároveň pro všechny strany přijatelné řešení. Skloubit snahu o maximální zachování všeho autentického s požadavkem na praktické provozní záležitosti vyžadovalo oboustranné kompromisy. Obdobná situace se za pár let opakovala i při záchraně hlineckého Betléma.\n\nVýznamnou podporu Luďku Štěpánovi poskytovaly z dnešního pohledu drobné, tehdy pro něho však významné příběhy. Dodávaly mu jistotu, že jeho záměr je potřebný a v mnohém výjimečný. Často vzpomínal na návštěvu ředitele polského skanzenu v Sanoku, významného znalce evropských muzeí v přírodě, dr. Jiřího Čajkovského, který tehdy zkoumal polygonální stodoly v rámci střední Evropy. Potěšil ho prohlášením, že na Veselém Kopci stojí poslední více než dvanáctiboká stodola v Evropě. V té době se právě připravovala výstavba vodního mlýna přeneseného z Oldřetic u Skutče, doplněného varnou povidel a stoupou na tlučení třísla z Klešic, obojí na vodní pohon. Dr. Čajkovský potvrdil, že se jedná o objekty, které v žádné expozici lidového stavitelství doposud nebyly.\n\nV jeho konání ho utvrzovaly i postupně získávané poznatky, které prokázaly jedinečnost zachraňovaných staveb. Ukázalo se, že kovárna v Možděnici z poloviny 18. století je ve východních Čechách nejstarší plně vybavená kovárna, hospoda ve Svobodných Hamrech nejstarší roubená bez přerušení provozovaná hospoda, připomínaná již v roce 1613. Práce na záchraně židovského lesního hřbitůvku u Dřevíkova posvětilo zjištění, že se zde zachoval jeden ze tří známých dřevěných náhrobků v Čechách, další dva byly v Židovském muzeu v Praze. Úsilí o záchranu symbolu Železných hor ve Svobodných Hamrech – železářského hamru – korunoval nález tzv. housky, tedy surového železa po odpichu z vysoké dřevouhelné pece o váze asi 350 kg, u nedalekého bývalého hamru u Kocourova (datovaného kolem roku 1730). Takováto houska je údajně jedinou dochovanou ukázkou v oblasti střední Evropy. Se Svobodnými Hamry je spojena česky psaná loutková hra \"Don Juan\" z roku 1790. Patří k nejstarším svého druhu v Čechách a byla získána od potomků majitelů hamerského zámečku – rodiny Nevolových.\n\nMimořádně významná část práce Luďka Štěpána se týká detailní dokumentace tradičních řemesel a technologických postupů. V této dokumentaci má obrovský význam práce sekernického mistra Jana Vondráčka. Dokumentace stavby vodního kola u mlýna a pily Králova Pila posledním žijícím vyučeným sekerníkem na Českomoravské vrchovině Janem Vondráčkem mladším se stala základem znovuoživení tohoto řemesla v podobě nově vytvořené sekernické skupiny Jiřího Myšky a Pavla Tomáška ze Studnic. Právě Luděk Štěpán přesvědčil svého kolegu „silničáře“, původně vyučeného koláře, Jiřího Myšku a dovedl jej k Janu Vondráčkovi, který mu předal veškeré své znalosti o stavbě vodních kol. Technické zkušenosti Luďka Štěpána a řemeslný um novodobých sekerníků daly postupně vzniknout mnoha technickým památkám. Kromě vodních kol a dalších mechanismů mlýna, olejny, stoupy, varny povidel a hamru v Souboru lidových staveb Vysočina je možné dále uvést vodní kola mlýna a celý mechanismus mandlu (dle návrhu L. Štěpána) v Ratibořicích (okr. Náchod), mlýna ve Vanově (okr. Jihlava) nebo mlýna v lucemburském Asselbornu.\n\n\n"}
{"id": "1455258", "url": "https://cs.wikipedia.org/wiki?curid=1455258", "title": "František Antonín z Harrachu", "text": "František Antonín z Harrachu\n\nFrantišek Antonín kníže z Harrachu na Rorau ( \"Franz Anton Fürst von Harrach zu Rorau\", 2. října 1665 Vídeň - 18. července 1727 Salzburg) byl rakouský říšský kníže-arcibiskup. \n\nOd roku 1701 byl jmenovaným koadjutorem vídeňské diecéze a titulární biskup \"Epiphania in Syria\". V letech 1702 až 1705 byl kníže-biskupem vídeňským, od roku 1705 koadjutorem salcburského knížete-biskupa, a v letech 1709 až do své smrti v roce 1727 panoval jako jeden z nejvýznamnějších knížat-arcibiskupů Salcburského knížecího arcibiskupství. Císařem Leopoldem I. byl \"ad personam\" povýšen do stavu říšského knížete.\n\n"}
{"id": "1455260", "url": "https://cs.wikipedia.org/wiki?curid=1455260", "title": "Vladimir Kartašev", "text": "Vladimir Kartašev\n\nVladimir Kartašev (: Владимир Карташев; * 1995 Kemerovo) je ruský horolezec a reprezentant v ledolezení, mistr světa, vítěz světového poháru a juniorský mistr světa v ledolezení na rychlost.\n\n\n"}
{"id": "1455266", "url": "https://cs.wikipedia.org/wiki?curid=1455266", "title": "Alex de Minaur", "text": "Alex de Minaur\n\nAlex de Minaur, španělsky: \"Álex de Miñaur\", (* 17. února 1999 Sydney) je australský profesionální tenista španělsko-uruguayského původu. Ve své dosavadní kariéře na okruhu ATP Tour vyhrál tři singlové turnaje. Na challengerech ATP a okruhu Futures získal dva tituly ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v říjnu 2019 na 18. místě a ve čtyřhře pak v září téhož roku na 134. místě. Na juniorském kombinovaném žebříčku ITF nejvýše figuroval během února 2016 na 2. místě. Trénují ho Adolfo Gutierrez a Lleyton Hewitt.\n\nPo boku krajana Blakea Ellise vyhrál juniorskou čtyřhru Australian Open 2016. Jako poražený finalista pak odešel z chlapecké juniorky ve Wimbledonu 2016, kde nestačil na Kanaďana Denise Shapovalova.\n\nV australském daviscupovém týmu debutoval jako 18letý v roce 2018 prvním kolem Světové skupiny proti Německu, v němž prohrál zahajovací dvouhru se světovou pětkou Alexandrem Zverevem. V rozhodující páté sadě přitom ztratil vedení 3–0 na gamy a výhodu na druhý brejk. Australané odešli poraženi 1:3 na zápasy. Do roku 2019 v soutěži nastoupil ke dvěma mezistátním utkáním s bilancí 0–3 ve dvouhře a 0–0 ve čtyřhře.\n\nAsociace tenisových profesionálů jej vyhlásila nováčkem roku pro sezónu 2018.\n\nV rámci hlavních soutěží událostí okruhu Futures debutoval v červenci 2015, když na antukový turnaj ve španělské Denii obdržel divokou kartu. Ve čtvrtfinále podlehl Španělu Miguelu Semmlerovi.\n\nV hlavní soutěži dvouhry okruhu ATP World Tour debutoval na lednovém Brisbane International 2017 po kvalifikačních výhrách nad Kazachem Michailem Kukuškinem a Američanem Francesem Tiafoem. V úvodním kole singlu podlehl Němci Mischovi Zverevovi. Následující týden obdržel divokou kartu na Apia International Sydney 2017, kde zaznamenal premiérový vyhraný zápas kariéry. V první fázi vyřadil čtyřicátého šestého hráče žebříčku Benoîta Paireho z Francie. Po úvodní sadě druhého kola však skrečoval Andreji Kuzněcovovi.\n\nDebut v hlavní soutěži nejvyšší grandslamové kategorie zaznamenal v mužském singlu Australian Open 2017, do něj získal divokou kartu. Kvalifikaci majoru odehrál poprvé již rok předtím na Australian Open 2016, ale nepřešel brány úvodní fáze po porážce od Belgičana Kimmera Coppejanse. Na melbournském grandslamu 2017 zdolal v prvním kole Rakušana Geralda Melzera po pětisetové bitvě. Během čtvrtého dějství přitom odvrátil mečbol. Následně nenašel recept na amerického hráče Sama Querreyho.\n\nSezónu otevřel druhou účastí na Brisbane International, kam získal divokou kartu do hlavní soutěže. Poprvé v kariéře postoupil na okruhu ATP Tour do čtvrtfinále i semifinále. Na jeho raketě postupně dohráli Američan Steve Johnson, dvacátý čtvrtý muž klasifikace Milos Raonic a mezi poslední osmičkou americký kvalifikant Michael Mmoh. V semifinálové fázi jej zastavil další zástupce amerického tenisu Ryan Harrison. De Minaur se tak jako 208. hráč žebříčku stal nejníže postaveným i nejmladším semifinalistou brisbanského turnaje za předchozích deset ročníků. Do navazujícího Sydney International získal zvláštní výjimku a pokračoval na vítězné vlně, když přešel přes Fernanda Verdasca, světovou třicítku Damira Džumhura a Feliciana Lópeze do druhého semifinále v řadě. Stal se tak nejmladším tenistou túry ATP od roku 2005 a Rafaela Nadala, který se probojoval do semifinále na dvou navazujících turnajích. V něm vyřadil Francouze Benoîta Paireho, což znamenalo premiérovou účast ve finálovém souboji. Z něho však odešel poražen od Rusa Daniila Medveděva, ačkoli získal úvodní set.\nPrvní major roku, Australian Open, znamenal časné vypadnutí v úvodní fázi od dvacátého muže žebříčku Tomáše Berdycha. Po únorovém debutu v Davis Cupu proti Německu, si během března zahrál první dvě akce v kariéře ze série ATP Masters. Nejdříve jej ve druhém kole BNP Paribas Open v Indian Wells vyřadil pozdější argentinský šampion Juan Martín del Potro. O dva týdny později na Miami Open v Key Biscayne podlehl v první fázi Japonci Jošihitu Nišiokovi. V dubnu prošel do svého třetího challengerového finále, JC Ferrero Challenger Open v Alicante, kde jej zdolal španělský antukář Pablo Andújar.\n\nNa pařížský French Open zavítal díky divoké kartě pořadatelů. Na antukovém majoru však utržil rychlou porážku od šestnáctého nasazeného Brita Kylea Edmunda. Poté svedl dvě navazující travnatá finále challengerů. První na Fuzion 100 Surbiton Trophy v Surbitonu prohrál s Francouzem Jérémym Chardym. Po skončení poprvé pronikl mezi sto nejlepších tenistů světa, když mu 11. června 2018 na žebříčku ATP patřila 96. příčka. Naopak z druhého na nottinghamském Nature Valley Open vyšel vítězně a získal premiérový titul v této úrovni tenisu. Ve finále přehrál britského hráče Dana Evanse. Debutově do třetí fáze grandslamu postoupil ve Wimbledonu po výhrách nad dvacátým devátým hráčem klasifikace a čerstvým semifinalistou French Open Marcem Cecchinatem i Pierrem-Huguesem Herbertem. Ve třetím zápase jej vyřadila světová jednička Rafael Nadal.\n\nLetní túra na amerických betonech začala postupem do druhého kariérního finále a prvního v kategorii ATP 500. Cestou do něj na washingtonském Citi Open postupně zdolal Vaska Pospisila, jedenáctého nasazeného Steva Johnsona, turnajovou osmičku a semifinalistu Australian Open Čonga Hjona. Po odstoupení Andyho Murrayho v semifinále čelil ruskému hráči Andreji Rubljovovi, jemuž dokázal v tiebreaku druhé sady odvrátit za stavu 2:6 čtyři mečboly v řadě. Dalšími dvěma vítěznými fiftýny a výhrou 8:6 si vynutil rozhodující set, který zvládl. Ve finálovém duelu pak podruhé v roce nenašel recept na světovou trojku Alexandra Zvereva. Bodový zisk jej poprvé posunul do elitní světové padesátky na 43. příčku. Na Winston-Salem Open přijížděl jako patnáctý nasazený. Na úvod však podlehl Rusu Daniilu Medveděvovi. Na druhém grandslamu za sebou se probojoval do třetího kola, když během US Open vyřadil Tara Daniela a Francese Tiafoea. Dohrál však na raketě chorvatské světové sedmičky Marina Čiliće po pětisetové bitvě. Do semifinále se podíval na zářijovém ATP Shenzhen Open, v němž jej zastavil Francouz ze sedmé desítky klasifikace Pierre-Hugues Herbert. V osmifinále vypadl na Shanghai Rolex Masters s Alexandrem Zverevem a na úvod již z pařížského Rolex Paris Masters po prohře od Feliciana Lópeze. V říjnu se stal poprvé mužskou australskou jedničkou, když na této pozici vystřídal Nicka Kyrgiose. Sezónu zakončil na 31. příčce. Asociace tenisových profesionálů jej v závěru sezóny vyhlásila nováčkem roku.\n\nV listopadu se kvalifikoval na exhibiční Next Generation ATP Finals do Milána pro osm nejlepších hráčů sezóny do 21 let. Bez porážky v základní skupině prošel do semifinále, v němž vyřadil Španěla Jaume Munara. V boji o titul podlehl nejvýše nasazenému 20letému Řekovi a světové patnáctce Stefanosi Tsitsipasovi po čtyřsetovém průběhu.\n\nSezónu rozehrál čtvrtfinálem na Brisbane International, které mu o dva týdny později zajistilo první nasazení na grandslamu. Ve svém rodišti pak získal první kariérní titul ATP, když ovládl Sydney International. Na cestě do finále na jeho raketě bez získaného setu dohráli Dušan Lajović, Reilly Opelka, Jordan Thompson a Gilles Simon. V závěrečném duelu pak zdolal italskou turnajovou osmičku Andrease Seppiho po zvládnutých koncovkách obou setů. V devatenácti letech vyhrál v Sydney jako nejmladší šampion od roku 2001, kdy akci ovládl také devatenáctiletý Lleyton Hewitt. Melbournské Australian Open znamenalo postup do třetího kola, v němž nenašel recept na světovou dvojku Rafaela Nadala.\n\nPařížské Roland Garros opustil jako dvacátý první nasazený ve druhé fázi po hladké porážce od španělského antukáře Pabla Carreña Busty. Ve Wimbledonu pak v téže fázi nezvládl pětisetovou bitvu proti Američanu Stevu Johnsonovi. Druhou trofej na túře ATP si odvezl z letního BB&T Atlanta Open, když ve finále zdolal amerického tenistu Taylora Fritza. Ve 20 letech se stal nejmladším šampionem turnaje. Od zavedení zápasových statistik ATP v roce 1991 představoval teprve třetího vítěze dvouhry, jenž v celém turnaji nečelil ani jednomu brejkbolu. Ve čtyřech utkáních na servisu získal všech 42 gemů. V tomto rekordu navázal na Haase z Memphisu 2007 a Isnera z Newportu 2017.\n\nNa newyorském majoru US Open poprvé vyřadil člena elitní světové desítky. Ve třetím kole přehrál japonskou světovou sedmičku Keie Nišikoriho. V debutovém osmifinále grandslamu však vypadl s Bulharem Grigorem Dimitrovem, figurujícím na sedmdesáté osmé příčce žebříčku.\n\nNarodil se roku 1999 v australském Sydney do rodiny španělské matky Ester a uruguayského otce Anibala de Minaurových. Má tři mladší sourozence, Daniela, Cristinu a Saru de Minaurovi. Tenis začal hrát ve čtyřech letech. Do pěti let žil v Austrálii, než se rodina přestěhovala do španělského Alicante. V roce 2012 se vrátil s rodiči na australský kontinent a ti po čtyřech letech odcestovali zpět do Španělska. Podle tenistova vyjádření začal obě bydliště střídat. V roce 2017 deníku \"Sydney Morning Herald\" sdělil: „\"Dříve jsem reprezentoval Španělsko, ale vždycky jsem se cítil být Australanem. Jakmile jsme se sem vrátili, první věcí kterou jsem chtěl udělat bylo — hrát za Austrálii\".“\n\nHovoří anglicky, španělsky a francouzsky.\n\n"}
{"id": "1455269", "url": "https://cs.wikipedia.org/wiki?curid=1455269", "title": "Johann Reinhold Patkul", "text": "Johann Reinhold Patkul\n\nJohann Reinhold Patkul (27. července 1660 Stockholm – 10. října 1707 Kazimierz Biskupi) byl livonský šlechtic, politik a bojovník za výsady Baltských Němců. Narodil se jako poddaný švédského krále, bouřil se však proti způsobům, jakými král Karel XI. prováděl v Livonsku svou politiku redukcionismu, čímž krále popudil. Ten na něj roku 1694 vydal zatykač a odsoudil jej k mučení a smrti. Patkul pak ze Švédska uprchl do kontinentální Evropy. Následně hrál v letech 1698 a 1699 hlavní roli v tajných diplomatických jednáních, jejichž výsledkem bylo spojenectví ruského cara Petra I., saského kurfiřta a polského krále Augusta II. Silného a dánsko-norského krále Kristiána V. (i jeho následníka Frederika IV.) proti švedskému králi Karlu XII., což vedlo k vypuknutí tzv. Velké severní války v letech 1700 až 1721. V prvních letech války plnil Patkul zásadní úlohu při komunikaci mezi spojenci i ostatními dvory v Evropě. Na dvoře Augusta II. Silného vykonával funkce nejprve ve službách samotného Augusta (v letech 1698 až 1700), později ve službách Petra I. (od roku 1702 až do své smrti). Na konci roku 1705 se Patkul ocitnul v nelibosti kurfiřta Augusta a byl obviněn z velezrady. Během následujícího roku byl vězněn nejprve v Sonnensteinu a následně v Königstenu. Nakonec byl však August donucen Karlem XII., aby Patkula vydat na základě smlouvy z Altranstädtu. Patkul pak strávil další rok ve švédském žaláři, než jej Karel XII. nechal rozlámat v kole a setnout.\n\nPatkul se narodil ve věznici ve Stockholmu, kde byl jeho otec držen kvůli podezření z velezrady. Již v mladém věku nastoupil Johann Reinhold do armády a následně se vypracoval až do hodnosti kapitána.\n\nRoku 1689 vydal do Stockholmu v čele delegace livonských šlechticů, aby podal protest proti míře tvrdosti, se kterou byla v jeho domovském kraji prováděna pozemková reforma Karla XI. Jeho výmluvnost učinila na Karla silný dojem, avšak jeho požadavnkům nebylo vyhověno. Poté, co králi předložil o tři roky později další, ostřeji psanou petici, proti němu byla kvůli opakovaným stížnostem podána státní žaloba. Ve snaze vyhnout se trestu za velezradu uprchnul Patkul ze Stockholmu do Švýcarska. V nepřítomnosti byl odsouzen k useknutí pravé ruky a hlavy. Zároveň došlo ke konfiskaci veškerých jeho pozemků.\n\nNásledující čtyři roky strávil Patkul na útěku. Roku 1698 však poté, co nový švédský král Karel XII. nevyhověl jeho žádosti o milost, vstoupil do služeb Augusta II. Silného, kurfiřta saského a krále polského. Jeho dlouhodobým cílem se stalo vyrvat Livonsko z držení Švédska - kvůli hrozbě perzekuce pro něj jinak nebylo možné vrátit se domů. Polsko, jehož státním zřízením v té době byla šlechtická republika (tzv. Rzeczpospolita), bylo pro livonského šlechtice nejpříhodnější volbou potencionálního nového pána. Roku 1698 se tedy Patkul dostal ke kurfiřtsko-královskému dvoru v Drážďanech a začal Augusta doslova zasypávat návrhy na rozdělení Švédska. Jeho první plán spojenectví zahrnoval koalici Saska, Dánska a Braniborska, avšak po odmítnutí ze strany Braniborska byl nucen i přes osobní odpor zahrnout do spojenectví Rusko.\n\nRuský car se měl spokojit s Ingrií a Estonskem, zatímco Augustovi mělo připadnout Livonsko oficiálně jako polské léno, reálně však jako dědičná držba saské dynastie. Vojenské operace proti švédským provinciím v Pobaltí pak měli spustit Sasové a Rusové zaráz. Po ustanovení tohoto základu dohody se Patkul vydal do Moskvy, kde během tajného jednání v Preobraženském snadno přesvědčil Petra I., aby k alianci 18. listopadu 1699 smluvně přistoupil.\n\nBěhem prvních dní Velké severní války, které nebyly pro spojence příliš šťastné, fungoval Patkul jako základní pilíř celého spojenectví. Roku 1702 naverboval ve Vídni skotského generála George Benedicta Oglivieho a uvedl jej do Petrových služeb.\n\nVe stejném roce seznal, že pro něj služba pánovi Augustova ražení není nadále výhodná a přešel do ruských služeb. Petr I. Patkula, jehož předcházela pověst talentovaného a energického muže, rád přivítal, Patkul však své pověsti nedostál. Jeho znalosti byly příliš lokálně zaměřené a omezené. Smlouvou z Narvy z 19. srpna 1704 mezi Ruskem a Polskem se mu sice konečně povedlo přivést Polsko do války po boku spojenců a posílit tak Augusta Silného, který do té doby vedl válku pouze jako saský kurfiřt, nepodařilo se mu však přimět ke vstupu do protišvédské ligy Prusko - částečně kvůli obavám Fridricha I. z Karla XII., částečně kvůli žárlivosti samotného Petra. Patkul následně odcestoval z Berlína do Dráždan, aby s císařským dozorčím Stratmannem uzavřel dohodu o pronájmu ruského pomocného sboru v saských službách Habsburkům.\n\nSaští ministři proti novému pořádku protestovali a 19. prosince 1705 pak nechali Patkula zatknout a uvěznit v pevnosti Sonnenstein. Zcela přitom ignorovali Petrovy protesty proti takto bezohlednému porušení mezinárodního práva. Po uzavření smlouvy z Altranstädtu z 24. září 1707 byl Patkul dopraven ke Karlovi, který jej nařídil popravit lámáním v kole. Neobměkčila jej ani žádost o milost ze strany své vlastní sestry, princezny Ulriky. Tu odmítl s tím, že zrádci z exemplárních důvodů milost udělit nelze. V říjnu 1707 byl Patkul zaživa rozlámán v kole v Kazimierzu Biskupim v Polsku.\n\nOkolnosti Patkulovy smrti poprvé popsal v knize \"Das schmertzliche doch seelige Ende, Des Welt-Bekandten Joh. Reinhold Patkuls\" (roku 1761 přeloženo do angličtiny pod názvem \"Anecdotes concerning the famous John Reinhold Patkul\") [\"Anekdoty ze života slavného Jana Reinholda Patkula\"]. Další záznam Patkulovy popravy lze nalézt v anonymním letáku z roku 1708 názvem \"Kurtze Beschreibung der merck- und denckwürdigen Execution Des tapffern und Welt-bekanten General Patkuls, Wie selbiger den 10. October. 1707. zu Casimir in Pohlen erbärmlich hingerichtet worden\" [\"Krátký popis významné a pamětihodné popravy statečného a světoznámého generála Patkula; Jak byl onen 10. října v Kazimierzu v Polsku útrpně popraven\"]. Ačkoliv se oba popisy liší, svorně uvádějí, že po vleklém procesu lámání kostí v kole Patkul prosil, aby byl sťat (volal \"Kopf ab!\") a sám se doplazil k popravčímu špalku. Následná poprava stětím se však povedla až po několika úderech.\n"}
{"id": "1455272", "url": "https://cs.wikipedia.org/wiki?curid=1455272", "title": "Bohumil Kolář (redaktor)", "text": "Bohumil Kolář (redaktor)\n\nBohumil Kolář (9. listopadu 1939, Praha – 24. září 1995 Praha) byl český rozhlasový redaktor, reportér, publicista a dramaturg.\n\nBohumil Kolář nastoupil jako dvaadvacetiletý do redakce vědy a techniky po mládež Hlavní redakce pro děti a mládež (\"HRDM\") Československého rozhlasu a jeho jméno bylo později úzce spjato s pořadem Meteor. Pracoval na něm intenzivně zhruba deset let v šedesátých až osmdesátých letech - zprvu s Oldřichem Ungrem a poté s Josefem Kleiblem. \n\nK rozhlasu měl velmi blízko už od dětství, když se ve svých osmi letech stal členem rozhlasového Dismanova souboru. Několikaletá intenzivní činnost v něm, rovněž práce s mluveným slovem a celková výchova uměním, kterou v souboru zažil, vedla nejen ke kultivaci jeho osobnosti, ale také k tomu, že tento způsob ovlivňování osobnostního růstu dětí ho pak inspiroval po celý život. Již jako starší chlapec získal v souboru pověst schopného vedoucího dětí, „který to s nimi umí a má nápady“. \n\nPo maturitě na jedenáctileté střední škole nejprve pracoval v Ústředním ústavu geologickém (od roku 1956) a odtud na základě konkurzního řízení přešel (1. března 1962) jako redaktor do redakce vědy a techniky pro mládež. Fakultu sociálních věd a publicistiky UK vystudoval při zaměstnání. \n\nOd roku 1962 spolu s dalšími rozhlasovými redaktory (Milan Bauman a Jiří Hromádko) spolupracoval s oblíbeným časopisem ABC mladých techniků a přírodovědců (tzv. Abíčkem), kde pomáhal vést dětské raketové posádky.\n\nV redakci dostal zpočátku na starost vysílání pro mladší školní děti. Připravoval pro ně populárně naučné pořady, psal pásma, natáčel besedy i rozhovory, vymýšlel hádanky, hry i příběhy. Plně a s velkým ohlasem využil svých znalostí dětské mentality ve zcela novém typu pořadu, který se jmenoval Otazník pro tebe. Řešily se v něm základní etické problémy, jako jsou třeba pravdomluvnost, vztah ke slabšímu, poctivost nebo kamarádství. Děti v pořadu nejprve sehrály nějakou zčásti improvizovanou věrohodnou scénku. Po ní zazněly otázky: Jak bys to řešil ty? Kdo měl pravdu? V další části následovaly reportážní záběry ze školy, různé reakce a názory dětí. \n\nVysílání mělo na školách velký ohlas. Ceněny byly dále zejména jeho seriály Hraj si, tu máš kohouta a Ten člověk je blázen! o vynálezcích nepochopených dobou, v níž žili. Později se podílel i již na zmíněném Meteoru, jednom z nejúspěšnějších rozhlasových pořadů všech dob. Od počátku ho téměř pět let redigoval jeho starší kolega Oldřich Unger. Posléze se většinou ve dvojici s ním až do 5. května 1973 výborně uplatňoval mimořádně nápaditý Bohumil Kolář. Jeho doménou byly hlavně psané texty, pásma, dramatizace i průvodní slovo, ale stejně dobře zvládal také reportáže. \n\nNa začátku období normalizace, po vynuceném odchodu Oldřicha Ungra z ČsRo, pak ještě zhruba pět let připravoval Meteor se svým bývalým šéfem, tehdy už řadovým redaktorem dr. Josefem Kleiblem. Rád na tu dobu vzpomínal: „Za svůj zlatý věk považuji deset let práce v Meteoru. Dobře pět stovek pořadů. Při nich se ve mně formovalo pojetí rádia coby klubu tvůrců a posluchačů.“\n\nOd 1. února 1976 převzal funkci vedoucího redaktora vysílání pro školy, ale Meteoru se zcela nevzdal. Tehdy se však již zabýval hlavně organizací a přípravou programů pro školy i mimoškolním výchovně vzdělávacím programem pro děti a mládež. V tomto roce vyšla také kniha, o jejíž autorství se dělil s Oldřichem Ungrem, Explorers of the Deep (London, Hamlyn 1976). O rok později byla vydána i ve francouzštině a němčině. Vznikla na základě cyklu o hlubinách oceánu, který spolu napsali pro Malou rozhlasovou encyklopedii redakce A–Zet (1968). Počínaje 1. listopadem 1978 řídil redakci výchovy a vzdělávání, v níž se realizoval program Škola hrou doplňovaný průvodními tištěnými materiály. \n\nKolář se v té době uplatnil jako tvůrce výchovně orientovaných her pro mladší děti; hry je měly vést k různým smysluplným aktivitám: pořady Otvírání studánek byly zaměřené na ochranu životního prostředí; zdravotní osvětě a první pomoci se věnoval cyklus ABC malých doktorů; desetidílný kurz Zlatá zebra se orientoval na bezpečnost silničního provozu. Kromě toho dokázal stále přispívat i do Meteoru. \n\nPozději byl jmenován do funkce zástupce šéfredaktora (1. ledna 1985) a téhož roku v říjnu se stal šéfredaktorem HRDM. Vyšší řídící funkce ho však zřejmě neuspokojovala. Rozhodně ji nevykonával k plné spokojenosti vedení Čs. rozhlasu – svědčí o tom důtka ústředního ředitele udělená počátkem roku 1988. Radost mu přinášela především tvůrčí práce pro děti a také natáčení s nimi v jejich přirozeném prostředí. Stal se hlavním iniciátorem a autorem každodenně vysílaných a velmi oblíbených pořadů Domino, později večerního vysílání pro děti Rádio na polštář. Znělka Domina – rozhlasového klubu dětí - se poprvé ozvala na vlnách ČRo 2 Praha 4. ledna 1982. Denně od pondělka do pátku měly děti své hodinové bloky s příspěvky publicistickými, výchovně vzdělávacími i hudebními. Pořad si získal velkou oblibu také u starších a dospělých posluchačů. Bývalo jich ve všech věkových skupinách až milion. Organizovaly se i různé akce: například Kufrování s Dominem (poprvé 1983); v něm mezi sebou soutěžila města o to, které vyšle na tratě víc orientačních běžců, jejichž účast se pohybovala v tisících. Oblíbená byla i Kuličkiáda. Podoba Rádia na polštář, jakou znaly děti od roku 1982, zanikla v roce 1997. Domino žije dodnes. \n\nBohumil Kolář se podílel také na založení česko-slovenské stanice EM, celostátního programového okruhu pro mladé posluchače ve věku 15 až 25 let, která začala vysílat od 4. září 1989. Základem bylo živé vysílání, diskusní kluby, kontaktní pořady; okruh EM měl být zdrojem zábavy i poučení o politice, ekonomice a kultuře; většinu vysílání tvořila hudba. Stanice zanikla koncem prosince 1990. \n\nV pololetí téhož roku byl Kolář povolán do funkce zástupce šéfredaktora HRDM a dramaturga okruhu Regina. Od 2. ledna 1991 začala tato společná stanice regionálních studií vysílat. Iniciátorem jejího vzniku a tvůrcem její koncepce byl Bohumil Kolář. Ve svém programu uváděla Regina denně také „jeho“ Rádio na polštář“. Zrušena byla koncem května 1993. \n\nJiž v září 1991 je Kolář znovu převeden jinam, tentokrát do dramaturgie vysílacích okruhů, kde má vytvořit nové vysílací schéma ČRo 2 Praha. O rok později se stává zástupcem šéfredaktora Prahy (Ivana Rösslera) a dramaturgem jejích publicistických pořadů. Inicioval zde vznik významného vzdělávacího cyklu, Toulek českou minulostí. Tento cyklus, vysílaný od 2. dubna 1995, je velmi oblíbený a dlouhodobě se řadí k nejúspěšnějším pořadům ČRo. \n\nKolář zemřel po mozkové mrtvici po dlouhém a beznadějném bezvědomí 24. září 1995.\n\nBohumil Kolář a dr. Jiří Hromádko, jsou (pod pseudonymem J. B. Kamil) literárními autory komiksu Modrá pětka, který vycházel na pokračování od roku 1971 do roku 1989 v časopise Pionýrská stezka. Modrá pětka vyšla i v knižní podobě. Její rozhlasové zpracování uvádělo posléze na pokračování i Domino (ČRo 2 – Praha, červen 2007, srpen 2009, červen 2010).\n\nAudioknihy: Kolář, B., Holeček, I., Pellar, R., Nos, P., Prager, J.: Robinson Crusoe & Pepa Pátek, aneb anglicky s Pepou Nosem, písničkou a dobrodružstvím. Praha, Český rozhlas 1992; Nepil, F., Kolář, B., Kosek, L.: Lipová alej: nedělní setkání s F. Nepilem, poslední čtení Františka Nepila z jeho knihy. Praha, Český rozhlas 1997. (V roce 1995 načetl Nepil své fejetony z Lipové aleje znovu do pořadu Bohumila Koláře a Leoše Koska).\n\n"}
{"id": "1455275", "url": "https://cs.wikipedia.org/wiki?curid=1455275", "title": "I. B třída Východočeského kraje 1982/83", "text": "I. B třída Východočeského kraje 1982/83\n\nV soubojích fotbalové I. B třídy Východočeského kraje 1982/83 se utkalo ve čtyřech skupinách - Podkrkonoší, Hradecko, Orlicko a Chrudimsko - po 14 týmech dvoukolovým systémem podzim – jaro. Tento ročník skončil v červnu 1983.\n\nPoznámky:\n\n"}
{"id": "1455276", "url": "https://cs.wikipedia.org/wiki?curid=1455276", "title": "Artak Margarjan", "text": "Artak Margarjan\n\nArtak Margarjan (* 11. listopadu 1989) je původem arménský zápasník – klasik, který žije od svých 12 let ve Francii.\n\nSe zápasením začínal v rodné Arménii. V roce 2001 se s rodinou přestěhoval do Francie, kde pokračoval v tréninku v zápasnickém klubu v Besançonu. Jeho osobním trenérem je Patrice Mourier. Ve francouzské reprezentaci se prosazuje od roku 2013 ve váze do 66 kg, kterou střída s neolympijskou vahou do 71 (72) kg. V roce 2016 mu o jedno vítězství utekla kvalifikace na olympijské hry v Riu.\n\n\n"}
{"id": "1455279", "url": "https://cs.wikipedia.org/wiki?curid=1455279", "title": "Přírodní památka Kamenec", "text": "Přírodní památka Kamenec\n\nPřírodní památka Kamenec může být:\n\n"}
{"id": "1455284", "url": "https://cs.wikipedia.org/wiki?curid=1455284", "title": "Zlatko Červený", "text": "Zlatko Červený\n\nZlatko Červený (16. srpna 1920 Záhřeb – 27. října 1992 České Budějovice), uváděný i jako Zlatomir Červený nebo Zlatomír Červený, byl český hokejový brankář a fotbalista. V roce 1950 byl ve vykonstruovaném procesu s československými hokejisty odsouzen na 3 roky.\n\nZa reprezentaci Československa nastoupil 13. března 1949 v utkání proti Švédsku v Praze. V lize hrál za HC Slavoj České Budějovice (1947–1950 a 1953–1956).\n\nVrcholově se věnoval také fotbalu, v československé fotbalové lize hrál v sezoně 1946/47 v dresu SK Libeň jako útočník.\n\n"}
{"id": "1455285", "url": "https://cs.wikipedia.org/wiki?curid=1455285", "title": "Šarur Vardanjan", "text": "Šarur Vardanjan\n\nŠarur Vardanjan (* 4. dubna 1988 Gjumri) je původem arménský zápasník – klasik, který od druhé poloviny devadesátých let dvacátého století žije ve Švédsku.\n\nPochází z početné komunity arménských imigrantů do Švédska z druhé poloviny devadesátých let. Zápasení se věnuje od 10 let. Specializuje se na řecko-římský styl. Ve švédské mužské repezentaci se prosazuje od roku 2009 ve váze do 66 kg. V roce 2012 se na olympijské hry v Londýně nekvalifikoval. Od roku 2015 se zápasení věnuje na klubové úrovni.\n\n\n"}
{"id": "1455287", "url": "https://cs.wikipedia.org/wiki?curid=1455287", "title": "Karel Pavlištík", "text": "Karel Pavlištík\n\nKarel Pavlištík, (12. března 1931 Uherský Brod – 7. prosince 2018 Zlín), byl český muzejní a vlastivědný pracovník, etnograf, folklorista, tanečník, choreograf, scenárista a jedna z vůdčích osobností listopadové revoluce na Zlínsku. Absolvoval etnografii na Filozofické fakultě Univerzity Karlovy (1956–1960). Byl programovým tajemníkem Mezinárodního folklorního festivalu Strážnice. Působil v Armádním uměleckém souboru (1953–1962) a v Oblastním muzeu jihovýchodní Moravy ve Zlíně (1962–1970). Poté byl zaměstnán v JZD Lukov (1971–1989), nejprve jako dělník, posléze v úseku sociálních a kulturních služeb jako vedoucí valašského souboru Kašava. V době normalizace byl nucen publikovat pod jinými jmény. Do Muzea jihovýchodní Moravy se vrátil v 90. letech. Působil jako choreograf souboru Vesna ve Zlíně (1965–1968), umělecký vedoucí Vonice (1967–1974) a jako vedoucí dětského souboru Vonička. Spolupracoval s folklorními soubory Hradišťan, Olšava, Rusava, Světlovan, Rozmarýn ad. Byl nositelem Ceny města Zlína (1994). V roce 2001 mu byla udělena Cena za rozvoj tradiční lidové kultury a folkloru. V roce 2005 získal cenu PRO AMICIS MUSAE za významný, dlouholetý a mimořádný přínos do oblasti kulturního rozvoje regionu. V roce 2014 získal čestné občanství obce Držková na Zlínsku mimo jiné za zásluhu o kulturní rozvoj a šíření dobrého jména obce, kde řadu let prováděl své národopisné výzkumy a kde v době zákazů pracoval v dřevozpracujícím družstvě. O dva roky později, v roce 2016, získal také čestné občanství obce Kašava na Zlínsku.\n\nVeškerá publikační činnost Karla Pavlištíka překračuje výše zmíněný soupis knižních titulů. Karel Pavlištík rovněž publikoval v periodikách například v časopise ZVUK Zlínského Kraje, Zlínské noviny, Zlínské listy a jeho příspěvky jsou součástí sborníků z odborných konferencí. \n\n"}
{"id": "1455288", "url": "https://cs.wikipedia.org/wiki?curid=1455288", "title": "18CZ", "text": "18CZ\n\n18CZ je desková hra autora Leonharda Orglera, která patří do rodiny her typu 18XX a byla vydána v roce 2017 v češtině vydavatelstvím Fox in the Box a zároveň v angličtině a němčině samotným autorem pomocí Kickstarteru. Tématicky se hra věnuje budování železnice v českých zemích v období jejího začátku v 19. století za Rakouska-Uherska – i v české variantě herního plánu jsou kromě českých názvů měst i názvy v němčině.\n\nStejně jako v jiných hrách z rodiny 18XX má hra několik složek. Jednak jsou v ní samostatné železniční společnosti, které se snaží budovat železniční tratě a tím dosahovat zisku, jednak je v ní obsažen akciový trh a každý hráč tak často spoluvlastní své společnosti s různými jinými hráči. Hra je pro 2-6 hráčů, přičemž ve dvou hráčích se hraje na druhé straně herního plánu. Vydavatel udává délku hry 1-5 hodin. Kromě toho je možné jako rozšíření dokoupit samostatný herní plán s mapou Moravy a Slezska určený pro hru dvou nebo tří hráčů, na kterém lze odehrát rychlejší partie.\n\n"}
{"id": "1455291", "url": "https://cs.wikipedia.org/wiki?curid=1455291", "title": "19. ročník předávání cen Amerického filmového institutu", "text": "19. ročník předávání cen Amerického filmového institutu\n\n19. ročník předávání cen Amerického filmového institutu ocenil nejlepších deset filmů a deset filmových programů.\n\n\n\n"}
{"id": "1455315", "url": "https://cs.wikipedia.org/wiki?curid=1455315", "title": "Aula Cervantes", "text": "Aula Cervantes\n\nAula Cervantes je vzdělávací prostor v prostorách Univerzity Karlovy v Celetné ulici v Praze zaměřený na podporu výuky španělštiny. Nabízí široké spektrum vzdělávacích materiálů jak pro učitele, tak studenty. Byla založena Insitutem Cervantes ve spolupráci s Karlovou Univerzitou v roce 2001. \n"}
{"id": "1455317", "url": "https://cs.wikipedia.org/wiki?curid=1455317", "title": "Cauchyova–Goursatova věta", "text": "Cauchyova–Goursatova věta\n\nCauchyova–Goursatova věta (také Cauchyova věta nebo Cauchyova věta o integrálech) je věta z oblasti komplexní analýzy. Říká, že integrály holomorfních funkcí po uzavřených křivkách jsou za určitých podmínek vždy nulové. Je pojmenována po svých autorech: v jednodušší podobě (jen pro pravoúhlé oblasti) větu vyslovil roku 1814 Augustin Louis Cauchy a později ji zobecnil Edouard Goursat. Jedním z důsledků věty je Cauchyův vzorec, umožňující počítat hodnoty holomorfních funkcí uvnitř nějaké oblasti z hodnot na její hranici.\n\nVěta zní takto: Nechť G je jednoduše souvislá a otevřená množina komplexních čísel a \"f\" je holomorfní funkce definovaná v G. Nechť \"C\" je Jordanova křivka (tj. jednoduchá uzavřená rektifikovatelná křivka) v G, která je po částech hladká. Pak integrál \"f\" po křivce \"C\" se rovná nule. Zapsáno rovnicí:\n\nNejjednodušší důkaz se zakládá na tom, že se integrál rozepíše na reálnou a imaginární část, pomocí Greenovy věty převede na integrál přes vnitřek křivky \"C\" a na základě Cauchyho–Riemannových podmínek se ukáže, že integrand se rovná konstantně nule. Jestliže tedy formula_2\na formula_3, pak \n\nOba integrály lze upravit pomocí Greenovy věty:\n\npřičemž integrandy jsou podle Cauchyho–Riemannových podmínek nulové, čímž je tvrzení dokázáno.\n\nOpačné tvrzení, tedy že z nulovosti integrálů po uzavřených křivkách vyplývá holomorfnost funkce, se nazývá Morerova věta.\n\nVětu lze dále zobecnit pro případ, že uvnitř křivky \"C\" se nacházejí oblasti, na kterých funkce \"f\" není holomorfní nebo není definovaná, ale tyto oblasti jsme schopni omezit po částech hladkými Jordanovými křivkami. Obecná Cauchyova–Goursatova věta zní: \n\nNechť \"C\" a \"C\", ..., \"C\" jsou po částech hladké a souhlasně orientované Jordanovy křivky, nechť \"C\", ..., \"C\" leží uvnitř C a vnitřky křivek \"C\", ..., \"C\" jsou navzájem disjunktní. Nechť \"f\" je holomorfní na křivce \"C\" a na jejím vnitřku s případnou výjimkou vnitřků křivek \"C\", ..., \"C\". Pak platí\n"}
{"id": "1455319", "url": "https://cs.wikipedia.org/wiki?curid=1455319", "title": "Chicago Film Critics Association Awards 2018", "text": "Chicago Film Critics Association Awards 2018\n\n31. ročník předávání cen asociace Chicago Film Critics Association se konal dne 8. prosince 2018.\n\nRoma\n\n\nAlfonso Cuaron - \"Roma\"\n\n\n\"Kdy ulice Beale mohla mluvit\" – Barry Jenkins\n\n\nZoufalství a naděje - Paul Schrader\n\n\nEthan Hawke - \"Zoufalství a naděje\"\n\n\nToni Collette - \"Děsivé dědictví\"\n\n\nRichard E. Grant - \"Dokážete mi kdy odpustit?\"\n\n\nOlivia Colman - \"Favoritka\"\n\n\n\"Nerovná jízda\" - Bing Liu\n\n\n\"Roma\" - Alfonso Cuaron (Mexiko)\n\n\n\nAlfonso Cuaron - \"Roma\"\n\n\nAlfonso Cuaron a Adam Gough - \"Roma\"\n\n\nFavoritka\n\n\nNicholas Britell - \"Kdy ulice Beale mohla mluvit\"\n\n\nAnnihilation\n\n\nAri Aster - \"Děsivé dědictví\"\n\n\nElsie Fisher - \"Osmá třída\"\n\n"}
{"id": "1455322", "url": "https://cs.wikipedia.org/wiki?curid=1455322", "title": "Jošinobu Mijake", "text": "Jošinobu Mijake\n\nJošinobu Mijake (三宅 義信, * 24. listopadu 1939 Murata, okres Šibata, prefektura Mijagi) je bývalý japonský vzpěrač, dvojnásobný olympijský vítěz.\n\nVystudoval Univerzitu Hósei v Tokiu a byl důstojníkem japonské armády. Byl populární díky své výšce pouhých 154 cm a originálnímu vzpěračskému stylu zvanému „žabák“.\n\nNa Letních olympijských hrách 1960 získal první olympijskou medaili pro japonské vzpírání, když skončil ve váze do 56 kg druhý za Američanem Charlesem Vincim. Na domácí olympiádě v Tokiu v roce 1964 vyhrál váhovou kategorii do 60 kg a prvenství obhájil také na OH 1968. Rozloučil se na olympiádě v roce 1972, kde obsadil čtvrté místo. Stal se také šestinásobným mistrem světa, vítězem Asijských her a ve své kariéře vytvořil 25 světových rekordů, jako první v historii překonal v pérové váze hranici 400 kg v olympijském trojboji. Po ukončení aktivní kariéry se stal trenérem japonské vzpěračské reprezentace.\n\nOlympijským medailistou ve vzpírání byl také jeho mladší bratr Jošijuki Mijake.\n"}
{"id": "1455348", "url": "https://cs.wikipedia.org/wiki?curid=1455348", "title": "Kaple Ježíšova (Osmussaar)", "text": "Kaple Ježíšova (Osmussaar)\n\nKaple Ježíšova (est.: \"Jeesuse kabel,\" švéd.: \"Jesu Kapell\") stojí na ostrově Osmussaar v kraji Läänemaa ve Finském zálivu v Baltském moři v Estonsku. Kaple z 18. století byla 6. března 2014 zapsána do seznamu kulturních památek Estonska pod číslem 30230.\n\nPrvní dřevěná kaple na ostrově byla postavena pravděpodobně už v 16. století. V letech 1765–1766 byla postavena kamenná kaple. Dne 3. září 1766 byla kaple vysvěcena.\n\nKostel byl obehnán kamennou zdí s dřevěnou bránou. V roce 1852 byla na bráně umístěna socha Martina Luthera. Socha pocházela z britské lodi, která u ostrova ztroskotala.\n\nDne 12. června 1940 bylo nuceně přesídleno sedm rodin a ostrov zabrala Rudá armáda. Pamětní deska se jmény členů těchto rodin je umístěna na zdi kaple.\n\nBěhem druhé světové války byla kaple poškozena a po jejím skončení kámen byl použit na výstavbu vojenských objektů na ostrově.\n\nV roce 1994 byla vysvěcena nová zvonička postavená u zříceniny kaple původními obyvateli ostrova.\n\nV letech 2008– 2012 byly zbytky kaple restaurovány, věž zastřešena. Opravy zabezpečila restaurátorská firma Osmussaare Külaühingu. \n\nKolem kaple byl hřbitov obehnán kamennou zdí. Hřbitov byl poškozen při bombardování v roce 1941, kámen ze zdi byl použit na stavební účely.\n\nJednolodní orientovaná kamenná stavba s kamennou věží v západním průčelí. Stavebním materiálem byl místní vápenec. Rozměry kaple byly 12 x 7 m, věž byla vysoká 10 m zakončená vysokou jehlanovou střechou. V kapli bylo 80 míst a každá rodina měla svou lavici. V současné době byla opravena věž a průčelí s částí zdí za průčelím.\n\n"}
{"id": "1455369", "url": "https://cs.wikipedia.org/wiki?curid=1455369", "title": "Martin Gruša", "text": "Martin Gruša\n\nMartin Gruša (někdy též nesprávně \"Grůša\" , 1966 - 11. června 1989) byl český hudebník a fotograf, signatář Charty 77 a manifestu hnutí České děti.\n\nNarodil se v roce 1966 jako syn germanisty a básníka, disidenta Jiřího Gruši a jeho ženy Anny, dcery prof. Eduarda Goldstückera.\n\nPůsobil jako baskytarista, zejména společně s Karlem Malíkem v hudebních skupinách, např. Frou Frou, Babalet, Festival, Národní třída, Velvet Revival, či Echt! jejíž název pomohl vymyslet .\n\nMartin Gruša zemřel náhle v roce 1989 v pouhých 23 letech na následky diabetu (hypoglykemické kóma). Byl pochován na Malvazinském hřbitově v Praze-Smíchově \n"}
{"id": "1455379", "url": "https://cs.wikipedia.org/wiki?curid=1455379", "title": "Povodeň svaté Lucie", "text": "Povodeň svaté Lucie\n\nPovodeň svaté Lucie ( \"Sint-Luciavloed\") byla přírodní katastrofa, při níž v noci ze 13. na 14. prosinec 1287 (na den svaté Lucie) zasáhl bouřlivý příliv oblasti na pobřeží Severního moře, především Holandsko a Frísko. Počet mrtvých se odhaduje na padesát až osmdesát tisíc, zničeno bylo třicet vesnic ve Východním Frísku a Hickling v anglickém hrabství Norfolk (jihovýchodní Anglie byla vážně poškozena záplavami už v únoru téhož roku). Zaplaven byl ostrov Griend a písečné duny oddělující sladkovodní jezero Flevo od moře, čímž vznikl záliv Zuiderzee. To způsobilo geografickou izolaci Západního Fríska od ostatních fríských území a usnadnilo jeho připojení k Holandskému hrabství, k němuž došlo v roce 1297. Mnoho lidí žijících na pobřeží se v důsledku katastrofy odstěhovalo do lépe chráněné oblasti geestů.\n\n"}
{"id": "1455383", "url": "https://cs.wikipedia.org/wiki?curid=1455383", "title": "Osmá třída (film)", "text": "Osmá třída (film)\n\nOsmá třída (v anglickém originále Eighth Grade) je americká filmová dramatická komedie z roku 2018. Režie a scénáře se ujal Bo Burnham. Ve snímku hrají hlavní role Elsie Fisher, Josh Hamilton, Emily Robinson, Jake Ryan a Fred Hechinger.\n\nFilm měl premiéru na Filmovém festivalu Sundance dne 19. ledna 2018 a ve Spojených státech amerických byl do kin uveden 13. července 2018. V České republice se nepromítal. Americký filmový institut ho zařadil mezi nejlepší desítku filmů roku 2018. Film získal čtyři nominace na cenu Independent Spirit Awards a nominaci pro Fisher na Zlatý glóbus.\n\n\nO roli Kayly se ucházelo padesát dívek. Nakonec ji získala Elsie Fisher, tehdy třináctiletá. Burnham si ji vybral, protože jako jediná byla stydlivá a snažila se být sebevědomá, zatímco u ostatních uchazeček tomu bylo naopak. Objevil ji na Youtube a musela se zúčastnit tří konkurzů. Josh Hamilton byl obsazen díky otcovskému vzhledu. \n\nUčitelé a studenti základní školy Suffern Middle School v New Yorku tvořili komparz.\n\nNatáčení probíhalo v Suffernu ve státě New York v létě 2017 a trvalo 27 dnů. Scény před nákupním centrem se natáčely před centrem Palisades Center ve West Nyacku ve státě New York a interiéry v nedalekém The Galleria ve White Plains.\n\nFilm se začal promítat 13. července. Za první víkend vydělal ve čtyřech kinech 252 284 dolarů, za druhý v 33 kinech 794 370 dolarů a za třetí ve 158 kinech 1,3 milionu dolarů. \n\nRozšíření do 10 084 kin se uskutečnilo dne 3. srpna a za tři dny film přinesl dalších 6,6 milionů dolarů.\n\nK 10. prosinci dosáhl zisk 2018 13,5 milionů dolarů po celém světě. Rozpočet filmu činil 2 miliony dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 219 započtených recenzí 99 procent s průměrným ratingem 8,9 bodů z deseti. Na serveru Metacritic snímek získal z 46 recenzí 89 bodů ze sta. Na Česko-Slovenské filmové databázi si snímek k 10. prosinci drží 66%.\n"}
{"id": "1455384", "url": "https://cs.wikipedia.org/wiki?curid=1455384", "title": "Stará pražská cesta", "text": "Stará pražská cesta\n\nStará pražská cesta (v německém překladu \"Alte Prager Straße\", v Německu ale nazývaná \"Böhmischer Steig\" či \"Böhmweg\" neboli \"Česká stezka\"), byla významná historická obchodní stezka, která od přelomu 9. a 10. století až po novověk představovala důležitou dopravní spojnici mezi Horní Lužicí a Prahou. Cesta začínala v Budyšíně, u Obergurigu překročila Sprévu a proti jejímu toku pokračovala k Sohlandu. Odtud zamířila ke Šluknovu a dále k Rumburku, Pak pokračovala k Jiřetínu pod Jedlovou a dále na jih přes hřeben Lužických hor a kolem skalního hradu Sloup do České Lípy, odkud vedla do středních Čech a do metropole českého království.\n\nVznik stezky je spojován dobou na konci 9. a na počátku 10. století, kdy slovanské obyvatelstvo z Budyšínska rozšiřovalo své území směrem na jih proti proudu horního toku řeky Sprévy. Takzvaná Stará pražská cesta neboli Česká stezka se rychle stala dálkovou komunikací značné důležitosti, neboť spojovala Lužici jako tzv. vedlejší zemi Koruny české s centrem království Prahou, která byla obchodním střediskem nejen místního, ale i středoevropského významu. Na přelomu 13. a 14. století význam dálkové přepravy zboží na této spojnici mezi metropolí království a jeho severními zeměmi začal postupně klesat. \n\nTato cesta se nedočkala obnovení a modernizace ani během velkého rozmachu výstavby nových komunikací, který nastal po tzv. Osvobozovacích válkách (německy \"Befreiungskriege\", anglicky \"Wars of Liberation\") z let 1813–1815. Dodnes je však patrná řada stop v místech, kudy tato cesta vedla, ať už to jsou její zářezy v terénu, drobné památky či menší stavby. V oblasti Lužických hor byla cesta používána až do konce 18. století, respektive do roku 1805, kdy ji nahradila nově vybudovaná silnice, spojující sídla Šluknovského výběžku a Českolipska přes Stožecké sedlo (605 m n. m.), které je známější pod nespisovným označením \"Šébr\", odvozeným od německého názvu nedalekého vrcholu Stožce neboli \"Schöberu\".\n\nVýznamnou a velmi zřetelnou upomínkou na místa, kudy procházela Stará pražská cesta, je především kamenný most se dvěma oblouky, umožňující překonání řeky Sprévy u někdejšího \"Daniborova brodu\" v obci Obergurig v zemském okrese Budyšín. Tato stavba, dodnes označovaná jako Český most, vznikla po roce 1724 na místě staršího dřevěného mostu, zvaného \"Mönnigssteig\". Tento 36 metrů dlouhý most je zapsán v SRN na seznamu nemovitých kulturních památek.\n\nDalší stopy staré cesty lze nalézt v průsmyku mezi kopci Mönchswalder Berg (447 m n. m.) a Adlerberg (433 m n. m.) severně od městečka Wilthenu. Připomínkou existence stezky kromě stop v terénu je i někdejší myslivna z 18. století a pozdější restaurace \"Jägerhaus\". V Kirschau (hornolužickosrbsky \"Korzym\") u hradu Körse (původně \"Korzym\"), jehož posláním bylo chránit bezpečnost osob a přepravovaného zboží na České stezce, křižovala tato Stará pražská cesta další významnou komunikaci - jižní větev Via Regia, vedoucí z Halle do Žitavy. Hrad Korzym, původně vybudovaný Lužickými Srby, býval jedním z největších a nejpevnějších hradů v Horní Lužici. Hrad zanikl v roce 1359, kdy byl dobyt a zbořen vojskem lužického Šestiměstí. Pražská cesta překračovala Sprévu opět v místech dnešního Schirgiswalde, kde býval brod. U brodu postupně vyrostly kovárny, hostince a obchody jako základ budoucí vesnice, která se později stala městem. \n\nNynější česko-německou státní hranici překračovala stará obchodní stezka jižně od Sohlandu v oblasti mezi vrchem Hohberg (368 m n. m.) a Rožany. Podle historických záznamů v letech 1425 a 1428 tudy táhla husitská vojska do Lužice, procházely tudy i vojenské oddíly během Třicetileté války. Na českém území podobnou ochrannou funkci, jako lužický hrad Korzym, také plnily místní hrady - lze jmenovat například Tolštejn nad Jiřetínem pod Jedlovou. Milštejn, Sloup nebo vodní hrad Lipý. \n\nVýrazné stopy v terénu, připomínající Starou pražskou cestu, se zachovaly na jižních svazích Lužických hor pod Konopáčem a Stožcem v prostoru mezi železniční stanicí Jedlová a Novou Hutí. Viditelný zářez staré cesty se dochoval také na okraji Sloupu v Čechách vedle silnice č. 268 mezi skalním hradem a křižovatkou poblíž hostince \"U Sedmi trpaslíků\". V tomto úseku cesta z Budyšína do Prahy již měla společnou trasu s tzv. Lipskou cestou, která vedla z Žitavy přes Českou Lípu do Litoměřic. \n\nJako \"Böhmischer Steig\" nebo \"Böhmische Weg\" bývají v německých zdrojích označovány různé historické stezky, které vedly z území dnešního Německa do Čech - ať už v oblasti Vogtlandu, Krušných hor, Labských pískovců nebo Lužických hor.\n"}
{"id": "1455387", "url": "https://cs.wikipedia.org/wiki?curid=1455387", "title": "Jekatěrina Koščejevová", "text": "Jekatěrina Koščejevová\n\nJekatěrina Koščejevová (: Екатерина Кощеева; anglický přepis: Ekaterina Koshcheeva; * 27. listopadu 1995 Kirov) je ruská horolezkyně a reprezentantka v ledolezení, mistryně světa, vítězka světového poháru a mistryně Evropy v ledolezení na rychlost.\n\n\n"}
{"id": "1455391", "url": "https://cs.wikipedia.org/wiki?curid=1455391", "title": "Varan antracitový", "text": "Varan antracitový\n\nVaran antracitový (\"Varanus beccarii\"), případně též varan černý, je endemický druh ještěra, který se vyskytuje pouze v rámci souostroví Aru v Indonésii. Patří mezi tzv. stromové varany, podle čehož má také uzpůsobený tvar těla a končetin.\n\nJe příbuzný varanu smaragdovému, a někdy je i brán jako jeho poddruh.\n\nŽije v tropických lesích, kde se pohybuje převážně po stromech, umí ale také běhat a plavat.\n\nVyniká dlouhým ocasem, dosahujícím délky až 95 cm. Dlouhé zuby mu slouží k dobrému uchopení čelisti. Klade 2–6 vajec. Jejich inkubační doba se pohybuje mezi 172 a 240 dny.\n\nVaran antracitový patří k vzácně chovaným druhům. V celé Evropě je chován v pouhých 10 zoo. Z toho tři zoo se nacházejí v Česku. Jedná se o Zoo Liberec, Zoo Plzeň – AkvaTera a Zoo Praha.\n\nV Zoo Praha je tento druh chován od roku 2007. Tehdy přišel pár ze Zoo Plzeň. První odchov se podařil v roce 2015. Ke konci roku 2017 byl chován samec a dvě samice.\n"}
{"id": "1455394", "url": "https://cs.wikipedia.org/wiki?curid=1455394", "title": "Hilde Walterová", "text": "Hilde Walterová\n\nHilde Walterová, provdaná Hilde Doleschell, (21. února 1915, Liberec – 19. dubna 2013, Guelph) byla československá, rakouská a německá sportovkyně, lyžařka, tenistka a hokejistka. Od roku 1922 žila s rodiči ve Vídni, ale až do roku 1936 reprezentovala Československo. Od sezóny 1936/37 reprezentovala Rakousko a od sezóny 1938/39 Německo. V listopadu 1939 se provdala za pekařského mistra Fritze Doleschella a dále startovala pod jménem Hilde Doleschell. Od roku 1950 žila s manželem v Kanadě.\n\nNa IV. ZOH v Garmisch-Partenkirchen 1936 reprezentovala Československo a nedokončila závod v alpském lyžování v kombinaci. Na mistrovství světa 1938 skončila 15. ve sjezdu, 16. ve slalomu a 16. v kombinaci. V roc 1941 vyhrála mistrovství Německa ve sjezdu v Garmisch-Partenkirchenu, v roce 1947 sjezd v Hahnenkammu a v roce 1948 sjezd v St. Antonu.\n\nVyhrála mistrovství Rakouska ve dvouhře v letech 1939,1941 a 1946-1949, mistrovství Německa ve dvouhře v roce 1941 a mistrovství Kanady ve čtyřhře 1957. Vícekrát startovala ve French Open a Wimbledonu.\n\nHrála hokej jako střední útočník za Wiener AC, v roce 1941 byla vícemistrem Německa.\n\n"}
{"id": "1455401", "url": "https://cs.wikipedia.org/wiki?curid=1455401", "title": "Varan molucký", "text": "Varan molucký\n\nVaran molucký (\"Varanus melinus\") je druh ještěra, který se vyskytuje v Indonésii, konkrétně na ostrovech Obi a Sula.\n\nVědecky byl popsán teprve v roce 1997. Do té doby byl řazen k varanu mangrovovému, který je blízkým příbuzným.\n\nMá pro lidi atraktivní žlutočerné zbarvení, což způsobuje pokles jeho stavů. Často jej totiž loví pašeráci.\n\nV Evropě je tento druh chován v devíti institucích, a to v celkovém počtu 26 jedinců. V rámci Česka je chová jen Zoo Praha.\n\nV Zoo Praha je varan molucký chován od roku 2007, kdy přišli jedinci ze Zoo Plzeň, byť původně konfiskovaná zvířata. V roce 2014 byl zaznamenán první úspěšný odchov. Další se podařilo zopakovat v roce 2018 (dvě mláďata). V mezidobí se žádné jiné evropské instituci nepodařilo tento druh rozmnožit. Navíc se jedná o druhou generaci chovu. Mládě se narodilo v březnu a květnu 2019 a rovněž v lednu 2020.\n"}
{"id": "1455403", "url": "https://cs.wikipedia.org/wiki?curid=1455403", "title": "De La Warr Pavilion", "text": "De La Warr Pavilion\n\nDe La Warr Pavilion je budova ve městě Bexhill-on-Sea v Jihovýchodní Anglii. Od roku 1986 je zapsána na seznamu \"listed building\" (první stupeň). Postavena byla v roce 1935 (od ledna do prosince) podle návrhu architektů Ericha Mendelsohna a Serge Chermayeffa na základě architektonické soutěže vyhlášené Herbrandem Sackvillem, 9. hrabětem De la Warr. Během druhé světové války byla budova užívána armádou. V roce 2004 začala díky grantu rekonstrukce budovy, která skončila po osmnácti měsících v roce 2005. V té době se z ní stalo umělecké centrum. Kromě výstav se zde konají také koncerty, vystupovali zde například Patti Smith, Richard Thompson či John Cale.\n\n"}
{"id": "1455406", "url": "https://cs.wikipedia.org/wiki?curid=1455406", "title": "Favoritka (film, 2018)", "text": "Favoritka (film, 2018)\n\nFavoritka (v anglickém originále The Favourite) je historický dramatický a komediální film z roku 2018. Režie se ujal Yorgos Lanthimos a scénáře Deborah Davis a Tony McNamara. Ve snímku hrají hlavní role Olivia Colman, Emma Stone, Rachel Weisz, Nicholas Hoult, Joe Alwyn, James Smith a Mark Gatiss.\n\nFilm měl premiéru na Filmovém festival v Benátkách dne 30. srpna 2018, kde získal hlavní cenu poroty a cenu pro nejlepší herečku (pro Colman). Do kin byl uveden 23. listopadu 2018 ve Spojených státech amerických. V České republice bude mít premiéru 24. ledna 2019.\n\nFilm byl vybrán do nejlepší desítky filmů roku 2018 Americkým filmovým institutem, magazínem Time a Rolling Stones. \"Favoritka\" získala pět nominací na Zlatý glóbus.\n\n\nFilm vydělal za první promítací víkend 422 410 dolarů ze čtyř kin. Za druhý víkend vydělal 1,1 milionu dolarů ze 34 kin. Za třetí víkend vydělal 1,4 milionů dolarů z 94 kin.\n\nFilm získal pozitivní recenze od kritiků. Na recenzní stránce Rotten Tomatoes získal ze 174 započtených recenzí procent s průměrným ratingem 8,5 bodů z deseti. Na serveru Metacritic snímek získal ze 46 recenzí 91 bodů ze sta. Na Česko-Slovenské filmové databázi si snímek k 10. prosinci 2018 drží 77%.\n"}
{"id": "1455421", "url": "https://cs.wikipedia.org/wiki?curid=1455421", "title": "Nikdys nebyl", "text": "Nikdys nebyl\n\nNikdys nebyl (v anglickém originále You Were Never Really Here) je thrillerový dramatický film z roku 2017. Režie a scénáře se ujala Lynne Ramsay. Jeho námětem je stejnojmenná kniha od Jonathana Amese. Ve snímku hrají hlavní role Joaquin Phoenix, Ekaterina Samsonov, Alex Manette, John Doman a Judith Roberts. \n\nNedodělaná verze filmu měla premiéru na Filmovém festival v Cannes dne 27. května 2018, kde Ramsey získal ocenění za nejlepší scénář a Phoenix cenu za nejlepší herecký výkon Do kin byl film uveden 6. dubna 2018 ve Spojených státech amerických. V České republice měl premiéru dne 1. března 2018.\n\n"}
{"id": "1455422", "url": "https://cs.wikipedia.org/wiki?curid=1455422", "title": "Martina Leierová", "text": "Martina Leierová\n\nMartina Leierová (* 1967 Praha) je česká novinářka a spisovatelka. Narodila se a vyrůstala v Praze, vystudovala mezinárodní finance a poté procestovala velkou část světa, žila delší dobu v Indii, ve Washingtonu D.C., New Yorku nebo Vídni. Její přispěvky a rozhovory se objevily v Hlasu Ameriky, v Českém rozhlase, a v řadě českých periodik, po návratu do Prahy několik let působila jako redaktorka \"Lidových novin\". Poté strávila čtyři roky v Tokiu, kde napsala knihu \"Dům s vypůjčeným výhledem\", a odkud přispívala mimo jiné do rubriky Dopisy z … v \"Respektu\". Nyní žije s rodinou v Římě, odkud přispívá do stejné rubriky tentokrát z Říma, v rámci literárního stipendia Ministerstva kultury dokončuje druhou knihu.\n\n\n"}
{"id": "1455431", "url": "https://cs.wikipedia.org/wiki?curid=1455431", "title": "Vladimír Jasné slunéčko", "text": "Vladimír Jasné slunéčko\n\nVladimír, zvaný Jasné slunéčko (Красное солнышко \"Krasnoje solnyško\"), je kyjevský kníže vystupující v ruských bylinách. Kromě přizviska Jasné (či červené) slunce je také nazýván sluncem kyjevským, sluncem světa či naděje, báťuškou či láskyplným, milujícím. Vladimír strojí hostiny, je štědrý a přívětivý, přijímá hosty, posílá bohatýry na výpravy, odměňuje je a zajišťuje jim ženy. Není však zmiňována jeho odvaha, moudrost či důmysl, sám žádné hrdinské činy nekoná – dokonce je často líčen v nepříznivém světle, především jako zbabělec. Někdy je též popisován jako záletník, krutý a nevděčný k bohatýrům. Mezi bohatýry Vladimírova dvora se řadí Ilja Muromec, Dobryňa Nikitič (jeho strýc), Aljoša Popovič, Potyk Ivanovič, Ivan Godinovič (jeho synovec), Stavr Godinovič, Danilo Lovčanič, Suchman, Dunaj Ivanovič, Choten Bludovič a Ivan Gostinyj syn.\n\nVladimír Jasné slunéčko je tradičně spojován s prvním křesťanským kyjevským knížetem Vladimírem I. vládnoucím na přelomu 10. a 11. století. Byliny se však zpravidla zaobírají mongolskými vpády 13. a 14. století, které jsou tak promítány až na „počátek dějin“. Podle Jiřího Dyndy je tato postava založené kromě Vladimíra I. také na Vladimírovi Monomachovi vládnoucím v první polovině 12. století. Negativní rysy vysvětluje Orest Miller tím že Jasné slunéčko získal také rysy knížete Igora a Ivana Hrozního, Vševolod Miller zase v ovlivnění postavou perského bájného krále kaje Kavuse známého z eposu Šáhnáme. Obě tyto postavy nevynikají statečností, spoléhají se hrdinu, Ilju Muromce či Rustama a podobné je podání o jejich svatbě s nevěrnou Apraksií, respektive Sudabe.\n"}
{"id": "1455439", "url": "https://cs.wikipedia.org/wiki?curid=1455439", "title": "Avia BH-28", "text": "Avia BH-28\n\nAvia BH-28 byl dvoumístný průzkumný dvouplošník vzniklý roku 1927 v Československu v odpověď na požadavek vlády Rumunska na tuto kategorii letounu. Avia svou konstrukci založila na typu BH-26, ale pohonnou jednotku nahradila typem Armstrong Siddeley Jaguar, v souladu s požadavkem zákazníka.\n\nPostavený letoun byl předváděn v Bukurešti, kde byl v květnu 1927 zničen při nehodě. Objednávka sériové výroby nebyla zadána, a prototyp tak zůstal jediným postaveným exemplářem.\n\nČeskoslovenskému letectvu typ nabízen nebyl.\n\nÚdaje podle\n\n"}
{"id": "1455444", "url": "https://cs.wikipedia.org/wiki?curid=1455444", "title": "Sajószentpéter", "text": "Sajószentpéter\n\nSajószentpéter [šajósentpéter] je město v severovýchodním Maďarsku v župě Borsod-Abaúj-Zemplén, spadající pod okres Kazincbarcika, nacházející se asi 9 km severozápadně od Miškovce. Tvoří aglomeraci s městem Kazincbarcika a obcí Berente a ze všech tří měst se nachází nejvíce na jihovýchodě. V roce 2015 zde žilo 11 679 obyvatel.\n\n"}
{"id": "1455448", "url": "https://cs.wikipedia.org/wiki?curid=1455448", "title": "Jardin de la Place-Jean-Paul-II", "text": "Jardin de la Place-Jean-Paul-II\n\nJardin de la Place-Jean-Paul-II (tj. \"zahrada na náměstí Jana Pavla II.\") je veřejný park v Paříži ve 4. obvodu na ostrově Cité. Byl založen roku 1980 a zabírá plochu 2783 m.\n\n"}
{"id": "1455450", "url": "https://cs.wikipedia.org/wiki?curid=1455450", "title": "František Štědrý", "text": "František Štědrý\n\nFrantišek Štědrý (5. září 1847 Hostomice – 26. ledna 1932 Praha) byl český katolický kněz a historik. Pastorační službu vykonával na Peruci a ve Slavětíně. Tématem jeho historických prací byly zejména dějiny vesnic na Lounsku a protireformace.\n\n Narodil se 5. září 1847 v Hostomicích poblíž Berouna. Jeho stejnojmenný otec byl cvočkařský tovaryš, matka Marie byla dcerou ševce. Obě rodiny bydlely v jednom domě, v popisném čísle 117. Chlapec byl legitimizován dodatečným sňatkem rodičů v říjnu téhož roku. Štědrý studoval na gymnáziu v Benešově a na některém z pražských gymnázií. Pak absolvoval Teologickou fakultu Univerzity Karlovy a v roce 1873 byl vysvěcen.\n\nPrvním Štědrého působištěm se stala Peruc, kde vykonával funkci kaplana. Perucká fara byla v té době centrem českého národnostního hnutí. Jako farář zde působil bolzanista František Daneš, kterého jezdili navštěvovat mj. Karel Havlíček Borovský, František Palacký, Václav Vladivoj Tomek, Svatopluk Čech, František Ladislav Rieger, Karel Sabina. Intelektuální ovzduší na Peruci na Štědrého zapůsobilo a probudilo v něm zájem o historii. Po Danešově úmrtí krátce peruckou faru administroval a roku 1892 se stal farářem ve Slavětíně. Zde zůstal až do konce života. Dalším impulzem pro dějepisná studia se nepochybně stal tamní románsko-gotický kostel svatého Jakuba Většího, vyzdobený rozsáhlým cyklem nástěnných maleb. \n\n Hned v roce 1892 publikoval Štědrý svůj první historický článek. Jeho primární zájem představovalo Lounsko. Podklady pro své studie sbíral slavětínský farář nejen na okolních farách a obecních úřadech, ale také v centrálních institucích v Praze. Studoval v Archivu ministerstva vnitra i v Archivu Národního muzea, na jehož schodech ho také zastihla smrt. V Archivu hlavního města Prahy se účastnil debat kroužku, do něhož patřili mj. Josef Emler, Zikmund Winter, Alois Jirásek a Hugo Toman. \n\nUž vzhledem ke svému kněžskému stavu se však Štědrý orientoval hlavně na skupinu katolických historiků: Klementa Borového, Antonína Podlahu či Františka Krásla, soustředěných kolem Sborníku historického kroužku.\n\nŠtědrého bibliografie zahrnuje časové rozmezí 1892–1931 a obsahuje 71 monografií a časopiseckých studií, nepočítaje drobnosti a polemiky. Některé spisy vydával vlastním nákladem, jiné vycházely na pokračování v různých periodikách a novinách. Nejčastěji to byly Method, noviny Lounské hlasy a především Sborník historického kroužku. \n\nTematicky byl Štědrý zaměřen především na historii obcí na Lounsku, které zpracoval takřka všechny. Dále se zabýval dějinami protireformace, příležitostně psal také o historii středních Čech. Dějiny obcí mívaly ve Štědrého podání ustálenou strukturu. První část pojednávala o majitelích vsi, druhá o církevní správě a třetí obsahovala historický místopis, v němž autor popsal posloupnost majitelů jednotlivých statků a domů. Jako pramen mu sloužily pozemkové knihy a urbáře. Z rozsáhlejších Štědrého prací lze jmenovat \"Stavivo k podrobné historii církevní v Čechách\", jež vycházelo na pokračování ve Sborníku historického kroužku v letech 1910–1914, \"Sv. Jan Nepomucký, s krátkým nástinem dějů kláštera a města Nepomuku\", vydaný Gustavem Franclem v Praze roku 1917, a \"Dějiny města Loun\", které vyšly nákladem Klubu českých turistů v Lounech roku 1930. Pouze v rukopise zůstal takřka devítisetstránkový opus \"Obnovení katolického náboženství v Čechách po bitvě bělohorské v 17. století\".\n\nŠtědrého práce jsou dnes již antikvovány. Slavětínský farář neprošel akademickým školením a na jeho díle to je vidět. Zhusta se jedná jen o opisy historických pramenů, často přepsaných s chybami, bez jejich kritického rozboru. Interpretace historických faktu ve Štědrého pracích zcela absentuje. Typickou ukázkou jsou zmíněné \"Dějiny města Loun\", které metodicky příliš nepokročily oproti svému o šedesát let staršímu předchůdci. I dnešním regionálním historikům však může být Štědrého dílo v lecčems užitečné. Slouží jako první informace o pramenech k dějinám té které vesnice. Štědrého tvrzení a opisy pramenů je však nutno vždy ověřit. S výhradou lze užívat rovněž pasáže zabývající se historickým místopisem vesnic. \n\nPozůstalost Františka Štědrého je uložena na dvou místech: ve Státním okresním archivu v Lounech a v Literárním archivu Památníku národního písemnictví. Lounská pozůstalost obsahuje mj. lístkovou kartotéku historického místopisu Loun, ta pražská zmíněný rukopis \"Obnovení katolického náboženství v Čechách\".\n\n"}
{"id": "1455451", "url": "https://cs.wikipedia.org/wiki?curid=1455451", "title": "Bicske", "text": "Bicske\n\nBicske [bičke] () je město v Maďarsku na severu župy Fejér. Nachází se asi 27 km západně od Budapešti a je správním městem stejnojmenného okresu. V roce 2018 zde žilo 11 969 obyvatel. Podle údajů z roku 2011 zde bylo 85 % obyvatel maďarské, 6,1 % romské, 1,6 % německé, 0,4 % rumunské a 0,3 % srbské národnosti.\n\n"}
{"id": "1455452", "url": "https://cs.wikipedia.org/wiki?curid=1455452", "title": "Vratislav I. (rozcestník)", "text": "Vratislav I. (rozcestník)\n\nVratislav I. může označovat některou z těchto osob:\n\n"}
{"id": "1455454", "url": "https://cs.wikipedia.org/wiki?curid=1455454", "title": "Jaromír E. Brabenec", "text": "Jaromír E. Brabenec\n\nJaromír E. Brabenec (* 4. srpna 1934 Horní Počernice) je český grafik a sochař. V letech 1944 až 1952 studoval na gymnáziu v Libni. V roce 1968 odešel do Švédska, kde studoval na stockholmské škole Konstfack (1968–1969). Pro jeho tvorbu jsou typické prvky jako průstřely a detonace. Roku 2018 daroval jeden ze svých objektů městu Červený Kostelec. Jeho bratrem je hudebník a básník Vratislav Brabenec.\n\n"}
{"id": "1455456", "url": "https://cs.wikipedia.org/wiki?curid=1455456", "title": "Leopold Antonín z Firmianu", "text": "Leopold Antonín z Firmianu\n\nLeopold Antonín Eleuterius říšský svobodný pán z Firmianu (německy \"Leopold Anton Eleutherius Reichsfreiherr von Firmian\", 27. května 1679, Mnichov - 22. října 1744, Salzburg) byl biskup lavantský, sekavský a lublaňský. Nakonec byl roku 1727 zvolen salcburským knížetem a arcibiskupem \"(princeps et archiepiscopus salisburgensis)\".\n\nLeopold Antonín z Firmianu se narodil v Mnichově jako syn císařského vyslance Františka Viléma svobodného pána z Firmianu, šlechtického rodu s původem v Tyrolsku se sídlem ve Formigaru, dnešním Sigmundskronu, a jeho manželky Marie Viktorie hraběnky z Thunu-Hohenštejna. Jeho strýc Jan Arnošt z Thun-Hohenštejna byl biskupem sekavským v letech 1679 až 1687 a kníže-arcibiskupem salcburským v letech 1687 až 1709.\n\nNavštěvoval tyrolské jezuitské gymnázium, v roce 1694 se stal domicelárem v Tridentu a Salcburku, později byl žákem koleje svatého Apolináře v Římě, kde roku 1707 přijal kněžské svěcení, a od roku 1709 působil opět v Salcburku. Zde se v roce 1713 stal proboštem a o rok později děkanem salcburské kapituly.\n\nV roce 1718 byl papežem Klementem XI. jmenován biskupem lavantským. Biskupské svěcení mu 22. května 1718 udělil úřadující kníže-arcibiskup salcburský, František Antonín z Harrachu. Papež Benedikt XIII. je roku 1724 ustanovil navíc biskupem diecéze sekavské (Graz-Seckau). Roku 1727 se stal císařským tajným radou a nadto byl jmenován ještě biskupem lublaňským, a krátce nato byl zvolen arcibiskupem Salcburského knížecího arcibiskupství. V roce 1738 mu papež Klement XII. udělil titul \"Excelsus\" („Výsost“), avšak kýžené kardinálské hodnosti se mu však dosáhnout nepodařilo.\n\nArcibiskup Leopold Antonín z Firmianu zemřel 22. října 1744 v Salzburgu a byl pochován 4. listopadu v kryptě salcburské katedrály.\n\nJeho cílem bylo navrácení „staré moci a nádhery“ katolické církvi. Podle tohoto hesla se snažil přesvědčit v knížecích arcibiskupstvích žijící protestantskou menšinu (především pak v Pongavě) ke katolické víře. Nechal například kázat jezuity na návsích, přičemž povinni účastnit se byli všichni tamní obyvatelé pod pohrůžkou trestu. To však nepřineslo očekávaný výsledek, nechal na radu svého dvorního kancléře Hieronyma Cristaniho von Rall během tří měsíců vystěhovat ze země všechny protestanty. (Sloužící byli většinou bez předchozího varování na místě zatčeni a neprodleně vyvezeni ze země). K prosazení svého záměru pozval Firmian do Salcburku více než 6000 rakouských vojáků.\n\nVíce než 20 000 osob muselo pro svou víru opustit vlast (salcburští exulanti). Naprostá většina z nich našla nový domov v Prusku. Více než pětina vyhoštěnců nepřežila snahy o emigraci. Pro Salcbursko měla celá akce katastrofální hospodářské důsledky. Po vyhnání protestantů nechal Firmian území salcburské arcidiecéze rozdělit do čtyř misijních oblastí: augustiniánské, kapucínské, benediktinské a františkánské.\n"}
{"id": "1455463", "url": "https://cs.wikipedia.org/wiki?curid=1455463", "title": "Dmitrij Byčkov", "text": "Dmitrij Byčkov\n\nDmitrij Anatoljevič Byčkov (: Дмитрий Анатольевич Бычков; v anglickém přepisu: Dmitrii Bychkov či Dimitri Bytchkov; * 1978)\n\nV ruské reprezentaci sportovního lezení působí také Larisa Byčkovská (* 1960) jako kouč.\n\n\n\n\n"}
{"id": "1455464", "url": "https://cs.wikipedia.org/wiki?curid=1455464", "title": "Vladislav I. (rozcestník)", "text": "Vladislav I. (rozcestník)\n\nVladislav I. může označovat některou z následujících osob:\n\n\n"}
{"id": "1455469", "url": "https://cs.wikipedia.org/wiki?curid=1455469", "title": "Milánská", "text": "Milánská\n\nMilánská je název ulice v Praze Horních Měcholupech spojující Archimédovu s Hornoměcholupskou. Ulice vznikla v roce 1980 a až do roku 1993 se skládala ze čtyř separátních ulic, které nesly jména po významných komunistech. Jednalo se o Alpáriho (po Gyulovi Alpárim), Kreibichovu (Karel Kreibich), Manuilského (Dmitrij Zacharovič Manuilskij) a Mehringovu (Franz Mehring). V 90. letech 20. století pak docházelo k přejmenování místních ulic po italských městech a sportu, proto získala nová ulice jméno po severoitalském Milánu. Ulice měří 1,9 km a je oboustranně průjezdná.\n"}
{"id": "1455476", "url": "https://cs.wikipedia.org/wiki?curid=1455476", "title": "Ladislav I.", "text": "Ladislav I.\n\nLadislav I. může označovat jednu z následujících osob:\n\n\n"}
{"id": "1455483", "url": "https://cs.wikipedia.org/wiki?curid=1455483", "title": "Santarém (Brazílie)", "text": "Santarém (Brazílie)\n\nSantarém je město v západní části státu Pará v Brazílii. Nachází se na soutoku řek Tapajós a Amazonka. Stalo se oblíbeným turistickým cílem. Je to druhé nejdůležitější město ve státě, finanční a ekonomické centrum jeho západní části. Tvoří metropolitní oblast s městy Belterra a Mojuí dos Campos. Bylo kdysi domovem indiánů Tapajós, po němž byla pojmenována místní řeka. Santarém má 299 419 obyvatel (podle sčítání lidu v roce 2012) a je třetím nejlidnatějším městem státu. Město zaujímá rozlohu 22 887 čtverečních kilometrů, z toho 77 kilometrů čtverečních jsou městské oblasti. Město bylo založeno portugalskými kolonisty v roce 1661 jako Nový Santarém (podle města v Portugalsku). Jedná se o jedno z nejstarších měst v brazilské Amazonii. Je sídlem římskokatolické diecéze Santarém. Díky čistým vodám řeky Tapajós má Santarém více než 100 kilometrů přírodních pláží, díky čemuž je zván \"brazilský Karibik\". Na jedné z nich se koná každoročně v září folklórní festival Sairé. Někteří političtí aktivisté v minulosti lobovali za vytvoření nového brazilského federálního státu, který by se jmenoval Tapajós a hlavním městem by byl právě Santarém.\n"}
{"id": "1455487", "url": "https://cs.wikipedia.org/wiki?curid=1455487", "title": "Rockfield (album)", "text": "Rockfield (album)\n\nRockfield je studiové album české skupiny Chinaski. Vydáno bylo v říjnu roku 2014 a jeho producentem byl Greg Haver. Nahráno bylo ve studiích Rockfield Studios ve Walesu, ale také v pražském Sonu. Kromě členů kapely na něm hráli jak čeští, tak i britští hudebníci.\n\n\n\n"}
{"id": "1455488", "url": "https://cs.wikipedia.org/wiki?curid=1455488", "title": "Rockfield", "text": "Rockfield\n\nRockfield může být:\n\n"}
{"id": "1455495", "url": "https://cs.wikipedia.org/wiki?curid=1455495", "title": "Rue de Harlay", "text": "Rue de Harlay\n\nRue de Harlay je ulice v Paříži na ostrově Cité v 1. obvodu. Ulice byla pojmenována po Achillem de Harlay (1536–1616), prezidentovi pařížského parlamentu, na jehož pozemcích byla ulice zřízena.\n\nUlice začíná na nábřeží \"Quai de l'Horloge\" a končí u \"Quai des Orfèvres\". Ulice je orientována od severu k jihu.\n\nUlice byla vyměřena kolem roku 1607 na pozemku Achillea de Harlay. Po rozparcelování těchto pozemků vznikl v roce 1671 průchod naproti \"Place Dauphine\". Projekt na zvětšení justičního paláce z roku 1840, umožnil demolici lichých čísel v ulici. Ale policejní prefektura se rozhodla obsadit uvolněné domy. Domy byly v letech 1871–1872 nakonec zbořeny, aby bylo možno dokončit velké schodiště. Domy se sudými čísly v ulici uzavírající \"Place Dauphine\" byly zbořeny v roce 1874. V \"Rue de Harlay\" zůstal ze 17. století stát pouze dům č. 2 chráněný jako historická památka.\n\n"}
{"id": "1455496", "url": "https://cs.wikipedia.org/wiki?curid=1455496", "title": "Carlos Drummond de Andrade", "text": "Carlos Drummond de Andrade\n\nCarlos Drummond de Andrade (31. října 1902 Itabira, Minas Gerais – 17. srpna 1987 Rio de Janeiro) byl brazilský básník.\n\nVzdělával se u jezuitů v Nova Friburgo, ale byl ze školy vyloučen kvůli \"duševní nepodřízenosti\". V roce 1921 začal pracovat pro noviny \"Diário de Minas\". V roce 1925, na základě tlaku rodiny, dokončil farmaceutická studia v Ouro Preto, nicméně o lékarnickou profesi neměl zájem. V té době navázal kontakt s modernistickým literárním hnutím v São Paulu, kde založil časopis \"A Revista\". V roce 1934 se přestěhoval do Rio de Janeiro, kde pracoval až do roku 1945 jako šéf kabinetu ministra školství Gustavo Capanema. Pak pracoval až do roku 1962 v brazilském památkovém úřadu\"Serviço do Patrimônio Histórico e Artístico Nacional\". Po celou dobu psal pro různé noviny a časopisy. V roce 1982 získal cenu \"Prêmio Juca Pato\".\n\nV roce 1928 vyšla jeho první báseň \"No meio do Caminho\" (\"Uprostřed cesty\"). Jeho vazba k domovu je vyjádřena například v básni \"O maior trem do mundo\" (\"Nejdelší vlak na světě\"). Později psal poezii existenciální, sbírka erotických básní z posledních let života byla zveřejněna na jeho žádost až po jeho smrti roku 1987. Kromě poezie vydal sérii esejí a několik svazků prózy. Z francouzštiny přeložil několik knih do portugalštiny.\n\n"}
{"id": "1455499", "url": "https://cs.wikipedia.org/wiki?curid=1455499", "title": "VFTS 102", "text": "VFTS 102\n\nVFTS 102 je hvězda umístěná v mlhovině Tarantula, hvězdotvorná oblast ve Velkém Magellanově mračnu, satelitní galaxii Mléčné dráhy.\n\nZvláštností této hvězdy je její předpokládaná ekvatoriální rychlost ~ 600 km / s (asi 2 000 000 km / h), což z ní činí nejrychlejší rotující masivní známou hvězdu. Výsledná odstředivá síla má tendenci zplošťovat hvězdu; materiál může být ztracen v volně vázaných rovníkových oblastech, což umožňuje vytvoření disku. Zdá se, že spektroskopické pozorování to potvrzují a hvězda je klasifikována jako Oe, pravděpodobně kvůli emisi z takového rovnicového kotouče plynu.\n\nTato hvězda byla pozorována v rámci spolupráce VLT Flames Tarantula Survey pomocí VLT, velmi velkého dalekohledu v Chile. Jedním z členů tohoto týmu je Matteo Cantiello, italský astrofyzik, který emigroval do Spojených států a pracuje v současné době na Institutu Kavli pro teoretickou fyziku na univerzitě v Kalifornii Santa Barbara. V roce 2007, spolu s několika spolupracovníky, předpověděl existenci masivních hvězd s vlastnostmi velmi podobnými VFTS 102. Ve svém teoretickém modelu je extrémní rychlost otáčení způsobena přenosem materiálu ze společné hvězdy v binárním systému. Po tomto „kosmickém tanci“ se předpokládá, že donorská hvězda exploduje jako supernovu. Přirozený společník místo toho pravděpodobně vyletí z oběžné dráhy a vyrazí z hvězdných sousedů vysokou rychlostí. Taková hvězda je nazývána uprchlíkem. VFTS 102 se velmi dobře hodí k tomuto teoretickému modelu, protože je považován za rychle se otáčející hvězdu a ležící blízko pulsaru a pozůstatku supernovy. Jiné scénáře, jako dynamické vyhození z jádra hvězdokupy R136, jsou také možné.\n"}
{"id": "1455501", "url": "https://cs.wikipedia.org/wiki?curid=1455501", "title": "Carcare", "text": "Carcare\n\nCarcare je italská obec v provincii Savona v oblasti Ligurie. Nachází se přibližně 50 kilometrů západně od Janova a asi 20 kilometrů severozápadně od Savony.\n\nCarcare se nachází v údolí Val Bormida na březích říčky Bormida di Pallare v nadmořské výšce od 359 do 600 m n. m. Sousedí s následujícími obcemi: Altare, Cairo Montenotte, Cosseria, Mallare, Pallare a Plodio.\n\nV několika historických dokumentech byly pod názvy \"Bugile\", \"Bauzile\" či \"Boyle\" nalezeny zmínky o antické osadě \"Calanicum\", která se nacházela na místě dnešního Carcare, na starověké římské cestě Via Aemilia Scauri mezi dnešními městy Acqui Terme a Vado Ligure.\nDva dokumenty z let 998 a 999 potvrzují, že toto území, které tehdy patřilo římskému císaři Otovi III., následně připadlo savonskému biskupu Bernardovi. V záznamu o převodu vlastnictví do rukou ferranijského opatství z roku 1111 se pak již objevuje název \"Carcaris\".\n\nBěhem 11. století se Carcare stalo vlastnictvím savonského a západoligurského markraběte Bonifáce z Vasta a následně jeho syna Jindřicha I., zakladatele rodu Carrettů. Se smrtí Jindřicha I. v roce 1185 bylo území rozděleno mezi jeho dva syny Otu a Jindřicha II. z Carretta. Formálně tak bylo Carcare, jakožto strategické místo pro vládu nad oblastí údolí Bormida, rozděleno na dvě části. První, jež připadla Jindřichu II., se stala součástí císařského léna, zatímco druhá, náležící Otovi, spadala pod Janov. Ve skutečnosti však Carcare zůstalo téměř kompletně v rukou rodu Carrettů.\n\nI synové Jindřicha II. – Corrado, Jindřich III. a Antonín z Carretta – první z částí společně spravovali, až ji v roce 1276 rozdělili na tři díly (\"Tres partes villae et hominum medietatis Carcherarum\"). Otovi potomci se následně v roce 1322 rozhodli prodat své vlastnictví a celou svou část Carcare markraběti Manfrédu IV. ze Saluzza. Ten pak toto území v roce 1337 dále prodal rodu Scarampů z Asti.\n\nV roce 1393 se pak další člen rodiny Carrettů, Galeotto, zavázal markraběti Teodoru II. Palaiologovi z Montferratu, načež tuto závislost v roce 1431 stvrdil Jan Bartoloměj z Carretta. Do roku 1433 je pak datován status obce.\n\nNadvláda různých členů rodu Carrettů pak pokračovala až do poloviny 16. století. V roce 1598 se pak Carcare, jakožto součást markrabství Finale, stalo územím Španělského království.\n\nMezi lety 1629 a 1637 došlo k morové epidemii, jejímž důsledkem byl značný pokles populace – podle odhadů padlo moru za oběť 770 obyvatel.\n\nV roce 1713 byla oblast Carcare – společně s celým markrabstvím Finale – připojena k Janovské republice. Během 18. století pak městem prošly dva rozsáhlé vojenské útvary – v roce 1747 to byly jednotky rakouské, v roce 1796 pak armáda pod vedením Napoleona Bonaparte. O Napoleonově pobytu ve městě svědčí také pamětní deska na domě č. 7 na náměstí Piazza Germano, kde v dubnu roku 1796 přebýval. Ve stejné budově strávil v roce 1809 několik hodin i tehdejší papež Pius VII..\n\nV době Napoleonových italských tažení, 2. prosince 1797, byla oblast Carcare začleněna do Ligurské republiky, jedné z tehdy vzniklých francouzských sesterských republik. V letech 1805–1814 pak byla přímou součástí Prvního Francouzského císařství.\n\nPo pádu Napoleona v roce 1815 bylo – jak bylo o rok dříve rozhodnuto na Vídeňském kongresu – Carcare začleněno do Sardinského království. To se následně v roce 1861 stalo součástí nově vzniklého Italského království. V roce 1927 bylo zařazeno do provincie Savona, do které patří dodnes.\n\nCarcare nese čestný titul „Kalasanského města“, jelikož v roce 1621 zde byla otevřena první piaristická kolej mimo Řím. Tato budova od roku 1962 funguje jako gymnázium, které rovněž nese jméno svatého Josefa Kalasanského (\"Liceo Statale San Giuseppe Calasanzio\"). Po boku této stavby stojí kostel sv. Antonína Velikého, ve kterém se nyní nachází knihovna a muzeum přírodních věd.\n\nVe zdejším kostele svatého Jana Křtitele se nachází krucifix ze 17. století od italského sochaře Antona Marii Maragliana.\n\nPodle dat italského národního statistického úřadu ve městě k 31. prosinci 2017 žilo 458 obyvatel s jinou než italskou státní příslušností, z nichž nejvýraznější skupiny tvoří:\n\n\n\n"}
{"id": "1455503", "url": "https://cs.wikipedia.org/wiki?curid=1455503", "title": "Jezdecká socha Jindřicha IV.", "text": "Jezdecká socha Jindřicha IV.\n\nJezdecká socha Jindřicha IV. ( ) je bronzová jezdecká socha francouzského krále Jindřicha IV. jedoucího na koni. Socha se nachází v Paříži na náměstí \"Place du Pont-Neuf\". Sochu vytvořil v roce 1818 François-Frédéric Lemot. Socha je od roku 1992 chráněná jako historická památka.\n\nSocha je umístěna v Paříži v 1. obvodu na náměstí \"Place du Pont-Neuf\" na západním cípu ostrova Cité uprostřed Pont Neuf.\n\nPrvní jezdeckou sochu Jindřicha IV. vytvořili sochaři Giambologna a Pietro Tacca. Byla slavnostně odhalena v roce 1614 na nedalekém \"Place Dauphine\". Podstavec sochy byl v každém rohu doplněn manýristickou sochou otroka, které vytvořil Pierre de Francqueville. Tato socha byla zničena za Francouzské revoluce a zůstaly pouze sochy otroků, které jsou uloženy v Louvru.\n\nDne 3. května 1814 u příležitosti návratu Ludvíka XVIII. byla odhalena provizorní socha, kterou Henri-Victor Roguier zhotovil ze sádry a usadil ji na jednoho z koní kvadrigy, kterou Napoleon Bonaparte ukořistil v roce 1806 z Braniborské brány. Sousoší bylo uloženo paláci Menu-Pleasures a ještě v roce 1814 vráceno Prusku.\n\nSoučasnou sochu vytvořil sochař François-Frédéric Lemot a byla slavnostně odhalena 25. srpna 1818. Během vztyčení nové sochy bylo do ní uloženo několik předmětů – pergamenové dokumenty týkající se inaugurace sochy, 26 medailí a tři knihy o Jindřichu IV. Sada byla umístěna do břicha koně a je nyní zachována v Národním archivu a vystavena v jeho muzeu.\n\nPomník představuje bronzovou jezdeckou socha francouzského krále Jindřicha IV. v brnění, korunovaného vavřínem a držícím v pravé ruce žezlo zdobené liliemi. Jindřich IV. hledí ve směru na \"Quai des Orfèvres\", zatímco kůň se dívá na \"Quai de l'Horloge\".\n\nSocha je umístěna na podstavci, na kterém jsou basreliéfy a latinské dedikační nápisy.\n\n"}
{"id": "1455516", "url": "https://cs.wikipedia.org/wiki?curid=1455516", "title": "Jardinet de la Rue-des-Ursins", "text": "Jardinet de la Rue-des-Ursins\n\nJardinet de la Rue-des-Ursins (tj. \"zahrádka v ulici Rue des Ursins\") je malý park v Paříži ve 4. obvodu. Byl založen roku 1993 a zabírá plochu 130 m.\n\nPark se nachází ve východní části ostrova Cité nedaleko katedrály Notre-Dame. Je umístěn na konci \"Rue des Ursins\" na severní straně ulice, mezi domem č. 4 a schodištěm spojujícím ulici a nábřeží. \"Rue des Ursins\" se nachází pod úrovní \"Quai aux Fleurs\", takže i zahrada je pod úrovní chodníku a je opatřena zábradlím k ochraně chodců na nábřeží.\n\nZahrada má plochu lichoběžníku o rozměrech 25 m délky a 7 m šířky o celkové rozloze 130 m. Jedná se o jednu z nejmenších zahrad v Paříži (menší jsou pouze Jardin Pihet-Bellay a Jardin Alice-Saunier-Seïté).\n\nNa zahradě se nacházejí dva květinové záhony uprostřed, dva podél zdi nábřeží a jeden u domu č. 4. Na východním konci zahrady je vysazen strom. U zdi podél \"Quai aux Fleurs\" se nachází funkční kašna. Jedná se o jednoduchou obdélníkovou nádrž napájenou dvěma hlavami tygrů.\n\nZahrada je chráněna nízkou zábradlím nejen na nábřeží, ale i ze strany \"Rue des Ursins\" a není tedy přístupná veřejnosti.\n"}
{"id": "1455517", "url": "https://cs.wikipedia.org/wiki?curid=1455517", "title": "Chi-Pitts", "text": "Chi-Pitts\n\nChipitts je jednou ze tří největších megalopolí (těmi dalšími jsou BosWash a SanSan) ve Spojených státech amerických.\n\nNázev je složeninou názvů měst Chicago a Pittsburgh, které jsou západní a východní hranicí megalopole. Termín zavedl v roce 1961 francouzský geograf Jean Gottmann. V anglicky mluvících zemích se obvykle v názvech megalopolí používají velká písmena pro počáteční písmena obou měst v názvech (ChiPitts, BoshWash, SanSan), v češtině se píše velké písmeno pouze na začátku slova.\n\nChipitts se nachází v oblasti Velkých jezer a zasahuje do amerických států Wisconsin, Illinois, Indiana, Michigan, Ohio, Pensylvánie a New York. Východní části Chippits zasahují také do oblasti Rezavého pásu. V megalopoli žije (k roku 2006) více než 30 milionů lidí, což je zhruba 10 % celkové populace Spojených států. K megalopoli se někdy přiřazuje i sousedící Koridor Quebéc-Windsor v Kanadě, se kterým tvoří populaci zhruba 54 milionů lidí.\n\n\n"}
{"id": "1455518", "url": "https://cs.wikipedia.org/wiki?curid=1455518", "title": "Throgs Neck Bridge", "text": "Throgs Neck Bridge\n\nThrogs Neck Bridge je visutý most v New Yorku, spojující Bronx a Queens. Po něm v šesti pruzích přechází dálnice Interstate 278. Jeho délka činí 890 metrů, největší vzdálenost mezi pilíři je 550 metrů. Most byl otevřen v roce 1961, je tak nejmladším mostem přes řeku East River.\n\n"}
{"id": "1455519", "url": "https://cs.wikipedia.org/wiki?curid=1455519", "title": "Bronx–Whitestone Bridge", "text": "Bronx–Whitestone Bridge\n\nBronx–Whitestone Bridge (též nazývaný Whitestone Bridge nebo jen Whitestone) je visutý most přes řeku East River spojující městské části Throggs Neck v obvodu Bronx a Whitestone v obvodu Queens. Slouží automobilové dopravě, v šesti pruzích po něm přechází dálnice Interstate 678. Jeho délka činí 1150 metrů. Největší vzdálenost mezi pilíři je 700 metrů. Most byl otevřen 29. dubna 1939.\n\n"}
{"id": "1455520", "url": "https://cs.wikipedia.org/wiki?curid=1455520", "title": "Rorýs bělokrký", "text": "Rorýs bělokrký\n\nRorýs bělokrký (\"Streptoprocne zonaris\") je pták z řádu svišťounů (Apodiformes). Je zástupce rodu \"Streptoprocne\".\n\nRorýs bělokrký je velký druh rorýse, dosahuje velikosti 20–22 cm a hmotnosti 90–125 g. V oblastech výskytu rorýse bělokrkého se jedná o největší druh rorýse. Výjimku tvoří pouze jihozápadní Mexiko, kde se vyskytuje příbuzný rorýs mexický (\"Streptoprocne semicollaris\"), který je ještě o trochu větší a který je jedním ze dvou největších druhů rorýsů světa. Rozpětí křídel je mezi 45 a 55 cm. Ocas je jen lehce vykrojen a často se jeví hranatý.\n\nŠat dospělých jedinců je černý, na zádech s modravým leskem. Krk obepíná bílý obojek, který je širší a tmavší na hrudi více než na zátylku. Šat mladých jedinců je matnější a obojek je nevýrazný nebo chybí.\n\nRorýsi bělokrcí si staví miskovitá hnízda z bláta, mechu a chitinu na římsách a v koutech jeskyní, obvykle za vodopády. Hnízdo má v průměru 120–170 mm a je 30–90 mm hluboké. Snůška má 2 bílá vajíčka. Probíhá v březnu a červenci. Žije jako stálý pták v horách a na jejich úpatích od Mexika po Argentinu, na Velkých Antilách a Trinidadu. Potravu ale hledá v rozsáhlejší oblasti, včetně nižších poloh.\n\nJedná se o pospolitý druh s hejny o 100 a více jedincích, často s jinými druhy rorýsů. Jeho let je rychlý a přímý. Dosahuje v letu rychlostí 70 až 100 km/h.\n\nPotravu hledá v letu. Živí se hmyzem.\n\nV Mexiku jsou hnízda pleněna vačicí virginskou, mladé ptáky loví po výletu z hnízd sokol stěhovavý.\n\n"}
{"id": "1455523", "url": "https://cs.wikipedia.org/wiki?curid=1455523", "title": "Grand Prix Rakouska 2016", "text": "Grand Prix Rakouska 2016\n\nGrand Prix Rakouska 2016 (oficiálně Formula 1 Großer Preis von Österreich 2016) se jela na okruhu Red Bull Ring ve Spielbergu v Rakousku dne 3. července 2016. Závod byl devátým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1455524", "url": "https://cs.wikipedia.org/wiki?curid=1455524", "title": "Robert F. Kennedy Bridge", "text": "Robert F. Kennedy Bridge\n\nRobert F. Kennedy Bridge je visutý most přes řeku East River v New Yorku. Most slouží v osmiproudé dálnici Interstate 278. Jeho délka činí 847 metrů a šířka 30 metrů. Byl otevřen 11. července 1936.\n\n"}
{"id": "1455526", "url": "https://cs.wikipedia.org/wiki?curid=1455526", "title": "Dagestanskije Ogni", "text": "Dagestanskije Ogni\n\nDagestanskije Ogni () je město v Dagestánu v Ruské federaci. Při sčítání lidu v roce 2010 mělo bezmála osmadvacet tisíc obyvatel.\n\nDagenstanskije Ogni leží na severní úbočí Velkého Kavkazu necelé tři kilometry západně od pobřeží Kaspického moře. Od Machačkaly, hlavního města republiky, je vzdáleno přibližně 120 kilometrů jihovýchodně. Bližší město je Derbent přibližně deset kilometrů jihovýchodně.\n\nMěsto leží na takzvané Severokavkazské železniční trati vedoucí z Rostova na Donu přes Machačkalu do Baku, hlavního města Ázerbájdžánu.\n\nPřes město vede rovněž dálnice R217 \"Kavkaz\" začínající u stanice Pavlovskaja v Krasnodarském kraji u dálnice M4 \"Don\" a dále vedoucí mj. přes Armavir, Nalčik, Grozný, Chasavjurt a Machačkalu a vedoucí z Dagestanských Ogňů dále na jih do Magaramkentu a ke hranici s Ázerbájdžánem.\n\nDagestanskije Ogni vznikly v roce 1914 v souvislosti s výstavbou sklárny. Sídlem městského typu se staly v roce 1938 a městem jsou od roku 1990.\n"}
{"id": "1455527", "url": "https://cs.wikipedia.org/wiki?curid=1455527", "title": "Sociologické nakladatelství", "text": "Sociologické nakladatelství\n\nSociologické nakladatelství SLON je dodnes fungující nakladatelství, které se zaměřuje zejména na publikace z oboru sociologie, politologie, sociální politiky a sociální práce, kulturní a sociální antropologie, moderních dějin, psychologie a příbuzných oborů. Okrajově se zaměřuje také na beletrii. Za dobu své existence vydalo již několik stovek publikací domácích i zahraničních autorů. Překlady tvoří zhruba třetinu celé produkce, ostatní knihy jsou od českých a slovenských autorů. Jan Halada popisuje Sociologické nakladatelství ve své \"Encyklopedii českých nakladatelství\" jako „výrazného a kvalitního producenta v sociálně-politické oblasti“. Ročně vydává SLON okolo 20 titulů. Pro individuální odběratele má byl založen Klub sociologického nakladatelství.\n\nNakladatelství vzniklo v září 1991 v Praze jako společný projekt Jiřího Ryby a Aleny Miltové, která je vedena jako majitelka do současnosti. Zpočátku zakladatelé hledali autory především ve svém nejbližším okolí z řad přátel a známých z akademické půdy. I v současné době jsou čeští autoři SLONa většinou vysokoškolští učitelé a vědečtí pracovníci. Ze zahraničních autorů se Sociologické nakladatelství nezaměřuje primárně na známá jména, rozhodujícím faktorem je přínos pro českou akademickou obec a širší veřejnost. Proto mezi vydanými překlady nalezneme také jednotlivé studie a učebnice. Mezi autory děl vydaných v Sociologickém nakladatelství patří například M. Petrusek, J. Keller, I. Možný, J. Přibáň, O. Matoušek, P. Hartl, E. Kohák a V. Dvořáková. Ze zahraničních autorů například F. A. Hayek, G. Sartori, É. Durkheim, G. Le Bon, R. F. Murphy, G. H. Mead, B. Malinowský, T Veblen a Z. Bauman.\n\nOd počátku se nakladatelství snažilo o vytvoření systému edičních řad, nejprve jich bylo 9 a další postupně přibývaly. V současné době mezi ně patří např. Základy sociologie, KLAS (Klasická sociologická tradice), MOST (Moderní sociologická teorie), POST (Postmoderní sociologické teorie), Studie, Sociologická pojmosloví apod. Ediční politika je tak směřována na vysokoškolské studenty a učitele, odborníky z oblasti společenských věd či středoškolské učitele. Různé edice a jednotlivé tituly ale čtenářskou skupinu rozšiřují o sociální pracovníky nebo o studenty práva (např. \"Sociologie práva\" od Jiřího Přibáně).\n\nObsahuje knihy popisující a vysvětlující základní sociologické pojmy a jevy.\n\nV ediční řadě KLAS jsou k nalezení práce klasických sociologů, hlavně francouzského, německého a anglosaského původu. Díla jsou doplněna poznámkami o autorovi, jeho životním díle a konkrétním textu.\n\nEdiční řada obsahující díla nejvýznamnějších světových sociologů 20. století.\n\nVěnuje se také autorům z příbuzných věd, kteří měli vliv na vývoj sociologie. Texty jsou mířeny také na laickou veřejnost.\n\nZabývá se originálními sociologickými monografiemi a sborníky českých i zahraničních autorů k aktuálním tématům.\n\nSystémy základních pojmů zpracované do sešitového vydání. Vychází z materiálů Velkého sociologického slovníku. Obsahuje také vývoj disciplín, orientační schémata a seznamy literatury.\n\nObsahují autentické obsahy přednášek, seminářů a konferencí. Součástí řady jsou i kompilace.\n\nČeské i zahraniční výkladové texty, které se neotřelým způsobem zabývají společenskými problémy. Obsahuje také soubory překladů k tématům, kterým u nás chybí úplné vědecké zpracování.\n\nOriginální práce českých i zahraničních autorů v angličtině.\n\nPráce na aktuální témata určené pro neodbornou veřejnost.\n\nEdice, která se zaměřuje na analýzu historických období, skupin sociologů a nebo výrazných osobností české sociologie. Obsahuje například také autentické vzpomínky, dokumenty a ukázky z prací.\n\nPublikace zabývající se pluralitními politickými systémy v nejrůznějších zemích světa, zejména pak Evropy.\n\nPřiblížení a definice problémů a otázek spojených s postavením žen a mužů ve společnosti. Na někdy kontroverzní téma se snaží být nahlíženo bez bojového tónu. První knihy vyšly ve spolupráci s nakladatelstvím Libri, od roku 2006 série pokračuje ve SLONu.\n\nEdiční řada vydávána ve spolupráci s Českou asociací pro sociální antropologii (CASA). Je zaměřena na sociální a kulturní antropologii a nabízí analýzu života v jiných společnostech a kulturách. Tyto knihy nevyžadují znalost odborné terminologie a hluboké porozumění problematiky oboru.\n\n\n\n"}
{"id": "1455528", "url": "https://cs.wikipedia.org/wiki?curid=1455528", "title": "Maják Osmussaar", "text": "Maják Osmussaar\n\nMaják Osmussaar (estonsky: \"Osmussaare tuletorn\") je pobřežní maják, který stojí na severovýchodním útesu ostrova Osmussaar v estonském kraji Läänemaa ve Finském zálivu.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 425.\n\nPrvní písemný záznam o potřebě postavit na ostrově Osmussaar pochází z roku 1658. V roce 1765 byla postavená dřevěná věž na kraji útesu. V roce 1804 byla vybavena novým světelným katoptrickým zařízením, které obsahovalo 24 lamp s reflektory. Vlivem eroze byla v roce 1842 věž zničena. V roce 1850 byla postavena nová osmnáct metrů vysoká kamenná věž, která byla od okraje erodujícího útesu vzdálená více jak 120 metrů. V roce 1869 byl postaven obytný dům pro strážce majáku a sauna. Světlo ve výšce 29 m nad mořem mělo dosvit 11 nm. V roce 1875 původně červená věž byla zvýšená o 5 m a přemalována černo–bílými pásy. Maják byl vybaven Fresnelovou čočkou. V roce 1880 bylo zavedeno petrolejové osvětlení a postavena nádrž na petrolej. V roce 1902 bylo nahrazeno elektrickým osvětlením. V roce 1903 byla instalována siréna, která varovala lodi za mlhy.\n\nV období první světové války byly všechny budovy patřící majáku zničeny, zůstala pouze věž majáku. V roce 1923 byl postaven nový obytný dům. V roce 1941 byla věž majáku zničena před Němci ustupujícími vojsky Rudé armády. V roce 1946 byla postavena provizorní 28 metrů vysoká dřevěná věž ve tvaru pyramidy. Nový železobetonový maják byl dostavěn v roce 1954. V roce 1998 byla instalována nová lucerna.\n\nGenerální oprava a rekonstrukce byla provedena v roce 1998. V roce 2016 byly instalovány LED svítilny. Na maják byly instalovány sluneční panely.\n\nVálcová železobetonová věž vysoká 35 metrů ukončená dvěma ochozy s lucernou. Čtyřpatrová věž je posazena na patrové čtvercové základně zdobené bosáží a se vstupem s obloukovým portálem. Maják je bílý s třemi černými širokými pruhy. Nad prvním ochozem, který je nesen na konzolách, pokračuje válcová věž v černé barvě a je ukončena korunní římsou. Dva metry vysoká lucerna je posazena na užší válcové základně a je zakončená černou kopulí. Uvnitř věže je točité schodiště.\n\nzdroj\n\n\noznačení\n\n\n"}
{"id": "1455535", "url": "https://cs.wikipedia.org/wiki?curid=1455535", "title": "Ovanes Arutjunjan", "text": "Ovanes Arutjunjan\n\nOvanes Arutjunjan (* 15. října 1960) je bývalý sovětský, arménský a běloruský zápasník – klasik.\n\nZápasení se věnoval od 6 let. Později v arménském Gjumri (v té době Leninakanu) se specializoval na řecko-římský styl pod vedením Juri Karapetjana. V 18 let šel studovat na vysokovou školu do Minsku, kde pokračoval ve sportovní kariéře v klubu Trud pod vedením Alexandra Šelega. V sovětské reprezentaci se prosazoval po roce 1984 ve váze do 57 kg. V roce 1988 prohrál nominaci na olympijské hry v Soulu s Alexandrem Šestakovem. Sportovní kariéru ukončil v roce 1990. Žije s rodinou v běloruském Minsku a věnuje se trenérské práci.\n\n\n"}
{"id": "1455537", "url": "https://cs.wikipedia.org/wiki?curid=1455537", "title": "Grand Prix Velké Británie 2016", "text": "Grand Prix Velké Británie 2016\n\nGrand Prix Velké Británie 2016 (oficiálně 2016 Formula 1 British Grand Prix) se jela na okruhu Silverstone v Northamptonshire ve Velké Británii dne 10. července 2016. Závod byl desátým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1455538", "url": "https://cs.wikipedia.org/wiki?curid=1455538", "title": "Mack Swain", "text": "Mack Swain\n\nMack Swain vlastním jménem Moroni Swain (16. února 1876 Salt Lake City – 25. srpna 1935 Tacoma) byl americký filmový a divadelní herec. Proslavila ho zejména dlouholetá spolupráce s Charlie Chaplinem.\n\nNarodil se 16. února 1876 v Salt Lake City v americkém státě Utah. Od útlého věku projevoval zájem o divadlo a umění vůbec. V patnácti letech utekl z domova se souborem potulných muzikantů. S nimi odehrál pouze jedno představení, poté ho matka přivedla zpět. Následovala prudká výměna názorů, po které se však mladému Mackovi podařilo rodiče přesvědčit o svém opravdové zájmu o uměleckou produkci. Od té doby veškeré jeho snažení směřovalo k divadlu a později i k filmu.\n\nNa počátku 20. století provozoval vlastní divadelní společnost, se kterou působil na západě a středozápadě Spojených států.\n\nZačátek působení ve filmu se nesl ve spolupráci s režisérem a producentem Mackem Sennettem. S hercem Chesterem Conklinem vytvořili komickou dvojici a objevili se v několika filmech, z nichž největšího úspěchu dosáhly komedie \"The Battle of Ambrose and Walrus\" a \"Love, Speed and Thrills\", obě z roku 1915. Kromě těchto komedií si oba zahráli, ať už zvlášť nebo společně, v dalších 26 filmech po boku hvězd jako byli Mabel Normandová, Charlie Chaplin a Roscoe Arbuckle. \n\nPo sedmileté odmlce mu na počátku 20. let poskytl Charlie Chaplin příležitost oživit poněkud uvadající hereckou kariéru. Obsadil ho do filmů \"Zahaleči\", \"Vejplata\" a \"Poutník\". Nejvýznamnější rolí z tohoto období a nejspíš i celé herecké kariéry Macka Swaina bylo ztvárnění věčně hladového zlatokopa Big Jima ve snímku \"Zlaté opojení\" z roku 1925.\n\n"}
{"id": "1455541", "url": "https://cs.wikipedia.org/wiki?curid=1455541", "title": "Igor Novák (rozcestník)", "text": "Igor Novák (rozcestník)\n\nJméno a příjmení Igor Novák má více nositelů:\n\n"}
{"id": "1455546", "url": "https://cs.wikipedia.org/wiki?curid=1455546", "title": "Libor Novák (rozcestník)", "text": "Libor Novák (rozcestník)\n\nJméno a příjmení Libor Novák má více nositelů:\n\n"}
{"id": "1455551", "url": "https://cs.wikipedia.org/wiki?curid=1455551", "title": "Rue d'Arcole", "text": "Rue d'Arcole\n\nRue d'Arcole je ulice v Paříži na ostrově Cité ve 4. obvodu. Ulice byla stejně jako sousední most Arcole pojmenována podle bitvy u italského města Arcole, ve které Napoleon Bonaparte v roce 1796 porazil Rakousko.\n\nUlice začíná na křižovatce \"Quai aux Fleurs\" a \"Quai de la Corse\" a končí na křižovatce \"Rue du Cloître-Notre-Dame\" a \"Place du Parvis-Notre-Dame\".\n\nVyhláška ze dne 4. března 1834 nařizovala vyrovnání a rozšíření na 12 m ulic \"Rue Saint-Pierre-aux-Bœufs\" a \"Rue du Chevet-Saint-Landry\". Tyto práce směřovaly k vytvoření osy mezi mostem Arcole, otevřeného v roce 1828 a náměstím \"Parvis Notre-Dame\". Práce byly započaty v roce 1836 a obě ulice byly oficiálně spojeny a 13. března 1837 vznikla \"Rue d'Arcole\".\n\nDne 22. května 1865 byla vyhlášena rekonstrukce nemocnice Hôtel-Dieu severně od \"Parvis Notre-Dame\". Východní fasáda nové nemocnice byla vymezena podél osou mezi mostem Arcole a katedrálou Notre-Dame. Tím byly v listopadu až prosinci 1865 strženy veškeré budovy mezi náměstím a \"Rue de Lutèce\" a v dubnu až červnu 1866 až k nábřeží. Na jihu byl v roce 1883 přestavěn Pont au Double, aby navazoval na \"Rue d'Arcole\" a na rozšířenou \"Rue Lagrange\" na levém břehu.\n\n\n"}
{"id": "1455553", "url": "https://cs.wikipedia.org/wiki?curid=1455553", "title": "Emil Svoboda (rozcestník)", "text": "Emil Svoboda (rozcestník)\n\nJméno a příjmení Emil Svoboda má více nositelů:\n\n"}
{"id": "1455556", "url": "https://cs.wikipedia.org/wiki?curid=1455556", "title": "Ladislav Svoboda (rozcestník)", "text": "Ladislav Svoboda (rozcestník)\n\nJméno a příjmení Ladislav Svoboda má více nositelů:\n\n"}
{"id": "1455557", "url": "https://cs.wikipedia.org/wiki?curid=1455557", "title": "Elke Deckerová", "text": "Elke Deckerová\n\nElke Deckerová (* 23. února 1957) je bývalá západoněmecká atletka, sprinterka.\n\nNa přelomu 70. a 80. let 20. století patřila k evropské sprinterské špičce. Jejím největším úspěchem byl titul halové mistryně Evropy v běhu na 400 metrů v roce 1980. O dva roky později skončila na evropském halovém šampionátu v této disciplíně čtvrtá.\n\n"}
{"id": "1455558", "url": "https://cs.wikipedia.org/wiki?curid=1455558", "title": "Vlastimil Svoboda (rozcestník)", "text": "Vlastimil Svoboda (rozcestník)\n\nJméno a příjmení Vlastimil Svoboda má více nositelů:\n\n"}
{"id": "1455559", "url": "https://cs.wikipedia.org/wiki?curid=1455559", "title": "David Novotný (rozcestník)", "text": "David Novotný (rozcestník)\n\nJméno a příjmení David Novotný má více nositelů:\n\n"}
{"id": "1455560", "url": "https://cs.wikipedia.org/wiki?curid=1455560", "title": "Rue du Cloître-Notre-Dame", "text": "Rue du Cloître-Notre-Dame\n\nRue du Cloître-Notre-Dame je ulice v Paříži na ostrově Cité ve 4. obvodu. Ulice s názvem „obvod Notre-Dame“ získala svůj název po uzavřené enklávě kanovníků katedrály Notre-Dame. \n\nUlice začíná na křižovatce ulic \"Quai aux Fleurs\" a \"Quai de l'Archevêché\" a končí u \"Rue d'Arcole\". Vede podél Square Jean-XXIII a severní fasády katedrály Notre-Dame.\n\nKolem roku 1812 byly v této ulici postaveny stáje pro pařížské arcibiskupství. Tyto stáje byly později přeloženy na Square de l'Île-de-France.\n\n"}
{"id": "1455561", "url": "https://cs.wikipedia.org/wiki?curid=1455561", "title": "Roman Novotný (rozcestník)", "text": "Roman Novotný (rozcestník)\n\nJméno a příjmení Roman Novotný má více nositelů:\n\n"}
{"id": "1455562", "url": "https://cs.wikipedia.org/wiki?curid=1455562", "title": "Elena Gorolová", "text": "Elena Gorolová\n\nElena Gorolová (* 2. ledna 1969) je romská aktivistka.\n\nV roce 1990 byla po porodu svého druhého syna nedobrovolně sterilizována. Poté se na teletextu dozvěděla o spolku žen, které byly taktéž nedobrovolně sterilizovány, a s tímto spolkem začala spolupracovat, později se stala jeho mluvčí. Na základě jejich podnětu se problematikou nedobrovolných sterilizací romských žen zabýval ombudsman, tehdy Otakar Motejl. Ten v prosinci 2005 dospěl k závěru, že tyto praktiky byly prováděny především v letech 1973–1991. Poslední známý případ nedobrovolné sterilizace v České republice je z roku 2007. V roce 2009 se česká vláda za nedobrovolné sterilizace omluvila. K odškodnění postižených žen však nedošlo.\n\nV listopadu 2018 byla Elena Gorolová společností BBC zařazena mezi 100 žen roku 2018.\n"}
{"id": "1455563", "url": "https://cs.wikipedia.org/wiki?curid=1455563", "title": "Zbyněk Novotný (rozcestník)", "text": "Zbyněk Novotný (rozcestník)\n\nJméno a příjmení Zbyněk Novotný má více nositelů:\n\n"}
{"id": "1455567", "url": "https://cs.wikipedia.org/wiki?curid=1455567", "title": "Kuzněcov NK-8", "text": "Kuzněcov NK-8\n\nNK-8 byl dvouproudový motor s nízkým obtokovým poměrem vyvinutý v konstrukční kanceláři Kuzněcov. Poskytoval tah okolo 90 kN a používal se v letounech Iljušin Il-62 a Tupolev Tu-154A a B.\n\nNK-8 je dvouhřídelový dvouproudový motor vybavený obracečem tahu. Kompresor je axiální. Skládá z dvoustupňového dmychadla, dvou nízkotlakých a šesti vysokotlakých stupňů. Spalovací komora je prstencová. Turbína je axiální, třístupňová, reaktivní, skládá se z jednostupňové vysokotlaké turbíny a dvoustupňové nízkotlaké turbíny. Obraceč tahu je umístěn za směšovací komorou před výstupní částí výtokové trysky.\n\nSériová výroba probíhala v letech 1964 až 1969.\n\n\n</ref>=== Technické údaje ===\n\n\n\n"}
{"id": "1455572", "url": "https://cs.wikipedia.org/wiki?curid=1455572", "title": "Výbušnina s kombinovaným účinkem", "text": "Výbušnina s kombinovaným účinkem\n\nVýbušnina s kombinovaným účinkem je výbušninou s kombinací termobarického účinku a klasického tříštivého účinku. V praxi se jedná o směs oktogenu, 15 % jemného práškového hliníku mezi 5 až 30 mikrony a 5-9 % vhodně vybraného inertního pojiva. Vlivem vysoké objemové hustoty oktogenu je v náloži dosaženého takového tlaku, že dojde ke kompletní a rapidní destrukci oxidu hlinitého na povrchu částeček hliníku a jejich deformaci. Rapidní obnažení hliníku vede k jeho celkovému spálení během doby kratší než je jedna milisekunda, tedy pod 7 expanzí objemu výbušné náplně. Klasické termobarické výbušniny nejsou schopny hliníkové částice dostatečně deformovat a tak vyhoření hliníku trvá jednotky až desítky milisekund - a tento se nepodílí na tříštivotrhavém účinku.\n\nProvedeme srovnání: \n\nKlasická termobarická výbušnina DPX-5 roztrhá obal podobně jako TNT (2/3 výkonu oktogenu) a přitom vyvine tlakovou vlnu asi o čtvrtinu až polovinu silnější než čistý oktogen.\n\nKlasický oktogenový brizant jako je EDC-29 roztrhá obal jako oktogenový brizant a vyvine tlakovou vlnu o 5 - 10 % nižší než čistý oktogen (vliv pojiva)\n\nVýbušnina s kombinovaným účinkem (třeba PAX-30) roztrhá obal jako oktogenový brizant a vyvine tlakovou vlnu o 10 - 25 % silnější než dovede oktogen.\n\nVýbušniny s kombinovaným účinkem se tedy hodí do univerzálních hlavic, kde je důraz jak na fragmentaci (typicky likvidace živé síly mimo budovy), tak i na tlakovou vlnu (roztržení budovy explozí hlavice rakety uvnitř pokoje). Jde o jakýsi kompromis s výhodou.\n"}
{"id": "1455573", "url": "https://cs.wikipedia.org/wiki?curid=1455573", "title": "Alenka Ermencová", "text": "Alenka Ermencová\n\nAlenka Ermencová (* 5. září 1963 Lublaň) je slovinská vojačka, generálmajorka Slovinské armády, která od listopadu 2018 působí jako náčelnice Generálního štábu Slovinské armády. Stala se tak historicky první ženou v této funkci jak ve Slovinsku, tak i v armádách členských států Severoatlantické aliance.\n\nVystudovala bakalářský obor politologie na Fakultě sociálních věd Lublaňské univerzity. V Londýně pak roku 2008 absolvovala vojenskou Královskou akademii obranných studií a postgraduální studium završila o rok později na King's College v oboru mezinárodní studia.\n\nS rodinou žije v Kamniku. Má tři děti.\n\nAktivní vojenskou kariéru zahájila v roce 1991 jako členka složek Teritoriální obrany Republiky Slovinsko během krátké slovinské války za nezávislost proti jednotkám jugoslávské lidové armády.\n\nV lednu 2006 se stala velitelkou nově zřízeného 5. zpravodajského a průzkumného praporu Slovinské armády, jakožto první velící důstojnice praporu v historii slovinských ozbrojených sil. V červnu 2009 odjela na šestiměsíční misi do Kosova v rámci mezinárodní mírové operace KFOR, kde působila jako vedoucí personálního odboru na Velitelství KFOR. V letech 2009–2011 řídila personální odbor Generálního štábu Slovinské armády.\n\nSlovinský prezident Borut Pahor ji jako brigádní generálku 23. listopadu 2018 povýšil do hodnosti generálmajorky. O čtyři dny později ji ministr obrany Karek Erjavec navrhl do úřadu náčelnice Generálního štábu Slovinské armády. Vláda Marjana Šarece s návrhem souhlasila a generálku jmenovala. V čele armády vystřídala generálmajora Alana Gedera, který byl jmenován v únoru 2018. Ermencová se stala první ženou v čele Slovinské armády i první náčelnicí generálních štábů členských států NATO.\n\n"}
{"id": "1455578", "url": "https://cs.wikipedia.org/wiki?curid=1455578", "title": "Cvikovští proroci", "text": "Cvikovští proroci\n\nCvikovští proroci je označení malého radikálního hnutí řazeného mezi novokřtěnce, které působilo v počátcích reformace v Cvikově (Zwickau), odkud byli vykázáni v roce 1521, a ve Wittenbergu, odkud odešli rovněž pod tlakem v roce 1522.\n\nVynikali znalostí Bible a radikalismem. Jejich vlivu zřejmě dočasně podléhaly i další reformátorské osobnosti, přinejmenším Thomas Müntzer, ale pravděpodobně i Philipp Melanchthon a Andreas Bodenstein. Vzhledem k tomu, jaký cvikovští proroci zaznamenali po příchodu do Wittenbergu prvotní úspěch, se s nimi i v důsledku žádosti saského kurfiřta Fridricha III. v teologické debatě utkal Martin Luther, který proti jejich učení pronesl několik kázání a podařilo se mu potlačit jejich vliv, takže nakonec museli Wittenberg opustit.\n"}
{"id": "1455579", "url": "https://cs.wikipedia.org/wiki?curid=1455579", "title": "Murmanská", "text": "Murmanská\n\nMurmanská je název ulice v Praze 10 spojující Kubánské náměstí a Bajkalskou s ulicemi Ruská a Nad Primaskou. Měří 191 metrů a je obousměrně průjezdná. Na Kubánském náměstí je ulice zahrazena, nedá se vjet ani do Bajkalské, tudíž je tímto směrem slepá. Pojmenována je po ruském přístavním městě Murmansk. Tento název nese od svého vzniku v roce 1957, kdy získala řada nově vzniklých ulic ve Vršovicích jména zeměpisných názvů tehdejšího Sovětského svazu.\n"}
{"id": "1455589", "url": "https://cs.wikipedia.org/wiki?curid=1455589", "title": "Vendula Borůvková", "text": "Vendula Borůvková\n\nVendula Borůvková (* 1977 Náchod) je dramaturgyně, spisovatelka a šéfredaktorka.\n\nPracuje jako šéfredaktorka časopisu \"100+1 historie\", jako dramaturgyně a autorka spolupracovala s různými divadelními scénami a s Českým rozhlasem, jako spisovatelka se věnuje především tvorbě pro děti. Přeložila hru izraelského dramatika Hanocha Levina „\"Jaakobi a Leidental“\".\n\nVendula Borůvková po absolvování Vyšší odborné školy a Střední odborné školy informačních a knihovnických služeb v Brně vystudovala činoherní dramaturgii na Divadelní fakultě JAMU v Brně. Pracovala jako dramaturgyně v brněnském Divadle v 7 a půl, kde se podílela na těchto inscenacích: H. Ibsen: \"Nora\" (dramatizace, režie J. A. Pitínský), \"Kabaret Kabinet\" 01–04 (scénář), I. Doré: \"Drana a César\", De Sade-Bondy-Štýrský: \"Eroica Erotica\" (scénická čtení – scénář), J. Kerouac: \"Podzemníci\" (dramatizace), L. F. Céline: \"Rigodon\", L. Navara: \"Útěky z ráje – Příběhy železné opony\" (scénická čtení), H. Kuhl: \"Harila\", kol.: R. Krowiak: \"Tajemství zákeřného paštikáře\" (dramatizace), v HaDivadle: R. Schimmelpfennig: \"Divočina\"\",\" D. Gieselmann: \"Pan Kolpert\", L. von Trier: \"Idioti\". Hostovala v Západočeském divadle v Chebu: F. Zeller: \"Kolotoč a\" v Divadle Šumperk: K. J. Erben: \"Kytice\" (dramatizace), V. Körner: \"Zánik samoty Berhof\" (dramatizace).\n\nPro Divadlo v 7 a půl napsala společně s Martinem Františákem hru \"Palach 69-06\" a se Simonou Polanskou hru \"Carla del Ponte\", koláž z románů Pavla Kohouta \"Hommage Kohout\" (pro Měsíc autorského čtení). Ve Studiu HaDivadla uvedla své monodrama \"Modelka XXL\". Je také autorkou dramatu \"Hra na Annu Nierwinnen\".\n\nPro Český rozhlas napsala drama \"Magdalena Dobromila\", minutovou hru \"Voucher\" a pohádku \"Medvěd Čokoláda\", připravila dramatizaci dětské knihy Pavla Čecha \"Dobrodružství pavouka Čendy\".\n\nVendula Borůvková se věnuje především literatuře pro děti a tvorbě larpů, rolových her a vzdělávacích workshopů. Pro Moravskou galerii v Brně vytvořila mimo jiné doprovodný program do Jurkovičovy vily, který využívá princip rolových her: \"Jurkovičova vila v zajetí zlých duchů a Jurkovičova vila ve stroji času\". Pro Post Bellum a projekt Paměť národa napsala s Davidem Františkem Wagnerem zážitkový workshop věnovaný samizdatu \"Tak tohle neprojde,\" pro projekt Česká duše vytvořila s Davidem Františkem Wagnerem zážitkový vzdělávací workshop \"Rozhlas 1968\".\n\nModerní historii se věnuje i v larpech \"Jménem republiky!\" a \"Čára\". Připravuje také autorská čtení, besedy a workshopy pro různé akce, festivaly, knihovny.\n\nJejí kniha \"1918 aneb Jak jsem dal gól přes celé Československo\" byla nominována na Cenu Magnesia Litera v kategorii Litera za knihu pro děti a mládež za rok 2018, nominaci proměnila ve vítězství. \n\n\n\n"}
{"id": "1455590", "url": "https://cs.wikipedia.org/wiki?curid=1455590", "title": "Fernando Meirelles", "text": "Fernando Meirelles\n\nFernando Meirelles (* 9. listopadu 1955 São Paulo) je brazilský filmový režisér. Proslavil se zvláště snímkem \"Město bohů\" z roku 2002, za jehož režii byl nominován na Oscara.\n\nStudoval architekturu na univerzitě v São Paulu. Na studiích se začal věnovat filmu a s přáteli založil filmové studio \"Olhar Eletrônico\", které tvořilo nejprve experimentální snímky, ale časem se začalo specializovat na dětské pořady pro televizi, k jeho hlavním úspěchům patřil dětský televizní seriál \"Castelo Rá-Tim-Bum\", který měl 180 dílů. Později spoluzaložil nové studio \"O2 Filmes\", z něhož se stalo největší reklamní studio v Brazílii. Svůj první celovečerní film natočil v roce 1997. Roku 2002 spolu s Katiou Lundovou natočil celovečerní snímek \"Město Bohů\" (\"Cidade de Deus\"). Využil přitom 200 dětských neherců ze slumu. Po celém světě film získal přes 50 různých cen. Úspěch mu přinesl nabídku z Hollywoodu, jíž využil a natočil zde snímek \"The Constant Gardener\", za jehož režii byl nominován na Zlatý glóbus. Herečka Rachel Weiszová si za výkon v tomto snímku odnesla Oscara i Zlatý globus. Roku 2007 natočil film \"Blindness\", adaptaci románu José Saramaga \"Ensaio Sobre a Cegueira\". V roce 2016 byl jedním z autorů zahajovacího ceremoniálu olympijských her v Rio de Janeiru.\n"}
{"id": "1455596", "url": "https://cs.wikipedia.org/wiki?curid=1455596", "title": "Ventolin", "text": "Ventolin\n\nVentolin, vlastním jménem David Doubek (* 25. září 1971 Rakovník), je český hudebník, zpěvák a diskžokej, věnující se elektronické hudbě. Byl členem post-punkové kapely Kazety. Roku 2016 vydal v Polsku společné album s duem RSS B0YS. V září 2017 vydal vlastní album \"Vitajte\". Rovněž se věnuje pedagogické činnosti na Pedagogické fakultě Univerzity Karlovy. V roce 2018 vystupoval ve speciálním dílu pořadu AZ-kvíz, v němž se utkal s rapperem Jamesem Colem.\n\n"}
{"id": "1455614", "url": "https://cs.wikipedia.org/wiki?curid=1455614", "title": "Výstup Jižní věží", "text": "Výstup Jižní věží\n\nVýstup Jižní věží je kniha českého spisovatele a novináře Jáchyma Topola. Jde o výbor z jeho novinářské práce (\"Respekt\", \"Lidové noviny\", \"Revolver Revue\"), který uspořádal Ivo Říha ve spolupráci s Topolem. Vybrány byly texty z let 1986 až 2018. Kniha dále obsahuje komplení seznam jeho žurnalistických textů. Autorem předmluvy je novinář Zbyněk Petráček. Název knihy je odvozen ze stejnojmenného článku, který Topol publikoval v roce 2010 v \"Lidových novinách\".\n"}
{"id": "1455619", "url": "https://cs.wikipedia.org/wiki?curid=1455619", "title": "Václav Toušek (geograf)", "text": "Václav Toušek (geograf)\n\nVáclav Toušek (* 24. dubna 1949 Zlín) je český geograf od roku 2004 působící jako docent na Univerzitě Palackého v Olomouci, na Přírodovědecké fakultě, Katedře geografie v oddělení humánní geografie.\n\nMezi roky 1967 – 1972 vystudoval Univerzitu Jana Evangelisty Purkyně v Brně (dnešní Masarykovu univerzitu), kde studoval obor učitelství s aprobací na matematiku a zeměpis na Přírodovědecké fakultě. Titul RNDr., tedy doktor přírodních věd, získal v roce 1975 také na Univerzitě Jana Evangelisty Purkyně v Brně a jeho rigorózní prací byla práce názvem „Funkční klasifikace obcí Jihomoravského kraje“. V roce 1988 pak úspěšně získal titul kandidáta věd, ve zkratce CSc. od Geografického ústavu ČSAV v Brně v oboru ekonomické geografie. Jeho disertační prací byla práce s názvem „Geografické hodnocení vybraných aspektů vývoje osídlení ČSR (na příkladu střediskových obcí)“. Vědecko-pedagogickou hodnost vysokoškolského pedagoga (Docent) získal v roce 2004 na Univerzitě Komenského v Bratislavě na Přírodovědecké fakultě v oboru humánní geografie. Ve svojí habilitační práci se zde zabýval geografickými aspekty transformace českého průmyslu po roce 1989. \n\nSvoji profesní činnost Václav Toušek zahájil v roce 1972 jako asistent na Přírodovědecké fakultě Univerzity Jana Evangelisty Purkyně v Brně. V letech 1973 – 1990 pak působil na Geografickém ústavu ČSAV v Brně jako vědecký aspirant, odborný pracovník, vědecký pracovník a samostatný vědecký pracovník a mezi lety 1980 – 1990 také jako vedoucí oddělení ekonomické geografie. Po působení v Geografickém ústavu ČSAV v Brně se přesunul na Přírodovědeckou fakultu Masarykovy univerzity v Brně, kde působil jako odborný asistent a docent. Od srpna roku 2000 je také ředitelem Výzkumného centra regionálního rozvoje, což je společné pracoviště tří fakult Masarykovy univerzity (Ekonomicko-správní, Sociálních studií a Přírodovědecké). Od roku 2004 do současnosti působí jako docent na Přírodovědecké fakultě Univerzity Palackého v Olomouci. Mezi lety 2004 – 2007 byl ředitelem katedry geografie na této univerzitě. \n\n\nNa geografickém ústavu ČSAV se ve vědecko-výzkumné činnosti orientuje převážně na problematiku obyvatelstva a sídel a na tematickou kartografii (automatizovaná kartografická tvorba). Je také odpovědným řešitelem výzkumných úkolů, odpovědný redaktor 2 mapových děl (Atlas ČSR ze sčítání lidu 1980, Atlas obyvatelstva ČSSR) a odpovědný řešitel výzkumných úkolů dvoustranné spolupráce s akademickými geografickými pracovišti v Polsku, NDR a Bulharsku. Je také členem redakční rady časopisů Zprávy GgÚ ČSAV a Studia Geographica, v letech 1980–1990 vedoucím oddělení ekonomické geografie.\n\nNa Masarykově Univerzitě vykonával v letech 2000–2010 funkci ředitele Centra pro regionální rozvoj MU. Jeho vědecko-výzkumná činnost se zde orientovala především na problematiku geografie průmyslu a geografické aspekty trhu práce, účastnil se řešení výzkumného záměru Ekonomicko-správní fakulty MU, 5 projektů podporovaných Grantovou agenturou ČR a 4 projektů podpořených Fondem rozvoje vysokých škol a desítek výzkumů financovaných orgány veřejné správy (MMR ČR, MV ČR, MPSV ČR, krajské, okresní a městské úřady).\n\nNa Univerzitě Palackého v Olomouci se věnuje problematice regionální politiky a regionálního rozvoje, účastní se řešení projektů financovaných s podporou GA ČR, případně orgánů veřejné správy. V letech 2009–2011 se stal vedoucím vědecko-pedagogické rady oboru Vědy o Zemi a od roku 2006 je členem vědecké rady Přírodovědecké fakulty. Od roku 2009 zastával místo jako šéfredaktor časopisu AUPO Geographica je předseda redakční rady edice Geographia Moravica.\n\nV rámci ostatní vědecké činnosti se stal vedoucím panelu Geografie a člen oborové rady Grantové agentury Akademie věd ČR č. 3 Vědy o Zemi a vesmíru. V letech 2007–2010 a od roku 2011 je konzultantem této oborové rady a člen pracovní skupiny Akreditační komise pro geografii (v letech 2004–2009). Od roku 2011 se stal také členem vědecké rady Fakulty sociálně ekonomické Univerzity J. E. Purkyně v Ústí nad Labem. A patří do redakční rady časopisu Regionální studia, který od roku 2007 vydává VŠE v Praze.\n\nPedagogickou činnost má například ve vedení kurzů týkajících se problematiky geografie průmyslu, regionální geografie ČR, regionální politiky a regionálního rozvoje, metod sociálně geografického výzkumu, geografické analýzy trhu práce a geografických aspektů správní struktury. O roku 1991 do roku 2001 byl Školitel a předseda oborové rady oboru Regionální geografie a regionální rozvoj, od roku 2001 do 2012 člen oborové rady oboru Geografie a předseda oborové komise oboru Regionální geografie a regionální rozvoj, a od roku 2013 také člen oborové rady oboru Geografie (vše na Masarykově univerzitě v Brně). Do roku 2012 byl garantem oboru Regionální geografie a člen oborové rady Mezinárodní rozvojová studia na Univerzitě Palackého v Olomouci. Členství má také v oborové radě oboru Sociální geografie a regionální rozvoj Univerzitě Karlově v Praze a v oborové radě oboru Regionalistika – veřejná správa na Vysoké škole ekonomické v Praze. Je také vedoucím více než 200 obhájených diplomových a bakalářských prací na Masarykově univerzitě, Univerzitě Palackého a Univerzitě Jana Evangelisty Purkyně v Ústí nad Labem a zároveň školitelem 17 studentů, kteří obhájili disertační práce z oboru Regionální geografie a regionální rozvoj. \n\n\n\n"}
{"id": "1455624", "url": "https://cs.wikipedia.org/wiki?curid=1455624", "title": "Shahzad Ismaily", "text": "Shahzad Ismaily\n\nShahzad Ismaily (* 20. června 1972 Pensylvánie) je americký hudebník-multiinstrumentalista. Hraje na baskytaru, kytaru, bicí soupravu a různé další perkusní nástroje (například mridanga a ghatam). Je dlouholetým členem kapely Ceramic Dog, vedené kytaristou Marcem Ribotem. Rovněž spolupracoval s Eyvindem Kangem, Fredem Frithem či uskupením Secret Chiefs 3. Na několika albech se rovněž podílel jako producent. Pochází z rodiny pákistánských přistěhovalců a studoval na Arizonské státní univerzitě.\n\n\n"}
{"id": "1455626", "url": "https://cs.wikipedia.org/wiki?curid=1455626", "title": "Emanuel Filibert z Valdštejna", "text": "Emanuel Filibert z Valdštejna\n\nHrabě Emanuel Filibert z Valdštejna (od roku 1758 \"z Valdštejna a Vartenberka,\" německy \"Emanuel Philibert Graf von Waldstein und Wartenberg,\" 2. února 1731, Vídeň – 22. května 1775, Třebíč) byl český šlechtic z rodu Valdštejnů z Vartenberka a císařský komorník.\n\nEmanuel Filibert Jan Josef Karel Adam Prosper Petr František z Valdštejna se narodil jako syn Františka Josefa hraběte z Valdštejna a jeho manželky Marie Josefy z Trauttmansdorffu-Weinsbergu. \n\nDne 21. května 1754 se Emanuel Filibert oženil s Marií Annou Terezií z Lichtenštejna, jíž jako svatební dar věnoval lovecký zámeček Lichtenwald u Flájí. \n\nPo vymření hraběcí linie Vartenberků přešel v rámci dědictví jejich erb a titul roku 1758 na duchcovskou větev hrabat z Valdštejna. V roce 1760 zdědil Emanuel Filibert rodové fideikomisní panství Duchcov s Horním Litvínovem společně s alodiálním panstvím Záluží po svém otci.\n\nV Duchcově vybudoval textilní manufakturu na výrobu punčochového zboží a pod jeho správou byla zahájena také těžba uhlí v dole Svatá Trojice. V roce 1775 založil při panské textilce v Horním Litvínově nový sirotčinec.\n\nRodové dědictví po jeho smrti zdědil jeho nejstarší syn Josef Karel Emanuel hrabě z Valdštejna a Vartenberka.\n\n\n"}
{"id": "1455627", "url": "https://cs.wikipedia.org/wiki?curid=1455627", "title": "Detroit Film Critics Society Awards 2018", "text": "Detroit Film Critics Society Awards 2018\n\nNa 11. ročníku udílení cen Detroit Film Critics Society Awards byly předány ceny v těchto kategoriích dne 3. prosince 2018.\n\n\"Osmá třída\"\n\n\nAdam McKay – \"Vice\"\n\n\nEthan Hawke - \"Zoufalství a naděje\"\n\n\nToni Collette - \"Děsivé dědictví\"\n\n\nJosh Hamilton – \"Osmá třída\"\n\n\nRegina King - \"Kdyby ulice Beale mohla mluvit\"\n\n\n\"Vice\"\n\n\nBo Burnham – \"Osmá třída\"\n\nRafael Casal a Daveed Diggs – \"Blindspotting\"\n\nElsie Fisher – \"Osmá třída\"\n\nLady Gaga – \"Zrodila se hvězda\"\n\nBoots Riley – \"Sorry to Bother You\"\n\n\"Vice\" - Adam McKay (remíza)\n\nZelená kniha – Nick Vallelonga, Brian Hayes Currie, Peter Farrelly (remíza)\n\n\nTři blízcí neznámí\n\n\n\nZrodila se hvězda\n\n"}
{"id": "1455630", "url": "https://cs.wikipedia.org/wiki?curid=1455630", "title": "Vlček (druh saní)", "text": "Vlček (druh saní)\n\nVlček (rennwolf nebo rennenwolf, německy \"\"běžící vlk\"\") je druh saní, konstrukčně poněkud odlišný od jiných běžných druhů saní. Jedná se o saně s vysokou opěrkou zakončenou madlem a dvěma drapákovými brzdami, kterými se saně ovládají. Osoba jenž saně řídí, stojí vzadu na stupačkách připevněných k sanicím. Směr a rychlost saní ovládá brzdami, případně i svýma nohama, jízda na vlčku je tedy podobná jízdě na koloběžce. Další osoby či náklad lze umístit na ložnou plochu vpředu. Ložná plocha je provedena z větší části síťkovým či popruhovým výpletem, vzadu je menší část provedena lištami. Vlčky se používaly hlavně v horských oblastech v zimě jako jeden z mála možných dopravních prostředků na nákupy, převoz dětí (náhrada kočárku) či nemohoucích (náhrada invalidního vozíku). Výrobou vlčků, stejně jako ostatních druhů saní, se zabývali koláři. Nejčastěji používaným dřevem byl jasan. Dnes výroba těchto saní téměř zanikla.\n\n"}
{"id": "1455631", "url": "https://cs.wikipedia.org/wiki?curid=1455631", "title": "Moravská orlice", "text": "Moravská orlice\n\nMoravská orlice ve své současné podobě byla vytvořena v polovině 13. století Přemyslem Otakarem II., když se tento moravský markrabě stal českým králem a vedle stříbrného českého (původně moravského) lva v  červeném poli začal (nově) užívat stříbrno-červeně šachovanou moravskou orlici v modrém poli.\nStříbrno-červeně šachovaná orlice se zlatou korunou a zbrojí (tj. zobákem, jazykem a pařáty) na modrém štítě je v této a pozdější době zachycena uměleckými díly i úředními dokumenty.\n\nNejstarší barevné vyobrazení moravské orlice se nachází v sále městského hradu (paláce) Gozzoburgu v Kremži, neboť Přemysl Otakar II. vládl nad Rakouskými zeměmi. \nNejpozději od lucemburské doby byla orlice se stříbrnočerveným šachováním považována za zemský znak Moravy. Podle některých badatelů tyto barvy byly odvozeny od barev českého lva (stříbrný lev na červeném štítě) a vyjadřovaly spojitost Moravy s českým králem a českou monarchií. \n\nMoravská orlice se od mnoha jiných v heraldice se vyskytujících se orlic liší svým osobitým šachováním (\"aquila scacata\"), či podle heraldické terminologie někdy též kostkováním (\"aquila tesserata\"). V barokním uměleckém provedení je šachování pojato jako routování. O vysvětlení původu šachování orlice se již pokusila řada badatelů. \n\nTomáš Jan Pešina z Čechorodu ve svém díle \"Prodromus Moravographiae\" z roku 1663 šachování moravské orlice odvodil od chorvatského znaku. Neudělal však tehdy nic jiného, než že přebral vysvětlení moravského genealoga a heraldika Bartoloměje Paprockého z Hlahol a Paprocké Vůle, jenž koncem 16. století v \"Zrcadle slavného Markrabství moravského\" zveřejněnil mýtus o příchodu Moravanů z Charvátské země, kde spojil šachování ve znaku chorvatských králů se šachováním moravské orlice. Bartoloměj Paprocký z Hlahol a Paprocké Vůle došel k závěru, že „\"Na erb orla, který náleží slavnému Markrabství moravskému má býti orel bílý na červené šachovnici na štítu modrém na znamení toho, že předkové těchto krajin vyšli z Charvátské země a erb svuoj otcovský s nabytým erbem orlem v jedno složili.\"“.\n\nS ohledem na státoprávní vývoj od patrimoniální k stavovské monarchii se snažil odvodit šachování orlice od tinktur obsažených v pozdějším znaku Čech (stříbrná a červená obsažená ve znaku dvouocasého lva) Rostislav Nový v syntéze \"K počátkům feudální monarchie v Čechách (K počátkům českého znaku) II\". Uvažoval, že markrabě orlicí ve štítu vyjadřoval své nároky v souvislosti s vládou Václava I., který ji též užíval. Podle Štěpána Valeckého se v tomto dostává do rozporu se svým výkladem o tom, že členové Přemyslovské dynastie měli užívat dynastického lva. Toto by šlo snad jedině tehdy, když by markrabě uvažoval ve smyslu seniorátu, a tímto chtěl vyjádřit svůj nárok na knížecí trůn. Markrabě Přemysl ale zemřel bezdětný, čímž nová dynastická větev nevznikla. Nebyl následník, který by tento erb nosil. Václav I. na uprázdněný markraběcí trůn dosadil svého syna Vladislava III. Vladislav III. ale nezanechal žádné listiny ani pečeti, jež by tento výklad mohly dále osvětlit nebo naopak dále zatemnit.\n\nPokud se přebíraly symboly jako nárok na dědictví území, tak potom jako celé figury i s tinkturami, popř. se změněnými tinkturami, nikoliv pouhé tinktury.\n\nS jiným vysvětlením přišel prof. Jindřich Šebánek z Filozofické fakulty Masarykovy univerzity v Brně. V příspěvku k práci Václava Vojtíška \"K otázce erbu českého krále\", který vyšel v Časopisu Matice moravské, napsal, že orlice moravská je barevnou obměnou orlice plamenné, přičemž mělo dojít k nahrazení v tinkturách odlišených původních plamenů přemyslovské orlice geometrickým šachováním. \n\nNumismatik, který se věnoval i heraldice, Kristián Turnwald v článku \"O moravské orlici\" nastínil hypotézu, že moravská orlice může mít souvislost s rodným erbem papeže Inocence III. (1161–1216). Povšiml si, že se nápadně podobá jeho rodovému erbu. Rod Conti-Segni totiž používal zlato-černě šachovanou orlici na červeném štítu. Domníval se tedy, že papež mohl markraběti Vladislavu I. Jindřichovi udělit znak odlišený tinkturami.\n\nTurnwaldovu teorii vyvrátil František Zvolský, který doložil rozdílnosti znaku Vladislava I. Jindřicha, který měl na štítu lva. Tento moravský heraldik v článku \"Šachování moravské orlice\" došel k závěru, že význam šachování spočívá v odlišení moravské orlice od jiných orlic, které měl král a markrabě Václav II. právo používat. Stát se tak mělo v souvislosti s korunovací Václava II. 2. června 1297, kdy vedle sebe byly k ukázání jeho územní moci použity orlice moravských markrabat a krakovských knížat. František Zvolský však neznal některé pozdější nové objevy, jakým je erbovní sál v Gozzoburgu, a tak je jeho vysvětlení o vzniku moravské orlice v souvislosti s korunovací Václava II. nutné odmítnout.\n\nVšechny otázky, které znak šachované orlice nabízí, ze samostatných prací věnujících se pouze této konkrétní otázce pojmenovává a spíše shrnuje článek Tomáše Krejčíka \"Prvé století moravské orlice\". Domníval se také, že šachování moravské orlice mohlo vzniknout z jejího emailového provedení. V románském umění jsou doloženy orlice, jejichž pera jsou provedena ze střídavých barevně se lišících emailů.\n\nDůkladně a podrobně se moravským znakem ve své studii zabýval právní historik Jiří Bílý. Pomocí někdy složitých příbuzenských konstrukcí moravských markrabat se pokusil o zodpovězení otázky původu moravského znaku. Stejným způsobem vysvětluje vznik šachování orlice v době Přemysla Otakara II. Ale i když jsou jeho závěry zajímavé, ve všem s nimi nelze souhlasit.\n\nPodle Jiřího Bílého, který se kromě Rostislava Nového jako jediný zabýval právními aspekty používání moravské orlice, má její šachování úplně jiný původ. Stříbrná orlice a červeno-stříbrný štít byly podle něj spojeny králem Přemyslem Otakarem II. jako součást sponheimsko-andechsovského dědictví. Bratranec krále Přemysla Otakara II. Oldřich III. Korutanský ze Sponheimu, který vládl na Břeclavsku, byl spřízněn s Přemyslovci jako syn sestry Václava I. Jednookého Jitky (Judity) Přemyslovny. Jeho otec Bernard II. Korutanský si Jitku vzal jako dceru českého krále Přemysla Otakara I. V prosinci 1268 uzavřel bezdětný Oldřich III. Korutanský v Poděbradech smlouvu s králem Přemyslem Otakarem II. a odkázal mu všechny své země, přičemž pominul svého mladšího bratra Filipa Sponheimského († 1279), arcibiskupa solnohradského a patriarchu akvilejského. Po smrti Oldřicha III. Korutanského 27. října 1269 se král Přemysl Otakar II. stal pánem Korutan a Kraňska a dostal se do kontaktu s aquilejským patriarchátem a byl jmenován kapitánem. Členové starkenburské větve dynastie Sponheimů používali stříbrno-červeně šachovaný štít. Korutanští Sponheimové i Oldřich III. Korutanský po svých předcích zdědili tento šachovaný štít. Podle Bílého král Přemysl Otakar II. považoval šachování za jedno ze zděděných znamení, a proto ho měl spojit s markraběcí stříbrnou orlicí na modrém štítu.\n\nŠachování moravské orlice tak podle Bílého může mít určitou spojitost i s chorvatským znakem, ale poněkud jinak, než složení orlice a šachovnice poeticky zdůvodnil Paprocký. Šachovaný štít jako svůj nárok na sponheimské dědictví užívali i Andechsové a s nimi se šachovnice měla dostat do uherské heraldiky. První ženou uherského krále Ondřeje II. se stala před roku 1199 Gertruda, dcera meranského vévody Bertolda IV, která svému bratrovi Bertoldovi pomohla, aby se stal chorvatsko-dalmatským bánem a sedmihradským vévodou. Z tohoto manželství vzešlo nejméně 5 dětí, jeho syn Béla IV. a syn jeho bratra Emericha Ladislav III. Uherský nastoupili jako králové, dcera sv. Alžběta Durynská se stala světicí v Německu, a syn Koloman Haličský (1208–1241) byl prosazen na chorvatský vévodský stolec i haličský trůn. Po jeho smrti bylo Chorvatsko s Uhrami spojeno personální unií. V období jeho vlády a jeho strýce podle Bílého můžeme hledat původ chorvatského znaku. Šachovaný štít prezentoval Kolomanovy nároky po matce na dědictví andechsovsko-sponheimské (Meran, Istrii, Kraňsko, případně Korutany).\n\nŠachovaný červeno-stříbrný štít není ojedinělý. Kromě Chorvatska jej užívalo např. Lehnické knížectví a Hlohovské knížectví v Dolním Slezsku. Slezský kníže a pán Vratislavska Jindřich I. Bradatý měl za manželku Hedviku z Andechsu, dceru Meranského vévody Bertolda IV. z větve rodu Dessen-Andechs. Jejich potomci založili větve dolnoslezských Piastovců. Hedvika je dodnes uctívána jako světice a patronka Slezska. Společně s českou kněžnou Annou Přemyslovnou založila benediktinský klášter na Lehnickém poli. Svatá krev v žilách jejích potomků byla připomenuta přibráním stříbrno-červeného šachového pole vedle piastovské orlice s původním znamením stoupajícího měsíce s křížem nebo v klenotu šachované desky či šachovaného měsíce, který se objevuje výhradně ve znacích potomků Hedviky ve větvi dolnslezských knížat.\n\nNení rovněž vyloučeno, že Přemysl Otakar II. se pouze nechal inspirovat šachováním, které používaly rody, z nichž pocházeli jeho vojenští spojenci Oldřich III. Korutanský ze Sponheimu a Jindřich III. Hlohovský, který bojoval pod červeno-bílou šachovnicí po boku Přemysla II. Otakara na Moravském poli a udržoval kontakty i se synem Přemysla II. Otakara Václavem II., prvním polským králem z dynastie Přemyslovců.\n\nTeorie Jiřího Bílého je ale jen nepodloženou hypotézou. U Sponheimů není před rokem 1260 (1269), kdy je doloženo šachování moravské orlice, šachování štítu doloženo. To přiznává i Jiří Bílý, když neuvádí, ale jen zpětně odvozuje historii sponheimského znaku: \"\"Domníváme se, že znamení šachovnice ... Korutanští Šponheimové ... zdědili znamení šachovaného štítu.\"\" Jiří Bílý sám uvádí: \"\"Nemáme však toto znamení doloženo na jejich pečetích.\"\" Je doloženo až na pečeti z roku 1299. Oldřich III. Korutanský z rodu Sponhaimů nikdy nepečetil šachovnicí. Jindřich III. Hlohovský pečetil orlicí. Šachování ve znacích slezských Piastovců ve 13. století doloženo není vůbec. V této době je jejich erbem orlice. Šachování (z důvodu odlišení jednotlivých větví a drobení Slezska na menší a menší vévodství) je záležitostí až mnohem pozdější.\n\nObjev pravidelně se střídajících barevných polí měl v přírodních kulturách mystický význam, nejspíše vyjadřující pochopení jednoduché dialektiky světa. Setkat se s ním dá například v krétské kultuře. Na Moravě se šachovnice objevuje v nálezech keramiky lidu s moravskou malovanou keramikou (lengyelská kultura).\n\nNástěnné malby nacházející se v Bazilice svatého Klimenta v Lateráně pochází z let 1078–1084 a byly i v průběhu 19. a 20. století několikrát upravovány. Jedna z fresek zobrazuje převoz svatých ostatků sv. Klimenta nebo sv. Cyrila do baziliky sv. Klimenta v Římě. Tři korouhve v pozadí údajně, pokud by se jednalo o šachování, zachycují případ použití červeno-žlutého nebo červeno-bílého šachování na korouhvi. Datace, ačkoliv nejistá, je předheraldická. Jakýkoliv geometrický vzor (zvláště v předheraldické a raně heraldické době) je však obvyklý a častý, viz i nejstarší tzv. heroldské tj. geometrické figury - tzv. břevna a kůly, což jsou rozličné (opakující se) pruhy, a samozřejmě i vzor šachování (tj. \"jen\" svislá a vodorovná nebo diagonální kombinace/propletení pruhů). Je to především klasické \"domácí\" římské labarum, jak je znal autor fresky, ne \"zahraniční\" standarty \"návštěvníků\". Vodorovně a svisle pravidelně rozmístěné světlé (žluté) útvary na ploše labara, jak je vidět z detailu fresky, jsou spíš kolečka nebo neostré hvězdy s několika krátkými cípy. Není vidět snahu o to, aby byla šachovnice zřetelná, aby byla jednotlivá pole domnělých kostiček větší a foremná. Zlato-červený motiv je na fresce všude (na palmových ratolestech, kadidelnicích atd.). Červená (purpur) v kombinaci se zlatou (výšivkou či plátky kovu) je tradiční pro císařské (římské i byzantské) prostředí a symboliku (nejdražší látka (barvivo) a nejdražší kov tehdejšího světa). Křesťanská tradiční (římská) labara jsou jasným symbolem široké \"stavovské\" družiny (křesťanů), čili světských reprezentantů provázejících církevní akt v popředí, klasická ikonografie světců a lidu, jejž na Nebesích zastupují (viz i ikonografie moravských patronů a moravské družiny).\n\nŠachování mělo často symbolicky představovat strukturu zdiva. Tuto strukturu kamenných kvádříků například napodobovalo šachované ostění z poloviny 12. století nalezené archeologickým výzkumem v bývalém benediktinském klášteře sv. Jana Křtitele na Ostrově sv. Kiliána u Davle.\n\nPodle německých historiků je šachování i v heraldice vyjádřením struktury zdiva. Proto považují tuto figuru v některých znacích za mluvící znamení, např. v případě znaku rodiny Dachenhausen (Dachenhausen = zastřešené domy, kde střechu symbolizuje černostříbrná šachovnice, která představuje zdivo).\nHrabě Hoverden v roce 1870 předpokládal, že mluvící znamení je i případ znaku Sponheimů.\n\nZ roku 1361 pochází znaková galerie Karla IV. na hradě Laufu u Norimberka, který vybudoval císař Karel IV. roku 1356 na Říšské cestě mezi Prahou a Norimberkem na rozvalinách staršího štaufského hradu. V jeho erbovním sále jsou v galerii znaků přítomny znaky Moravy a Čech, dalších zemí, duchovních, šlechticů i měst. Nástěnná malba moravské orlice je též ve špaletě vchodu do místnosti v prvním patře velké věže hradu Karlštejna.\n\nČetná vyobrazení moravské orlice zachycují iluminace v Jihlavské právní knize (Gelnhausenův kodex) z počátku 15. století (1407), kterou během necelých deseti let sepsal právník Jan z Gelnhausenu.\n\nMoravská orlice je zde použita v heraldické výzdobě textu, na štítech, čabrakách koní, ale také na praporech nesených moravskými markrabaty a českými králi ze 13. až 15. století, kteří jsou vyobrazeni u každého jimi vydaného městského privilegia: moravský markrabě v letech 1228 až 1239 Přemysl, český král v letech 1230 až 1253 Václav I., moravský markrabě v letech 1247 až 1278 a český král v letech 1253 až 1278 Přemysl Otakar II., moravský markrabě v letech 1333 až 1349 Karel I., král český v letech 1346 až 1378 a císař římský letech 1355 až 1378 Karel IV., moravský markrabě v letech 1349 až 1375 Jan Jindřich, moravský markrabě v letech 1375 až 1411 a římský král v letech 1410 až 1411 Jošt Lucemburský, zvaný též Moravský. Objevuje se tu samostatně i společně s českým lvem.\n\nNejstarší písemná zmínka o moravské orlici se nachází ve veršované kronice Ottokara Štýrského zachycující události, které se odehrály ve střední Evropě od poloviny 13. století do konce prvního desetiletí 14. století.\n\nV rámci líčení bitvy u Kressenbrunnu 12. července 1260, v níž vojska českého krále a moravského markraběte Přemysla Otakara II. zvítězila nad vojsky uherského krále Bély IV., je vedle praporu Čech (bílý lev v červeném poli): \"„in einem rȏten samît ... ein lewe wîz\"\" popsán prapor Moravy (bílo-červeně šachovaná orlice): \"„ein geschâchzabelten arn von rȏter und von wîzer varbe“\".\n\nVlastimil Brom (Ústav germanistiky, nordistiky a nederlandistiky Filosofické fakulty Masarykovy univerzity v Brně) tyto verše překládá takto:\n\n\"Své prapory měli také ti,\"\n\n\"kteří byli z Moravy:\"\n\n\"Šachovanou orlici\"\n\n\"červené a bílé barvy\"\n\n\"nad nimi bylo vidět docela\"\n\n\"vlát ve větru.\"\n\nErbovní list (znakové privilegium) římského císaře Fridricha III. vydaný 7. prosince 1462 z podnětu moravského zemského hejtmana a maršálka Českého království Jindřicha z Lipé moravským stavům měnil původní stříbrnou tinkturu moravské orlice tak, že stříbrná pole šachování moravské orlice změnil na zlatá, čímž vytvářel nový „stavovský“ znak („\"color albus in glaucum sive aureum transmutetur\"“ (barva bílá na žlutou neboli zlatou změněna)). Jeho vydání je ukázkou mezinárodních vlivů ve složité době vlády českého krále Jiřího z Poděbrad a vměšování se do vnitřních záležitostí českých zemí, neboť Fridrich III. Habsburský ji udělil moravským stavům jako římský císař. Morava však byla součástí české koruny a podle císařem a králem Karlem IV. vydaných zákonů k takovému kroku římský panovník neměl pravomoc, protože Morava byla pod přímým panstvím českého krále.\n\nToto císařské privilegium nebylo Jiřím z Poděbrad potvrzeno a nevešlo do běžné užívací praxe. Listina byla platná, protože měla všechny právní náležitosti, nebyla však účinná. V roce 1628 se listina objevila v seznamu (výčtu) privilegii, které neměly být v rozporu s nově vydaným zemským zřízením, a byla tak společně s mnoha dalšími tehdy potvrzenými „neškodnými“ staršími privilegii ryze formálně schválena Ferdinandem II., aniž by byla výslovně řešena. Tzv. Fridrichovo privilegium ovšem ani před tím ani po roce 1628 na moravský znak nemělo žádný účinek, jak dokazují vydané sněmovní artikuly až do roku 1838, zemské řády z let 1545, 1562, 1604 a 1628. Potvrzuje to například i císařský exemplář rukopisu Müllerovy mapy Moravy z let 1714–1716, který byl věnován císaři Karlu VI.\n\nSkutečnost, že stříbrnočerveně šachovaná orlice v modrém poli štítu je znakem Markrabství moravského formálně také potvrzují císařské dekrety druhé poloviny 18. století a 1. poloviny 19. století. Pokud by změna barev moravské orlice listinou Fridricha III. byla od počátku chápána jako změna státního znaku, pak všechny tyto císařské dekrety by představovaly akty rušící ustanovení této erbovní listiny. Znak zachycený erbovním listem byl později, již na konci 18. století, ale zvláště pak od 1. poloviny 19. století, vydáván za znak Moravy a ve vztahu k Čechám uplatňován nikoli jako posilující a jednotící prvek státnosti, jako jím jsou od poloviny 13. století se shodující barvy českého lva a moravské orlice, ale naopak jako o pokus o její narušení. K vystupňování této situace došlo zvláště po roce 1848, kdy dvojí barevnost Moravany a zemskými úřady používaných symbolů vyvolávala spory. Listina tak není příkladem rozvoje vzájemné státnosti, ale naopak vnějšího mocenského zasahování s odstředivými tendencemi. \n\nIlustrací krásného barokního barevného zobrazení moravského znaku je kresba nacházející se na titulní straně Knihy stavu rytířského, již namaloval Antonín Martin Lublinský. Múza dějepisectví Kleió pro budoucí pokolení zachycuje kresbu a barvy moravské orlice. Chronos nalevo, který je v předsokratovské filosofii a pozdější literatuře zosobněním času, ukazuje na červenobíle šachovanou orlici, která je jí vzorem, což pozoruje král Marobud napravo.\n\nAntonín Martin Lublinský význam své kresby slovy vyjádřil takto: \"„Kdokoli hledáš na světě udatné hrdiny a toužíš poznat na zemi slavné muže, zde čti: poznáš hrdiny, jež zrodil kmen Markomanů, kmen bohatý na nejslavnější muže. V roce, v němž v tomto seznamu Morava šlechtické rody z hrdinského kmene prostřednictvím insignií - erbů - obnovila.“\".\n\nHeroismus rytířů je zde spojen s tradicí Markomanů – Moravanů a nejvyšší politické ctnosti s Markrabstvím moravským. „Zemská“ emblematika je Lublinským tvořena v duchu a stylu heroického baroka ctností, který jeho vznešené hodnoty spojuje se svojí zemí.\n\nStarý Zemský stavovský dům v Brně (dnes Nová radnice v Brně), uchovává v prostorách, v nichž do roku 1878, kdy byla otevřena nová sněmovní budova (dnes budova Ústavního soudu České republiky na Joštově ulici postavená v letech 1875–1878), s přestávkou v době Bachova absolutismu zasedal moravský zemský sněm, doklady barokního ztvárnění moravského znaku.\n\nV prostoru schodiště na přístupu k sněmovnímu sálu se nachází freska se znaky zemí, již v roce 1732 namaloval František Řehoř Ignác Eckstein. Znaky Čech a Moravy se nacházejí v severojižní ose této nástěnné malby, v západovýchodní znak Slezska a český lev. Proti nim jsou znak Uher, rakouských dědičných zemí a Kastilie-Leonu. Ty zastupovaly nárok Karla VI. na španělskou korunu.\n\nAutorem fresek Alegorie slávy a bohatství Moravy z let 1734–1735 na stropě sněmovního sálu ve velkém sněmovním sále je Daniel Gran (1694–1757). Větší část fresky tvoří hold řeckého Olympu Moravě. Ten představuje alegorii šťastné vlády Moravy. Sláva a vznešenost moravské země je dle dobového vkusu vyjádřena antickým námětem. Ve středu výjevu je bohyně hojnosti, nad ní jsou ctnosti Moravy, pod ní bohatství Moravy (lev střeží Moravu a odhání neřest). Oblaka, v nichž se vedle poletujícího anděla zvedá od geniů obklopený obelisk se znakem Moravy, jsou ohraničena matně sluncem ozářeným zvěrokruhem.\nZnak Moravy pojatý v barvách zelené a žluté je namalován na obelisku v horní části stropní fresky jsoucím poblíž Dobré zvěsti (Buona Fama). Spojení Famy s obeliskem v barokní době vyjadřovalo nejvyšší stupeň všeho, co je trvalé a vznešené.\n\nVýjev je v malbě Alegorie šťastné vlády Moravy, která je známá též jako Hold Olympu Moravské zemi, na olejové skice z doby před 1734, která je ve sbírkách Moravské galerie v Brně, popsán takto: „Pod zvěrokruhem, naznačujícím u horního okraje čas věčnosti, letí Fáma s pozounem, hlásající slávu Moravy. Vrchol tvoří symbol země, obelisk se znakem Moravy, šachovanou orlicí. K obelisku přilétají putti s vavřínovým věncem a korunou.“\nJednotlivé postavy na nástěnné malbě Daniela Grana ve starém sněmovním a soudním sále moravských stavů v Brně ztělesňují „vlastnosti slavné, spravedlivé, zbožné, vzdělané, silné, krásné, bohaté, zdravé, úrodné a nebojácné jeho země“. To znamená, že znak Moravy na obelisku vyjadřuje vyvolenou příslušnost moravských zemských stavů sloužící účelům sněmovního a soudního sálu. Zároveň lze hold moravských zemských stavů chápat i jako příslušnost ke katolické Evropě, a také i jako vyjádření důležité a nepostradatelné funkce moravských zemských stavů v tehdejší společnosti, jež měla své pevné místo v tehdejším řádu světa.\n\nDruhá menší část se nachází nad průčelím sněmovního sálu v místech, kde při zasedáních soudu u středního okna pod moravskou orlicí stával vyvýšený markraběcí trůn, před nímž seděli soudci. Obsahuje apoteózu vlády Spravedlnosti neboli alegorii dobré vlády. Stěny byly rozděleny architektonickou kompozicí z umělého mramoru a vyzdobeny postavami moravských markrabat z habsburského rodu od Ferdinanda I. po Karla VI.\n\nFreska od neznámého autora na stropě malé zemské světnice (tribunální síň) ze 30. let 18. století zachycovala zasedání moravského zemského soudu. Její kopii v roce 1858 pořídil Mořic Vilém Trapp. Freska sama byla později v 19. století zamalována. Na Trapově kresbě s názvem Velké zemské právo Moravské je na trůně v čele sálu do kroje španělského granda oblečený Karel VI. Císař má na krku řád zlatého rouna. Po pravici mu stojí komorník s taseným mečem drženým oběma rukama. Na stole nalevo od něj spočívá koruna a markraběcí klobouk. Pod komorníkem sedí olomoucký biskup a družina šesti zemských soudců z panského stavu. Po panovníkově levici stojí jedenáct pánů, od sálu oddělených zábradlím. Mezi nimi jsou na zemském soudě zasedající zemský hejtman, nejvyšší písař a podkomoří. Před šraňky je ozdobná lavice se šesti zemskými soudci z rytířského stavu. Na vyvýšeném místě jsou posazeni dva písaři. Čtou a zapisují výroky soudu.\n\nVýmalbu v sálu moravských zemských desk v zemském domě v Brně provedl v roce 1777 Josef Winterhalder mladší (1743–1807). Pod fialovým baldachýnem, který zakončuje dvouhlavý orel s odznaky moci, je na trůnu sedící panovník s mohutným zlatým pláštěm. Hlavu mu zdobí vavřínový věnec a hruď řád zlatého rouna. Napravo od něj jsou říšské korunovační klenoty. Levou rukou ukazuje směrem k otevřené knize, již společně s obilným klasem drží putto. Výjev je u panovníkových nohou doplněn rohem hojnosti naplněný ovocem, a také medailony z drahých kovů a moravskou orlicí sedící na nádobě určené na víno. Bílá pole v jejím šachování mají lehký nádech do modra.\n\nVýzdoba sálu je provedena jako oslava moravských zemských desk jako instituce, včetně jejich úředníků. Do tohoto pojetí jsou zapojeny podstatné scény z jejích dějin, rozšířené o alegorické prvky oslavující panovníka a zemské desky jako takové. Protějškem k historickým scénám je alegorie vzniku právních norem a nařízení, a stejně tak konečné sepjetí moravských zemských desek se zemí Moravou. Moravu představují atributy bohyně Kybelé, jež zde plní úlohu alegorie založené na vzájemné komunikaci jednotlivých symbolů.\n\nKlíčové zemské instituce moravský zemský sněm a moravský zemský soud byly výrazem politické a zákonodárné moci moravských stavů. Na zemském sněmu probíhala vážná jednání mezi stavy a panovníkem týkající se politiky, daní, vojenství, bezpečnosti a náboženství, jež měla význam nejen pro Moravu ale v širších souvislostech pro celý český stát.\n\nŘada oficiálních tisků moravské stavovské zemské správy, sněmovních závěrek (snešení), jde od poloviny 16. století až do konce sněmování stavů v roce 1848. V v podstatě souvislé řadě více než dvou set moravských sněmovních snešení se nachází jen několik typů zobrazení moravského zemského znaku. Je tomu tak z toho důvodu, že se obrázky s ním tiskly z připraveného štočku, jenž se mohl používat několik let.\n\nV případě sněmovního tisku z roku 1544 se znak Moravy nachází na první straně. Korunovaná rozkřídlená šachovaná nalevo hledící orlice, jejíž šachování je jen naznačeno, je umístěna v jednoduchém kolčím štítu. Barvy štítu a figury nejsou žádným způsobem vyjádřeny.\n\nNa zvláštním titulním listu sněmovního tisku se znak Moravy poprvé nachází v roce 1550. Šachovaná korunovaná orlice na hladkém štítu je vprostřed oválného věnce z listoví.\n\nSněmovní závěrka sněmu, který se v Olomouci konal v květnu roku 1556, obsahuje stejný obrázek, jaký je na tisku z téhož roku s usneseními sněmu konaného v Olomouci v prosinci roku 1555. Dva andílci nesou oboustranně prolamovaný štítek se šachovanou orlicí. Nad štítem je ozdobná korunka. Jen u tohoto typu štočku orlice nemá korunu.\n\nTisk sněmovních závěrek byl v působnosti zemského místopísaře, ale ani on ani stavy, které byly nakladateli, se nestarali o to, zda podoba zemského znaku na sněmovních závěrkách odpovídá popisu znaku Moravy. Za ilustrace ve sněmovním tisku a tedy i za heraldickou výzdobu zodpovídal hlavně sám tiskař. \n\nVýtvarná stránka tisků se většinou neměnila se změnou osoby, která tisk zadávala, ale spíše se změnou tiskaře (tiskárny). Moravští tiskaři, kteří získali privilegium na tisk sněmovních a jiných zemských úředních tisků, zemský znak patrně až tak dobře neznali a také neznali zásady pro heraldicky správné grafické vyjádření heraldických barev. Heraldické povědomí představitelů moravské zemské správy bylo malé, a to i ve vztahu k nejvyššímu zemskému heraldickému symbolu. Takto lze hodnotit i ostatní oficiální na Moravě vzniklé heraldické památky.\n\nPřední stranu titulního listu s říšským orlem pravidelně před i po Bílé Hoře doprovází moravská orlice na zadní straně. Šrafování v 16.-17. století ještě nebylo ustálené, přesněji řečeno nebylo stanoveno. Je to vidět u všech znaků (erbů) z této doby.\n\nZemská zřízení byla základním zemským zákoníkem obsahujícím vedle soukromého šlechtického práva i řadu klíčových předpisů k veřejnému právu, uspořádání země a bezpečnostním otázkám.\n\nV tisku zemského zřízení z roku 1535 se heraldická výzdoba vůbec nevyskytuje. V zemském zřízení z roku 1545 je na titulním listu. Na zřízení zemském Markrabství moravského z roku 1562, kde je na listu za titulním listem, je dobře vidět, že vodorovné šrafování slouží jen jako stínování tmavého pozadí (plochy štočku) a červených polí šachování orlice.\nZemské zřízení z roku 1604, které bylo vytištěno v Olomouci tiskařem Jiříkem Handlem, který již předtím v letech 1598–1604 vytiskl několik sněmovních tisků, v čemž pokračoval i v letech 1605–1608, je nejen nejrozsáhlejším, ale je zároveň graficky nejzdařilejším tiskem. V základním tisku moravské zemské zřízení z roku 1604 znak Moravy neobsahuje. Moravská orlice byla vevázána jen do dvou ze 46 známých exemplářů. Jejich součástí je celostránkový dřevořez s erbem nejvyššího písaře Markrabství moravského Viléma Zoubka ze Zdětína, nad nímž je heslo: \"„Má naděje jest v Bohu na nebi, kterážto mne nezmejlí nikoli“\". Druhým celostránkovým dřevořezem, který se nachází v závěru tisku, je erb místodržícího nejvyššího písařství Markrabství moravského Jana Žalkovského z Žalkovic, nad nímž je heslo: \"„Nemůž se to změniti, co Pán Bůh chce míti“\".\n\nZemský sněm a zemský soud byly v předbělohorském období velice důležitými institucemi stavovské monarchie. Zemské soudnice a sněmovní sály odrážely jejich velký význam. Moravské panské rody z 2. poloviny 15. století (doby Ctibora Tovačovského z Cimburka) mají svoji erbovní galerii na hradě Buchlově. Jejich erby však nevyjadřují jen obsazení zemského soudu, nýbrž hlavně význam panských rodů v dobových moravských stavovských strukturách. Nové soudnice Markrabství moravského, jež vznikly v dominikánských klášterech v Brně (postavena v letech 1582–1585) a v Olomouci (postavena v roce 1572), měly heraldickou výzdobu také.\n\nZ předbělohorského období se zachovaly tři heraldické soubory s erby zemských úředníků a soudců. Prvním je erbovní galerie, která je v dnešní brněnské radnici, druhým jsou zemští soudci a jejich erby v Zrcadle slavného Markrabství moravského Bartoloměje Paprockého z Hlohol a Paprocké Vůle a třetím je mědiryt zasedání zemského soudu z roku 1604 (mědiryt moravské orlice s erby 21 úředníků a přísedících zemského soudu), který se nachází v některých exemplářích.\n\nRytině, již většina dochovaných tisků neobsahuje, vládne znak Moravy v perlovci, kolem něhož je 18 erbů, další tři jsou samostatně na ozdobné stuze nacházející se v horní části výjevu. Jedná se o jedinečnou ikonografickou památku moravského zemského práva.\n\nRok poté, co byla Ferdinandem II. kodifikace českého zemského práva vydána pro Čechy (10. května 1627), byla 10. května 1628 kodifikace moravského zemského práva (Obnovené zřízení zemské) vydána i pro Moravu. Obě zemská zřízení byla českým králem a markrabím moravským Ferdinandem II. vydána bez souhlasu sněmu z panovníkovy pravomoci, a to na základě Ferdinandova předchozího vítězství nad proti němu povstalými stavy a teorie o propadlých právech.\n\nTo, že se moravský znak vyskytoval ve dvojí podobě se na Moravě stalo problémem až v 19. století. Historickým staletí užívaným a oficiálně platným znakem byla stříbrno-červeně šachovaná orlice se zlatou korunou a zbrojí v modrém poli štítu. Listinou ze 7. prosince 1462 povolené používání červeně a zlatě šachované orlice, i když se v praxi neprosadilo, vedlo, jakmile se od konce 18. století začalo dostávat do určitého povědomí představitelů moravské zemské správy, zejména od 30. a 40. let 19. století k jejím stále silnějším snahám o uznání erbovní listiny císařem, který ji ale až do roku 1915 neuznal. Přesto některá z vyjádření vídeňských úřadů vyzněla tak, že se používání červeného a zlatého šachování orlice nebrání. Po celé 19. století tak bylo otázkou, zda má platná, ale oficiálně neúčinná erbovní listina Fridricha III. Habsburského, přednost před historicky užívaným a potvrzeným znakem Moravy.\n\nDopis česko-rakouského kancléře zemskému hejtmanovi z 31. července 1807 avizoval císařův úmysl a zemský hejtman byl žádán o návrh uniformy. Moravským stavům, ale nikoliv Moravě jako zemi, bylo za jejich věrnost v době Napoleonova vpádu, povoleno nošení uniforem „podle zemských barev“. Tyto barvy však nebyly v reskriptu definovány. Dvorní dekret rakouského císaře Františka I. z 23. prosince 1807, v němž je vzhled uniformy popsán, udává červený kabát, bílou vestu, modré výložky, zlaté vyšívání a zlaté nárameníky, na nichž je vyšita orlice s červeno-stříbrným šachováním. Závěsník šavle, tradičně v heraldických barvách, je rovněž bílý a červený. Ve 30. letech 19. století byl ale text i výklad tohoto dekretu moravskými úřady změněn tak, že orlice byla popsána jako červeno-zlatě šachovaná a taková orlice měla být podle nich i v zemském znaku. V oficiálním znaku Rakouského císařství ale stále byla stříbrnočervená orlice. Po celé 19. století se pak moravské zemské orgány na základě erbovní listiny Fridricha III. Habsburského snažily prosadit zlatočervené šachování moravské orlice do oficiálního znaku rakousko-uherské monarchie.\n\nVe dvacátých letech 19. století měl velký vliv na zavádění používání znaku červenozlaté orlice do běžné praxe Antonín Bedřich Mittrowský. Moravské stavy chtěly v době 30. a 40. let 19. století, kdy ve slovanských částech Rakouska sílilo vědomí slovanství, ukázat svoji oddanost habsburské dynastii přihlášením se ke znaku popsanému v erbovní listině Fridricha III. Přitom však v roce 1838, kdy dvorskou kancelář ve Vídni požádaly o potvrzení červenozlaté orlice v modrém poli štítu coby znaku Moravy, neměly fyzicky k dispozici její originál (měly jen opis). Moravský zemský výbor, aniž by počkal na jakékoli stanovisko nadřízených orgánů, současně 22. března 1838 nejvyššímu zemskému písaři zodpovídajícímu za tisk sněmovních usnesení vydal pokyn, aby byla na zadní straně titulního listu sněmovních závěrek použita zlatě a červeně šachovaná orlice v modrém poli. V roce 1841 hrabě Mittrowský Fridrichovu erbovní listinu společně s jinými listinami, jež jím byly kdysi zachráněny před spálením, odevzdal moravskému zemskému výboru, jemuž v letech 1815–1827 jako moravský zemský hejtman předsedal.\n\nNa jaře revolučního roku se ke znaku Moravy vyjádřil i Alois Vojtěch Šembera, profesor české řeči a literatury v Olomouci, v Brně, od konce roku 1849 působící ve Vídni: „\"Došly nás dotazy, jaké jsou vlastně politické barvy Moravské, zdali bílá (stříbrná) a červená, neb žlutá (zlatá) a červená, jelikož mínění o tom jest rozdvojené a při nynějším zřizování obrany národní na tom záleží, by s jistotou se vědělo, jaká kokarda se při ní má zavésti.\"“, se závěrem, že: „\"Jest tedy barva politická markrabství Moravského zlato-červeno-modrá, a tou se označiti přísluší obyvatelům země této, buďtež Slované anebo Němci.\"“. O Šemberově příspěvku později napsal Vincenc Brandl v článku, který byl v roce 1886 otištěn v časopise Obzor pod názvem Zemský erb čili znak markrabství Moravského. Mělo jít o Šemberův: „\"...článek, v němž dokazovati se jal, že na základě privileje z roku 1462. pravý zemský erb markrabství moravského jest červenožlutá orlice. Poslancové tehdejší názor Šemberův si osvojili a usnesli se při rokování o nové ústavě zemské, která však nikdy v život nevešla, na článku 5. takto znějícím: „Země Moravská podrží dosavádní svůj erb zemský, totiž orlici v pravo hledící v poli modrém a červenozlatě kostkovanou. Zemské barvy jsou zlatá a červená.\"“.\n\nV září 1848 se pak zemský „selský“ sněm usnesl, že: \"„... země moravská podrží dosavadní svůj erb zemský, totiž orlici vpravo hledící, v poli modrém a zlatočerveně kostkovanou. Zemské barvy jsou zlatá a červená“\". Tento sněm byl v roce 1849 úředně rozpuštěn, ale tento požadavek měl být ministerstvem vnitra v roce 1849 potvrzen, a následně i v roce 1880.\n\nNa rozdílnost názoru na správnou podobu šachování orlice ve znaku Moravy poukazuje článek Vincence Brandla z roku 1886: „\"Známo jest, že různý panuje názor, jaké barvy na zemském znaku markrabství Moravského vlastně býti mají? V tom se shodují všichni, že zemský ten znak obsahovati má korunovanou, v pravo hledící orlici v modrém poli; v tom však jest různice, mají-li totiž kostky na té orlici býti červené a bílé, či červené a žluté? Vizme, jak takový spor povstati mohl. ...\"“, pokračuje: „\"... Nastává otázka, kterak to přišlo, že od několika let se užívá v erbu zemském orlice červenozlatě kostkované? ...\"“ a uzavírá takto: „\"Uvážíme-li bedlivě výsledky, jež z uvedených námi údajů historických vyvoditi sluší, zdá se nám, že pravým erbem markrabství moravského jest jedině orlice červenobílá; ... ti, kteří místo bílé barvy žlutou míti chtějí, odvolávají se na něco, co nikdy v platnosť a život nevešlo, jelikož privilej císaře Bedřicha IV. z roku 1462 od země moravské uznán nebyl, jinak by již v druhé polovici patnáctého, po celé šestnácté, sedmnácté, osmnácté století až do roku 1811 země místo červenobílé jistě byla užívala červenožluté orlice.\"“\n\nMoravské zemské úřady používaly ve 2. polovině 19. století červenozlatě šachovanou orlici. Z toho důvodu se na ministerstvo vnitra 27. června 1878 ve věci určení barev v moravském zemském znaku, ačkoli jednání o jejich stanovení, které naposledy probíhalo v roce 1863, stále nebylo ukončeno, opět kvůli jednoznačnému stanovisku obrátil moravský místodržitel. Za zemské barvy byly úřady v emblémech, na praporech, na objektech náležejících zemi považovány žlutá a červená. Pokud spolky veteránů zažádaly o svolení, aby byl na jedné ze stran jejich praporu říšský znak a na druhé zemský znak, byla při povolování praporu za zemský znak považována červenozlatě šachovaná orlice – prapory byly zemským výborem povolovány s poznámkou, že zemským znakem je červeně-zlatě šachovaná orlice v modrém poli. Ministerstvo vnitra tyto jemu kvůli užití říšského znaku na praporech ke schválení zasílané návrhy na konci 19. století vesměs doporučovalo. Udělení praporu Slovanskému gymnáziu v Olomouci, k němuž došlo jen o něco dříve, když jím byla roce 1871 zemská školní rada požádána o povolení užívat v praporu zemský znak – bíločervenou orlici v modrém poli, bylo ministerstvem kultu a vyučování zdůvodněno tím, že za moravskou orlici je považována červeně a stříbrně šachovaná orlice, dokud se bude v této podobě objevovat ve státním znaku: \"\"dass der roth und silbern geschachte Adler als der mährische zu betrachten sei, so lange er in solcher Form im Staatswappen erscheine.\"\".\nNa konci 70. let 19. století zemská školní rada pro národní školy vydala tablo znaků zemí habsburského mocnářství, v němž byl znak Moravy nakreslen jako červenozlatě šachovaná orlice v modrém poli. Místodržitel Franz Kallina von Urbanow si vydání tabla s tímto znakem vyložil tím způsobem, že jeho požadavkům na změnu barev zemského znaku tím bylo vyhověno. Ministerstvo vnitra proto začátkem 80. let 19. století požádal o zaslání příslušného výnosu. Ministr vnitra Eduard Taaffe mu 25. května 1880 oznámil, že moravský znak ve velkém a středním císařském znaku zůstává nezměněn, Moravě se ovšem povoluje používání znaku, jak je zachycen na tablu pro národní školy, tedy s červenozlatě šachovanou orlicí. Takto upravený znak byl potom nakreslen i v erbovníku Huga Gerharda Ströhla vydaném v roce 1890.\n\nPřes zmíněný souhlas ministerstva vnitra z roku 1880 s užíváním zlaté a červené v zemském znaku zůstávala nadále nevyřízena otázka moravských barev. V mnohých případech byly ministerstvem vnitra a ministerstvem kultu a vyučování s odvoláním na oficiální říšský znak tolerovány barvy bílá, červená a modrá.\n\nNázor jednotlivých skupin moravského obyvatelstva na správnou podobu moravského znaku přes přesvědčující snahu zemských úřadů po dlouhou dobu vycházel z jeho historické paměti. Ta hrála ve prospěch stříbrnočerveně šachované orlice v modrém poli. Nově se ale s touto tradicí v 19. století střetl výklad Fridrichova erbovního listu, který využíval v něm obsažený popis znaku zaměňující stříbrná pole šachování moravské orlice za zlatá. Ani na konci 19. století však tento směr uvažování, onen „mrzutý spor“, nutně nemusel odpovídat jen a pouze jazykovému rozdělení Moravanů na českou a německou složku.. Od jeho 2. poloviny však ovlivňoval názor na zemské barvy (odvozené od barev znaku) vzhled používaných vlajek.\n\nAž do roku 1915 se ve velkém a středním státním znaku používala stříbrnočerveně šachovaná orlice. V roce 1915 bylo šachování orlice představující ve středním znaku znak Moravy změněno na červenozlaté, když byla v říjnu 1915 veřejně oznámena změna rakousko-uherského státního znaku.\n\nA tak teprve v roce 1915 byl pro Rakousko (předtím neúřední pojmenování pro „Království a země na vídeňské říšské radě zastoupené“), nyní název zdůrazňující význam ústřední vlády, stanoven vlastní znak, v němž byl znak Moravy uveden s orlicí červenozlatě šachovanou, přičemž do té doby se v Královstvích a zemích na vídeňské říšské radě zastoupených používal znak pro celé Rakousko-Uhersko, a v Uhrách (Země Koruny svatoštěpánské) se používal uherský znak. Tento znak se pak používal v letech 1915–1918. Za těchto okolností se během války v novinách objevilo i konstatování: „\"Není proto přípustné tvrzení, že bílá, červená a modrá jsou zemskými barvami moravskými, jako nemohlo býti považováno v roce 1848 za „demonstraci“, když se objevily poprvé na domech brněnských a olomouckých prapory v barvách zlatočervených.\"“\n\nPo vzniku ČSR se do znaku Moravy, který se stal součástí státních symbolů Československé republiky, vrátila stříbrná barva. Od roku 1918 je tak šachování orlice ve znaku Moravy opět závazně stříbrno-červené. Tuto skutečnost potvrdil zákon č. 252/1920 Sb., a v době nedávné při vzniku České republiky zákon č. 3/1993 Sb., ve smyslu Ústavy České republiky, v němž se jasně píše o Čechách, Moravě a Slezsku.\n\nV době pomnichovské republiky od 1. října 1938 do 14. března 1939 přetrvávaly státní symboly ČSR (střední státní znak a státní vlajka). Z jejího území zbyly jen části dvou hlavních zemí, Čech a Moravy a malá část Těšínska. Zbytek území Československa okleštěného Mnichovskou dohodou z 30. října 1938 byl nacistickým Německem okupován 15. března 1939.\n\nZtráta státoprávní, národní, politické a hospodářské samostatnosti se projevila i ve změně státních symbolů. Změnu a přizpůsobení státní symboliky novým poměrům během prvního půlroku řešily stejné instituce jako v době Československa. Rozdíl byl v tom, že byly pod přímým dohledem říšského protektora Konstantina von Neuratha, nejvyššího normotvůrce a přímého zástupce Adolfa Hitlera.\n\nPorada o stanovení osnovy k vládnímu nařízení o změně znakového zákona č. 252/Sb. z 30. března 1920 proběhla v prezídiu ministerské rady již 17. března 1939. Bylo dohodnuto znění dokumentu, který v několika variantách řešil pouze změnu státního znaku. Říšský protektor 12. července 1939 dopisem státnímu prezidentu Emilu Háchovi projevil netrpělivost nad změnou státních symbolů. Emil Hácha záležitost k vyřízení postoupil předsedovi protektorátní vlády Aloisovi Eliášovi.\n\nNové znění vládního nařízení o změně státních symbolů bylo ministerstvem vnitra vypracováno 12. srpna. Jeho základem byl menší znak, který měl být v podobě prozatímního znaku z roku 1919 od Jaroslava Kursy, a větší znak, jak byl ve třech alternativách popsán dokumentem dohodnutým 17. března. V odůvodnění návrhu bylo, že po záboru území v roce 1938 bylo z velkého státního znaku nutné odstranit znaky Opavska a Ratibořska. Protože zbyla část Těšínska, bylo třeba, aby byl ve větším znaku přítomen znak Těšínska nebo znak Slezska (jako znak nadřazený všem slezským knížectvím). Červená, bílá a modrá byly ponechány jako národní barvy. Ministerstvo vnitra nechtělo měnit státní vlajku. Zdůvodňovalo to tím, že i po odtržení Slovenska bylo modrým klínem symbolizováno modré pole znaku Moravy. Při vynechání modré barvy by hrozila záměna s vlajkou Polska. Návrh byl dán členům vlády k vyjádření 23. srpna, kdy také bylo ministrem sociální a zdravotní správy Vladislavem Klumparem navrženo, aby se užíval jen malý státní znak, který by měl podobu českého lva s hrudním štítkem - se znakem Moravy.\n1. září 1939 proběhla mezi ministry a zástupci Národního souručenství porada, na níž byly dohodnuty základní teze, z nichž se mělo vycházet: 1) požadavek stanovení jedné formy státního znaku, kde základ by tvořil český lev, k němu by byla připojena moravská orlice, 2) státní vlajka řešena jako trikolora, protože její stávající podoba německým fašistům příliš připomínala předmnichovskou ČSR. Kombinace znaku s říšským znakem se neměla zmiňovat. Na další poradu dalšího dne měli být přizváni odborníci Cyril Bouda (jeho znalostí využívalo ministerstvo financí pro tisk bankovek), Karel Schwarzenberg (znalec heraldiky) a Karel Neubert (odborník pro tisk a razítka). Karel Schwarzenberg na této poradě souhlasil s názorem, že návrh českého lva s moravským srdečním štítkem je nevhodný (jednak z historického hlediska - nemělo žádnou předlohu, a také z praktického ohledu - nutné zmenšení znaku na razítcích by způsobilo nezřetelnost obrazu moravské orlice). Pro větší znak současně doporučil formu čtvrceného francouzského štítu s českým lvem v jeho pravém horním a levém dolním poli a moravskou orlicí v levém horním a pravém dolním poli. Jako štítonoši měli znak držet dva lvi. Návrh jím byl odůvodněn jako heraldicky bezvadný, mající i historickou tradici. Za menší znak Karel Schwarzenberg doporučil Kursovu podobu prozatímního znaku z roku 1919. Ještě téhož dne se konala schůze ministrů, která rozhodla, že říšský znak nebude do protektorátního znaku včleněn proto, že v době, kdy byly Čechy v lenním vztahu k říši, to tak také nebylo. Jeden z nejservilnějších záměrů některých členů protektorátní vlády je spatřován v návrhu inspirovaném zřejmě dopisem jakéhosi Žirovnického z Hořic, který jej nakreslil ve svém dopise z 29. srpna 1939, na vyjádření stávajícího státoprávního poměru včleněním hákového kříže do modrého klínu státní vlajky. Ten ale naštěstí nebyl prosazen.\n\nPodle mínění říšského protektora se záležitost již začala neúnosně protahovat, proto 2. září její co nejrychlejší vyřešení urgoval, což bylo patrně motivováno vypuknutím druhé světové války a také blížícím se výročím 28. října, protože nacistické Německo nemělo zájem na tom, aby probíhalo pod státními symboly ČSR, ale s náležitým vyjádřením nového státoprávního vztahu. Urychlení prací na změnách vyústilo u většího znaku 7. září na schůzi prezídia ministerské rady v upuštění od lvů - štítonošů a od hesla. Byly stanoveny dvě formy státního znaku - větší a menší. Z nich měly vycházet státní pečeti. Modrý svislý pruh byl u návrhu státní vlajky položen vodorovně mezi bílý a červený mající šířku po dvou pětinách šířky vlajky. S touto podobou státní vlajky, která se příliš podobala vlajce tzv. Slovenské republiky, říšský protektor, jemuž byl návrh předložen ministerstvem vnitra 11. září, nesouhlasil. Zároveň požadoval předložení definitivního návrhu vlajky do 20. září.\n\nDefinitivní návrh předložený ministerstvem měl dvě alternativy vlajky: 1) tři vodorovné pruhy o stejné šíři; horní pruh bílý, střední červený a dolní modrý, a 2) původně zrušený návrh s modrým svislým pruhem u žerdi. Říšský protektor souhlasil se třemi vodorovnými pruhy. Prezídium ministerské rady pak 19. září 1939 obratem schválilo vládní nařízení č. 222/Sb, jímž se měnil zákon č. 252/Sb z 30. března 1920. Slova \"státní vlajka, státní znak a státní pečeť\" byla \"na přání\" říšského protektora nahrazena slovy \"vlajka, znak a pečeť Protektorátu Čechy a Morava\", čímž byl zdůrazněn nedůstojný poměr podřízenosti Čech a Moravy ve vztahu k říši a jejich opravdu formální státní samospráva. Vzhledem k tomu nelze protektorátní státní symboly považovat za plnohodnotné symboly státní reprezentace suverenního státu. Kvůli pro okupační správu nevhodné reminiscenci na předmnichovskou republiku nebyla ponechána Kyselova stylizace českého lva a moravské orlice, a byla použita Kursova stylizace, která nebyla tak známa, a proto tolik představitele nacistického Německa nedráždila. Byly pouze změněny detaily na figuře českého lva. Menší znak se měl pro svou jednoduchost užívat k označení úřadů, soudů, ústavů a podniků. Větší znak byl vyhrazen pro nejvyšší vládní činitele, ústřední úřady, nejvyšší soudy a pro protektorátního vyslance u říšské vlády. Protektorátní vlajka se mohla vyvěšovat pouze společně s říšskou vlajkou (na čestném místě - výrazem německé nadvlády i v tomto detailu). Původní státní znaky byly z budov úřadů postupně odstraněny během října. Nahradily je protektorátní znaky, jež byly v platnosti až do května 1945, kdy byly české země osvobozeny spojeneckými armádami.\n\nZnak Moravy je dnes součástí velkého státního znaku České republiky, který popisuje Zákon o státních symbolech České republiky: \"„Velký státní znak tvoří čtvrcený štít, v jehož prvním a čtvrtém červeném poli je stříbrný dvouocasý lev ve skoku se zlatou korunou a zlatou zbrojí. Ve druhém modrém poli je stříbrno-červeně šachovaná orlice se zlatou korunou a zlatou zbrojí. Ve třetím zlatém poli je černá orlice se stříbrným půlměsícem zakončeným jetelovými trojlístky a uprostřed s křížkem, se zlatou korunou a červenou zbrojí.“\"\n\nPo svém ustavení získaly nové kraje právo požádat Poslaneckou sněmovnu Parlamentu České republiky o udělení znaku a vlajky. Podvýborem pro heraldiku a vexilologii Poslanecké sněmovny krajům bylo doporučeno, aby ve svých znacích (a vlajkách) zohlednily historickou příslušnost k původním zemím. Českým krajům byl doporučen český lev, Moravskoslezskému kraji slezská orlice, moravským krajům a krajům, jejichž část patří k Moravě, moravská orlice. Za moravskou orlici je v těchto znacích považována stříbrno-červeně šachovaná orlice, která vychází ze starého znaku českého království a ze znaku rakousko-uherské monarchie.\n\nPokud by tedy chtěla města, městyse a obce, a také další organizace, jež působí v oblastech náležejících k Moravě, připomínat příslušnost k Moravě, jsou současné znaky (a vlajky) Kraje Vysočina, Pardubického kraje, Jihomoravského kraje, Olomouckého kraje, Moravskoslezského kraje a Zlínského kraje právní oporou správného moravského znaku.\n\nVe znaku Jihomoravského kraje jsou orlice dvě. V prvním poli čtvrceného štítu je moravská orlice a ve čtvrtém poli zlato-červeně šachovaná korunovaná orlice se zlatou zbrojí. Tomu odpovídá vlajka kraje, na níž je v horním žerďovém modrém poli čtvrceného listu moravská orlice a v dolním vlajícím modrém poli žluto-červeně šachovaná korunovaná orlice se žlutou zbrojí.\n\nČeský lev, slezská orlice a moravská orlice jsou jednoznačné heraldické a vexilologické figury. Není je proto třeba ještě dále podrobně popisovat.\n\n\n\n"}
{"id": "1455634", "url": "https://cs.wikipedia.org/wiki?curid=1455634", "title": "24. ročník udílení Critics' Choice Movie Awards", "text": "24. ročník udílení Critics' Choice Movie Awards\n\n24. ročník udílení cen Critics' Choice Movie Awards se bude konat 13. ledna 2018 na letišti v Santa Monice v Kalifornii. Nominace byly oznámeny dne 10. prosince 2018. Ceremoniál bude vysílat stanice The CW. Nejvíce nominací, celkem 14, získal film \"Favoritka\".\n\nTučně jsou označeni vítězové.\n"}
{"id": "1455636", "url": "https://cs.wikipedia.org/wiki?curid=1455636", "title": "Podnikatelský účet", "text": "Podnikatelský účet\n\nPodnikatelský účet je specializovaný typ bankovního účtu, který je určen pro podnikající fyzické osoby nebo právnické osoby. Zřízení tohoto účtu není v České republice povinné, ale u některých bank může být nutné a může přinést některé výhody. \n\nPodnikatelský účet se v mnohém neliší od běžného účtu, také k němu přísluší internet banking, smartbanking, popř. platební karty a další. Zásadní rozdíl je často v tom, že poplatky za jeho vedení jsou zpravidla vyšší než u běžných účtů, přičemž poplatky za sjednání a vedení účtu či platby a transakce závisí na tom, jestli chce podnikatel pouhý účet, nebo celý balíček s výhodami, jestli má zájem o účet v české, nebo v cizí měně a na velikosti jeho obratu. \n\nV České republice neexistuje zákonná povinnost k zřízení podnikatelského účtu. Některé banky však nedovolují, aby měl podnikatel podnikání spojené s běžným účtem. To je pak jeden z důvodů, proč se tento typ účtu zakládá. K soukromému účtu pak také nelze poskytnout podnikatelský úvěr ani si nechat vystavit kreditní kartu pro podnikatele. \n\nDalším důvodem pro jeho založení je větší přehlednost a schopnost okamžitě zjistit základní bilanci podnikatelské činnosti. Vklady a výdaje tam nejsou promíchány se soukromými financemi, jak tomu bývá pouze při použití běžného účtu podnikatele.\n\nPřítomnost pouze podnikatelských plateb a převodů se odráží také ve snazší přípravě účetnictví a umožňuje import a export dat do účetních programů.\n\nOddělenost osobního účtu a podnikatelského usnadňuje samozřejmě také komunikaci s finančním úřadem, kde podnikatel nahlašuje číslo svého bankovního účtu. Pokud nahlásí osobní účet, finanční úřad bude vidět také jeho soukromé příjmy a výdaje. \n\nOddělenost osobního a podnikatelského účtu nakonec umožní lépe zvládat zadlužení a následnou exekuci. Při exekuci exekutor podnikatelovi ihned odstaví jeho účet, z kterého bude strhávat exekuční srážky. Pokud však má podnikatel podnikatelský účet, finance na jeho osobním účtu budou i nadále k dispozici. \n\nK zřízení podnikatelského účtu potřebuje podnikající fyzická osoba doklad totožnosti, tj. občanský průkaz nebo cestovní pas, a kopii živnostenského listu (nesmí být starší déle než 3 měsíce). Právnická osoba k jeho založení potřebuje také průkaz totožnosti, výpis z obchodního rejstříku a samozřejmě i obchodního jméno společnosti. Pokud zakládá firemní účet za právnickou osobu někdo jiný, například účetní, musí mít notářsky ověřenou plnou moc. \n\nPodnikatelský účet má obvykle několik druhů. Jsou jimi účet pro podnikatele, malé a střední firmy, velké firmy a korporace nebo profesionální účet (např. pro lékaře, advokáty a notáře). \n\n"}
{"id": "1455637", "url": "https://cs.wikipedia.org/wiki?curid=1455637", "title": "Grand Prix Německa 2016", "text": "Grand Prix Německa 2016\n\nGrand Prix Německa 2016 (oficiálně Formula 1 Großer Preis von Deutschland 2016) se jela na okruhu Hockenheimring v Hockenheimu v Německu dne 30. července 2016. Závod byl dvanáctým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1455638", "url": "https://cs.wikipedia.org/wiki?curid=1455638", "title": "Roux", "text": "Roux\n\nPříjmení Roux nosí více různých osobností:\n\n\n"}
{"id": "1455639", "url": "https://cs.wikipedia.org/wiki?curid=1455639", "title": "Jindřich Belcredi", "text": "Jindřich Belcredi\n\nJUDr. Jindřich Belcredi (1. ledna 1902 Líšeň – 31. května 1973 Vídeň) pocházel ze šlechtického rodu Belcredi.\n\nJeho otec byl Ludvík Egbert Belcredi (1856–1914) a matka byla Marie von Franckenstein (1859–1938). Oženil se 19. listopadu 1935 v Letovicích s Alžbětou Gabrielou hraběnkou Kálnoky z Köröspataku (16. 8. 1895 Olomouc – 6. 11. 1975 Vídeň). Měli spolu dvě děti: \n\nV letech 1921–1926 vystudoval práva na Právnické fakultě Německé univerzity v Praze. Po skončení studia se věnoval právní praxi v Brně. Jindřich Belcredi podepsal \"Prohlášení české a moravské šlechty\" v září 1939. Po únoru 1948 emigroval s rodinou a žil v Rakousku ve městě Bregenz. Zde pracoval na sociálním úřadě a věnoval se migrantům.\n\n"}
{"id": "1455642", "url": "https://cs.wikipedia.org/wiki?curid=1455642", "title": "Ivan Křikava", "text": "Ivan Křikava\n\nIvan Křikava (14. dubna 1903 Mladá Boleslav – 18. prosince 1942 Berlín, věznice Plötzensee) byl vicekonsul ČSR a komisař ministerstva sociální a zdravotní správy. Po tříletém mučení byl popraven v Berlíně.\nIvan Křikava byl vrchní ministerský komisař ministerstva sociální a zdravotní správy a bývalý úředník ministerstva zahraničních věcí. \n\nNarodil se v rodině Vladimíra Křikavy, sládka v Mladé Boleslavi, a Ludmily Křikavové roz. Slavíkové v Křikavově vile Na Celně. \n\nKřikavův pivovar byl nějznámnějším pivovarem v Mladé Boleslavi. Dědeček Ivana Křikavy, sládek Josef Křikava, koupil starý měšťanský pivovar v Mladé Boleslavi (zal. 1822) v roce 1897 a o rok později postavil nový závod nedaleko starého vodního pramenu zvaného Libušin na dnešním Rozvoji. Dobře prosperující podnik v součinnosti se spoluvlastníkem Antonínem Šemberou zřídil po Mladé Boleslavi řetězec hostinců, které z pivovaru pivo a jiné zboží odebíraly. \nZatčen gestapem 9. dubna 1940. Dne 11.6.1942 odsouzen Lidovým soudním dvorem v Berlíně k trestu smrti za přípravu k velezradě (odbojová organizace Obrana národa) a jako jeden ze 77 odsouzených mezi 15. květnem a 12. červnem 1942 za špionáž a velezradu, byl dne 18. prosince 1942 ve věznici Plötzensee u Berlína popraven spolu s Dr. Karlem Jarošem, Hugo Vávrou, Karlem Habanem, Dr. Oldřichem Hlaváčem, Jiřím Sedmíkem, Josefem Blažkem a Luisou Reichmannovou roz. Paffovou. \n\n"}
{"id": "1455644", "url": "https://cs.wikipedia.org/wiki?curid=1455644", "title": "William Russell, 1. vévoda z Bedfordu", "text": "William Russell, 1. vévoda z Bedfordu\n\nWilliam Russell, 1. vévoda z Bedfordu KG, PC (srpen 1616 – 7. září 1700) byl anglický šlechtic a politik, který seděl v Dolní sněmovně od roku 1640 až do roku 1641, kdy zdědil titul 5. hraběte z Bedfordu a přešel do Sněmovny lordů. Bojoval v parlamentní armádě a později v průběhu anglické občanské války přešel k royalistům. Je také známý rozvojem londýnské oblasti Bloomsbury. \n\nByl synem Francise Russella, 4. hraběte z Bedfordu, a jeho manželky Catherine, dcery Gilese Brydgese, 3. barona z Chandos. Vzdělání nabyl na Magdalen College, v Oxfordu. V roce 1635 odešel do Madridu, kde se chtěl naučit španělsky. Vrátil se v červenci 1637, kdy uzavřel manželství (zpočátku proti otcovým přáním), s jedinou dcerou Roberta Carra, 1. hraběte z Somersetu, Anne Carr, hraběnkou z Bedfordu. .\nV dubnu 1640 byl Russell zvolen poslancem parlamentu za volební obvod Tavistock a zůstal ve funkci do roku 1641. Stejně jako jeho otec se přiklonil ve vznikajícím konfliktu mezi parlamentem a Karlem I. Stuartem, vedoucím k anglické občanské válce, na stranu parlamentu. V květnu 1641 Russellův otec neočekávaně zemřel na neštovice a William zdědil titul 5. hrabě z Bedfordu. Ačkoli mu v té době bylo pouhých 24 let, parlament svěřil Russellovi značnou odpovědnost a jmenoval ho komisařem zodpovědným za jednání s králem. 14. července 1642 byl jmenován generálem kavalérie. V roce 1641 mu byla svěřena funkce Lord Lieutenant (místodržící) v Devonu a v roce 1642 byl jmenován Lord Lieutenant (místodržící) v Somersetu. V září pak vedl výpravu do západní Anglie proti royalistickým silám, vedeným Williamem Seymourem, 2. vévodou ze Somersetu. Bedfordovo vojsko početně převyšovalo Seymourovu sílu, ale jeho jednotky byly špatně vyškolené a mnoho z vojáků dezertovalo. Po návratu do Londýna byl Bedford kritizován za vedení boje. Příští měsíc se připojil k Robertu Devereux, 3. hraběti z Essexu a bojoval proti \"Roundhead\", parlamentaristům v bitvě o Edgehill, konané 23. října 1642.\nV létě roku 1643 se Bedford spojil s parlamentní \"mírovou stranou\", kterou vedl Henry Rich, 1. hrabě z Hollandu, známým jako lord Kensington a John Holles, 2. hrabě z Clare, který zastával cestu smíru s Karlem I. Když Essex odmítl dohodu o smíru s králem, Bedford se stal jedním z \"mírových lordů\", kteří opustili parlamentní stranu a připojili se v Oxfordu ke Karlovi I.. Bedfordův předchozí boj proti němu mu král odpustil. Bedford se vrátil do boje, tentokrát na straně royalistů, účastnil se obléhání Gloucesteru, (3. srpna - 5. září 1643) a první bitvy o Newbury, (20. září 1643). Dne 16. června 1644, v předvečer druhé bitvy o Newbury, se v Bedfordově domě narodila Karlovi I. dcera, princezna Henrietta. \nAčkoli Karel I. Bedfordovi odpustil, králův okruh zůstával vůči Bedfordovi ostražitý. Lidé kolem krále se zdráhali poskytnout mu jakoukoli zodpovědnou roli. Bedford se urazil, v prosinci 1643 se obrátil znovu na parlamentní stranu a tvrdil, že se pokoušel pouze jednat s králem a nikdy neměl v úmyslu opustit parlamentní věc. Parlament však zůstal ostražitý před mužem, který je opustil, a odmítl dovolit Bedfordovi, aby znovu obsadil své místo ve Sněmovně lordů. \nRostoucí úspěchy parlamentní armády v polovině čtyřicátých let, donutily Bedforda stáhnout se na své sídlo Woburn v Bedfordshiru. Přestože v roce 1650 spolupracoval se skotskou presbyteriánskou frakcí \"Covenanters\". kteří hájili krále v prosinci 1647, zatímco byl vězněn anglickým parlamentem v zámku Carisbrooke po jeho porážce v první občanské válce, Bedford během anglického interregna už nehrál významnou veřejnou roli.\n\nV roce 1660 Bedford znovu zasedl ve Sněmovně lordů a stal se vůdcem frakce presbyteriánů. V roce 1661 Bedford sice nesl žezlo při korunovaci krále Karla II. Stuarta, ale blízký králi už nikdy nebyl. Ve snaze získat Bedfordovu podporu v průběhu třetí anglo-holandské války, v roce 1671, Karel II. jmenoval Bedforda guvernérem Plymouthu a 29. května 1672, den po bitvě u Solebay, jej ocenil Podvazkovým řádem (KG). Po roce 1673 přízeň Karla II. vůči Bedfordovi ochladla pro jeho náklonnost k nepovolenému náboženství. Ačkoli Bedford navštěvoval bohoslužby nové církve, v jeho domě sídlil také presbyteriánský kaplan a jeho manželka byla zatčena v roce 1675 za účasti na nepovolené církevním shromáždění. Smluvní zákon z roku 1664 zakazoval náboženské shromáždění pěti nebo více lidí, kromě přímé rodiny mimo Anglikánské církve. Tento zákon byl součástí Clarendonova kodexu, který byl sepsán Edwardem Hydem, 1. hrabětem z Clarendonu, jehož cílem bylo zamezit nekonformismu a posílit pozici nově zavedené církve. To způsobilo, že Bedford byl přirozeným spojencem Anthonyho Ashleyho Coopera,1. hraběte z Shaftesbury, zakladatele strany whigů. Jako takový Bedford podporoval Shaftesburyho frakci whighů. Král se následně obrátil proti Bedfordovi a v roce 1682 zanikl rodinný dům Tavistock.\nV roce 1683 byl Bedfordův syn William zapleten do chystaného komplotu, jehož cílem bylo zavraždění krále Karla II. a byl popraven. Po popravě syna se Bedford stáhl z politiky.\nBedford se vrátil do veřejného života v době revoluce z roku 1688. Slavná revoluce, nazývaná také Revoluce z roku 1688, svrhla krále Jakuba II. (Jakuba VII. Skotského) spojenectvím parlamentaristů a armády vedené nizozemským místodržitelem Williamem Oranžským, který byl Jakubovým synovcem a zetěm. Williamova úspěšná invaze do Anglie s holandskou flotilou a armádou vedla k jeho nástupu na trůn jako William III. Anglický společně s jeho ženou, Marií II. Stuartovnou, Jakubovou dcerou a nakonec v roce 1689 k Bill of Rights (Listině práv). Při korunovaci Williama a Mary opět Bedford nesl žezlo a stal se členem tajné rady. V roce 1689 se stal soudním důstojníkem z Cambridge. Od roku 1689 do roku 1700 byl jmenován Lord Lieutenant z Cambridgeshire a Lord Lieutenant z Bedfordshire a mezi 1692 a 1700 Lord Lieutenant z Middlesexu. Každý Lieutenant byl osobním představitelem britského monarchy v každém kraji Spojeného království a byl zodpovědný za organizaci domobrany či jiné organizace neprofesionálních vojáků. Bedford zemřel 7. září 1700 ve věku 84 let ve Bedford House v Londýně a byl pohřben 17. září v kapli Bedfordů v kostele sv. Michaela v Chenies v Buckinghamshire.\n\nJako Privy council (PC) byl jmenován 14. února 1689 a titul vévoda z Bedfordu a markýz z Tavistocku obdržel 11. května 1694. Od 13. června 1695 měl titul baron z Howlandu a Streathamu. Bedford zemřel 7. září 1700 ve věku 84 let v Bedfordově domě v Londýně a byl pohřben 17. září v Bedfordské kapli u sv. Michala v Chenies v Buckinghamshiru.\n\nWilliam Russell se 11. července 1637 oženil s Anne Carr, dcerou Roberta Carra, 1. hraběte ze Somersetu. Sňatek mu vynesl jmění ve výši 12 000 liber.\n"}
{"id": "1455645", "url": "https://cs.wikipedia.org/wiki?curid=1455645", "title": "Josef Beránek (publicista)", "text": "Josef Beránek (publicista)\n\nJosef Beránek (18. července 1968 Praha) je český publicista. Vystudoval Matematicko-fyzikální fakultu Univerzity Karlovy a Postgraduální kurs na Robert Schuman Institut of Journalism v Bruselu. Více než deset let pracoval v nakladatelství Portál. Nyní se věnuje analytické činnosti a evropským fondům. Jako hobby píše knižní rozhovory s originálními osobnostmi.\n\nNavštěvoval gymnázium Karla Sladkovského v Praze na Žižkově. Vystudoval obor Biofyzika a chemická fyzika na Matematicko-fyzikální fakultě. Po roce 1990 dostal nabídku studovat postgraduální kurs na Robert Schuman Institut of Journalism v Bruselu. Poté absolvoval stáž v Bayard Presse v Paříži v redakci časopisů Phosphore a Talent.\n\nPo studiu začínal jako redaktor v redakci AD magazínu (nakladatelství Portál), publikoval i dalších médiích LN, ČD, Čtd, Respekt, KT, Radio Golem, Čro. Od roku 1996 do roku 2005 působil v nakladatelství Portál jako publikační ředitel sekce časopisů. Rejstřík vydávaných časopisů se pod jeho vedením rozšířil ze tří vlastních titulů - AD magazín, Informatoria 3-8 a Moderní vyučování - o titul \"Děti a my\" (od roku 1997) a \"Rodina a škola\" (od roku 2005), profesionalizoval studentský časopis \"Propsy\" (v současnosti Psychologie dnes), oddělení dále realizovalo čtvrtletník \"Náhradní rodinná péče\" (do konce roku 2004), \"Universum\" a \"Psychoterapeutické sešity\" (do konce roku 2002). Zároveň byl členem také ediční a publikační rady nakladatelství. \n\nV roce 2006 přešel do společnosti NEWTON I.T., která se věnuje monitoringu a mediálním analýzám. V roce 2008 se stal vedoucím Samostatného oddělení projektového řízení Ministerstva kultury ČR, kde měl na starosti implementaci Integrovaného operačního programu. Od roku 2011 pracuje na České zemědělské univerzitě v Praze jako vedoucí oddělení pro strategii (a v letech 2011 - 2017 také jako tiskový mluvčí a vedoucí oddělení komunikace).\n\n\n"}
{"id": "1455646", "url": "https://cs.wikipedia.org/wiki?curid=1455646", "title": "Kommando Nowotny", "text": "Kommando Nowotny\n\nKommando Nowotny byla letecká stíhací jednotka Luftwaffe, zformovaná na podzim roku 1944 kvůli utváření a prověřování bojových taktik pro letoun Messerschmitt Me 262. Jejím zakladatelem a velitelem byl Walter Nowotny, německé letecké eso, jehož jméno jednotka nesla.\n\n\"Kommando Nowotny\" bylo zformováno 26. září po rozpuštění \"Erprobungskommando 262\", předchozí testovací jednotky. Sídlila na letištích v Bramsche a Hesepe. 3. října jednotka dosáhla svého operačního stavu o síle 40 proudových letounů Me 262A-1. Do poloviny listopadu operovala proti spojeneckým bombardérům. Během těchto bojových letů se piloti snažili dopilovat taktiku boje pro proudové stíhací letouny. Museli čelit mnoha technickým problémům v boji neprověřených Me 262.\n\nJedním z výsledných zjištění byla nutnost doprovodu letounů Me 262 vrtulovými stíhacími stroji jako byl například Bf 109G nebo Fw 190 z důvodu špatného zrychlení a ovladatelnosti Me 262 při pomalém letu. Kvůli těmto vlastnostem byl Me 262 během vzletu a přistání pro spojenecké stíhače téměř bezbrannou kořistí.\n\nPro experimentální povahu jednotky a technické nesnáze nemělo \"Kommando Nowotny\" rozhodně ty nejlepší bojové výsledky - 22 sestřelů za cenu 26 ztracených Me 262. Dne 8. listopadu 1944 byl při útoku na spojenecké bombardéry sestřelen velitel jednotky Walter Nowotny, během události zahynul. Velení převzal major Erich Hohagen. 19. listopadu skončila existence \"Kommando Nowotny\" přestavbou na \"Jagdgeschwader 7\".\nStab/Kommando Nowotny\n\n1./Kommando Nowotny2./Kommando Nowotny\n\n3./Kommando Nowotny\n\n"}
{"id": "1455648", "url": "https://cs.wikipedia.org/wiki?curid=1455648", "title": "Daru-l-muallimin (Sarajevo)", "text": "Daru-l-muallimin (Sarajevo)\n\nDaru-l-muallimin (z osmanské turečtiny \"Dârü'l-Muallimîn\", dům učitelů) byla učitelská přípravka pro muslimské pedagogy v Sarajevu.\n\nRoku 1891 Vakufské ředitelství Zemské vakufské komise, spravující rozsáhlý majetek islámských nadací, vakufů, v Bosně a Hercegovině, založilo učitelský ústav pro pedagogy, muallimy. V něm se měli vzdělávat pedagogové pro nově zakládané reformované mekteby, islámské elementární školy. Podobná učitelská přípravka v Sarajevu existovala od roku 1868, ale její činnost byla přerušena během povstání proti rakouskému záboru země (1878) a poté se již neobnovila. Cílem školy bylo připravit budoucí učitele na pedagogickou dráhu v duchu moderní pedagogiky a pozvednout úroveň vzdělanosti mezi bosenskohercegovskými muslimy. Samotná přípravka zahájila svou činnost 28. ledna 1892.\n\nDaru-l-muallimin byl organizován jako tříletá nástavbová škola s tím, že počet studujících nikdy nepřesáhne 30 (v 1. ročníku bude 15 žáků, ve druhém 8 a třetím 7, rozdíl mezi prvním ročníkem a zbývajícími dvěma spočíval v úvaze, že někteří frekventanti studia zanechají). Předpokladem pro zápis byla dobrá znalost arabštiny a fiqhu (arabská právní věda), což nepřímo vyžadovalo předchozí studium na medrese, islámské vyšší škole. První ročník, který do školy nastoupil, byl naplněn žáky ze dvou sarajevských medres, dnes spojených do Gazi Husrev-begovy medresy. I navzdory prvotním plánům bylo roku 1892 přijato 18 žáků, dalšího roku pak 34 a posléze dokonce 42. Z důvodu zvýšení počtu studujících byli najati honorární pedagogové neislámské víry Stanko Pavičević (geografie a historie) a Davorin Jaković (přírodní vědy a matematika). \n\nRoku 1913 byl Daru-l-muallimin připojen k sarajevské medrese (\"Kuršumlija medresa\"), dalšího roku se pak studium prodloužilo na čtyřleté. Na konci školního roku 1919/1920 byla přípravka definitivně rozpuštěna a sloučena s Gazi Husrev-begovou modresou.\n\nPrvními pedagogy ve škole byli: Ahmed Ribić (náboženské předměty), Edhem Mulabdić (světské předměty) a Rifat Sejdefendić (osmanská a arabská kaligrafie).\n\n\n\n\n\n"}
{"id": "1455653", "url": "https://cs.wikipedia.org/wiki?curid=1455653", "title": "TJ Lokomotiva České Budějovice", "text": "TJ Lokomotiva České Budějovice\n\nTělovýchovná jednota Lokomotiva České Budějovice je českobudějovický fotbalový klub, který byl založen v roce 1923 jako Sportovní klub Suché Vrbné. Klubovými barvami jsou černá a bílá. Od sezony 2005/06 hraje I. A třídu Jihočeského kraje (6. nejvyšší soutěž), od sezony 2019/20 ve skupině „B“. \n\nNejvětším úspěchem klubu je druholigová účast v ročníku 1964/65. Třetí nejvyšší soutěže se účastnil naposled v sezoně 1966/67.\n\nSvá domácí utkání hraje na travnatém hřišti v areálu TJ Lokomotiva v Českých Budějovicích.\n\nZdroj: \n\n\nV roce 1923 měla Jihočeská župa 36 členů a Suché Vrbné bylo jedním ze šesti českobudějovických klubů. Klub zahájil ve II. tříde v roce 1924. Ve 30. letech 20. století byl účastníkem I. B třídy, kterou hrál až do druhé světové války. Na největším úspěchu klubu v jeho historii – vítězství v Jihočeském krajském přeboru (1963/64) a druholigové účasti (1964/65) – se podíleli hráči Hrubý, Voráček, Hostička, Kamiš, Hájek, Kníže, Veselý, Vávra, Knotek, Neužil, Kokeš, Lanč, Keller, Španinger a Šramota, trenér Šús a vedoucí mužstva Domin. Od konce 80. let 20. století je pravidelným účastníkem jihočeských krajských/oblastních soutěží.\n\nV ročníku 1988/89 se účastnil československého poháru, v němž v prvním kole vypadl s druholigovým Spartakem BSS Brandýs nad Labem 0:2 (poločas 0:0). V sezoně 1993/94 se účastnil Poháru ČMFS. V předkole vyřadil divizní Baník Sokolov (2:1) a v 1. kole vypadl s druholigovou Alfou Brandýs nad Labem (0:4).\n\nNejznámějším odchovancem klubu je Roman Lengyel, hrál zde mj. Antonín Španinger.\n\nZdroj: \n\n\nZdroj: \n\nPoznámky:\n\nTJ Lokomotiva České Budějovice „B“ je rezervním týmem Lokomotivy, který se pohybuje převážně v okresních soutěžích.\n\nZdroj: \n\nZdroj: \n\n"}
{"id": "1455656", "url": "https://cs.wikipedia.org/wiki?curid=1455656", "title": "Výroba lyží v Česku", "text": "Výroba lyží v Česku\n\nVýroba lyží v Česku byla zahájená na konci 19. století.\n\nKdyž v roce 1882 navštívil hrabě Jan Harrach Světovou výstavu v Krystianii v Norsku, došel k názoru, že lyže by mohly usnadnit lesním dělníkům přístup do zavátých horských lesů. Tehdy objednal jeden pár jasanových a jeden pár bukových lyží. Podle těchto dovezených vzorů pak dala lesní správa u koláře Antonína Soukupa v Horní Branné vyrobit první páry domácích lyží, jež byly určeny pro hraběcí lesní personál.\n\nV 90. letech 19. století si ve Frišavě revírník Rudolf Gabessam pořídil lyže z Norska, které se zalíbily hostiskému Koskovi na Studnických Pasekách a tak si obstaral tvrdé dřevo a v Rokytnu si truhláře Adolfa Slonka nechal lyže podle norského vzoru vyrobit. Kromě praktického využití se lyžování stalo sportovní zábavou, a tak v roce 1896 Adolf Slonek založil firmu \"Slonek\", která začala lyže vyrábět. Pokračovatelem ve výrobě se stal jeho nejstarší syn Adolf, který se vyučil u svého otce stolařem. V roce 1910 pak Adolf mladší testoval svoje výrobky na vůbec prvních závodech v Novém Městě na Moravě.\n\nPostupem času došlo k modernizaci výrobních procesů. Českým výrobcem je lyží je společnost Sporten se sídlem v Novém Městě na Moravě, který v roce 1962 vyrobil pod značkou Artis Sapporo, první laminátové běžky na světě. Na lyžích ze Sportenu získal olympijské zlato v Salt Lake City 2002 v akrobatickém lyžování Aleš Valenta.\n\nOd roku 1993 působí na našem území také společnost \"Galus Industries\". Tato firma ze Žacléře se proslavila výrobou vysoce výkonných závodních lyží Lusti, s jejichž výrobou začala v roce 2000.\n\n"}
{"id": "1455661", "url": "https://cs.wikipedia.org/wiki?curid=1455661", "title": "Turistická značená trasa 3108", "text": "Turistická značená trasa 3108\n\nTuristická značená trasa 3108 je zeleně vyznačená 7 kilometrů dlouhá pěší trasa Klubu českých turistů vedená od Zoologické zahrady v Troji do Sídliště Ďáblice. Mezi Trojou a Velkou skálou překonává výškový rozdíl 124 metrů.\n\nTrasa vychází od Zoologické zahrady směrem na sever k vinici svaté Kláry. Na křižovatce zabočí na východ podél zdi parku Trojského zámku a na další křižovatce na konci vinice vede severovýchodně společně s \"Naučnou stezkou Botanické zahrady\" mezi vilami a přírodní památkou Havránka. Po schodišti ve svahu vystoupá na planinu s vyhlídkovým místem zvanou \"Pustá vinice\", odtud pokračuje do kopce k louce a podél ní a lesa k Velké skále. Od skály směřuje k městské ulici, která ji dovede do Čimického háje. Hájem vede východním směrem až k vozovně s konečnou tramvají, za křižovatkou pak pokračuje Ďáblickým lesem. Projde přírodní památkou Ládví, kolem geodetické věže a lomu a za jezírkem se stočí na jih. Sestoupá do městské zástavby a u konečné tramvají a hřbitova končí.\n\n\nCesta začíná u konečné MHD před Zoologickou zahradou. Vede kolem zastávek Kovárna, Dunajecká, Čimický háj a konečné tramvají Vozovna Kobylisy a končí na konečné tramvají Sídliště Ďáblice.\n\n\n"}
{"id": "1455662", "url": "https://cs.wikipedia.org/wiki?curid=1455662", "title": "New Amsterdam (rozcestník)", "text": "New Amsterdam (rozcestník)\n\nNew Amsterdam (nizozemsky Nieuw Amsterdam, česky Nový Amsterdam) bylo nizozemské město v Severní Americe, které bylo po získání Angličany přejmenováno na New York.\n\nNew Amsterdam, Nieuw Amsterdam nebo Nový Amsterdam může také být:\n"}
{"id": "1455671", "url": "https://cs.wikipedia.org/wiki?curid=1455671", "title": "Washington D.C. Area Film Critics Association Awards 2018", "text": "Washington D.C. Area Film Critics Association Awards 2018\n\nNa 17. ročníku udílení cen Washington D.C. Area Film Critics Association Awards byly předány ceny v těchto kategoriích dne 3. prosince 2018.\n\n\"Roma\"\n\n\nAlfonso Cuaron - \"Roma\"\n\n\nBradley Cooper - \"Zrodila se hvězda\"\n\n\nLady Gaga - \"Zrodila se hvězda\"\n\n\nMahershala Ali - \"Zelená kniha\"\n\n\nRegina King - \"Kdyby ulice Beale mohla mluvit\"\n\nFavoritka\n\n\nDeborah Davis a Tony McNamara – \"Favoritka\"\n\n\nNicole Holofcener a Jeff Whitty – \"Dokážete mi kdy odpustit?\"\n\n\nWon't You Be My Neighbor?\n\n\n\"Psí ostrov\"\n\n\n\"Roma\" • Mexiko\n\n\nAlfonso Cuarón – \"Roma\"\n\n\nTom Cross – \"První člověk\"\n\n\nNicholas Britell – \"Kdyby ulice Beale mohla mluvit\"\n\n\nHannah Beachler, Jay Hart – \"Black Panther\"\n\n\nElsie Fisher – \"Osmá třída\"\n\n\nJosh Brolin – \"\"\n\n\nVice\n\n"}
{"id": "1455675", "url": "https://cs.wikipedia.org/wiki?curid=1455675", "title": "William Seymour, 2. vévoda ze Somersetu", "text": "William Seymour, 2. vévoda ze Somersetu\n\nWilliam Seymour, 2. vévoda ze Somersetu, KG (1588 – 24. října 1660) byl anglický šlechtic a politik, bojující na straně royalistů v anglické občanské válce.\n\nWilliam Seymour byl synem Edward Seymoura, lorda Beauchamp z Hatche a jeho ženy Honory Rogers a vnukem Edwarda Seymoura, 1. hraběte z Hertfordu a jeho ženy lady Catherine Grey, sestry lady Jane Grey, \"Devítidenní královny\", což mu dávalo vzdálený nárok na trůn přes Catherinin původ přes Marii Tudorovnu, mladší sestru krále Jindřicha VIII. Byl také pravnukem Edwarda Seymoura, 1. vévoda Somersetu (kolem 1500–1552), strýce lorda protektora a anglického krále Edwarda VI.\n\n22. června 1610 uzavřel tajný sňatek v Greenwichi s lady Arbellou Stuartovou (zemřela 1615), dcerou Karla Stuarta, 1. hraběte z Lennoxu a hraběnky Elizabeth Stuartové, rozené Cavendishová. Arbella byla o třináct let starší a král Jakub I. Stuart nesouhlasil s tímto sňatkem, protože spojení dvou příslušníků rodu Tudorů s možným nárokem na trůn bylo možné považovat za hrozbu pro vládnoucí dynastii. V důsledku toho byl William Seymour odsouzen k doživotnímu vězení v londýnském Toweru a tak se stal čtvrtým z pěti generací Seymourů, kteří trávili čas v tomto vězení. V červnu 1611 z vězení unikl a plánoval setkat se s Arbellou, která také unikla zajetí. Museli utéct na kontinent, ale nepříznivé počasí a jiné okolnosti zabránily jejich setkání, a Arbella byla znovu zajata a vrácena zpět do Toweru. Williamovi se sice v Ostende podařilo dosáhnout bezpečí, ale nikdy se už s Arbellou nesetkal. Ta zůstala ve vězení až do své smrti v roce 1615.\n\nV prosinci 1620 byl zvolen poslancem parlamentu pro Marlborough ve Wiltshire. Když se v roce 1621 stal hrabětem z Hertfordu jako jeho dědeček, zasedal ve Sněmovně lordů. Ve sněmovně se stal jedním z hlavních oponentů krále Karla I. Stuarta. Podpořil Bill of Rights (1689) (Listina práv), dokument vydaný parlamentem roku 1628 a v roce 1640 spolupodepsal dopis dvanácti peerů spolu se svým švagrem Robertem Devereuxem, 3. hrabětem z Essexu. Během tzv. \"dlouhého parlamentu\" se nakonec rozešel s radikálnějšími oponenty krále a král jej v roce 1641 jmenoval markýzem z Hertfordu. V občanské válce byl mírným royalistou spolu s takovými postavami, jako sir Edward Hyde, 1. hrabě z Clarendonu a hledal kompromisní řešení střetu. Po celou válku pokračoval v neformálních jednáních se svým švagrem Essexem, velitelem parlamentní armády. I přesto byl důvěryhodný stoupenec krále, stal se opatrovníkem jeho syna, budoucího krále Karla II.Stuarta. Během války učinil řadu důležitých vojenských rozhodnutí za královskou armádu. Po skončení první občanské války a uvěznění krále byl nejprominentnější šlechtic, který zůstával u krále po celou dobu jeho zajetí, a byl s ním až do jeho popravy v roce 1649. Během interregna se držel stranou od různých politických a royalistických spiknutí. Věřil, že monarchie bude nakonec obnovena a že spiknutí by tento vývoj jen zpozdilo. Když v roce 1660 došlo k obnovení monarchie, byl znovu dosazen do všech svých bývalých pozic a jeho služby pro monarchii ocenil i král Karel II. Stuart, který v roce 1660 vrátil Seymourovu pradědovi titul vévoda ze Somersetu, jenž mu byl odebrán v roce 1552 a Seymour se tak stal 2. vévodou ze Somersetu. Zemřel v Londýně a byl pohřben 1. listopadu 1660 v Great Bedwyn ve Wiltshire. Titul po něm zdědil jeho vnuk, William Seymour, 3. vévoda ze Somersetu.\n\nWilliam Seymour se oženil dvakrát. Nejprve tajně 22. června 1610 s lady Arbellou Stuartovou (zemřela 1615). Manželství bylo bez potomků. Podruhé se oženil 3. března 1617 v Drayton Bassett s lady Frances Devereuxovou (1599–1674), dcerou Roberta Devereuxe, 2. hraběte z Essexu (popraven za vzpouru proti královně 25. února 1601) a jeho manželky Frances Walsinghamové, dcerou Francise Walsinghama. S Frances Devereuxovou měl sedm dětí.\n\n\n"}
{"id": "1455677", "url": "https://cs.wikipedia.org/wiki?curid=1455677", "title": "Pedro Américo", "text": "Pedro Américo\n\nPedro Américo de Figueiredo e Melo (29. dubna 1843 Areia – 7. října 1905 Florencie) byl brazilský akademický malíř, spisovatel, teoretik umění, filosof a politik.\n\nV roce 1854 přišel do Rio de Janeira, kde dostal stipendium na \"Academia Imperial de Belas Artes\" (Císařská akademie výtvarných umění). Později studoval v Evropě na École nationale supérieure des beaux-arts v Paříži, kde studoval u Jeana Auguste Dominique Ingrese, Hippolyta Flandrina a Carle Verneta. Získal též doktorát na univerzitě v Bruselu v roce 1868. Když se vrátil roku 1888 do Brazílie, namaloval jeden z nejznámějších brazilských obrazů: \"Nezávislost nebo Smrt!\", zobrazující okamžik, kdy kníže Petr prohlásil, že země je nezávislá na Portugalsku. Později žil převážně ve Florencii v Itálii. Po vyhlášení republiky v roce 1889 byl zvolen poslancem Národního shromáždění.\n"}
{"id": "1455678", "url": "https://cs.wikipedia.org/wiki?curid=1455678", "title": "Toronto Film Critics Association Awards 2018", "text": "Toronto Film Critics Association Awards 2018\n\n22. ročník předávání cen asociace Toronto Film Critics Association se konal dne 9. prosince 2018.\n\n\"Roma\"\n\n\nAlfonso Cuarón – \"Roma\"\n\n\nDeborah Davisa Tony McNamara – \"Favoritka\" (remíza)\n\nPaul Schrader – \"Zoufalství a naděje\" (remíza)\n\n\nEthan Hawke – \"Zoufalství a naděje\"\n\n\nOlivia Colman – \"Favoritka\"\n\n\nSteven Yeun – \"Vzplanutí\"\n\n\nRegina King – \"Kdyby ulice Beale mohla mluvit\"\n\n\nWon't You Be My Neighbor\n\n\n\"Vzplanutí\"\n\n\nPsí ostrov\n\n\nBoots Riley – \"Sorry to Bother You\"\n\n\nJennifer Baichwal, Edward Burtynsky, Nicholas de Pencier – \"Anthropocene: The Human Epcoh\"\n\n"}
{"id": "1455681", "url": "https://cs.wikipedia.org/wiki?curid=1455681", "title": "Candido Portinari", "text": "Candido Portinari\n\nCandido Portinari (29. prosince 1903 Brodowski, São Paulo- 6. února 1962 Rio de Janeiro) byl brazilský malíř, představitel neorealismu. Namaloval více než pět tisíc pláten, k nejznámějším patří obraz \"Guerra e Paz\", který byl věnován v roce 1956 sídlu Organizace spojených národů.\n\nNarodil se italským přistěhovalcům. Vyrůstal na kávové plantáži. Již jako mladý se živil překreslováním fotografií. Poté studoval na Národní škole výtvarných umění (\"Escola Nacional de Belas Artes\") v Rio de Janeiro. V roce 1928 získal jako studijní odměnu výlet do Paříže. Po Evropě cestoval až do roku 1933. Po návratu začal malovat, náměty byly přírodní krásy Brazílie i drsný život nejchudších lidí. Dal si za cíl dostat do svých obrazů skutečného \"brazilského ducha\". Vzestup fašismu v Evropě a druhá světová válka ho přiměly k zapojení do politiky. V roce 1945 vstoupil do brazilské komunistické strany, v roce 1947 byl za ni zvolen senátorem. Kvůli pronásledování komunistů během vlády Eurica Gaspara Dutry musel uprchnout do Uruguaye. V roce 1951 v Brazílii prvně vystavoval, o rok později, po vyhlášení všeobecné amnestie, se do vlasti vrátil. V roce 1956, poté, co Organizace spojených národů požádala členské země o darování jednoho uměleckého díla pro nové ústředí v New Yorku, Brazílie pověřila úkolem Portinariho. Na obraze \"Guerra e Paz\" pracoval čtyři roky. Generální tajemník OSN Dag Hammarskjöld označil jeho práci za \"nejdůležitější dílo ze všech darovaných\". Přestože ho lékaři varovali, že olovnaté barvy mu ničí zdraví, nezřekl se jich a v roce 1962 skutečně zemřel na otravu olovem.\n"}
{"id": "1455689", "url": "https://cs.wikipedia.org/wiki?curid=1455689", "title": "Dezinformační web", "text": "Dezinformační web\n\nDezinformační web je internetová stránka, která zveřejňuje tendenční informace s cílem zmanipulovat čtenáře ke změně názoru, chování či vyvolání názorové nejistoty.\n\nExistuje více žánrů dezinformačních webů. Obecně lze tvrdit, že dezinformační weby poskytují jiný způsob výkladu ideologie dominující ve společnosti a jiný způsob výkladu mediovaných informací. Dalším identifikačním znamením jsou senzační titulky, které často vůbec nekorespondují s tématem článku, který se pod daným titulkem skrývá. Dezinformační weby často šíří konspirační teorie, falešné zprávy – fake news nebo poplašné zprávy – hoaxy. Své pojetí pravdy pak maskují jako „alternativní fakta“ (odtud někdy používané označení „alternativní média“) a atakují zavedená média obviňováním ze lží a zatajování fakt. Dezinformačním webům často chybí dohledatelný zdroj. Nejde přitom jen o původ článku, ale i o jeho autora (oblíbený autor „redakce“) nebo majitele/provozovatele webové stránky. Pochybnosti o serióznosti článku nebo webového média lze potvrdit nebo vyvrátit pomocí techniky zvané fact-checking.\n\nVybrané české dezinformační weby analyzovala v březnu 2016 studie Fakulty sociálních studií Masarykovy Univerzity Analýza manipulativních technik na vybraných českých serverech. Analýzou článků na serverech Sputnik, AC24, Parlamentní listy a Svět kolem nás byl vyvozen závěr, že v téměř 40 % vybraných článků se objevovala manipulativní technika svalování viny, v cca 34 % zveličování a fámy, v téměř 18 % případů neopodstatněné nálepkování a téměř 8 % článků obsahovalo názor autora. Manipulace na sledovaných serverech (s výjimkou webu Svět kolem nás) nebyla ve formě manipulativních obrázků či videí. Přibližně 1/3 zpravodajství (30,2 %) zmiňovala Rusko. Tyto zmínky byly v 63,6 % s neutrálním vyzněním. Články vyznívající pro Rusko pozitivně i kriticky byly zastoupeny přibližně stejně. Pořadí deseti nejvíce zmiňovaných politiků bylo následovné (1.–10. místo): Miloš Zeman (toho času prezident ČR), Andrej Babiš (toho času ministr financí ČR), Vladimír Putin (toho času prezident Ruska), Bohuslav Sobotka (toho času premiér ČR), Angela Merkelová, Si Ťin-pching, Miroslav Kalousek, Barack Obama, Donald Trump, Recep Tayyip Erdoğan.\n\nKromě zmíněných manipulativních technik dezinformační weby své články často falešně zaštiťují odborníky, jejichž jména ale často nejsou příliš známá nebo dohledatelná.\n\nBezpečnostní informační služba považuje proruské dezinformační weby za jednu ze součástí systému ruské hybridní strategie a součást krycí kouřové clony, v níž a za níž se kryjí jiné zásadnější aktivity s vazbou na Rusko a jeho zájmy. Výroční zpráva Bezpečnostní informační služby za rok 2017 sděluje: \"„Drtivá většina dezinformačních webů v českém jazyce je dílem českých (ideologicky motivovaných a přesvědčených o škodlivosti NATO, EU, USA, liberální demokracie či prvoplánově proruských) občanů, které nepodporují ruské entity.“\"\n\nZa bezpečnostní hrozbu označila dezinformační weby ve své výroční zprávě za rok 2018 Národní centrála proti organizovanému zločinu služby kriminální policie a vyšetřování (NCOZ). Podle ní tato média mohou výrazně podporovat vyhraněnost a radikální názory svých čtenářů, diváků či posluchačů. Existuje určitá míra synergie mezi alternativními médii a populistickými subjekty, které vzájemně sdílejí stejná témata i názorové postoje a šíří domněnky, poplašné zprávy a konspirační teorie. Šířením dezinformací jsou i mobilizační kampaně některých politických hnutí, které jsou založeny na vytváření atmosféry strachu, hrozeb z určitých skupin obyvatel a podněcování nenávisti. \n\nRoku 2018 vznikla v České republice skupina \"elfů\" pro aktivní boj s internetovými trolly, kteří šíří dezinformace a proruskou propagandu. Inspirovala se Litvou, kde podobná skupina působí již pět let a má stovky členů. Zdejší elfové jsou studenti, lékaři, učitelé, hasiči, podnikatelé, kybernetičtí specialisté, umělci, řemeslníci, vědci, policisté, vojáci i některé veřejně známé osobnosti. Elfové svou identitu tají a věnují se monitorování internetu jako dobrovolníci ve svém volném čase. Cílem elfů je odhalení falešných facebookových účtů, nebo konkrétních šiřitelů řetězových e-mailů se lživými nebo nenávistnými informacemi. Jazykovým rozborem zjistili, že někteří opakovaně používají rusismy. Jsou schopni vystopovat v kyberprostoru konkrétní původce a vytvářejí i databázi rozborů nejčastějších řetězových e-mailů, kde budou dezinformace uvádět na pravou míru. Elfové jsou také za facebookovým profilem Smějící se bestie nebo twitterovým účtem Občanská výchova.\n\nV únoru 2020 vznikl spolek NELEŽ, sdružující profesionály, kteří se dlouhodobě zabývají komunikací, pracují s daty nebo se věnují médiím. Proti masivnímu šíření lží a nenávisti na dezinformačních webech se rozhodli bojovat vytvořením blacklistu těchto webů, který poskytnou zadavatelům reklam a upozorní firmy, v jakém sousedství se objevuje jejich inzerce. Aktivita NELEŽ je apolitická a členové spolku tuto službu vykonávají bez nároku na honorář. Zakladateli NELEŽ jsou Roman Číhalík, Bob Kartous, František Vrabel, Petr Vlasák, Richard Stiebitz, Pavel Sobek, Ivan Manolov a Kateřina Hobrlandová.\n\nV České republice začal vzrůstat počet dezinformačních webů v roce 2014. Jejich seznam byl zveřejněn na stránkách časopisu Respekt, na webu Neovlivní.cz a uvádí ho Think-tank Evropské hodnoty. Svůj seznam dezinformačních webů má i Ministerstvo vnitra, je ale neveřejný. Společným rysem těchto webů je, že nelze dohledat zdroje jejich financování.\nSeznam uveřejněný \"Hospodářskými novinami\" na základě seznamu Neovlivní.cz, sestavený podle návštěvnosti za listopad 2018:\n\n\n\nAnalýza obsahu datového analytika Josefa Šlerky v říjnu 2017 ukázala tři téměř uzavřené klastry – tradiční zpravodajská média, alternativní a dezinformační weby a weby zprostředkující zábavu. Na rozhraní dezinformačních webů a zábavy působil web \"EuroZprávy.cz\". Časopis \"Týden\", patřící pod vydavatelství Empresa Media ovládané mediálním podnikatelem Jaromírem Soukupem, zveřejňoval zpravodajské informace i fake news a stál uprostřed mezi oběma klastry.\nPodle výzkumu agentury Nielsen Admosphere pro Nadační fond nezávislé žurnalistiky z dubna 2019, který shrnuje data od 1015 respondentů, českých uživatelů internetu starších patnácti let, si zkušenost s dezinformačními weby vybavuje 55 % uživatelů internetu. Nejvíce respondentů, kteří nevěděli, zda se setkali s fake news, bylo ve skupině uživatelů internetu starších 55 let, jednalo se o 42 % uživatelů. Za dezinformační weby pak čeští internetoví uživatelé považují \"Blesk\" (17 %), \"Parlamentní listy\" (16 %), Facebook (12 %), \"Aeronet\" (9 %) a českou mutaci ruského zpravodajského serveru \"Sputnik News\" (9 %). To znamená, že část uživatelů internetu zaměňuje bulvární a dezinformační média.\n\n"}
{"id": "1455690", "url": "https://cs.wikipedia.org/wiki?curid=1455690", "title": "Ortoepie češtiny", "text": "Ortoepie češtiny\n\nOrtoepie (z řeckého ὀρθός, „pravý, správný“, ἔπος „mluva, výslovnost“; Josefem Zubatým navrhovaný český ekvivalent \"pravomluv\" se neujal) je norma kultivované výslovnosti spisovného jazyka jako předmět studia lingvistiky. \n\nNejde tedy o studium všech podob mluvené řeči včetně nespisovných a nekultivovaných podob (tomu se věnuje fonetika), ani o popis významotvorných rozdílů v mluvené podobě jazyka (které studuje fonologie), ale výhradně o popis a přesnou definici té formy výslovnosti, kterou mluvčí jazyka považují za spisovnou a kultivovanou. Funkce ortoepie v mluvené podobě spisovného jazyka je tedy obdobná funkci pravopisu v jeho podobě psané: pravopis reprezentuje standardní formu zápisu jazyka, a to i tehdy, pokud by prohřešky proti této normě neměly významotvornou funkci (i pravopisně chybný text je obvykle srozumitelný) a bez ohledu na to, jaké formy uživatelé jazyka běžně používají (mnoho autentických textů je pravopisně chybných). Pro ortoepickou normu je rozhodující, že jsou určité výslovnostní podoby pociťovány jako normativní, nikoli to, zda jsou běžně užívány. Norma může být pasivně vnímána i aktivně používána a tyto dvě skutečnosti nejsou nutně spojeny; je naopak zcela běžné, že mluvčí, kteří při poslechu velmi citlivě vnímají odchylky od normy, sami užívají nenoremní výslovnost.\n\nOrtoepická norma není arbitrárně daným pravidlem stanoveným autoritou, ale sociálním fenoménem. Rozlišení kultivované a nekultivované výslovnosti (stejně jako pravopisu) objektivně existuje v povědomí mluvčích v tom smyslu, že mluvčí (přinejmenším mluvčí, kteří běžně užívají spisovný jazyk) jsou schopni odlišit kultivovanou výslovnost od nekultivované. Tato norma se vyvíjí v čase a podléhá změnám. Ortoepické příručky a normativní publikace tedy tuto normu nevytvářejí, pouze ji kodifikují (a na jejich základě se případně ortoepické normě učí). Ortoepie tedy spojuje prvky deskriptivní i preskriptivní lingvistiky: popisuje normu jako sociální jev a zároveň ji kodifikuje.\n\nOrtoepie částečně souvisí s logopedií, mezi oběma obory je však podstatný rozdíl. Logopedie je součástí pedagogiky, která se zabývá poruchami komunikační schopnosti (tj. řečovými vadami) a jejich odstraňováním, ortoepie představuje naopak standard kultivované výslovnosti určitého jazyka jako předmět studia lingvistiky.\n\nV rámci ortoepie se vyčleňuje ortofonie, nauka o správném tvoření jednotlivých hlásek, a vlastní ortoepie, která se zabývá spojováním těchto hlásek do slovních a větných celků. Správná výslovnost vyžaduje spojení obou složek: i ortofonicky dokonalá výslovnost může být ortoepicky nesprávná.\n\nV české ortoepii se tradičně rozlišují jako tematické celky ortoepie slov domácího původu a ortoepie slov cizího původu. Pro slova domácího původu je možné stanovit víceméně obecně platná pravidla a ortoepickou výslovnost je možné odvodit z pravopisné podoby slova, u slov cizího původu však jednoznačná pravidla neexistují a ortoepickou výslovnost je třeba stanovit v podstatě případ od případu. Popis ortoepické výslovnosti slov cizího původu bývá uveden ve specializovaných slovnících (\"Výslovnost spisovné češtiny\"), ale i v podrobnějších slovnících výkladových (např. Slovník spisovného jazyka českého). \n\nPříležitostné ortoepické postřehy se v české lingvistické literatuře objevují od nejstarších dob. Již Jan Hus ve svém spise \"Výklad Viery, desatera božieho přikázání a Modlitby Páně\" kárá některé obvyklé výslovnostní vady, zejména to, že někteří mluvčí nerozlišují mezi /i/ a /y/ a mezi měkkým a tvrdým /l/ (oba tyto rozdíly v moderní češtině zanikly).\n\nPrvní českou soustavnou monografií věnovanou ortoepii je spis estetika Josefa Durdíka \"Kalilogie, čili o výslovnosti\" (1870). Tato práce, zaměřená především na recitaci poezie a dramatický přednes, se svými východisky zásadně odlišuje od moderního pojetí ortoepie. Pro Durdíka je jediným podstatným kritériem libozvučnost, která podle jeho názoru spočívá hlavně v tom, aby se v jazyce nehromadily souhláskové shluky; doporučuje tedy i tvary hovorové a lidové (např. vynechávání koncového -\"l\" ve tvarech 3. osoby jednotného čísla minulého času, tj. \"řek’\" místo \"řekl\"), jen když podle jeho názoru znějí lépe.\n\nSystematické ortoepické bádání si vynutil až vynález rozhlasu, díky kterému se povědomí o kultivované výslovnosti rozšířilo i mezi ty společenské vrstvy, které s ní dříve nebyly v kontaktu. První takovou prací je spis Antonína Frinty \"O správné výslovnosti češtiny a slovenštiny\" (1929), který spisovnou výslovnost odvozuje z kultivované výslovnosti obyvatel Prahy. Proti Frintovu pragocentrickému pojetí se postavil František Trávníček (\"Správná česká výslovnost\", 1935, později v přepracované podobě jako \"Spisovná česká výslovnost\", 1940), který s odvoláním na estetické hledisko preferoval některé výslovnostní varianty moravské. Do polemiky se zapojili rovněž Miloš Weingart (článek \"Zvuková kultura českého jazyka\" z roku 1932) a Josef Chlumský, který ve své reakci na Weingartův článek s odvoláním na ostatní evropské jazyky rovněž obhajoval pragocentrické pojetí.\n\nV roce 1942 začala pracovat ortoepická komise České akademie věd a umění, jejímž předsedou byl Bohuslav Hála. Cílem této komise bylo vytvořit kolektivní ortoepickou příručku pro potřeby tehdejšího Československého rozhlasu. Stručná příručka \"Výslovnost spisovné češtiny I\", která obsahuje pravidla výslovnosti slov českého původu, vyšla v Hálově redakci v roce 1955, podrobný ortoepický slovník slov cizího původu vyšel rovněž pod názvem \"Výslovnost spisovné češtiny\" roku 1978 v redakci Milana Romportla. Tato práce je první, která vychází z moderních ortoepických zásad: nechce stanovovat arbitrární pravidla, ale zkoumá a formuluje normu, která v povědomí mluvčích objektivně existuje. Záměrně se snaží vyhýbat jakémukoli regionalismu a sleduje uživatele spisovného jazyka z celého českého jazykového prostoru.\n\nSpolu s oběma \"Výslovnostmi spisovné češtiny\" má v současné době funkci kodifikační příručky práce Jiřiny Hůrkové \"Česká výslovnostní norma\" (Praha, 1995). Hůrková uplatňuje jemnější stylistické rozlišení: mimo základního rozlišení forem na správné a nesprávné připouští v některých případech více variant, z nichž všechny jsou z hlediska ortoepie obecně přijatelné, ale každá je vhodná v určitém výslovnostním stylu. Práce Hůrkové vychází z dotazníkového šetření, které se zaměřilo především na tzv. profesionální mluvčí (tj. mluvčí zvyklé používat kultivovanou výslovnost, zejména herce, rozhlasové pracovníky, učitele, právníky) a na jejich postoje k jednotlivým výslovnostním jevům.\n\nMimo těchto normativních publikací existují práce, které mají spíše pedagogický než normativní charakter, z novějších např. \"Základy české ortoepie\" Jiřího Zemana nebo \"Trénink techniky řeči\" Aleny Špačkové.\n\nNorma, která je popsána níže, vychází, není-li uvedeno jinak, z publikace Jiřiny Hůrkové \"Česká výslovnostní norma\". Výběrově jsou připojeny informace o dalších pojetích. Mezi lomítky je uveden fonologický přepis (zachycující fonémy), v hranatých závorkách fonetický přepis pomocí mezinárodní fonetické abecedy. Je třeba mít na paměti, že písmena mezinárodní fonetické abecedy nejsou vždy totožná s českým pravopisem. \n\nV češtině existuje pět krátkých samohláskových fonémů (tj. hlásek, mezi nimiž jsou významotvorné rozdíly): /a/, /e/, /i/, /o/, /u/. Každý má svou dlouhou a krátkou variantu (dlouhé /ó/ se vyskytuje pouze v cizích slovech).\n\nRealizace fonému /a/, /á/ se v ortoepických příručkách uvádí jako [ä], [äː] (krátká a dlouhá otevřená střední nezaokrouhlená samohláska). Rty jsou při výslovnosti této hlásky otevřené a nezaokrouhlené, hrot jazyka spočívá na kořenech dolních řezáků (dle Zemana u krátkého /a/ na kořenech dolních řezáků, u /á/ na dolních dásních), hřbet jazyka je nejvyšší na úrovni přední části měkkého patra.\n\nFoném /e/, /é/ se ortoepicky realizuje jako přední středová nezaokrouhlená samohláska: [e̞], [e̞ː]. Rty jsou otevřené a nezaokrouhlené, hrot jazyka se opírá o kořeny dolních řezáků (Zeman rozlišuje: u krátkého /e/ o kořeny dolních řezáků, u dlouhého /é/ o jejich plochu) a jazyk se klene k patru, vrcholí zhruba ve středu tvrdého patra.\n\nDlouhé /é/ (a analogicky také /ó/) je poněkud zavřenější (tj. bližší /i/, respektive /u/), než krátké, rozdíl však nemá být příliš výrazný. Ortoepická výslovnost zdůrazňuje délku spíše trváním než kvalitou. Hála k tomu říká: „\"dlouhé samohlásky jsou vždy o něco užší, zavřenější, nežli krátké. (…) Třeba však pamatovat, že zúženost samohlásek nedosahuje ve spisovné češtině stejného stupně zúžení, tj. skutečné zavřenosti, jako např. v němčině, maďarštině, francouzštině aj. (a neslouží k rozlišování slov nebo tvarů). České dlouhé é ve slově dobrého, mému apod. se tedy nekryje např. se zavřeností e v něm. der See (jezero), maď. szép (krásný), fr. été (léto)… České samohlásky ó, é jsou tedy vlastně jenom užší, méně otevřené, nikoli zavřené. (…) Uvědomujeme si hlavně jenom jejich nestejné trvání.\"“\n\nZejména moravští mluvčí obvykle tíhnou k polozavřené výslovnosti /e/ (tj. bližší /i/, IPA <nowiki>[</nowiki>e<nowiki>]</nowiki>), mluvčí z Čech naopak k výslovnosti polootevřené (tj. bližší /a/, IPA <nowiki>[</nowiki>ɛ<nowiki>]</nowiki>, někdy dokonce <nowiki>[</nowiki>æ<nowiki>]</nowiki>). Ortoepická je však výslovnost středová.\n\nPísmeno <ě> se po <d, t, n> vyslovuje jako /e/, přičemž dochází ke změkčení předchozí slabiky, tj. předchozí <d, t, n> se vyslovuje, jako by se psalo <ď, ť, ň>. Po se vyslovuje jako [je̞] a po <m> jako [ɲe̞]. Celá skupina <mě> se tedy čte stejně jako <mně> a má ve výslovnosti podobu [mɲe̞].\n\nFoném /o/, /ó/ se realizuje jako zadní středová zaokrouhlená samohláska [o̞], [o̞ː]. Hrot jazyka se nedotýká dolních řezáků, ale je přibližně na jejich úrovni, hřbet jazyka se klene k patru, jazykový oblouk vrcholí na rozhraní měkkého a tvrdého patra. Rty jsou zaokrouhlené. Pro otevřené a zavřené /o/, /ó/ platí totéž, co bylo řečeno o otevřeném a zavřeném /e/, /é/: ortoepická výslovnost je středová, přílišná otevřenost i zavřenost jsou neortoepické.\n\nFonémy /i/, /í/ se realizuje jako přední zavřená nezaokrouhlená samohláska [i]: hrot jazyka se opírá o horní část dolních řezáků, jazyk se klene k patru (u /í/ se přibližuje poněkud více) a jeho nejvyšší část směřuje k tvrdému patru. Mezi psaným /i/ a /y/ není (kromě případného změkčení předchozí hlásky) v ortoepické výslovnosti rozdíl, pravopis je zachycuje odlišně z historických důvodů. Rozlišování /i/ a /y/, které se u některých mluvčích vyskytuje pod vlivem dialektu, není ortoepické.\n\nFoném /u/, /ú/ se realizuje jako zavřená zadní zaokrouhlená samohláska: hrot jazyka se nachází ve středu dutiny ústní a směřuje k dolní čelisti, hřbet jazyka se klene k měkkému patru, v některých případech se i dotýká čípku (u dlouhého /ú/ je poněkud výše). Mezi grafémy <ú> a <ů> neexistuje fonetický rozdíl, v pravopise jsou zachycovány odlišně z historických důvodů.\n\nNazalizace samohlásek je v ortoepické výslovnosti nepřijatelná, ačkoli se v neortoepické výslovnosti někdy vyskytuje.\n\nCo se týče délky samohlásek, v ortoepické výslovnosti je třeba za všech okolností dbát na její pečlivé dodržování: jakékoli zkracování i prodlužování samohlásek, i když v nespisovné výslovnosti běžné (např. vyslovovat slova \"myslím, říkám\" jako by se psalo \"myslim, řikám\", nebo naopak \"pivo\" jako \"pívo\"), je neortoepické. U slov českého původu obecně platí, že se dlouhé samohlásky vyslovují podle psaného jazyka, pro výslovnost cizích slov neexistují obecně platná pravidla a výslovnostní slovník ji stanovuje pro každý případ zvlášť.\n\nNekultivované a z ortoepického hlediska nepřípustné je také užívání tzv. hezitačního zvuku (přepisuje se například jako \"eh, é\"…), kterým někteří mluvčí vyplňují pauzy nebo začínají po pauze další promluvu.\n\nČeština má tři dvojhlásky (diftongy), původní české \"ou\" a cizí dvojhlásky \"au\" a \"eu\". Ostatní spojení dvou samohlásek (např. \"oa\" ve slově \"koala\") se vyslovují samostatně a dvojslabičně. České diftongy jsou klesavé, tj. vrchol diftongu tvoří první hláska (\"o\" v \"ou\", \"a\" v \"au\", \"e\" v \"eu\"); koncové \"u\" je neslabičné a má charakter polosamohlásky. Výslovnost dvojhlásek s vrcholem na druhé složce není ortoepická. \n\nČeština rozlišuje celkem třináct závěrových souhlásek (okluziv). Okluzivy (také plozivy, hlásky závěrové nebo ražené) vznikají sevřením a následným prudkým oddálením mluvidel v určitém místě. Výdechový proud, který vychází z plic a prochází hlasivkami, je mluvidly přerušen a opět uvolněn. Navzájem se od sebe liší podle toho, v které části dutiny ústní k oddálení dochází (místem artikulace), znělostí a nazálností.\n\nČeské okluzivy jsou /p/, /b/, /m/, [ɱ], /t/, /d/, /n/, /ť/, /ď/, /ň/, /k/, /g/ a [ŋ]. Hlásky [ɱ] a [ŋ] nejsou v češtině samostatnými fonémy (tj. nerozlišují význam slov), ale jsou pouze pozičními variantami fonémů /m/ a /n/. Okluzivy /m/, [ɱ], /n/, /ň/ a [ŋ] jsou nazální, tj. nosní dutina je při jejich artikulaci otevřená, všechny ostatní hlásky jsou orální (nosní dutina je při jejich artikulaci uzavřena měkkým patrem).\n\nObouretné (bilabiální) hlásky /p/ a /b/ (mezinárodní fonetickou abecedou rovněž [p] a [b]) se tvoří sevřením a oddálením horního a dolního rtu. U /p/ je sevření rtů poněkud silnější. Navzájem se od sebe liší znělostí. \n\nFoném /m/ se před většinou hlásek realizuje hláskou [m] (IPA [m]), která je nazální, nosní dutina je otevřena a rezonuje. Tvoří se stejně jako /p/ a /b/ sevřením a oddálením rtů, sevření rtů je však poměrně slabé. Jako všechny české nazály je znělá.\n\nHláska [<nowiki>ɱ]</nowiki> (IPA [ɱ]) je možnou realizací fonému /m/ před labiodentálními hláskami /f/ a /v/ (\"tramvaj\", \"amfiteátr\"), její výskyt v této pozici však není povinný. Okluze se v tomto případě tvoří mezi dolním rtem a horními řezáky. \n\nDenti-alveolární hlásky /t/ a /d/ (IPA [t] a [d]) se tvoří tak, že se špička jazyka dotkne kořenů horních řezáků; nosní dutina je přitom uzavřená.\n\nAlveolární /n/ (IPA [n]) se tvoří dotekem špičky jazyka a horních dásní. Nosní dutina je přitom otevřená a hláska je tak nazální.\n\n(Pre)palatální hlásky /ť/ a /ď/ (mezinárodní fonetickou abecedou [c] a [ɟ]) se tvoří tak, že zatímco se špička jazyka opírá o kořeny dolních řezáků, hřbet jazyka se dotkne rozhraní horních dásní a tvrdého patra. Nosní dutina je přitom uzavřena.\n\nPalatální hláska /ň/ (IPA [ɲ]) se tvoří tak, že se hřbet jazyka dotkne tvrdého patra, zatímco se špička jazyka opírá o kořeny dolních řezáků. Nosní dutina je přitom otevřena.\n\n(Palato)velární hlásky /k/ a /g/ se tvoří tak, že zatímco se špička jazyka opírá o kořeny dolních řezáků nebo spočívá volně v dutině ústní, zadní část hřbetu jazyka se dotýká rozhraní tvrdého a měkkého patra. Nosní dutina je přitom uzavřena.\n\nHláska <nowiki>[</nowiki>ŋ<nowiki>]</nowiki> není v češtině samostatný foném, ale existuje jako (ortoepicky povinná) poziční varianta fonému /n/ před /k, g, ch/ (\"venku, tango, bronchitida\"). Tvoří se tak, že zatímco se špička jazyka opírá o kořeny dolních řezáků nebo spočívá volně v dutině ústní, dotýká se zadní část hřbetu jazyka tvrdého patra nebo čípku. Nosní dutina je přitom otevřena.\n\nMimo okluzivy má čeština několik dalších typů souhlásek: frikativy /f/, /v/, /s/, /z/, /š/, /ž/, /ch/, /h/, aproximanty /j/ a /l/, vibranty /r/ a /ř/ a afrikáty /c/, /dz/, /č/, /d͡ʒ/. \n\nFrikativy jsou hlásky úžinové: tvoří se tak, že se v mluvidlech vytvoří úžina, kterou dechový proud sice může procházet, ale mění se jeho kvalita, vzniká tření a šum. V češtině stejně jako ve většině jazyků světa neexistují nazální frikativy, pouze frikativy orální, tj. nosní dutina je ve všech případech uzavřena měkkým patrem. \n\nU labiodentálních frikativ /f/ a /v/ (v IPA rovněž [f] a [v]) vzniká úžina mezi ostřím horních řezáků a dolním rtem. U /v/ může dojít i k tomu, že se oba artikulátory vzájemně dotknou. Navzájem se od sebe hlásky liší znělostí.\n\nU prealveolárních frikativ /s/ a /z/ (v IPA rovněž [s] a [z]) se hrot jazyka dotýká kořenů dolních řezáků a přední část hřbetu jazyka tvoří úžinu na přední části dásní.\n\nU postalveolárních frikativ /š/ a /ž/ (v IPA [ʃ] a [ʒ]) se špička jazyka zvedá k zadní části dásní a tvoří úžinu tam.\n\nHláska /j/ (IPA [j]) se tvoří tak, že se hrot jazyka opírá o kořeny dolních řezáků, zatímco hřbet jazyka tvoří úžinu, která je nejužší na rozhraní tvrdého a měkkého patra. Je vždy znělá.\n\nU velární frikativy /ch/ (v IPA [x]) se špička jazyka opírá o dolní dásně, zatímco hřbet jazyka tvoří úžinu na rozhraní tvrdého a měkkého patra.\n\nZvláštní postavení má frikativa /h/ (v IPA [ɦ]), kde se úžina tvoří v samotné hlasivkové štěrbině. Hlasivky zároveň kmitají, hláska je znělá. Rty ani jazyk se na artikulaci nijak nepodílejí a jsou v klidovém postavení.\n\nHláska /r/ (v IPA rovněž jako [r]) se označuje jako vibranta: artikuluje se jedním nebo několika kmity špičky jazyka u přední dásně. Nejde jen o jeden kontakt a jeho uvolnění, ani o vytvoření úžiny, ale o kmitání. Hláska je znělá. Ve správné výslovnosti by mělo /r/ mít pouze jeden až dva kmity, větší počet kmitů je neortoepický a působí rušivě (tzv. hyperrotacismus).\n\nHláska /ř/ je pro češtinu specifická. V současné podobě mezinárodní fonetické abecedy nemá ustálené značení, může se značit např. jako [r̝]. Její artikulace je na pomezí frikativy a vibranty; vyslovuje se tak, že se nejpřednější část hřbetu jazyka přiblíží k předním dásním a vytvoří tam úžinu; vzniklý výdechový proud rozechvěje i hrot jazyka. Čelisti jsou přiblíženy, nosní dutina je zavřena. Foném /ř/ má dvě poziční varianty, znělou a neznělou. Zněle se vyslovuje na začátku slova (např. \"řeč\"), uprostřed slova mezi samohláskami (\"vařit\"), v okolí znělých souhlásek (\"pobřeží\"). Nezněle se vyslovuje na konci slova (\"tvář\") a v okolí neznělých souhlásek (\"kopřiva\"). Mimoto prochází normálním procesem asimilace znělosti. \n\nHláska /l/ (v IPA [l]) je laterální aproximanta. Při artikulaci je zadní část jazyka v klidovém postavení, přední část se zdvihá k dásním a dotýká se zadní části dásňového výstupku na rozhraní předních a zadních dásní. Vzduchový proud v tomto případě prochází bočními úžinami kolem jazyka. Velmi závažnou chybou proti ortofonii je oslabená (přesněji řečeno velarizovaná) artikulace /l/, kdy se dásňového výstupku dotýká nikoli hrot, ale hřbet jazyka, přičemž hrot jazyka spočívá na dolních dásních.\n\nPoslední skupinu českých souhlásek tvoří afrikáty neboli semikonstriktivy (hlásky polozávěrové). Artikulační proces těchto hlásek začíná úplným závěrem podobně jako u okluziv; zatímco u okluziv se však závěr uvolní prudce a naráz, u afrikát se uvolňuje postupně. Celá artikulace se tedy skládá ze dvou fází, z nichž první se podobá okluzivám a druhá frikativám. Přesto nejde o spojení okluzivy a frikativy, ale o dvě fáze jednoho procesu.\n\nV češtině existují afrikáty /c/ a /č/ a jejich znělé podoby /dz/ a /d͡ʒ/. \n\nU /c/ (v IPA [t͡s]) se špička jazyka opírá o kořeny dolních řezáků a hřbet jazyka se vyklene na přední dásně (zhruba na místo, kde se artikuluje hláska /s/) a zde vytvoří závěr, který postupně přejde v úžinu. Stejně, ale zněle, se artikuluje i /dz/ (IPA [d​͡z]). \n\nExistuje tedy jemný rozdíl mezi artikulací souhláskové skupiny /ts/ a artikulací afrikáty /c/: v prvním případě se závěr tvoří špičkou jazyka u kořenů horních řezáků a pak se vytvoří nová úžina na předních dásních, naproti tomu u /c/ probíhá celý proces jen na předních dásních. \n\nU /č/ (IPA [t͡ʃ]) a analogicky u /d͡ʒ/ (IPA [d͡ʒ]) tvoří špička jazyka závěr na zadní části dásní a tento závěr postupně přejde v úžinu.\n\nRáz je glotální okluziva, která vzniká sevřením a uvolněním hlasivek. V mezinárodní fonetické abecedě se značí symbolem <nowiki>[ʔ]</nowiki> (který je rovněž použit v následujícím textu). V češtině není samostatným fonémem (tj. nemůže měnit význam slov, jako je tomu např. v arabštině), neznačí se graficky a mluvčí si v běžném projevu jeho výslovnost často vůbec neuvědomují, pro ortoepickou výslovnost má ale velký význam.\n\nRáz se v češtině vyskytuje nejčastěji na začátku slova začínajícího na samohlásku, např. slovo \"okno\" se vysloví jako \"ʔokno\". \n\nV ortoepické výslovnosti je ráz závazný v jediném případě, po neslabičných předložkách \"k, s, v, z\" na začátku slova začínajícího na samohlásku: \"k oknu, s oknem, v okně, z okna\" se tedy vyslovuje \"k ʔoknu, s ʔoknem, f ʔokně, s ʔokna\"; výslovnost bez rázu (jako by se psalo \"koknu, soknem, fokně, sokna\"), nebo dokonce se znělou souhláskou (jako by se psalo \"goknu, zoknem, vokně, zokna\") je neortoepická.\n\nV dalších případech jej norma nevyžaduje obecně, ale doporučuje v profesionálních projevech:\n\n\nAsimilace neboli spodoba je přizpůsobení výslovnosti jedné hlásky sousední hlásce. V české ortoepii se pravidelně vyskytuje asimilace znělosti a některé podoby asimilace artikulační, za asimilaci se pokládá také zjednodušení dvou stejných hlásek na jednu. Všechny asimilace mimo níže uvedené jsou neortoepické, zejména změna alveolárního \"n\" na bilabiální \"m\" před bilabiálními hláskami \"p\", \"b\" (kdy se vyslovuje např. \"klemba\" místo \"klenba\" a \"hamba\" místo \"hanba\", \"s\" a \"š\" na \"c\" a \"č\" před \"m, n, ň\" (např. \"žencká\", \"menší\" místo \"ženská\" a \"menší\"). \n\nV české ortoepii má největší význam asimilace znělosti. Tato asimilace spočívá v tom, že se při setkání dvou párových souhlásek, a to i přes hranici slova, mění znělost první hlásky tak, aby odpovídala druhé: \"léčba\" se vyslovuje, jako by se psalo \"lédžba\", \"abys vyhrál\" se vyslovuje, jako by se psalo \"abyz vyhrál\".\n\nPárové souhlásky jsou ty, které náležejí do znělostních párů, kde je první člen neznělý a druhý znělý, v češtině tedy \"p - b, t - d, ť - ď, k - g, s - z, š - ž, f - v, ch - h, c - dz, č - dž\". Rovněž foném/ř/ má znělou a neznělou realizaci; nepředstavují sice samostatné fonémy (a pravopis je zachycuje stejným písmenem), ale v procesu asimilace znělosti fungují obdobným způsobem. Některé české hlásky, tzv. nepárové (\"m, n, ň, j, l, r\"), jsou sice foneticky znělé, ale do procesu asimilace nevstupují: nezpůsobují změnu předchozí souhlásky a samy se nemění podle následující (vyslovuje se tudíž \"letní\", nikoli \"lední\", \"pravda\", nikoli \"bravda\" apod.), a to ani přes hranice slova (vyslovujeme \"tak málo\", nikoli \"tag málo\"). Zvláštní postavení má hláska \"v\", která sice nepůsobí asimilaci znělosti (\"světlo\" se vyslovuje jako \"světlo\", nikoli jako \"zvětlo\"), ale sama jí podléhá (\"vpisovat\" se vyslovuje jako \"fpisovat\").\n\nNa konci slova před pauzou (tj. na konci věty nebo větného celku) se všechny znělé hlásky mění na odpovídající neznělé: vyslovujeme, jako by se psalo \"dup\" místo \"dub\", \"let\" místo \"led\", \"břech\" místo \"břeh\". (Pokud však následují další slova, probíhá asimilace normálně podle nich: \"břeh byl vysoký\" se vyslovuje s \"h\".)\n\nU tvarů 1. osoby množného čísla rozkazovacího způsobu (\"kupme, vraťme, zavěsme\") dochází u některých mluvčích k asimilaci znělosti, takže se původně neznělá souhláska nahrazuje za odpovídající znělou (a vyslovuje se, jako by se psalo \"kubme, vraďme, zavězme\"). Tato výslovnost je neortoepická, protože nepárová hláska \"m\" asimilaci znělosti nepůsobí. Znělá výslovnost se však u těchto tvarů připouští tehdy, je-li i v pravopisné podobě písmeno odpovídající znělé hlásce (např. ve slovech \"buďme, smažme\"), norma však doporučuje výslovnost neznělou (tj. jako by se psalo \"buťme, smašme\").\n\nVýjimkou je skupina \"sh\"- na začátku slova, která se může asimilovat na \"sch\" i na \"zh\" (např. \"shodit\" se může číst \"zhodit\" i \"schodit\"). Výjimkou jsou slova \"shůry\", \"shora\", \"shluknout se\", \"shluk\", kde norma připouští pouze výslovnost \"zh\".\n\nJinou výjimkou je znělost předložek \"s\" a \"přes\". Předložka \"s\" ve spojení s 2. pádem se chová jako psané \"z\", tedy vyslovuje se zněle i před nepárovými souhláskami (\"s mostu\" se čte jako \"z mostu\"). Pouze tehdy, pokud chce mluvčí jednoznačně vyjádřit pohyb s povrchu dolů, vyslovuje se \"s\". Předložka \"s\" ve spojení se 7. pádem se může před nepárovými souhláskami číst zněle i nezněle (\"s maminkou\" lze číst, jako by se psalo \"s maminkou\" i \"z maminkou\"), ve vyšším výslovnostním stylu se však doporučuje výslovnost s neznělou souhláskou. Podobně předložka \"přes\" se vždy vyslovuje jako \"přez\". Ve vokalizované podobě předložky \"s\", tj. \"se\", je nicméně vždy neznělé s, výslovnost \"se sestrou\" jako \"ze sestrou\" je neortoepická. Naproti tomu vokalizovaná podoba \"přese\" se sice píše se -\"s\"-, ale vyslovuje vždy se -\"z\"-, jako by se psalo \"přese\".\n\nProblematickou je z hlediska asimilace znělosti skupina slov s příponou -\"ba\" (např. \"kresba, prosba, modlitba, svatba\"). U této skupiny slov ve většině pádů dochází k normální spodobě znělosti, takže se hláska, která příponě předchází, vyslovuje jinak, než by odpovídalo pravopisu (vyslovujeme, jako by se psalo \"krezba, prozba, modlitba, svadba\"). Výjimkou je 2. pád množného čísla (\"kreseb, proseb, modliteb, svateb\") a některá odvozená slova (\"kresebný, prosebník, modlitební, svatební\"). Navzdory tomu, že zde není důvod k asimilaci znělosti, vyslovují se vlivem analogie s ostatními tvary obvykle se znělou souhláskou, tedy jako by se psalo \"krezep, prozep, modlidep, svadep, krezebný, prozebník, modlidební, svadební\". Varianta se znělou souhláskou se prosadila až po druhé světové válce; ještě Haller v roce 1937 hodnotí výslovnost se znělou souhláskou jako nesprávnou a trvá na zachování neznělé výslovnosti podle pravopisu, naproti tomu Hála hodnotí výslovnost s neznělou souhláskou jako hyperkorektnost. Současná norma je mírnější: obě formy (\"krezep\" i \"kresep\") jsou ortoepické, ale výslovnost s neznělou souhláskou se doporučuje ve vyšším výslovnostním stylu.\n\nV obdobném případě, kdy se asimiluje znělá souhláska k neznělé (např. \"tužka\", 2. pád množného čísla \"tužek\") je nicméně ortoepická výslovnost shodná s grafikou, neznělá výslovnost (jako by se psalo \"tušek\") by byla neortoepická.\n\nDodržení všech zásad asimilace znělosti podle výše uvedených pravidel je povinné, neasimilovaná výslovnost by byla neortoepická.\n\nDalší asimilací, ke které v ortoepické výslovnosti češtiny dochází, je asimilace artikulační, kdy se mění různé artikulační charakteristiky hlásek, zejména místo artikulace.\n\nNorma v každém případě vyžaduje změnu alveolárního <nowiki>[n]</nowiki> na velární <nowiki>[ŋ]</nowiki> před velárními hláskami \"k\", \"g\", \"ch\" (\"rtěnka\", \"tango\", \"melancholie\"). Zachovávat před těmito hláskami alveolární <nowiki>[n]</nowiki> by bylo hyperkorektní a neortoepické. \n\nNorma připouští změnu bilabiálního <nowiki>[m]</nowiki> na labiodentální nazálu <nowiki>[ɱ]</nowiki> před labiodentálními hláskami \"f\", \"v\" (\"tramvaj\", \"emfatický\"). V tomto případě se však pokládá za ortoepické i zachování bilabiální výslovnosti. \n\nVe spojení dvou různých sykavek (sykavkami se zde rozumějí hlásky \"s, z, š, ž, c, dz, č, dž\") je třeba obě sykavky zachovat v původní podobě. Vyslovovat \"hezčí\", \"rozštěp\", \"mužský\", jako by se psalo \"heščí\", \"roštěp\", \"muský\" apod., je neortoepické. \n\nExistuje tendence vyslovovat spojení hlásek \"ts\", \"ds\" jako \"c\" a \"tš\", \"dš\" jako \"č\". Ortoepie připouští, ale nevyžaduje zjednodušení výslovnosti na [t͡s] a [t͡ʃ] (tedy jako by se psalo \"c\" a \"č\") uvnitř slova tam, „kde se již plně necítí jeho sklad“, např. ve slovech \"dětský\" (které je možno číst, jako by se psalo \"děcký\"), \"lidský\" (jakoby \"lický\"), \"většina\" (jakoby \"věčina\"): zjednodušená i nezjednodušená výslovnost je v tomto případě z hlediska ortoepické normy správná a rovnocenná. Alespoň v profesionální projevu pak norma doporučuje zachovat oddělenou výslovnost na hranici slov a na hranici mezi předponou a kořenem slova. Asimilace přes hranice slova (např. \"lid svůj\", jako by se psalo \"licvůj\") je v tomto případě neortoepická. Ve spojení \"d\" a \"z\" či \"ž\" (týká se prakticky pouze místního jména \"Bydžov\" a jeho odvozenin) současná norma v každém případě doporučuje zachovat oddělenou podobu obou hlásek.\n\nVe spojení \"tť\", \"dď\", \"ťt\" se doporučuje zachování původní výslovnosti, tj. \"oddělit\", nikoli \"oďdělit\". \n\nVe spojení \"tň\", \"dň\", \"nť\", \"nď\" má většina mluvčích tendenci vyslovovat \"ťň\", \"ďň\", \"ňť\", \"ňď\" (např. \"obětní\" se vyslovuje, jako by se psalo \"oběťňí\", \"přední\", jako by se psalo \"přeďní\", \"František\", jako by se psalo \"Fraňtišek\", \"anděl\", jako by se psalo \"aňděl\"). Většina mluvčích si tuto asimilaci ani ve vlastní artikulaci, ani při poslechu jiných mluvčích neuvědomuje, tato asimilace se proto nepovažuje za nenoremní. V profesionálních projevech nicméně norma doporučuje zachovat neasimilovanou výslovnost. Neasimilovaná výslovnost se také v každém případě doporučuje na hranici mezi slovy (tj. aby se vyslovovalo \"od něho\", nikoli \"oď něho\", \"sklon těla\", nikoli \"skloň těla\"). \n\nJiným problémem, který patří do oblasti asimilace, je výslovnost dvou stejných hlásek, které následují těsně po sobě. V tomto případě platí následující pravidla:\n\n\nVelmi důležitým problémem na rozhraní ortofonie a vlastní ortoepie je oslabování artikulace souhlásek, které může vést až k jejich úplnému vynechání. To se týká zejména hlásek \"v\" (\"podíejte se\" m. \"podívejte se\"), \"j\" (\"něaký, ňáký\" m. \"nějaký\"), \"h\" (\"too\" místo \"toho\"), \"l\" (\"děáte, ďáte\" m. \"děláte\") v postavení mezi dvěma samohláskami a souhlásky \"m\" v postavení na konci slova. Všechny redukce souhlásek mimo níže uvedené jsou neortoepické.\n\nNorma připouští vynechání hlásky \"j\" na začátku slova v kladných tvarech slovesa být (tj. výslovnost slov \"jsem\", \"jsi\", \"jste\", \"jsme\", jako by se psalo \"sem\", \"si\", \"ste\", \"sme\"), pokud funguje jen jako sponové nebo pomocné sloveso. Pokud nicméně toto sloveso má význam „\"existovat\"“ (\"myslím, tedy jsem\"), norma vyžaduje zachování počátečního \"j\" ve tvaru \"jsem\"; u ostatních tvarů není nezbytné. \n\nNepřipouští se nicméně vynechávání \"j\" v záporných tvarech slovesa \"být\" (\"nejsem\", \"nejsi\" atd.) ani u žádných jiných slov (\"jméno\", \"jdeme\", nikoli \"méno\", \"deme\"), zejména ne uprostřed slova (\"přijmi\", \"přijdu\", \"půjčím\", nikoli \"přími\", \"přídu\", \"pučím\") a na konci slova (\"bij\", \"pij\", nikoli \"bi\", \"pi\").\n\nK redukci dalších souhlásek dochází v hovorové řeči v některých obtížně vyslovitelných hláskových skupinách, např. \"dyš\" místo \"když\", \"dyť\" místo \"vždyť\", \"zmáhat se\" místo \"vzmáhat se\", \"prázdný\" místo \"prázdný\", \"jesli\" místo \"jestli\", \"zvlášní\" místo \"zvláštní\", \"jedenác\" nebo \"jedenást\" místo \"jedenáct\" a podobně. Všechny tyto redukce jsou v ortoepické výslovnosti nepřijatelné.\n\nSoučasná norma připouští v neutrálních projevech redukci ve slovech \"dcera\", \"srdce\", \"ctnost\" (jako by se psalo \"cera\", \"srce\", \"cnost\"), ve slavnostních projevech (např. v liturgii nebo při recitaci poezie) však trvá na plné realizaci. Ve slovech \"džbán\" a \"džber\" se připouští jak výslovnost \"džbán\", \"džber\", tak výslovnost \"žbán\", \"žber\" (tu Hůrková charakterizuje jako běžný styl).\n\nČíslovky \"sedm\", \"osm\" a jejich odvozeniny se mohou vyslovovat buď se slabičným \"m\" (tedy jako \"sedm\", \"osm\", ale dvojslabičně; doporučuje se ve slavnostních projevech, zvlášť historicky laděných) nebo s vloženou souhláskou u, tedy jako by se psalo \"sedum\", \"osum\" (doporučuje se v neutrálních projevech). Nahrazení jinou nosovkou (\"sedn\", \"osn\") a v odvozeninách jejich vynechávání (\"sednáctý\" místo \"sedmnáctý\") je neortoepické.\n\nČeský přízvuk je zejména v porovnání se západoevropskými jazyky relativně slabý, přesto jsou mluvčí na chyby v přízvuku velmi citliví. Tyto chyby typicky vznikají buď u mluvčích z nářečních oblastí, kde je pozice přízvuku odlišná od spisovného jazyka (např. Slezsko), nebo u nerodilých mluvčích, kteří do češtiny přenášejí pravidla výslovnosti přízvuku své mateřštiny. \n\nObecným pravidlem je, že v češtině je přízvuk na první slabice slova. Výjimkou jsou jednoslabičné pravé předložky a vokalizované podoby předložek neslabičných (jde o předložky \"bez, do, ke, ku, na, nad, o, ob, od, po, pod, před, přes, při, se, u, ve, za, ze\"), které se připojují k následujícímu slovu a vyslovují se spolu s ním, jako by tvořily jedno slovo (a tudíž na ně přechází přízvuk), např.\n\n\nTo se však nevztahuje na jednoslabičné předložky tzv. nepravé, které vznikly odvozením z jiných slovních druhů (\"blíž, dle, kol, krom, skrz, stran, vně, zpod\"). Tyto předložky se chovají jako jiná jednoslabičná slova (viz níže). Předložky víceslabičné (např. \"vedle, podél\" aj.) tvoří slovní celek samy o sobě.\n\nNorma toleruje zachování přízvuku na první slabice slova i přesto, že slovu předchází pravá předložka, ve čtyřech výjimečných případech, i zde se však doporučuje přesun přízvuku dle obvyklých pravidel (všechny příklady podle Hůrkové):\n\n\nZeman vyčleňuje ještě další dvě možnosti:\n\n\nOstatní jednoslabičná slova mohou mít v některých případech samostatný přízvuk (zpravidla tehdy, pokud je na nich zvláštní důraz), obvykle se však připojují ke slovu předcházejícímu, respektive nemají samostatný přízvuk vůbec, pokud stojí po absolutní pauze. Taková slova se označují jako příklonky neboli enklitika. \n\nPrvní odstavec novely Karla Čapka Život a dílo skladatele Foltýna by podle výše uvedených pravidel bylo třeba číst takto:\n\n„\"Poznal jsem Bedu Foltena – tehdy se ovšem na školních sešitech podpisoval Bedřich Foltýn –, když mi bylo něco přes šestnáct let. Přešel jsem totiž odjinud na sextu gymnázia, kde Folten studoval, a náhoda, která tak často určuje osudy mladých lidí, mne posadila k němu do téže pořezané a rozvrzané školní lavice.\"“\n\nTedy jako by se psalo: „\"Poznaljsem Bedu Foltena – tehdyse ovšem naškolních sešitech podpisoval Bedřich Foltýn -, kdyžmi bylo něco přesšestnáct let. Přešeljsem totiž odjinud nasextu gymnázia, kde Folten studoval, a náhoda, kterátak často určuje osudy mladých lidí, mne posadila k němu dotéže pořezanéa rozvrzané školní lavice.\"“\n\nDle Hůrkové mluvčí češtiny v přirozeném hovoru pravidla přizvukování většinou dodržují, řada mluvčích včetně řečových profesionálů v nich však chybuje při předčítání psaného textu, kdy kvůli soustředění na text přestává vnímat přirozený rytmus řeči. Opačný názor zastává Zeman, podle něhož je přizvukování v běžné přirozené řeči nepravidelné a řídí se různými faktory, zejména důrazem na jednotlivé části a celkovým rytmem promluvy. Tento názor však nepředstavuje ortoepickou normu. \n\nVedlejší přízvuk se ani v ortoepické výslovnosti obvykle neprojevuje.\n\n"}
{"id": "1455692", "url": "https://cs.wikipedia.org/wiki?curid=1455692", "title": "Pražský viadukt", "text": "Pražský viadukt\n\nPražský viadukt je železniční most v Brně, na severním okraji čtvrti Trnitá. Viadukt, po kterém vede železniční trať Brno – Česká Třebová (tento společný úsek je provozně využíván i tratí Brno – Havlíčkův Brod), překonává místní komunikaci, ulici Vlhkou, Svitavský náhon a průmyslové území mezi nimi. Současný most, nacházející se mezi stanicí Brno hlavní nádraží a odbočkou Brno-Židenice na provozně nejvytíženějším železničním úseku v Brně, tvoří pouze polovinu mostní konstrukce, jejíž zbylá část se stala součástí náspu směrem k ulici Koliště. Viadukt byl postaven v 50. letech 19. století.\n\nV roce 1843 začala stavba železniční tratě Brno – Česká Třebová, kterou v úseku z Brna do Blanska realizovala stavební firma Felice Tallachiniho. Práce byly nejprve započaty v nejnáročnějším úseku podél Svitavy, kolem níž byla postavena soustava deseti Blanenských tunelů; k zahájení stavby od Brna došlo později. Provoz na této části Severní státní dráhy byl zahájen 1. ledna 1849. Spodní stavba i tunely byly stavebně dvoukolejné, položena však byla jen jedna kolej. Dřevěné mosty byly realizovány jako jednokolejné. V letech 1856–1858 byl úsek z Brna do Letovic zdvoukolejněn a tehdy byly postaveny i nové dvoukolejné mosty. Za severním zhlaví brněnského nádraží s viaduktem Křenová se dráha stáčí severovýchodním směrem. Trať zde překonala dřevěným, od roku 1863 ocelovým mostem Koženou ulici (dnes Koliště), tvořící brněnské předměstí, na nějž navázal kamenný Pražský viadukt, který byl zprovozněn v roce 1857. Tento most překonával prázdné území jižně od Kožené ulice, původní tok Ponávky, jižní části zahrad domů na Dolním Cejlu a Svitavský náhon. Za tímto vodním tokem přešla trať na násep.\n\nVelká oprava mostu byla provedena v roce 1928. K rozsáhlým úpravám došlo také mezi roky 1966 a 1970. Ocelový most přes ulici Koliště byl tehdy nahrazen novým betonovým a navazující první polovina Pražského viaduktu se stala součástí nového náspu. Roku 1967 byla trať přes viadukt elektrifikována.\n\nV letech 2016 a 2017 byl viadukt celkově zrekonstruován. Statické zajištění a další práce během roku 2016 provoz na mostě neomezily, během léta 2017 ale proběhla tříměsíční celková výluka trati vedoucí po viaduktu na severní zhlaví brněnského hlavního nádraží.\n\nPůvodní podoba Pražského viaduktu (v km 156,298) byla tvořena 40 klenebnými poli, most byl dlouhý 354 m. Jedná se o dvojkolejný kamenný most o šířce 9,4 m a výšce přibližně 5 m nad terénem. Klenby byly kamenné, opěry a podpěry kombinované z cihel a kamene. Při opravě v roce 1928 byly realizovány železobetonové čelní stěny s obkladem z lícových cihel a pohledové železobetonové římsy.\n\nPři přestavbě trati ve druhé polovině 60. let 20. století byla západní polovina Pražského viaduktu začleněna do nového náspu. Zrušeno bylo prvních 19 oblouků (č. 1–15, 16–19) a jejich klenby byly částečně zničeny, částečně pouze zasypány. Výjimkou byl oblouk č. 15a, pod kterým původně protékala Ponávka. Ten byl upraven a zachován, pod jeho podlahou je vedena stoka. Tato konstrukce byla formálně označena jako samostatný most v km 156,233 (délka 7,5 m, šířka 11,4 m). Východní polovina viaduktu s 20 oblouky, od klenby č. 19a, kterou prochází ulice Vlhká, po č. 38 (Svitavský náhon), zůstala zachována. Po těchto úpravách je most dlouhý 194,20 m a má nový evidenční km 156,375. V průběhu 20. století v okolí mostu vyrostly průmyslové závody, které využívaly prostory pod oblouky jako sklady; některé z nich byly dokonce uzavřeny příčkami z cihelného zdiva.\n\nRekonstrukce v letech 2016 a 2017 znamenala pro most další změny. Z 20 otvorů jich bylo deset v průmyslovém areálu zcela zrušeno (otvory byly uzavřeny betonovými stěnami a vyplněny popílkocementovou směsí) a celý most získal betonové čelní stěny o tloušťce 0,50 m, které zakryly cihelný obklad z roku 1928.\n"}
{"id": "1455693", "url": "https://cs.wikipedia.org/wiki?curid=1455693", "title": "Maják Ruhnu", "text": "Maják Ruhnu\n\nMaják Ruhnu (estonsky: \"Ruhnu tuletorn\") stojí na Ostrově Ruhnu v kraji Saaremaa ve Rižský zálivu v Baltském moři v Estonsku.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 990.\n\nDne 23. únor 1999 byl zapsán do seznamu kulturních památek Estonska pod číslem 21071.\n\nPrvní maják byl na ostrově postaven v roce 1646. V roce 1860 byla postavena dřevěná věž vysoká 34 metrů. Věž ve tvaru komolého jehlanu sloužila do roku 1869. Ve Francii byl v roce 1875 objednán u firmy \"Forges et Chantiers de la Méditerranée\" nový maják. Z hutě v Le Havru byl dodán litinový maják a byl postaven v roce 1877 na nejvyšším místě ostrova kopci Haubjerre. V průběhu první světové války byl maják včetně acetylénové lampy poškozen. V roce 1921 byla zprovozněna dočasná lampa. Obnova byla provedena v letech 1936–1937 podle projektu inženýra Antse Niilreho.\n\nV roce 2008 byly instalovány LED svítilny a v roce 2015 byly LED lampy vyměněny. \n\nMaják tvoří centrální válcový tubus ze čtyř stran podepřený trubkovými vzpěrami. Horní část tvoří široký válec s ochozem a lucernou. Lucerna vysoká 3,64 m je posazena na válcové základně a je zakončená černou kopulí. Uvnitř tubusu je točité schodiště.\n\nSoučásti majáku je obytná budovy, sklep, hospodářská budova, sauna a krytá studna.\n\nV roce 1997 byla reprodukce majáku uvedena na poštovní známce Estonska.\n\nzdroj\n\n\noznačení\n\n\n"}
{"id": "1455695", "url": "https://cs.wikipedia.org/wiki?curid=1455695", "title": "Metropolitan-Vickers F.2", "text": "Metropolitan-Vickers F.2\n\nMetropolitan-Vickers F.2 byl jeden z prvních proudových motorů a první britská konstrukce s axiálním kompresorem. S použitím devítistupňového axiálního kompresoru, prstencové spalovací komory a dvoustupňové turbíny šlo na svou dobu o velmi pokročilý návrh.\n\nV listopadu 1943 poprvé poháněl letoun Gloster Meteor a překonal tehdejší modely z Power Jets. I přes tento vynikající start byl považován za nespolehlivý a během války se použití nedočkal. Po válce se objevila řada motorů s mnohem vyšším výkonem a zájem o F.2 opadl.\n\nPotenciál motoru a investice do něho vložené však v niveč nepřišly - když firma MetroVick opustila business plynových turbín, byl návrh předán firmě Armstrong Siddeley. Zde vývoj pokračoval a vznikla větší úspěšná verze známá jako Sapphire.\n\nVzniklo několik verzí motoru Metropolitan-Vickers F.2, jedna z nich - F.3 - se stala prvním britským dvouproudovým motorem.\n\n\n\n\n"}
{"id": "1455696", "url": "https://cs.wikipedia.org/wiki?curid=1455696", "title": "Rue des Ursins", "text": "Rue des Ursins\n\nRue des Ursins je ulice v Paříži na ostrově Cité ve 4. obvodu. Ulice nese jméno Jeana Jouvenela des Ursins (1360-1431), prévôta, který měl v ulici svůj palác.\n\nUlice začíná na křižovatce ulic \"Rue des Chantres\" a \"Quai aux Fleurs\" a končí na ulici \"Rue de la Colombe\".\n\nV letech 1300–1321 byla ulice součástí přístavu Port Saint-Landry a vedla severně od kostela svatého Landerika. Nazývala se \"Rue Saint-Landry\" nebo \"Rue du port Saint-Landry\". Později získala název \"via Inferior\", protože ležela velmi nízko nad břehem Seiny. V 16. století se nazývala \"Rue Basse-du-Port-Saint-Landry\".\n\nVe středověku a v raném novověku spojovala přístav Saint-Landry s \"Rue de Glatigny\". Na plánech z 18. století se nazývala \"Rue d'Enfer\" (deformací přes Inferior) a \"Rue Basse-des-Ursins\" s odkazem na palác hôtel des Ursins.\n\nV roce 1769 se plánovalo zřízení nábřeží v prostotu části ulice. Projekt nebyl realizován, ale 22. října 1803 byla vydána vyhláška o zřízení nového nábřeží – \"Quai Napoléon\" (aktuální \"Quai de la Corse\" a \"Quai aux Fleurs\"). Ulice byla přejmenována na \"Rue Basse-des-Ursins\" a spojovala \"Rue des Chantres\" a \"Rue du Chevet-Saint-Landry\" (od roku 1837 Rue d'Arcole).\n\nPři rozšíření \"Rue d'Arcole\" ve 30. letech došlo ke zvýšení ulice a \"Rue Basse-des-Ursins\" končila jako slepá u opěrné zdi.\n\nNázev ulice byl v roce 1881 zjednodušen do současné podoby.\n\n\n"}
{"id": "1455697", "url": "https://cs.wikipedia.org/wiki?curid=1455697", "title": "Petr Sobotka", "text": "Petr Sobotka\n\nPetr Sobotka (2. prosince 1977 v Kolíně) je český novinář, popularizátor vědy a původním povoláním učitel a astronom. Znám je v poslední době především jako autor oblíbeného rozhlasového pořadu Meteor, který připravuje a moderuje od ledna 2014.\n\nPetr Sobotka je ženatý s Michalou Sobotkovou a mají spolu syna Víta Sobotku (2015) a dceru Jolanu Sobotkovou (2018).\n\nAstronomie se stala jeho koníčkem už ve 13 letech. Pro zájem o tento vědní obor se inspiroval poslechem rozhlasového pořadu Meteor, televizním pořadem s dr. Jiřím Grygarem Okna vesmíru dokořán a dobrodružnými romány Julese Verna. Svůj první popularizační článek napsal už v 17 letech do astronomického časopisu Perseus.\n\nVystudoval Přírodovědeckou fakultu Masarykovy univerzity v Brně, obor užitá fyzika – astrofyzika. V letech 2003 až 2006 byl učitelem matematiky, fyziky a informatiky. Nejprve na základní škole ve Velimi a poté na 7. základní škole v Kolíně.\n\nV letech 2005 až 2013 pracoval v Astronomickém ústavu Akademie věd v Ondřejově, do roku 2007 jako odborný pracovník Stelárního oddělení, poté v Oddělení pro vnější vztahy. Od roku 2005 působil jako externí redaktor Českého rozhlasu, od roku 2014 až do současnosti je jeho kmenovým zaměstnancem. V letech 2001 až 2004 a 2009 až do současnosti působí též ve Výkonném výboru České astronomické společnosti na pozici tajemníka.\n\nPetr Sobotka patří mezi přední české popularizátory vědy s velkým tematickým rozhledem. Věnuje se jí především ve vysílání Českého rozhlasu, předtím rovněž v různých internetových webech a časopisech. Je autorem více než 500 premiér hodinových pořadů popularizujících vědu. (Údaj z jara roku 2017).\n\nPetr Sobotka začal spolupracovat s rozhlasovým Meteorem v roce 2003, kdy ho pozval k mikrofonu tehdejší redaktor Meteoru Ivo Budil, aby pohovořil o polární záři viditelné z ČR. Sobotka pak byl hostem Meteoru jako astronom do roku 2006 ještě několikrát. V letech 2008 a 2009 jako externí redaktor připravil pro Meteor, (již vedeném Markem Janáčem) několik příspěvků.\n\nAutorsky se po Marku Janáčovi ujal přípravy a moderování pořadu od ledna 2014. Zajímavou okolností v této souvislosti je skutečnost, že se redaktorem tohoto pořadu stal nejprve jako posluchač, kterého pořad v mládí inspiroval k vědecké dráze, později v něm vystupoval jako odborník, dále jako spolupracovník, aby se nakonec sám stal jeho tvůrcem. Sobotka se snaží v Meteoru zachovávat žánrovou i obsahovou pestrost. V pořadu se objevují četby, dramatizace, rozhovory.\nMeteor není jen pořadem pro milovníky přírody, ale rozšířil svůj záběr i na nové obory, které v dobách vzniku pořadu ani neexistovaly. Petr Sobotka hledá mezi mladými vědci nové talenty s vypravěčskými schopnosti, kteří dokáží i složité vědecké poznatky přiblížit běžným lidem. V roce 2014 se Meteor úspěšně podílel na akci sčítání bílých čápů pro Českou společnost ornitologickou. Spolupracoval také s Přírodovědeckou fakultou Univerzity Karlovy na sběru hlemýždě zahradního. V poslední době pomáhal monitorovat výskyt plcha velkého společně s Univerzitou Palackého v Olomouci. Velký úspěch u posluchačů zaznamenalo také první živé vysílání Meteoru v Plzni dne 2. května 2015. V srpnu 2015 byl Meteor vyhodnocen jako nejposlouchanější pořad stanice Dvojka.\n\nPetr Sobotka také připravoval hodinový pořad Nebeský cestopis, který vysílal Český rozhlas Leonardo od počátku září 2006 až do ukončení vysílání stanice 28. února 2013. Přinášel novinky a zajímavosti z astronomie, meteorologie a fyziky.\n\nPetr Sobotka napsal na 1000 popularizačních článků. (Údaj z roku 2017). V letech 1999 až 2004 byl šéfredaktorem časopisu Perseus - věstníku Sekce pozorovatelů proměnných hvězd ČAS a v letech 1997 až 2002 šéfredaktorem Cirkulářů skupiny MEDÚZA. V letech 2002 až 2010 byl spolupracovníkem MF DNES, kde přispíval do sobotní přílohy Věda.\nV letech 2008 - 2009 byl spoluautorem astronomických článků pro časopis 21. století, Junior a Sanquis. Od roku 2002 přispívá na server České astronomické společnosti astro.cz, od roku 2009 do roku 2014 byl členem redakční rady.\n\nPetr Sobotka se věnuje pozorování a výzkumu proměnných hvězd od roku 1992, kdy začal s jejich aktivním vizuálním pozorováním. Od roku 1993 je členem Sekce proměnných hvězd a exoplanet České astronomické společnosti. V letech 1994, 1995 a 1998 byl vyhlášen nejlepším pozorovatelem proměnných hvězd v ČR. V roce 2002 byl Petr Sobotka jedním z několika českých pozorovatelů, kterým se podařilo objevit náhlé druhé zjasnění hvězdy V 838 Mon. Hvězdu následně pozoroval i Hubbleův kosmický dalekohled. Petr Sobotka je autorem 24 odborných astronomických publikací.\n\nPetra Sobotku - za jeho přínos k popularizaci astronomie a také za činnost v oboru proměnných hvězd – ocenila v roce 2012 Česká astronomická společnost (ČAS) cenou Zdeňka Kvíze. (RNDr. Zdeněk Kvíz byl významný český astronom a fyzik, který se věnoval výzkumu meteorických rojů a proměnných hvězd).\n\n"}
{"id": "1455698", "url": "https://cs.wikipedia.org/wiki?curid=1455698", "title": "Pastilla", "text": "Pastilla\n\nPastilla nebo také bastija ( بسطيلة‎) je druh pečiva pocházející z Maroka a vyznačující se kombinací sladké a slané chuti. Připravuje se v kruhové formě, která se vyloží listovým těstem zvaným \"ouarka\" a naplní masem holoubat opečeným na olivovém oleji, smíchaným s cibulí, petrželkou, koriandrem, vejci, praženými mandlemi a rozinkami a dochuceným šafránem, zázvorem a pepřem. Nádivka se přikryje dalším plátem listového těsta a peče zhruba půl hodiny při 200 °C. Hotová pastilla se na povrchu posype práškovým cukrem a mletou skořicí. Podává se jako předkrm při slavnostních příležitostech (ve Fesu se připravuje také tzv. \"džohara\", sladší varianta pastilly s mlékem a medem, která se konzumuje jako dezert). Vzhledem k obtížné dostupnosti holubího masa se v chudších rodinách pastilla obvykle plní drůbežím masem, rybou, mořskými plody nebo zeleninou.\n\nNázev pokrmu pochází ze španělského výrazu \"pastel\" označujícího koláč. Základní recept do oblasti Maghrebu přinesli Maurové vyhnaní z Pyrenejského poloostrova v období reconquisty a přizpůsobili jej místním podmínkám.\n\n"}
{"id": "1455699", "url": "https://cs.wikipedia.org/wiki?curid=1455699", "title": "Grand Prix Itálie 2016", "text": "Grand Prix Itálie 2016\n\nGrand Prix Itálie 2016 (oficiálně Formula 1 Gran Premio Heineken d'Italia 2016) se jela na okruhu Autodromo Nazionale Monza v Monze v Itálii dne 4. září 2016. Závod byl čtrnáctým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1455700", "url": "https://cs.wikipedia.org/wiki?curid=1455700", "title": "Maria Piniginová", "text": "Maria Piniginová\n\nMaria Piniginová (* 9. února 1958) je bývalá kyrgyzská atletka, sprinterka, reprezentující Sovětský svaz.\n\nSvůj první úspěch zaznamenala jako členka stříbrné sovětské štafety na 4x400 metrů na evropském šampionátu v Praze v roce 1978. V roce 1983 vybojovala na mistrovství světa v Helsinkách bronzovou medaili v běhu na 400 metrů i ve štafetě na 4x400 metrů. Z roku 1983 pochází také její osobní rekord v běhu na 400 metrů 49,19. \n\nV roce 1987 se stala halovou mistryní Evropy v běhu na 400 metrů. Při startu na světovém šampionátu v Římě v létě téhož roku byla členkou stříbrné sovětské štafety na 4x400 metrů. Na olympiádě v Soulu v roce 1988 se stala olympijskou vítězkou v této disciplíně.\n"}
{"id": "1455701", "url": "https://cs.wikipedia.org/wiki?curid=1455701", "title": "Státní znak Kapverd", "text": "Státní znak Kapverd\n\nStátní znak Kapverd je tvořen bílým, kruhovým polem, rámovaným modrými mezikružími, jedním úzkým a jedním širším, které je v dolní části doplněno o tři modrá, vodorovná břevna. Uprostřed je modrý, rovnostranný trojúhelník s bílou pochodní s bílým plamenem. Okolo trojúhelníku je černý opis REPÚBLICA DE CABO VERDE (). V horní části kruhového pole je žlutá (ne zlatá) olovnice, pod ním jsou tři žluté články řetězu a zelené palmové snítky. Po stranách znaku jsou (po pěti) žluté, pěticípé hvězdy.\n\nTrojúhelník symbolizuje jednotu a rovnost občanských práv, zaručených demokratickou vládou. Pochodeň je symbolem svobody, získané po mnoha letech obětování, mučení a boje proti utlačovatelům. Olovnice symbolizuje základní principy kapverdské ústavy – přímost a spravedlnost, články řetězu pak solidaritu a přátelství v srdcích Kapverďanů. Palmové listy představují vítězství v boji za nezávislost a víru, jež byla v době útlaku morální podporou obyvatel. Deset hvězd představuje počet hlavních ostrovů. Modrá barva znaku je barvou Atlantského oceánu kolem ostrovů, který poskytuje obyvatelům souostroví obživu a inspiruje básníky.\n\nZnak byl přijat 25. září 1992 po prvních pluralitních volbách. Po přijetí ústavy 23. listopadu 1999 byl změněn odstín modré barvy na tmavší.\n\nDo té doby neobydlené Kapverdské ostrovy objevil roku 1456 Alvise Cadamosto, benátský mořeplavec ve službách Portugalska. Portugalci nazvali ostrovy \"Ilhas do Cabo Verde\" - \"Ostrovy Zeleného mysu\", podle afrického mysu, proti němuž se rozkládají. Od roku 1462 začaly na ostrovech vznikat první osady a roku 1495 se jednotlivé ostrovy staly portugalskými koloniemi. Ty byly roku 1587 spojeny do Portugalské kolonie Kapverdy. Od roku 1830 se na ostrovech užívaly portugalské vlajky s jejími znaky. 8. května 1935 byly nařízením č. 8098 zavedeny, podle jednotného vzoru, znaky portugalských kolonií (lišilo se pouze jedno z polí štítu). Tyto znaky byly tvořeny špicí děleným štítem. Heraldicky pravé, stříbrné pole obsahovalo portugalskou quinu a symbolizovalo mateřské území. V levém, zeleném (kapverdském) poli byla černo-zlatá loď se stříbrnými plachtami a vlajkami, plující na stříbrných a zelených vlnách. Spodní pole bylo stříbrné s pěti zelenými vlnitými pruhy, jež symbolizovaly oceán mezi koloniemi a Portugalskem. Štít byl položen, stejně jako u portugalského znaku, na zlatou armilární sféru, na jejímž vrcholu byla zlatá hradební koruna s pěti věžemi. Na každé věži byla zobrazena červená armilární sféra, mezi nimi byly stříbrné štítky s červeným křížem Kristova řádu. Pod štítem a sférou byla stříbrná stuha s nápisem COLÓNIA PORTUGUESA DE CABO VERDE.\n\n11. června 1951 zrušilo formálně Portugalsko koloniální status Kapverd a vznikla Portugalská provincie Kapverdy. Nápis na stuze se v této souvislosti změnil na PROVIN. PORTUGUESA DE CABO VERDE.\n\n5. července 1975 byla vyhlášena nezávislá Kapverdská republika a zároveň s vlajkou byl zaveden i státní znak. Ten byl tvořen červeným kruhem, lemovaným zlatým mezikružím s černým opisem UNIDADE • TRABALHO • PROGRESSO (). V kruhu byla černá, pěticípá hvězda nad rozevřenou knihou, na kterou bylo položeno stříbrné, ozubené kolo s dvanácti zuby a čtyřmi loukotěmi. Přes kruh byl položen krumpáč (vertikálně, kovovou částí nahoru) s hnědou násadou. Znak je obklopen kukuřičným věncem s lasturou v dolní části. Oproti emblému na státní vlajce byla zelená barva věnce světlejší (není obrázek).\n\nZřejmě v roce 1977 byl ze znaku vypuštěn krumpáč a někdy býval opis zobrazován bez teček mezi slovy nebo v různých, mírně se lišících variantách.\n\n25. září 1992 byl po prvních pluralitních volbách přijat znak užívaný dodnes. Po přijetí ústavy 23. listopadu 1999 byl změněn odstín modré barvy na tmavší.\n\nStátní znak je vyobrazen na kapverdských mincích a bankovkách (Kapverdské escudo).\n\n"}
{"id": "1455702", "url": "https://cs.wikipedia.org/wiki?curid=1455702", "title": "Leopold Kohr", "text": "Leopold Kohr\n\nLeopold Kohr (5. října 1909 Oberndorf bei Salzburg – 26. února 1994 Gloucester) byl rakouský politolog, právník, ekonom, filosof a spisovatel židovského původu. Publikoval také pod jménem Hans Kohr.\n\nAbsolvoval Innsbruckou univerzitu, Vídeňskou univerzitu a London School of Economics, v letech španělské občanské války působil jako reportér u republikánských jednotek. Po anšlusu Rakouska emigroval do zámoří a živil se jako zlatokop na kanadském severu, až v roce 1943 dostal místo na Rutgers University. Patřil k vůdčím postavám exilového Hnutí za svobodné Rakousko, také propagoval v USA píseň \"Tichá noc\", složenou v jeho rodné vesnici. Po druhé světové válce působil na Portorické univerzitě a Aberystwythské univerzitě. \n\nHlásil se k filosofickému anarchismu, proslavil se sloganem „malé je milé“, který od něj převzal Ernst Friedrich Schumacher. Podporoval co největší decentralizaci rozhodování o veřejných záležitostech, protože lidé se podle něj mohou identifikovat jen s takovými institucemi, které neztratí lidský rozměr. Ve své klíčové knize \"The Breakdown of Nations\" vyslovil tezi, že malé státy fungují lépe než velké říše, které neumějí zvládat kritické situace a snadno se rozpadají. Je autorem koncepce, podle níž by Evropská unie neměla být tvořena státy, ale historickými a kulturními regiony, v nichž by počet obyvatel nepřesáhl patnáct milionů. Koncem šedesátých let se angažoval v boji ostrova Anguilla za nezávislost na Spojeném království. Jeho myšlenky silně inspirovaly pacifistické a enviromentální aktivisty, v roce 1983 převzal Cenu za správný život, v roce 1989 byl vyznamenán Čestným odznakem Za zásluhy o Rakouskou republiku a v roce 2013 mu byl v Oberndorfu odhalen pomník.\n\n\n \n"}
{"id": "1455706", "url": "https://cs.wikipedia.org/wiki?curid=1455706", "title": "Nástěnkový tendr", "text": "Nástěnkový tendr\n\nNástěnkový tendr je kauza první vlády Roberta Fica z roku 2007\nna ministerstvu výstavby a regionálního rozvoje Slovenské\nrepubliky.\n\nV listopadu 2018 rozhodl soud, že exministr Marian Janušek si odsedí 11\nlet ve vězení a jeho nástupce Igor Štefanov (oba SNS)\nstráví za mřížemi 9 let.\n"}
{"id": "1455707", "url": "https://cs.wikipedia.org/wiki?curid=1455707", "title": "TJ AKRA České Budějovice", "text": "TJ AKRA České Budějovice\n\nTělovýchovná jednota AKRA České Budějovice byl českobudějovický fotbalový klub, který byl založen v roce 1949 jako Závodní sokolská jednota Igla České Budějovice. Zanikl roku 2015.\n\nNejvětším úspěchem klubu byl titul dorosteneckého mistra ČSR a vicemistra ČSSR (1971/72 jako TJ IGLA České Budějovice), v seniorské kategorii se klub účastnil osmi ročníků třetí nejvyšší soutěže (prve 1954, naposled 1966/67).\n\nSvá domácí utkání hrál na hřišti TJ AKRA České Budějovice v ulici U Sirkárny.\n\nZdroj: \n\n\nOddíl byl založen při strojírenském podniku se specifickou jehlařskou výrobou – IGLA. Nejúspěšnějším obdobím A-mužstva byla 60. léta 20. století, během nichž se v sedmi po sobě jdoucích ročnících účastnilo třetí nejvyšší soutěže (1960–1967).\n\nNejvětším úspěchem klubu byl dorostenecký titul mistra ČSR a vicemistra ČSSR v sezoně 1971/72, na němž se podíleli hráči Hošna (kapitán mužstva) a Adam (brankáři), dále Prokeš, Vojta, Malkus, Krauskopf, Filištein, Šafránek, Špilauer, Leiterman, Tůma, Bernát, Pellar a Mikoláš, trenér Jan Molkup a vedoucí mužstva Musil. První finálové utkání se hrálo v sobotu 17. června 1972 v Českých Budějovicích na stadionu Dynama před téměř čtyřmi tisíci diváků a skončilo nerozhodně 3:3 (branky Pellar, Tůma, Malkus – Kočíšek (2), Z. Kopčan; sudí Bohumil Kopcio z Karlových Varů), přestože domácí ještě čtvrt hodiny před koncem vedli 3:0. Odveta se hrála v sobotu 24. června téhož roku v Bratislavě a před dvěma tisíci diváky ji řídil rozhodčí Ján Roxer z Rožňavy. O titulu pro dorost bratislavského Slovanu rozhodla branka Mariána Pochaby ze 61. minuty.\n\nPo sestupu A-mužstva z divize v sezoně 1966/67 následovalo 7 sezon v nejvyšší jihočeské soutěži. Divize se IGLA naposled účastnila v sezoně 1974/75, ihned však sestoupila a do roku 1986 hrála Jihočeský krajský přebor. Od ročníku 1986/87 působila po čtrnáct sezon v jihočeské I. A třídě. V letech 2000–2003 hrála naposled v nejvyšší oblastní/krajské soutěži a začal postupný úpadek klubu. V sezoně 2004/05 skončil poslední a sestoupil z I. A třídy, totéž se opakovalo v ročníku 2005/06 v I. B třídě. Výkonnostní útlum pokračoval i ve II. třídě a v sezoně 2008/09 došlo k sestupu do III. třídy. Po sezoně 2014/15 bylo rozhodnuto nepřihlásit oddíl do dalšího ročníku. Od té doby vyvíjí činnost pouze mužstvo nad 35 let – tzv. stará garda.\n\nOdchovanci klubu, kteří si zahráli I. čs. ligu, jsou mj. Vladimír Tábor a Václav Litvan. Působili zde také Viktor Lávička a Moïse Diakité – rodák z malijské metropole Bamaka a první Afričan, který hrál za československé kluby (začínal v Sokole Rožnov a z Igly přestoupil do českobudějovického Dynama).\n\nZdroj: \n\n\nZdroj: \n\nPoznámky:\n\nTJ AKRA České Budějovice „B“ byl rezervním týmem klubu, který se pohyboval v okresních soutěžích. Zanikl v souvislosti s pádem A-mužstva do okresních soutěží.\n\nZdroj: \n\nZdroj: \n\n"}
{"id": "1455710", "url": "https://cs.wikipedia.org/wiki?curid=1455710", "title": "Štěpánka Pučálková", "text": "Štěpánka Pučálková\n\nŠtěpánka Pučálková (* 11. července 1986 Berlín) je česká operní pěvkyně – mezzosopranistka, která v srpnu 2018 nastoupila jako sólistka do angažmá drážďanské Semperovy opery.\n\nNarodila se roku 1986 v Berlíně během tamního pracovního pobytu rodičů Jana a Zdeňky Pučálkových. Mládí prožila v Praze, kde v roce 2005 absolvovala hudební Gymnázium Jana Nerudy. Po nepřijetí na Hudební fakultu Akademie múzických umění začala studovat zpěv na Janáčkově akademii múzických umění v Brně u profesorky Jánské. Akademii po třech semestrech opustila v souvislosti s programem Erasmus, během něhož v březnu 2007 vycestovala na semestr do Salzburgu. Při studentském pobytu přestoupila z Brna na Universität Mozarteum. Na této salcburské univerzitě složila přijímací zkoušky a v roce 2012 s vyznamenáním absolvovala magisterský obor opera, pod vedením profesorky Elisabeth Wilke a profesora Eike Gramsse. Za studijní výkony obdržela Medaili Lilli Lehmann od organizace Stiftung Mozarteum. \n\nRoku 2015 se probojovala do finále amsterdamské soutěže Hans Gabor Belvedere. Na druhém místě, s Cenou za nejlepší ženský hlas, se v roce 2016 umístila v mezinárodní pěvecké soutěži Concours international de Belcanto Vincenzo Bellini v Marseille.\n\nProfesionální debut zaznamenala během léta 2013 na Salcburském festivalu v Großes Festspielhausu, rolí Lehrbube ve Wagnerových \"Mistrech pěvcích norimberských\" pod dirigentským vedením Danielle Gattiho. O rok později v Salzburgu ztvárnila Sesto v Mozartově \"La clemenze di Tito\" a postavy se v sezóně 2014 ujala také ve florentském Teatro Romano Fiesole.\n\nNa prknech Státní opery Praha se poprvé představila v roce 2014 úlohou Pážete Herodiady ve Straussově \"Salome\". V dalších sezónách na této scéně nastudovala postavy Stéphana v Gounodově \"Romeovi a Julii\", Suzuki v Pucciniho \"Madam Butterfly\", první služebnou ve Straussově \"Elektře\" či třetí dámu v Mozartově \"Kouzelné flétně\". Rolí Charlotte z Massenetova \"Werthera\" se v sezóně 2017/2018 premiérově uvedla na jevišti Národního divadla. \n\nTitulní postavou Rosiny z \"Lazebníka sevillského\" debutovala ve Slovenském národním divadle. Salcburský velikonoční festival jí v roce 2017 přinesl part Siegrune ve Wagnerově opeře \"Valkýra\" pod taktovkou Christiana Thielemanna.\n\nV srpnu 2018 nastoupila jako sólistka do dvouletého angažmá drážďanské Semperovy opery, s účinkováním v Schoenbergově \"Mojžíšovi a Áronovi\" pod vedením Alana Gilberta, jako Sesto Pompeo v Händelově opeře \"Julius Caesar v Egyptě\", či v představení \"Hugenoti\" od Meyerbeera pod taktovkou Stefana Soltesze a režii Petera Konwitschneho. Debutové představení odzpívala 8. listopadu 2018 jako Mercédes v Bizetově \"Carmen\". \n\nJejí koncertní repertoár zahrnuje \"Velkou mši c moll\" od Mozarta či Dvořákovy \"Rekviem\" a \"Stabat Mater\".\n\nV roce 2019 byla nominována na divadelní cenu Thálie v oboru opera, za roli Charlotty v Massenetově opeře \"Werther\", kterou ztvárnila v Národním divadle v Praze.\n\n"}
{"id": "1455713", "url": "https://cs.wikipedia.org/wiki?curid=1455713", "title": "Blizna (Podkarpatské vojvodství)", "text": "Blizna (Podkarpatské vojvodství)\n\nBlizna je vesnice v Podkarpatském vojvodství, v jihovýchodním Polsku. Nachází se přibližně 32 km severozápadně od města Řešov.\n\nOd 5. listopadu 1943 do začátku července 1944 byla u Blizny umístěna německá vojenská základna pro pokusné starty raket aggregat A4 (známé také jako V-2) a pro výcvik raketových jednotek. Po leteckém náletu na Peenemünde dne 17. srpna 1943 bylo rozhodnuto, že výcvik a testování by se mělo provádět v jihovýchodním Polsku mimo rozsah spojeneckých bombardérů. Výroba raket byla přesunuta do koncentračního tábora Mittelbau-Dora poblíž města Nordhausen v Německu. V Peenemünde pokračovaly zkušební starty až do 21. února.\n\nRaketové zkoušky se potýkaly s velkou nespolehlivostí. Úspěšných bylo jen 10 - 12 procent startů. Na příčině byla nespolehlivost jednotlivých součástí ale i sabotáže vězňů při výrobě. Důsledkem toho V-2 často explodovaly v blízkosti odpalovacích ramp, což neušlo pozornosti zemské armády. Kolem 20. května 1944 dopadla relativně nepoškozená raketa V-2 na břeh bažinaté řeky Bug, kterou se polskému hnutí odporu podařilo skrýt před příjezdem německých jednotek. Části rakety byly koncem července 1944 rozmontovány a přepraveny přes Polsko do Londýna pro analýzu britské zpravodajské služby.\n\nV červenci 1944 postup sovětských vojsk donutil základnu v Blizně k evakuaci.\n"}
{"id": "1455714", "url": "https://cs.wikipedia.org/wiki?curid=1455714", "title": "Ďurťuli", "text": "Ďurťuli\n\nĎurťuli (, ) je město v Baškortostánu v Ruské federaci. Při sčítání lidu v roce 2010 mělo přes jednatřicet tisíc obyvatel.\n\nĎurťuli leží v jižním předhůří Uralu na levém, jihozápadním břehu Belaji, přítoku Kamy v povodí Volhy. Od Ufy, hlavního města republiky, je vzdáleno přibližně 125 kilometrů severozápadně.\n\nPrvní zmínka o Ďurťuli je z konce 18. století. Do konce 19. století se vyvinulo ve významnou obchodní obec. Po objevení ropy došlo k dalšímu rozvoji a Ďurťuli také získalo v roce 1964 status sídlo městského typu. Městem je od roku 1989. \n"}
{"id": "1455718", "url": "https://cs.wikipedia.org/wiki?curid=1455718", "title": "Oldřich Pakosta", "text": "Oldřich Pakosta\n\nOldřich Pakosta (* 1. prosince 1953, Litomyšl) je český archivář, historik, heraldik, sfragistik a entomolog.\n\nLitomyšlský rodák, absolvent tamního gymnázia (1973), Střední ekonomické školy ve Svitavách (1976), dvouletého kurzu pro archivní pracovníky na Filozofické fakultě Univerzity Jana Evangelisty Purkyně v Brně (1984) a studia historie - archivnictví na Filozofické fakultě Masarykovy univerzity tamtéž (1992). V letech 1980 až 1983 studoval archivnictví mimořádnou formou studia (řádné studium při zaměstnání mu umožněno nebylo) na Filozofické fakultě Karlovy univerzity v Praze, což bylo velmi přínosné, neboť postupně získával poznatky z oboru prostřednictvím pražské (Vojtíškovy) archivní školy i brněnské (Šebánkovy) archivní školy. Ve Státním okresním archivu Svitavy se sídlem v Litomyšli je zaměstnán od roku 1977, v letech 1987–1991 a 2000–2019 pak jako jeho ředitel. Je čestným občanem města Březové nad Svitavou a držitelem Plakety Rady města Litomyšle za zásluhy o rozvoj Litomyšle v oblasti historie a kultury a za práci v poradních orgánech města.\n\nPublikuje práce z regionální historie a pomocných věd historických – zejména ze sfragistiky a heraldiky – se zaměřením na církevní a šlechtickou pečeť v českých zemích 14.–16. století. Zabývá se též sledováním hmyzích škůdců, zejména z řádu \"Coleoptera\" v archivních objektech, jejich vybavení i v samotném archivním materiálu. Výsledky své badatelské činnosti prezentoval v 25 publikacích a přibližně v 400 časopiseckých studiích a novinových článcích. Zájem o heraldiku a vexilologii – vedle publikačních aktivit – uplatňuje prakticky při zpracovávání návrhů komunální symboliky; pro města a obce, zejména okresů Svitavy a Chrudim, navrhl na padesát znaků a vlajek (praporů).\n\n\n\n"}
{"id": "1455719", "url": "https://cs.wikipedia.org/wiki?curid=1455719", "title": "Východočeský krajský přebor 1982/83", "text": "Východočeský krajský přebor 1982/83\n\nV soubojích Východočeského krajského přeboru 1982/83 se utkalo 14 týmů dvoukolovým systémem podzim – jaro. Tento ročník skončil v červnu 1983.\n\nPoznámky:\n\n"}
{"id": "1455723", "url": "https://cs.wikipedia.org/wiki?curid=1455723", "title": "I. A třída Východočeského kraje 1982/83", "text": "I. A třída Východočeského kraje 1982/83\n\nV soubojích fotbalové I. A třídy Východočeského kraje 1982/83 se utkalo ve skupinách sever a jih po 14 týmů dvoukolovým systémem podzim – jaro. Tento ročník skončil v červnu 1983.\n\nPoznámky:\n\n"}
{"id": "1455724", "url": "https://cs.wikipedia.org/wiki?curid=1455724", "title": "Tramadol", "text": "Tramadol\n\nTramadol, známý mj. pod obchodním jménem Ultram nebo Tramal, je opioid a lék proti bolesti používá k léčbě mírné až středně silné bolesti. Když se užívá ústy tableta s okamžitým uvolňováním, nástup úlevy od bolesti obvykle přijde do jedné hodiny. Tramadol se někdy vyskytuje v kombinaci s paracetamolem (acetaminofen) – např. pod obchodním jménem Palgotal.\n\nMezi typické nežádoucí účinky patří zácpa, svědění a nevolnost. Závažné nežádoucí účinky mohou zahrnovat záchvaty, zvýšené riziko serotoninového syndromu, snížení bdělosti, a drogovou závislost. U pacientů s onemocněním ledvin nebo jater může být doporučena změna dávkování. Tramadol by neměli brát lidé se sebevražednými sklony. I když lék není doporučen pro kojící ženy, jednotlivá dávka ještě nemusí být důvodem k přerušení kojení.\n\nTramadol je inhibitor zpětného vychytávání serotoninu a noradrenalinu (SNRI), a působí prostřednictvím vazby na μ-opioidní receptor na neuronu. V játrech je metabolizován na desmetramadol, opioid se silnější vazbou na μ-opioidní receptor.\n\nPoprvé byl prodej tramadolu zahájen pod obchodním jménem Tramal západoněmeckou farmaceutickou společností Grünenthal GmbH v roce 1977, a o 20 let později ve Spojeném království, USA a Austrálii. Po celém světě jej lze nalézt pod různými obchodními jmény.\n\nTramadol je primárně určen k potlačování mírné až silné bolesti - akutní i chronické.\n\nJeho analgetické účinky nastupují asi jednu hodinu a dosahují maximálního efektu 2 až 4 hodiny po perorálním podání s tablety s okamžitým uvolňováním. Při porovnání s ostatními opioidy je tramadol asi desetkrát slabší než orálně podaný morfin a je prakticky stejně silný, jako petidin a kodein.\n\nPro středně silnou bolest se efektivita tramadolu blíží morfinu; pro velmi silnou bolest ovšem za morfinem zaostává. Analgetické účinky tramadolu působí asi 6 hodin. Prahová dávka pro nástup účinků orálně podaného tramadolu je pro dospělého člověka asi 25 mg.\n\nTramadol existuje jako kapky, ve formě tablet (s okamžitým nebo s prodlouženým uvolňováním), tobolek, čípků nebo ve formě injekčního roztoku.\n\nTramadol se používá ve veterinární medicíně k léčbě bolesti u psů, jeho účinnost v této roli je ale sporná.\n\nUžití tramadolu se nedoporučuje u lidí s deficitem CYP2D6 enzymu. Enzymy jsou klíčové pro metabolizaci, takže hrají důležitou roli v efektivitě léčby.\n\nTramadolu je obvykle lepší se během těhotenství vyhnout - předejde se tak riziku přítomností abstinenčního syndromu u novorozeněte. Menší francouzská studie zaznamenala zvýšené riziko samovolného potratu, ale u narozených dětí se výraznější zdravotní problémy neprokázaly. Tramadol se obecně nedoporučuje ani během kojení, ale jedna malá studie zjistila, že děti kojené matkami užívajícími tramadol byly vystaveny pouze asi 2,88 % dávky, kterou v sobě matka měla. Neexistují žádné důkazy, že by tak malé množství tramadolu mohlo novorozence nějak poškodit.\n\nPoužití tramadolu jako analgetika během porodu se obecně nedoporučuje vzhledem k dlouhé době nástupu účinku (až 1 hodina). Poměr průměrné koncentrace léku v plodu ve srovnání s matkou, když je tramadol podáván intramuskulárně za účelem tišení porodních bolestí, se odhaduje na 1:94.\n\nObecně se doporučuje tramadol dětem nepodávat, ale je možné to udělat pod dohledem odborníka. 21. září 2015 začal FDA vyšetřovat bezpečnost použití tramadolu u osob ve věku do 17 let. Vyšetřování bylo zahájen po stížnostech některých dětí na zpomalené nebo náročné dýchání. FDA uvádí věk do 12 let jako kontraindikaci.\n\nRiziko spojené s opioidy, jako je respirační deprese, nebezpečí pádů, kognitivní poruchy a sedace se zvyšuje.\n\nLék by měl být používán se zvýšenou opatrností u pacientů s onemocněním jater nebo ledvin - důvodem je, že játra jsou potřebná pro správnou metabolizaci tramadolu a ledviny zodpovídají za jeho eliminaci.\n\nNejčastější nežádoucí účinky tramadolu zahrnují nevolnost, závratě, sucho v ústech, poruchy trávení, bolesti břicha, závratě, zvracení, zácpu, ospalost a bolest hlavy. Ve srovnání s jinými opioidy, respirační deprese a zácpa jsou u tramadolu považovány za menší problém.\n\nVětší dávky tramadolu mohou vysušit sliznice v nosu/nosohltanu tak, že dojde k okamžitému ústupu i silné rýmy.\n\nChronické podávání tramadolu může vyvolat stav imunitní tolerance, ačkoli na rozdíl od typických opioidů se může projevit zlepšení imunitní funkce.\n\n"}
{"id": "1455725", "url": "https://cs.wikipedia.org/wiki?curid=1455725", "title": "Xenosmilus hodsonae", "text": "Xenosmilus hodsonae\n\nXenosmilus hodsonae je druh vyhynulé kočkovité šelmy z podčeledi Machairodontinae, jediný zástupce monotypického rodu Xenosmilus. Jeho fosilie byly poprvé náhodně objeveny pracovníky lomu začátkem 80. let 20. století na území Floridy a původně byly považovány za zástupce rodu \"Homotherium\". Teprve na konci 90. let byly mezi kostmi obou zvířat nalezeny odlišnosti a v roce 2000 byl vědecky popsán nový rod \"Xenosmilus\". Z Floridy jsou známy pouze jediné dvě téměř kompletní kostry xenosmila, kosti podobné ostatkům xenosmila byly nalezeny také v Uruguayi, ale protože se jednalo jenom o fragmentální pozůstatky, nemohlo dojít ke spolehlivé identifikaci. Kvůli malému množství kosterních pozůstatků je těžké také spolehlivě vymezit přesný časový rozptyl, kdy toto zvíře žilo. Vyskytovalo se pravděpodobně během období pleistocén před 1,8 až 0,3 miliony lety.\n\n\"Xenosmilus\" měl částečné anatomické vlastnosti obou tribů v podčeledi Machairodontinae, a proto byla jeho systematika obtížnější. Měl podobně podsadité a osvalené tělo a kratší končetiny jako zástupci tribu Smilodontini a naopak zuby podobné zástupcům tribu Homotherini. Podle analýzy z roku 2007 byla tato šelma nejblíže spřízněna s druhem \"Homotherium serum\", patřila tedy do tribu Homotherini.\n\nŠpičáky byly ploché a zoubkované, řezáky velké a vyčnívající z tlamy. Mezi horními špičáky a řezáky došlo k redukci zubní mezery. Trháky byly mohutné a ostré. Čelo měl \"Xenosmilus\" úzké, lebka se výrazně zužovala za očnicemi, čímž se odlišovala od lebky homotheria. Hmotnost xenosmila se odhaduje na 230 až 400 kg, což je podobná hmotnost, jaké dosahoval \"Smilodon\"; \"Xenosmilus\" byl menší nežli \"Smilodon\", ale mohutnější. Díky své hmotnosti mohl \"Xenosmilus\" strhnout k zemi téměř jakýkoli druh kořisti. Jednou z preferovaných kořistí byla prasata pekari, jejich ostatky byly objeveny v blízkosti pozůstatků xenosmila. Během pleistocénu se v Severní Americe vyskytovaly i jiné druhy predátorů, jako vlci \"Canis dirus\" a \"Canis armbrusteri\" a jiné druhy machairodontů, se kterými mohl být \"Xenosmilus\" v kompetičním vztahu.\n\n"}
{"id": "1455734", "url": "https://cs.wikipedia.org/wiki?curid=1455734", "title": "Turistická značená trasa 6008", "text": "Turistická značená trasa 6008\n\nTuristická značená trasa 6008 je žlutě vyznačená 9,5 kilometru dlouhá pěší trasa Klubu českých turistů vedená z Prahy-Kobylis do Roztok u Prahy.\n\nTrasa začíná v Kobylisích na křižovatce u konečné tramvají a vychází severovýchodně do Ďáblického háje, který projde až ke hvězdárně. Pod hvězdárnou se spojí s cyklotrasou A288 a spolu vedou zástavbou, zabočí na severozápad, a poté polem až do Zdib. Za hlavní silnicí ve Zdibech pokračuje trasa na západ a projde obce Veltěž a Přemyšlení. Za zámkem v Přemyšlení dojde k vilám a za nimi odbočí do přírodního parku Dolní Povltaví, kterým sestoupá až k Vltavě do Klecánek k přívozu na pravém břehu Vltavy. Na levém břehu pokračuje jižně do Roztok k nádraží, kde končí.\n\n\nCesta začíná na konečné tramvají v Kobylisích. Vede přes autobusové zastávky Květnová, Zdiby, Zdiby-Veltěž, Škola a Polní. Přívozem mezi Klecánky a Roztoky překoná Vltavu a končí u nádraží v Roztokách.\n\n\n"}
{"id": "1455768", "url": "https://cs.wikipedia.org/wiki?curid=1455768", "title": "Artem Kjuregjan", "text": "Artem Kjuregjan\n\nArtem Kjuregjan (* 9. září 1976 Leninakan) je bývalý arménský zápasník – klasik, bronzový olympijský medailista z roku 2004, který po rozpadu Sovětského svazu reprezentoval Rusko a od roku 2000 Řecko.\n\nZápasení se věnoval od 6 let v rodném Gjumri (dříve Leninakan). Specializoval se na zápas řecko-římský pod vedením Chačatura Vardanjana. Po rozpadu Sovětského svazu v roce 1991 šel za lepšími tréninkovými podmínkami do ruského Uljanovsku, kde se připravoval v policejním vrcholovém centru Dinamo pod vedením Anatolije Vinnika. V ruské mužské reprezentaci se ve váze do 54 kg neprosazoval, proto přijal v roce 1999 nabídku repezentovat Řecko. V řecké reprezentaci působil jeho bratranec Arutjun Rubenjan. V roce 2000 v olympijské kvalifikaci na olympijské hry v Sydney neuspěl. V roce 2004 startoval jako domácí reprezetant na olympijských hrách v Athénách. Ze základní čtyřčlenné skupiny postoupil bez ztráty technického bodu do semifinále, ve kterém prohrál výrazným rozdílem 2:7 na technické body s Ázerbájdžáncem Hejdarem Mammadalijevem reprezentujícím Rusko. Své zaváhání před domácím publikem odčinil v souboji o třetí místo s Ukrajincem Oleksijem Vakulenkem, kterého porazil 6:1 na technické body a získal bronzovou olympijskou medaili. Od roku 2005 se výsledkově trápil a před olympijskou sezonou 2008 byl z řecké reprezentace vyřazen.\n\n\n"}
{"id": "1455773", "url": "https://cs.wikipedia.org/wiki?curid=1455773", "title": "Mineralogické sbírky VŠCHT v Praze", "text": "Mineralogické sbírky VŠCHT v Praze\n\nMineralogické sbírky Vysoké školy chemicko-technologické v Praze patří mezi největší a nejvýznamnější sbírky nejen v rámci vysokých škol a univerzit, ale současně jsou s počtem zhruba 30 250 kusů exponátů také jednou z největších evropských mineralogických sbírek. Sbírky pražské Vysoké školy chemicko-technologické (VŠCHT), v neposlední řadě významné díky zastoupení ucelených kolekcí nerostů z různých částí světa, jsou mezinárodně evidovány v seznamech světových sbírek. Sály s expozicemi a depozitáři jsou umístěny v tzv. budově \"A\" v Technické ulici v Praze-Dejvicích, kde se mj. nachází také rektorát Vysoké školy chemicko-technologické.\n\nMineralogické sbírky dnešní VŠCHT založil v roce 1835 Franz Xaver Maxmilian Zippe, rodák ze severočeského Falknova (Kytlice), který v uvedeném roce nastoupil na pražskou Polytechniku jako řádný profesor přírodních věd a zbožíznalství. Základem bylo vytvoření všeobecné a systematické sbírky minerálů, která měla sloužit pro pedagogické účely. Tuto sbírku profesor F. X. M. Zippe ještě doplnil o ukázky nerostů z českých mineralogických lokalit. F. X. M. Zippe předtím řadu let spolupracoval s nejvýznamnějším ze zakladatelů českého \"Vlastenského muzea\", pozdějšího Národního muzea, hrabětem Kašparem M. Šternberkem, a již od roku 1824 v tomto muzeu působil jako kustod mineralogických a paleontologických sbírek.\n\nK velkému rozšíření a doplnění mineralogických sbírek Chemicko-technologické fakulty ČVUT došlo až v první dekádě po skončení druhé světové války, kdy byl vedoucím zdejší katedry mineralogie profesor Augustin Ondřej (1887-1956). Díky jeho péči vzrostl počet exponátů ve sbírkách z původních 2102 na 23 861 kusů, tedy na více než desetinásobek. Nástupce Augustina Ondřeje profesor Jan Kašpar (1908-1984) sám aktivně vyhledával nové exponáty pro mineralogické sbírky, za tím účelem procestoval prakticky všechny kontinenty a sbírky doplnil o množství cenných ukázek nerostů.\n\nJedním z posledních významných přírůstků sbírek se staly originální vzorky dříve neznámého minerálu čechitu Pb(Fe,Mn)(VO)(OH), který v roce 1981 ve středověkých pinkách u Vrančic objevili a posléze popsali Zdeněk Mrázek a Zdeněk Táborský.\n\nV ústředním velkém sále je umístěna systematická sbírka nerostů, v přilehlé menší místnosti se nachází sbírka dekoračních a šperkových kamenů. Kromě neopracovaných i leštěných ukázek drahých kamenů jsou zde vystaveny také syntetické kameny a skleněné modely nejproslulejších diamantů. Významnou součástí je krystalografická sbírka, v niž jsou ukázky přírodních krystalů doplněny jejich modely, sloužícími k výuce studentů. Další rozsáhlé plochy v přilehlých chodbách jsou věnovány petrografické sbírce, horninotvorným minerálům a také sbírce průmyslových surovin a technicky významných nerostů.\n\nSbírky, které se nacházejí v prostorách Ústavu chemie pevných látek v budově \"A\" Vysoké školy chemicko-technologické v Technické ulici č. 5 v Praze-Dejvicích, je možné navštívit v pracovní dny, ovšem výhradně na základě předchozí dohody s pracovníky ústavu. Bez objednání bývají sbírky přístupné pouze v době, kdy jsou v rámci VŠCHT pořádány Dny otevřených dveří, a to jen v předem stanovených časech prohlídek.\n"}
{"id": "1455774", "url": "https://cs.wikipedia.org/wiki?curid=1455774", "title": "Útok ve Štrasburku (2018)", "text": "Útok ve Štrasburku (2018)\n\nDne 11. prosince v 19:50 se ve francouzském městě Štrasburku stal teroristický útok, když muž začal střílet na zdejším vánočním trhu. Během útoku zemřeli dva lidé, další tři zemřeli později na následky zranění a jedenáct jich bylo zraněno (z toho čtyři vážně). Útočník, identifikovaný policií jako islámský extremista, dva dny unikal policii, než byl zastřelen při zásahu ve čtvrti Neudorf.\n\nDne 11. prosince 2018 ráno prohledaly bezpečnostní složky byt útočníka a nalezly zde granát, pistoli, několik nožů a texty v arabštině. Útočník však nebyl doma a o pár hodin později zahájil střelbu v centru Štrasburku.\n\nSamotný útok začal okolo 19:50 místního času poblíž náměstí Kléber, kde se konal vánoční trh zvaný Christkindelsmärik. Útočník postupně začal střílet na třech místech, dvakrát byl napaden příslušníky bezpečnostních sil a byl postřelen. Kromě pistole útočil také nožem. Útok probíhal celkem 10 minut, střelec podle svědků zvolával „Allah Akbar\" Se zraněnou rukou pak ujel z místa činu taxíkem. Podle řidiče měl s sebou granát.\n\nKvůli útoku došlo k uzavření přihlehlých oblastí, včetně budovy Evropského parlamentu, kde se v tu dobu konalo plenární zasedání EP. V oblasti útoku byl jeden český občan, ale neutrpěl žádnou újmu. Ve Francii byl zvýšen stupeň ohrožení teroristickým útokem na nejvyšší, do Štrasburku byly vyslány dodatečné bezpečnostní síly a byla posílena ochrana veřejných budov.\n\nÚtočník dva dny unikal policii, na jeho dopadení pracovalo více než 500 policistů a četníků, do akce byly vyslány i speciální zásahové jednotky BRI a RAID nebo elitní protiteroristická jednotka GIGN z Dijonu. Bylo zahájeno také mezinárodní pátrání. Ve čtvrtek 13. 12. byl útočník spatřen ve čtvrti Neudorf, obklíčen a při následné přestřelce zabit.\n\nV souvislosti s útokem bylo zadrženo sedm lidí, jsou mezi nimi čtyři příbuzní vraha, jeho rodiče a dva bratři.\n\nBylo zabito pět lidí; dva zemřeli během útoku a tři další později podlehli svým zraněním. Dále bylo zraněno jedenáct lidí, z toho čtyři vážně. Na místě zemřeli 45letý turista z Thajska a 61letý Francouz- bývalý bankovní úředník. O dva dny později podlehl svým zraněním 45letý muž z Afghánistánu, 14. prosince zemřel 29letý novinář z Itálie a 16. prosince 35letý polský hudebník Barto Pedro Orent-Niedzielski. \n\nPravděpodobný útočník, Chérif Chekatt, věk v den útoku 29 let, byl na seznamu osob podezřelých z islámského radikalismu. Byl sledován bezpečnostními složkami a měl kriminální minulost. Jeho trestní záznam obsahoval celkem 27 činů spáchaných ve Francii, Německu a Švýcarsku. Právě kvůli jedné loupeži u něj byla ten den ráno vykonána domovní prohlídka. Byl také veden ve složkách \"Fiche S\", kde jsou evidováni lidé, představující největší riziko pro národní bezpečnost.\n"}
{"id": "1455776", "url": "https://cs.wikipedia.org/wiki?curid=1455776", "title": "Rafik Simonjan", "text": "Rafik Simonjan\n\nRafik Simonjan (* 28. března 1975) je bývalý sovětský, arménský a ruský zápasník – klasik, který reprezentoval Rusko od roku 1997.\n\nZápasení se věnoval od 8 let. Specializoval se na řecko-římský styl. Od poloviny devadesátých let dvacátého století žil v ruském Krasnojarsku, kde se připravoval pod vedením Michaila Gamzina. V ruské reprezentaci se prosazoval od roku 1997 ve váze do 58 kg. V roce 1999 se kvůli problémům s koleny nezvládl připravit na olympijskou sezonu 2000. Sportovní kariéru ukončil v roce 2002. Žije v Krasnojarsku a věnuje se funkcionářské práci v oblasti sportu.\n\n\n"}
{"id": "1455782", "url": "https://cs.wikipedia.org/wiki?curid=1455782", "title": "Zdeněk Lhota", "text": "Zdeněk Lhota\n\nJméno a příjmení Zdeněk Lhota má více nositelů:\n\n"}
{"id": "1455785", "url": "https://cs.wikipedia.org/wiki?curid=1455785", "title": "Charline Piconová", "text": "Charline Piconová\n\nCharline Piconová (* 23. prosince 1984 Royan) je francouzská windsurfařka. Pracuje jako fyzioterapeutka, je členkou Club Nautique de la Tremblade a jejím trenérem je Cedric Leroy. Svému sportu se věnuje od deseti let, v roce 2006 se zaměřila na třídu . Je v ní mistryní světa z roku 2014 a trojnásobnou mistryní Evropy (2013, 2014 a 2016). Na olympijských hrách obsadila osmé místo v roce 2012 a v roce 2016 vybojovala zlatou medaili. Po olympiádě získala cenu pro francouzského jachtaře roku a Řád čestné legie. V roce 2017 porodila dceru Lou a v následujícím roce se vrátila k závodění.\n\n"}
{"id": "1455787", "url": "https://cs.wikipedia.org/wiki?curid=1455787", "title": "Wright J65", "text": "Wright J65\n\nWright J65 byl proudový motor s axiálním kompresorem vyráběný společností Curtiss-Wright pod licencí firmy Armstrong Siddeley. Šlo o licenci motoru Armstrong Siddeley Sapphire a poháněl řadu amerických letounů.\n\nCurtiss-Wright zakoupil licenci na Sapphire v roce 1950 s plány uvedení do výroby v roce 1951. Nicméně došlo k řadě prodlení v důsledku změn v konstrukci motoru společnosti Curtiss-Wright jako byla náhrada obráběného středového dílu z pevného kovaného difuzoru rámu za svařovaný z tvárné litiny, čímž se zavedení do služby opozdilo o dva roky. Toto opatření, praktičtější na výrobu a s přibližně jednou pětinou nákladů, bylo následně přijato i pro Sapphire.\n\n\n\n\n"}
{"id": "1455790", "url": "https://cs.wikipedia.org/wiki?curid=1455790", "title": "Turistická značená trasa 1088", "text": "Turistická značená trasa 1088\n\nTuristická trasa 1088 začíná v centru obce Bernadov, které opouští jihovýchodním směrem v souběhu se zeleně značenou turistickou trasou 3096 Týnec nad Labem - Semtěš. Ještě na okraji obce se obě trasy rozdělují a trasa mění směr na severovýchodní a stoupá na hřeben Chvaletické pahorkatiny, která je geomorfologických podcelkem Železných hor. Během stoupání kříží silnici I/2. Po něm vede lesním masívem plochého hřebene pahorkatiny jižně od vrcholu Okliky. Kříží hranici Středočeského a Pardubického kraje. V blízkosti sadu opouští les a pokračuje přes pole k silnici Chvaletice - Čáslav, kterou u autobusové přechází. Bezprostředně poté vstupuje do zástavby vsi Horničká Čtvrť, kde u místního kostela v nadmořské výšce 268 metrů končí na rozcestí se žlutě značenou turistickou trasou 7455.\n\nTuristická trasa 1088 byla původně úsekem zeleně značené turistické trasy 3096 a vznikla při jejím přeložení jihozápadněji.\n\n"}
{"id": "1455791", "url": "https://cs.wikipedia.org/wiki?curid=1455791", "title": "Stěpan Marjanjan", "text": "Stěpan Marjanjan\n\nStěpan Majilovič Marjanjan (* 21. září 1991) je ruský zápasník – klasik arménského původu.\n\nZápasení se věnuje od 9 let v rodné krasnodarské obci Dinská. Pod vedením trenéra Alexandra Komova se později specializoval na řecko-římský styl. Připravuje se v Krasnodaru a v Moskvě. Jeho osobním trenérem je Igor Ivanov.\nV roce 2015 startoval na Evropských hrách v Baku ve váze do 55 kg jako náhradník za zraněného Ibragima Labazanova s získal titul mistra Evropy. V roce 2016 prohrál s Labazanovem ve finále ruského mistrovství a přišel o start na olympijských hrách v Riu. Od roku 2018 startuje ve váze do 63 kg.\n\n\n"}
{"id": "1455792", "url": "https://cs.wikipedia.org/wiki?curid=1455792", "title": "Trude Möhwaldová", "text": "Trude Möhwaldová\n\nTrude Möhwaldová (25. března 1915) je bývalá československá lyžařka.\n\nNa IV. ZOH v Garmisch-Partenkirchen 1936 reprezentovala Československo a nedokončila závod v alpském lyžování v kombinaci. \n\n"}
{"id": "1455793", "url": "https://cs.wikipedia.org/wiki?curid=1455793", "title": "Katedrála v Mogadišu", "text": "Katedrála v Mogadišu\n\nKatedrála v Mogadišu ( \"Cattedrale di Mogadiscio\") byl římskokatolický chrám v centru somálského hlavního města Mogadišo, zasvěcený Panně Marii Útěchy. Byl hlavním kostelem apoštolského vikariátu Benadir, který v roce 1975 získal statut diecéze.\n\nBudovu navrhl architekt Antonio Vandone, inspirován normanskosicilskou gotikou katedrály Proměnění Páně v Cefalù. Stavba byla zahájena v roce 1925, kdy bylo Mogadišo hlavním městem kolonie Italské Somálsko, a chrám byl slavnostně vysvěcen 1. března 1928. Kostel měl půdorys latinského kříže a dvojici věží vysokých 37,5 m.\n\nKatedrála byla opuštěna v době občanské války, když v roce 1989 neznámí útočníci zavraždili posledního biskupa Mogadiša Pietra Salvatora Colomba. V roce 2008 byla budova zdevastována islámskými radikály a zůstaly z ní jen obvodové zdi. V roce 2013 oznámili somálští katolíci, že plánují po uklidnění poměrů v zemi katedrálu obnovit a zřídit v jejím sousedství muzeum občanské války.\n"}
{"id": "1455794", "url": "https://cs.wikipedia.org/wiki?curid=1455794", "title": "Kostarická univerzita", "text": "Kostarická univerzita\n\nKostarická univerzita (španělsky \"la Universidad de Costa Rica\") je nejstarší z celkem pěti státních univerzit v Kostarice. Výuka byla zahájena 7. března 1941 za vlády prezidenta Rafaela Ángela Calderóna Guardíy. V roce 2001 obdržela na základě dekretu č. 8098 nejvyšší státní vyznamenání udělované kostarickým parlamentem – \"la Institución Benemérita de la Educación y la Cultura de Costa Rica\".\n\nPatří mezi 500 nejlepších univerzit na světě. V roce 2018 se umístila na 411.–420. místě (podle Clasificación mundial de universidades QS del 2018).\n\nZa předchůdce univerzity se považuje Univerzita svatého Tomáše založená v roce 1843, nicméně ta byla opět uzavřena v roce 1888.\n\nJednou z klíčových osobností, jež daly impulz k založení Kostarické univerzity ve 40. letech 20. století, byl Luis Demetrio Tinoco. Zákon č. 362 o vzniku Kostarické univerzity byl přijat v roce 1940. Univerzita od počátku získala značnou autonomii na vládě, a to jak administrativně, tak finančně. Původní univerzitní kampus se nacházel ve čtvrti González Lahmann v hlavním městě San José. V prvním roce se zapsalo ke studiu hned 719 studentů.\n\nV roce 1956 se začal budovat nový univerzitní kampus ve čtvrti San Pedro de Montes de Oca, kde instituce sídlí dosud. Jako první se stavěla budova fakulty inženýrství.\n\nOd roku 1973, po 3. univerzitním kongresu, začala probíhat promyšlená regionalizace vysokého školství. Zejména Carlos Monge Alfaro se zasloužil o založení regionálních středisek univerzity: bylo otevřeno regionální středisko v San Ramónu (v současnosti se nazývá \"Sede de Occidente\"), univerzitní městečko Carlose Mongeho Alfara. Později přibyla pobočka univerzity na pobřeží Atlantského oceánu (\"Sede del Atlántico\"), v Limónu na pobřeží Karibiku (\"Sede de Limón\"), v Guanacaste (\"Sede de Guanacaste\") a na pobřeží Tichého oceánu (\"Sede del Pacífico\").Od roku 1974 posiluje výzkumná činnost univerzity. Vzniklo Vicerektorství pro výzkum, dále Vícerektorství pro sociální přesah (\"Vicerrectoría de Acción Social\"), která se věnuje třem oblastem: společensky užitečná práce studentů (\"Trabajo Comunal Universitario\"), kulturní nabídka pro širší veřejnost ze strany univerzity a šíření informací o činnosti univerity prostřednictvím sdělovacích prostředků.\n\nNa univerzitě v současnosti studuje téměř 40 000 studentů.\n\nKostarická univerzita provozuje několik vlastních, nezávislých sdělovacích prostředků, pokrývajících v podstatě celé území Kostariky:\n\n\n\n"}
{"id": "1455795", "url": "https://cs.wikipedia.org/wiki?curid=1455795", "title": "Turistická značená trasa 1917", "text": "Turistická značená trasa 1917\n\nTuristická trasa 1917 začíná na náměstí v Heřmanově Městci v nadmořské výšce 275 metrů na rozcestí s červeně značenou turistickou trasou 0443 do Choltic a zeleně značenými trasami 4303 do Slatiňan a 4307 na Lichnici. Nejprve vede parkem místního zámku kolem Zámeckého rybníka a poté loukami a řídkou zástavbou do Kostelce u Heřmanova Městce, míjí zdejší kostel, vstupuje do lesa a stoupá do svahů Železných hor. Částečně podél oplocení areálu SSHR pokračuje k silnici II/341, podél které prochází Nerozhovicemi. Po místní komunikaci přes bezejmennou kótu 508 m vede dále do Vápenného Podola. Zde se na rozcestí křižuje z červeně značenou trasou 0451 Prachovice - Chrudim a vychází odsud zeleně značená trasa 4305 do Třemošnice. Trasa 1917 vede dále k jihu kolem prameniště Podolského potoka, křižuje silnici Vápenný Podol - Prachovice a opět vstupuje do lesního masívu. V něm překonává vrchol Na Hranicích na hřebeni Železných horu a klesá do Seče. V jejím centru se nachází rozcestí se zeleně značenou trasou 4314 Běstvina - hrad Oheb. Trasa 1917 pokračuje dále za obec jihozápadním směrem po silnici II/340 do rekreační oblasti. V místě, kde jí opouští a přechází na jižní směr se nachází rozcestí se žlutě značenou trasou 7468 do Žďárce u Seče. Trasa poté sestupuje ke břehu vodní nádrže Seč, kde se kříží se žlutě značenou trasou 7343 vedoucí Třemošnice k vlastní hrázi, a podél vody vede na poloostrov, kde ve východním svahu vrchu Bučina končí v nadmořské výšce 490 metrů.\n\nZ Kostelce u Heřmanova Městce stoupala trasa dříve po silnici směr Tasovice, ze které odbočovala v pravotočivé zatáčce a klesala lesními pěšinami k železniční trati Přelouč - Prachovice. Tu křížila v prostoru bývalé odbočky zrušené trati do Vápenného Podola a údolím Podolského potoka vedla tamtéž. V centru obce se napojovala na současnou trasu. Ta dříve končila v Seči, úsek k Sečské přehradě byl vyznačen později.\n\n"}
{"id": "1455796", "url": "https://cs.wikipedia.org/wiki?curid=1455796", "title": "Fuad Alijev", "text": "Fuad Alijev\n\nJméno a příjmení Fuad Alijev se může vztahovat k následujícím osobnostem:\n\n"}
{"id": "1455800", "url": "https://cs.wikipedia.org/wiki?curid=1455800", "title": "Jaroslav Doležel", "text": "Jaroslav Doležel\n\nJaroslav Doležel (* 22. července 1954) je významný český vědec, zabývající se genetikou rostlin, člen Vědecké rady Akademie věd ČR a předseda Vědecké rady Grantové agentury ČR. V roce 2018 obdržel nejvyšší české vědecké ocenění Česká hlava.\n\nVysokou školu zemědělskou v Brně absolvoval v roce 1978. Od roku 1983 pracuje v Ústavu experimentální botaniky jako vědecký pracovník a založil zde Laboratoř experimentální cytogenetiky a cytometrie, kterou vede. V letech 1985 - 1986 absolvoval postdoktorský pobyt ve výzkumném ústavu ENEA v Římě. V roce 1997 byl jmenován vedoucím olomouckého pracoviště ÚEB AV ČR. Od roku 1992 působí externě na Katedře buněčné biologie a genetiky Univerzity Palackého v Olomouci. Přednášel na více než 20 odborných kurzech v zahraničí a školil 15 doktorandů.\n\nZaměřuje se na studium struktury a změn dědičné informace rostlin, díky nimž se rostliny postupně vyvíjely nebo vznikaly nové druhy. Vede skupinu vědců, s nimiž vytvořil nové snadnější metody pro analýzu genetických informací, uložených v DNA rostlin. Tyto metody se využívají na celém světě více než dvacet pět let. Spolupracuje v mezinárodních projektech na čtení genetické informace významných druhů rostlin včetně pšenice a banánovníku. \"Založil nový obor genomiky, tzv. chromozomovou genomiku, která kombinuje izolaci chromozomů pomocí průtokové cytometrie s postupy molekulární biologie a genomiky.\" Ve druhé dekádě 21. století je fokusem výzkumu v oboru vyhledání a izolace důležitých genů a metody vyvinuté tímto vědcem a jeho týmem cestu zjednodušují a zkracují. Podílí se na řadě projektů špičkových vědeckých pracovišť v zahraničí. Účastnil se jako řešitel nebo spoluřešitel více než 20 výzkumných projektů GAČR, MŠMT, NAZV, Národní vědecké nadace (NSF), USDA a EU. Je autorem více než 300 článků ve vědeckých časopisech, dvou vědeckých knih a téměř 40 kapitol ve vědeckých knihách. Jeho práce byly (ke konci roku 2018) citovány více než 13000krát (h-index: 54), včetně nejprestižnějších vědeckých časopisů Nature a Science.\n\nPůsobí v redakčních radách 4 mezinárodních vědeckých časopisů, ve 4 vědeckých společnostech je členem. Česká společnost pro analytickou cytologii vznikla z jeho popudu a od roku 2007 byl pět let jejím předsedou. V letech 2007 až 2012 byl členem a místopředsedou rady ÚEB AV ČR. Od roku 2007 je členem Rady Biofyzikálního ústavu AV ČR a členem Akademického sněmu AV ČR. Od roku 2013 je členem Rady Biologického centra AV ČR.\n\nCelý život se věnuje výzkumu s důrazem na praktické uplatnění jeho výsledků. V rámci AV ČR navrhl a koordinuje velmi úspěšný program Strategie AV 21 „Potraviny pro budoucnost“, v němž propojil týmy expertů ze šesti ústavů AV ČR, spolupracující s řadou univerzitních pracovišť. Cílem programu je zpřístupnit vědeckou činnost a její výsledky odborné i laické veřejnosti,podpořit řešení otázek spojených se zajištěním dostatku potravin a kvalitní výživy a zrychlit uplatnění výsledků výzkumu v praxi. Tomu napomáhá i Aplikační laboratoř pro zemědělský výzkum, založená v roce 2017 v ÚEB AV ČR, spolupracující přímo se šlechtiteli a pěstiteli zemědělských plodin.\n\n\n"}
{"id": "1455801", "url": "https://cs.wikipedia.org/wiki?curid=1455801", "title": "Turistická značená trasa 1971", "text": "Turistická značená trasa 1971\n\nTuristická trasa 1917 začíná v centru Rabštejnské Lhoty v nadmořské výšce 305 metrů na rozcestí se žlutě značenou trasou 7347 z Chrudimi na vrch Dubinec. Okamžitě po opuštění centra obce prochází prostorem přírodní památky Na skalách, dále pokračuje okrajovou zástavbou obce a přechází potok Podhůra na rozcestí \"Kosova Seč\" se zeleně značenou turistickou trasou 4442 tvořící trase 1917 o něco delší jižnější variantu. Trasa 1917 poté stoupá východním směrem do svahu vrchu Podhůry na rozcestí u rozhledny Bára, kde vstupuje opět do krátkého souběhu se žlutě značenou trasou 7347. Dále východněji se nachází rozcestí s ukončením zeleně značené trasy 4442. Trasa pokračuje nadále na východ a končí v nadmořské výšce 335 metrů u Kočičího hrádku na rozcestí se zeleně značenou turistickou trasou 4303 ze Slatiňan do Heřmanova Městce.\n\n"}
{"id": "1455807", "url": "https://cs.wikipedia.org/wiki?curid=1455807", "title": "Osman Vilović", "text": "Osman Vilović\n\nHáfiz Osman Vilović (kolem 1870 Tuzla, osmanská říše – 1945 Tuzla, Nezávislý stát Chorvatsko/Demokratická federativní Jugoslávie) byl bosenskohercegovský a jugoslávský politik bosňáckého původu.\n\nV rodném městě absolvoval Behram-begovu medresu, islámskou vyšší školu, nato v Sarajevu dokončil Šarí‘atskou soudní školu (1903). Již v mladém věku se zapojil do politického života v rakousko-uherskem okupované Bosně a Hercegovině. Roku 1908 byl zvolen tuzlanským starostou na tomto postu setrval až do roku 1920, kdy přešel do celostátní politiky.\n\nPo první světové válce se podílel na vzniku Jugoslávské muslimské organizace (JMO, 1919) a za tuto stranu byl zvolen do ústavodárného shromáždění Království Srbů, Chorvatů a Slovinců (1920). Brzy se však s touto stranou ve zlém rozešel a vstoupil do Národní radikální strany Nikoly Pašiće, vůdčího hnutí jugoslávského centralismu v srbských konturách. Ve čtvrté vládě Nikoly Pašiće od vzniku Království SHS krátce zastával post ministra obchodu a průmyslu (od 3. 3. 1922 do 16. 12. 1922), když nahradil Mehmeda Spaha, předsedu JMO. Roku 1922, kdy se členstvo JMO rozštěpilo na majoritní tábor autonomistů kolem Mehmeda Spaha a minoritních loajalistů, podpořil stávajícího předsedu a zastánce jugoslávského centralismu Ibrahim-efendiju Maglajliće. Maglajlić stranu opustil a založil Jugoslávskou muslimskou národní organizaci (JMNO), ve které Vilović zaujal post místopředsedy. Strana roku 1923 během parlamentních voleb utrpěla debakl a krátce nato prakticky zanikla. \n\nOtevřeně podporoval zavedení královské diktatury roku 1929. Za tento svůj postoj byl odměněn úřadem vrchního šarí’atského soudce ve Skopji. V letech 1932–1936 pracoval jako tajemník Vrchního islámského stařešinstva v Bělehradě Islámského společenství Království Jugoslávie, jež bylo mezi lety 1930 a 1936 pod přímou kontrolou vlády. Vedle toho byl jmenován jugoslávským senátorem (9. 1. 1932–9. 1. 1938).\n\nV první polovině 30. let měl blízko k bosenskosrbskému politikovi Milanu Srškićovi, který byl jistý čas jugoslávským ministrem spravedlnosti a nato i premiérem. Vilović byl od roku 1930 též členem Vakufsko-meárifské rady v Sarajevu, která spravovala majetek islámských nadací. Koncem třicátých let přehodnotil své politické postoje a roku 1939 se vyslovil pro autonomii Bosny a Hercegoviny, zejména s ohledem na její muslimské obyvatelstvo, poté co byla schválena tzv. Dohoda Cvetković-Maček.\n"}
{"id": "1455812", "url": "https://cs.wikipedia.org/wiki?curid=1455812", "title": "Eduard Barsegjan", "text": "Eduard Barsegjan\n\nEduard (Edward) Barsegjan (* 15. července 1980 Vagharšapat) je bývalý původem arménský zápasník – klasik, který od roku 2008 reprezentoval Polsko.\n\nZápasení se věnoval od 8 let v rodném Vagharšapatu (dříve Ečmiadzin). Specializoval se na řecko-římský styl. Od juniorského věku se pohyboval v širším výběru arménské reprezentace. V rámci dobrých vztahů mezi arménskými a kašubskými zápasnickými kluby se v roce 2003 poprvé podíval do Polska a od roku 2005 se v Polsku usadil. V roce 2008 obdržel polské občanství. V témže roce se stal členem polské mužské reprezentace ve váze do 60 kg, ale na olympijské hry v Pekingu se nekvalifikoval. V roce 2009 měl výborný vstup do sezony, ale v dalších letech se výsledkově trápil kvůli vleklým zraněním. V roce 2012 neuspěl v olympijské kvalifikaci na olympijské hry v Londýně. Sportovní kariéru ukončil před olympijskou sezonou 2016. Věnuje se trenérské práci v polských Kartuzach. \n\n\n"}
{"id": "1455820", "url": "https://cs.wikipedia.org/wiki?curid=1455820", "title": "Harry Kende", "text": "Harry Kende\n\nHarry Kende (24. březen 1927, České Budějovice – 8. březen 1945, Flossenbürg) byl český student židovského původu zavražděný v Německu v koncentračním táboře krátce před koncem druhé světové války.\n\nNarodil se v Českých Budějovicích, kde jako student nastoupil na tehdejší \"Státní reálné gymnasium v Českých Budějovicích\" v České ulici. V patnácti letech byl zatčen gestapem a pod transportním číslem 222 18. dubna 1942 deportován do koncentračního tábora Terezín. Tam strávil téměř 2,5 roku a pod číslem 386 došlo 28. září 1944 k deportaci do koncentračního tábora Osvětim. Následoval transport do koncentračního tábora Flossenbürg, kde byl 8. března 1945, dva měsíce před koncem války a v nedožitých 18 letech, zavražděn.\n\nPo válce byla v budově gymnázia odhalena pamětní deska se jmény zahynuvších profesorů Strnada a Stejskala a studenta Kende.\n6. října 2014 byl před budovou gymnázia Česká (Česká 66, České Budějovice) do dlažby umístěn tzv. Stolperstein, mosazná pamětní deska o rozměrech 100 × 100 milimetrů se jménem a životopisnými daty. Pietní akce se zúčastnili primátor Českých Budějovic Juraj Thoma, poslankyně Vlasta Bohdalová, dále Jaromír Talíř a Daniel Herman za ministerstvo kultury a několik pamětníků druhé světové války a transportu.\n\n"}
{"id": "1455821", "url": "https://cs.wikipedia.org/wiki?curid=1455821", "title": "Binance", "text": "Binance\n\nBinance je kryptoměnová burza založená v půlce roku 2017. Její zakladatel je Changpeng Zhao. Burza má od března 2018 sídlo na Maltě, funguje ve 14 jazykových mutací a nabízí ke směně více než 149 kryptoměn. Neumožňuje však jejich směnu s fiat měnou (americký dolary, libry, koruny atd.). Burza má také svou vlastní kryptoměnu Binance Coin.\n\nKryptoměnová burza Binance vznikla v polovině roku 2017 v Hongkongu. Jejím zakladatelem je Changpeng Zhao. Společnost se ale musela již v září 2017 přemístit kvůli zákazu obchodování s kryptoměnami v Číně do Tokia v Japonsku. V březnu roku 2018 společnost omezily nové regulace japonského a čínského trhu a ona se přesunula na Maltu. Odkud začala rozšiřovat svůj vliv také na evropský trh.\n\nNavzdory své krátké historii se burza těší velmi dobré pověsti. Může za to důvěryhodné jméno zakladatele, Changpeng Zhao, který se v oboru pohybuje již řadu let (pracoval jako vedoucí vývoje Blockchain a je spoluzakladatel společností BijieTech a OKCoin), a také skutečnost, že se burza dosud nestala obětí žádného velkého hackerského útoku, navzdory tomu, že jeden opravdu velký pokus proběhl v březnu 2018. \n\nBurza existuje ve 14 různých jazycích mutací a nabízí více jak 149 kryptoměn ke směně. Po přesunu na evropský kontinent lze očekávat, že přibudou další jazykové mutace. Čeština mezi těmito jazyky zatím chybí a nepodporuje ji ani zákaznická linka burzy. Průběžně roste také počet směnitelných kryptoměn. \n\nNa burze Bianance nemůže klient převést klasické fiat měny (libry, dolary, koruny atd.) na kryptoměny a naopak. Sám zakladatel, Changpeng Zhao, však 15. září 2018 na Twitteru napsal, že zanedlouho začne v Singapuru beta test krypto-fiat směny. \n\nV říjnu 2018 byla burza Binance na 2. místě z pohledu zobchodovaného objemu peněz. Na prvním místě se nacházel BitMEXem. \n\nBinance k obchodování nabízí dvě platformy, Basic Exchange a Advanced Exchange. Platformy se od sebe příliš neliší. Pouze jsou jinak barevně a strukturálně vyvedené, vždy však přehledné, jednoduché a spolehlivé na užívání. K obchodování zde slouží tři různé druhy obchodních příkazů: Market, Limit a Stop-limit. V prvním případě se u objednávky vyplní pouze požadované množství měny a po potvrzení se objednávka ihned spáruje s nejlepší dostupnou protinabídkou. U příkazu Limit se vyplní jak množství, tak jeho cena. Tento příkaz však nemusí být nikdy uskutečněn, zejména když zákazník zvolí nepřiměřenou cenu. Poslední příkaz slouží k nákupu nebo prodeji za podmínek, kdy měna dosáhne určité ceny. \n\nK samotnému obchodování stačí jednoduchá registrace a následné vložení potřebného množství kryptoměn na účet Binance. Tento vklad se uskutečňuje v záložce Funds, kde klient klikne na Deposit. Na následující stránce zvolí kryptoměnu, kterou na účet požaduje poslat. Tím obdrží veřejnou adresu peněženky, kam pošle požadovaný obnos kryptoměny. \n\nTeoreticky to umožňuje obchodovat také s pomocí kreditní karty. Přes směnárnu Changelly provede klient nákup kryptoměny USDT nebo TUSD s pomocí kreditní karty a jako adresu pro vklad zvolí adresu, kterou burza Binance vygenerovala jako adresu pro deposit v této kryptoměně.\n\nRegistrace na burzu Binance je zdarma a nachází se na hlavní stránce webu této burzy. Na rozdíl od mnohých jiných burz je velmi jednoduchá a rychlá. Nejprve zájemce o obchodování vyplní email a zadá heslo. Následkem toho mu firma zašle potvrzovací email k aktivování účtu. \n\nK zabezpečení účtu slouží speciální mobilní aplikace, kterou po aktivaci účtu uživatel propojí s tímto účtem. Aplikace bude uživateli při každém přihlášení generovat nový kód, který zadá společně s heslem. \n\nJiž tato registrace stačí, aby měl klient k dispozici plnohodnotný účtem s denním limitem na vklady a výběry o velikosti 2 BTC. Tento limit však lze navýšit až na 100 BTC absolvováním verifikačního KYC procesu. Verifikační proces spočívá v tom, že klient poskytne Binance celé jméno, zemi původu, pohlaví, naskenovaný doklad totožnosti a fotku s dokladem přiloženým vedle tváře, důkaz, že vlastník občanského průkazu a uživatel jsou opravdu jedna a tatáž osoba.\n\nKryptoměny\n\nSimplecoin\n\n"}
{"id": "1455822", "url": "https://cs.wikipedia.org/wiki?curid=1455822", "title": "Michal Dvořák (rozcestník)", "text": "Michal Dvořák (rozcestník)\n\nJméno a příjmení Michal Dvořák má více nositelů:\n\n"}
{"id": "1455823", "url": "https://cs.wikipedia.org/wiki?curid=1455823", "title": "Oldřich Dvořák (rozcestník)", "text": "Oldřich Dvořák (rozcestník)\n\nJméno a příjmení Oldřich Dvořák má více nositelů:\n\n"}
{"id": "1455824", "url": "https://cs.wikipedia.org/wiki?curid=1455824", "title": "Ohraňovací lis", "text": "Ohraňovací lis\n\nOhraňovací lis je druh tvářecího stroje pro zpracování plechu. Ohraňovací lisy jsou převážně poháněny hydraulicky a vyznačují se vyššími lisovacími sílami a většími délkami lisovaných dílů. Využívají se na náročnější ohyby na které by ohýbačky již nestačily (například kratší ohyby, více ohybů za sebou nebo silnější tloušťka materiálu).\n\nLisovací délka je průchod mezi bočnicemi ohraňovacího lisu, který je menší než maximální lisovací délka. V úvahu je však potřeba vzít průchod mezi bočnicemi ohraňovacího lisu, který je menší než maximální lisovací délka. V místech bočnic lisu je délka ohýbaného ramene omezena vyložením v bočnicích.\n"}
{"id": "1455831", "url": "https://cs.wikipedia.org/wiki?curid=1455831", "title": "Vejsil Ališan", "text": "Vejsil Ališan\n\nVejsil-efendija Ališan (1875 nebo 1878 Masurnica, Vranjský okruh, osmanská říše – ?) byl osmanský a jihoslovanský duchovní, předseda Ulema-medžlisu ve Skopji. Jeho etnický původ není jasný.\n\nIslámskou základní školu, mekteb, navštěvoval v Preševu. Vyší islámskou školu, medresu, pak dokončil v Kumanovu. Následně se zdokonaloval v islámských vědách v Istanbulu. Roku 1911 složil soudní zkoušku, opravňující jej vykonávat úřad šarí‘atského soudce. V době balkánských válek zůstal na území obsazeném srbskou armádou, načež byl roku 1913 jmenován šarí‘atským soudcem v Kumanovu. Po prolomení rakousko-srbské fronty roku 1915 se společně se srbskou armádou stáhl z Makedonie do Kosova, ale pro nepřízeň počasí se nevydal na strastiplnou pouť přes albánské hory k přístavu Drač a setrval v Đakovici. V tomto kosovském městě pak Ališana zastihla balharská okupační armáda, která jej následně deportovala do Skopje, kde strávil ve vězení dva měsíce, načež byl interován v Kazanluku a poté zajateckém záboře Gorno Paničerevo v Bulharsku. Po úspěšné ofenzivě srbské armády na soluňské frontě na podzim 1918 byl osvobozen a navrácen do předchozího úřadu. V Kumanovu působil až do roku 1920, poté byl jmenován okružním šarí‘atským soudcem ve Štipu. Po sjednocení všech islámských náboženských organizací na území Jugoslávie do jediné roku 1930 byl jmenován předsedou Ulema-medžlisu ve Skopji, jedné ze dvou nejvyšších duchovních rad islámské obce.\n\nZa svůj loajální postoj k vládnoucímu režimu, zejména po zavedení královské diktatury v Jugoslávii roku 1929, byl odměněn vícero ordény. Dvakrát mu byl udělem Řád sv. Sávy IV. třídy, získal též Řád Jugoslávské koruny IV. třídy.\n"}
{"id": "1455841", "url": "https://cs.wikipedia.org/wiki?curid=1455841", "title": "Rotunda svatého Martina (Kostelec u Křížků)", "text": "Rotunda svatého Martina (Kostelec u Křížků)\n\nRotunda svatého Martina s apsidou je románskou stavbou v Kostelci u Křížků z doby kolem roku 1150, přístavba lodě byla provedena v roce 1258. V polovině 19. století byla nahrazena lodí nynější. V téže době byla dřevěná horní část věže nahrazena kamennou. Roku 1953 byly odstraněny pseudorománské úpravy. Kolem rotundy se rozkládá hřbitov ze začátku 13. století. U hřbitovní brány stojí barokní socha sv. Jana Nepomuckého.\n"}
{"id": "1455842", "url": "https://cs.wikipedia.org/wiki?curid=1455842", "title": "Tyman Arentsz Cracht", "text": "Tyman Arentsz Cracht\n\nTyman Arentsz. Cracht (mezi 1590 a 1600, Wormer – 1646, Haag) byl nizozemský malíř, který se specializoval na malby krajin a historických obrazů. V Bentvuegels měl přezdívku \"Botterkul.\"\n\nO jeho malířských počátcích není nic známo. V letech 1620 nebo 1621 cestoval do Říma. Byl jedním ze zakládajících členů Bentvueghels, sdružení hlavně nizozemských a vlámských umělců, kteří pracovali v Římě. Pro členy skupiny Bentvueghels bylo obvyklé přijmout přitažlivou přezdívku, tzv. \"Ohnuté jméno\". Cracht dostal jméno 'Botterkull' nebo 'Botterkul', což může být odkaz na holandskou sladkost 'Boterbal' (máslová nebo krémová koule). Jeho portrét se objevuje na jednom z listů s portréty Bentvueghels, které jsou nyní v muzeu Boijmans Van Beuningen v Rotterdamu. Cracht je zobrazen s následujícími členy Bentveughels: Joost z Haagu, Cornelis van Poelenburch, Wouter Crabeth II a Peter z Leidenu. Samotný Cracht je v listinách označován jako 'Tyman (Cracht) van den Emster alias Botterkull'. Výraz 'van den Emster' označuje osobu z nizozemské provincie Drenthe. Což je poněkud problematické, neboť Cracht se narodil ve Wormeru v provincii Noord-Holland, ale ve Wormeru měl švagra. Cracht byl blízkým přítelem Davida de Haena, dalšího člena skupiny Bentvueghels. \n\nV roce 1626 vstoupil Cracht do bratrstva Collegio Teutonico. Spolu s malířem Cornelisem Schutem pracoval od 13. ledna 1627 pro Giorgio Pescatoriho, italského bankéře a patrona vlámského původu. Maloval pro něho fresky v jeho vile ve Frascati, tzv. 'Casino Pescatore'.\n\nV Římě byl Cracht až do roku 1631. Poté odcestoval do Haagu, kde se stal členem místního cechu Svatého Lukáše a byl jeho hlavou (Hoofdman) v letech 1634 až 1636 a pak ještě v roce 1640. V roce 1636 se v Haagu stal jeho žákem Abraham van Beijeren. V roce 1638 pracoval na výzdobě paláce Huis Honselaarsdijk pro Frederika Hendrika, prince Oranžského. V roce 1642 byl zapsán jako člen milice tzv. Schutterij v Haagu. Dne 9. května 1646 byl jeho majetek v Haagu vydražen.\n\nTyman Arentsz Cracht byl znám jako krajinář a malíř obrazů s historickými náměty. Maloval také portréty. Jeho tvorba byla ovlivněna Caravaggiem. \n"}
{"id": "1455851", "url": "https://cs.wikipedia.org/wiki?curid=1455851", "title": "Pratt &amp; Whitney Canada", "text": "Pratt &amp; Whitney Canada\n\nPratt & Whitney Canada (zkratkou PWC nebo P&WC) je kanadský výrobce leteckých motorů, který sídlí v quebeckém Longueuil, nedaleko Montréalu. Stejně jako jeho americký akcionář Pratt & Whitney je divizí společnosti United Technologies Corporation.\n\nV rámci koncernu United Technologies je firma Pratt & Whitney Canada pověřená vývojem a výrobou menších leteckých motorů, zatímco Pratt & Whitney se věnuje motorům o větších výkonech.\n\nSpolečnost Pratt & Whitney Canada je v oblastech vývoje, výroby i prodeje výrobků na firmě Pratt & Whitney zcela nezávislá a má také samostatný výzkumný program.\n\nV roce 2007 P&WC investovala do výzkumu a vývoje více než 400 milionů dolarů a zaměstnávala 633 inženýrů, čímž se zařadila na čtvrté místo mezi quebeckými zaměstnavateli této profese.\n\nV roce 2012 měla firma celkem 9 200 zaměstnanců, z toho 5 000 v provincii Québec.\n\nSpolečnost byla založena v roce 1928 jako servisní centrum pro letecké motory značky Pratt & Whitney pod názvem Canadian Pratt & Whitney Aircraft Company, Ltd. Za druhé světové války začala montovat motory řady Pratt & Whitney Wasp z dílů vyráběných v USA a od roku 1952 k ní byla jejich výroba zcela převedena, aby se mateřská společnost mohla soustředit na vývoj leteckých turbínových motorů. Od 50. let začala firma P&WC vyvíjet vlastní turbínové letecké motory, z nichž jako první dosáhl úspěchu turbovrtulový typ PT6 vzniklý v roce 1960. Mezi lety 1962 až 1975 společnost nesla název United Aircraft of Canada (UAC).\n\nV letech 1974–1975 v továrně v Longueuil proběhla jedna z nejnásilnějších stávek v historii Quebeku.\n\nV květnu 2017 závod opustil stotisící vyrobený letecký motor a výrobky firmy slouží 12 300 zákazníkům ve více než 200 zemích světa.\n\n\n\n\n\n"}
{"id": "1455857", "url": "https://cs.wikipedia.org/wiki?curid=1455857", "title": "Pilis", "text": "Pilis\n\nPilis [piliš] () je město v Maďarsku v župě Pest, spadající pod okres Monor, nacházející se asi 29 km jihozápadně od Budapešti. Ačkoliv se město nazývá Pilis, nemá se stejnojmennými Pilišskými vrchy nic společného. V roce 2018 zde žilo 11 489 obyvatel, z nichž jsou 91,6 % Maďaři.\n\nPilis sousedí s městy Albertirsa, Monor a Újhartyán.\n"}
{"id": "1455859", "url": "https://cs.wikipedia.org/wiki?curid=1455859", "title": "Kyselina trifluorperoctová", "text": "Kyselina trifluorperoctová\n\nKyselina trifluorperoctová je peroxokyselina odvozená od kyseliny trifluoroctové. Jedná se o silné oxidační činidlo, používané v organické chemii například při Baeyerově–Villigerově oxidaci ketonů. Je nejreaktivnější ze všech organických peroxokyselin, což umožňuje oxidaci i poměrně málo reaktivních alkenů na epoxidy, kdy jsou ostatní peroxokyseliny neúčinné. Lze ji také použít k oxidaci chalkogenů v některých funkčních skupinách, například při přeměně selenoetherů na selenony (selenových ekvivalentů thioetherů na ekvivalenty sulfonů). Kyselina peroctová je potenciálně výbušná a není komerčně dostupná, ovšem lze ji rychle připravit před použitím. Její laboratorní používání zavedl a rozvinul William Emmons.\n\nPři standardní teplotě a tlaku je kyselina trifluorperoctová bezbarvou kapalinou s teplotou varu 162 °C. Rozpouští se v acetonitrilu, dichlormethanu, diethyletheru a sulfolanu a s vodou reaguje. Stejně jako ostatní peroxokyseliny je potenciálně výbušnou látkou. Není komerčně dostupná, ovšem lze ji skladovat několik týdnů za teploty -20 °C. Při některých postupech přípravy této kyseliny se použivá směs peroxidu vodíku a kyseliny trifluoroctové, jejíž zahřívání je nebezpečné; peroxid vodíku lze rozložit pomocí oxidu manganičitého.\n\nKyselinu trifluorperoctovou je možné rychle připravit reakcí anhydridu kyseliny trifluoroctové s koncentrovaným (90%) vodným roztokem peroxidu vodíku: \n\nJelikož se anhydrid při kontaktu s vodou mění na kyselinu trifluoroctovou, tak jeho přebytek slouží též k odstranění vody z peroxidu.:\n\nK přípravě kyseliny trifluorperoctové z kyseliny trifluoroctové lze použít i zředěnější (30%) roztok peroxidu vodíku:\n\nZa účelem omezení nebezpečnosti skladování čistého či vysoce koncentrovaného peroxidu vodíku se často používá jeho směs s močovinou. Při tomto postupu se nepoužívá voda, takže vzniká bezvodá kyselina, čímž se zamezí vedlejším reakcím, které za její přítomnosti často probíhají.\n\nPokud je při přípravě nutné použití pufru a přítomost vody není na závadu, tak se používá jiný postup. Reakcí anhydridu kyseliny trifluoroctové s peruhličitanem sodným vzniká kyselina trifluorperoctová a uhličitan sodný, díky němuž není potřeba přidávat další pufr.\n\nKyselina trifluorperoctová se používá převážně jako oxidační činidlo. V září 1953 byla publikována práce Williama Emmonse a Arthura Ferrise, v níž bylo uvedeno, jak tato látka, vytvořená \"in situ\", oxiduje anilin na nitrobenzen. Během následujících dvou let popsal Emmons přípravu tohoto činidla a vytvořil šest dalších prací, ve kterých popisoval jeho použití.; Emmons je považován za průkopníka používání kyseliny trifluorperoctové, která je užitečným činidlem v mnoha druzích syntetzických reakcí, v laboratořích.\n\nPříkladem použití může být vznik (bis(trifluoracetoxy)jod)benzenu (CHI(OOCCF)), který se používá k provedení Hofmannova přesmykuv kyselém prostředí. Zmíněná sloučenina obsahuje hypervalentní jod a lze ji získat dvěma způsoby; výběr konkrétního způsobu záleží na dostupných materiálech: výměnnou reakcí jejího acetátového analogu nebo reakcí jodbenzenu se sněsí kyseliny trifluorperoctové a trifluoroctové.\n\nKyselina trifluorperoctová je jedním z nejsilnějších činidel používaných při Baeyerově–Villigerově oxidaci, jelikož má vysokou kyselost srovnatelnou s obdobnými kyselinami a peroxidy.\nPři této reakci, pojmenované podle Adolfovi von Baeyer a Victoru Villigerovi, kteří ji roku 1899 objevili, se acyklické ketony oxidují na estery a cyklické ketony na laktony. Tato reakce má dobrou regioselektivitu a chemoselektivitu na místě, kde se objeví nový kyslíkový atom, a zachovává stereochemii na sousedním atomu, což je zobrazeno na následujícím obrázku. Do reakční směsi se přidává hydrogenfosforečnan sodný (NaPO) jako pufr za účelem zabránění hydrolýze, kterou by způsobila vysoce kyselá kyselina trifluoroctová, nebo transesterifikaci. vzniklého esteru.\n\nPři Priležajevově reakci, spočívá v přeměně alkenu na epoxid při použití peroxokyseliny jako oxidačního činidla. Příkladem může být syntéza tropanového alkaloidu skopinu, kdy je epoxidace kyslinou trifluorperoctovou závěrečným krokem následujícím po [4+3] cykloadici a diastereomerní redukcí hydridem diisobutylhlinitým.\n\nVysoká reaktivita kyseliny trifluorperoctové oproti ostatním peroxokyselinám umožňuje účinně oxidovat alkeny a cykloalkeny s poměrně nízkou elektronovou hustotou, jako jsou mimo jiné hex-1-en a α,β-nenasycené estery (například methylmethakrylát), což jsou substráty, které většinou odolávají epoxidaci peroxidovými kyselinami. Přidáním další pufrované kyseliny trifluoroctové do reakční směsi způsobuje vytvoření vicinální hydroxytrifluoracetátové struktury namísto epoxidu. Takovýto produkt lze převést na diol reakcí s methanolem v kyselém prostředí jako například při následující přeměně dodec-1-enu na dodekan-1,2-diol.\n\nPři použití derivátu allylalkoholu s alkoholovou skupinou v sousedství karbonylu může u epoxidu dojít k rozšíření cyklu za vzniku dioxolanu. Proces znázorněný na následujícím obrázku byl použit jako součást totální syntézy neosporolu:\n\nPostup přípravy izomerní sloučeniny sporolu zahrnuje podobnou tvorbu dioxolanu. Během tohoto procesu se poiužívá kyselina trifluorperoctová vytvořená z peroxidu vodíku, který může obsahovat stopová množství vody, která vede ke vzniku poloacetalu místo dioxolanu. Je-li k získání kyseliny použit komplex močoviny, z nějž vzniká čistá kyselina, pak je dioxolan hlavním produktem tohoto procesu. Vytvořený dioxolan lte rozšířit na 1,3-dioxanovou skupinu přítomnou ve sporolu v dalším kroku syntézy.\n\nFunkční skupiny obsahující heteroatomy v nižších oxidačních číslech lze zoxidovat kyselinou trifluorperoctovou. Často se takto oxiduje jod (příkladem je výše uvedená příprava sloučeniny s hypervalentním jodem z jodbenzenu), dusík, síra nebo selen.\n\nU dusíkatých sloučenin lze uvést oxidaci oximů a primárních aromatických aminů na příslušné nitrosloučeniny (i za přítomnosti substituentů snižujících elektronovou hustotu); například pentafluoranilin se oxiduje na pentafluornitrobenzen, nitrosaminy na nitraminy, dají se takto připravit aromatické \"N\"-oxidy a azin-\"N\"-oxidy, a nitrososloučeniny lze tímto způsobem zoxidovat na nitrosloučeniny či nitraminy.\n\nNapříklad nitrososubstituovaný derivát pyrimidinu 4,6-diamino-5-nitrosopyrimidin-2-thiol se oxiduje na nitrosloučeninu směsí peroxidu vodíku a kyseliny trifluorperoctové, přičemž se rovněž odštěpuje thiolová skupina oxidačně hydrolytickou desulfurací.\n\nSulfidové skupiny (RSR) lze kyselinou trifluorperoctovou oxidovat, v závislosti na reakčních podmínkách, na sulfoxidy (R–S(O)–R) a/nebo sulfony (R–S(O)–R).\nSelenoethery (R–Se–R) se podobně oxidují na selenony (R–Se(O)–R), zde ovšem nedochází k tvorbě selenoxidů, tedy analogů sulfoxidů, v izolovatelné podobě, tato reakce je obzvláště účinná, pokud je R a/nebo R arylová skupina.\n\nSulfinylchloridy (RS(O)Cl) se vyrábí reakcí odpovídajícího thiolu s chloridem sulfurylu SOCl. Pokud místo toho vznikne sulfenylchlorid (RSCl), tak se přidá kyselina trifluorperoctová, jež umožní vznik požadovaného sulfinylchloridu. Na následujícím obrázku je zobrazena syntéza 2,2,2-trifluor-1,1-difenylethanthiolu:\n\nU oxidace thiofenu kyselinou trifluorperoctovou dochází k „soutěžení“ různých reakčních mechanismů a může tak vzniknout produkt \"S\" oxidace i epoxidace. Hlavním mechanismem vzniká sulfoxid, který ovšem podstupuje dimerizaci Dielsova–Alderova typu předtím než může dojít k oxidaci; mezi produkty reakce nebyly nalezeny thiofen-\"S\"-oxid ani thiofen-\"S\",\"S\"-dioxid. Dimer lze následně dále oxidovat a převést tak jednu z \"S\"-oxidových skupin na \"S\",\"S\"-dioxid. Ve vedlejším mechanismu dochází k Priležajevově epoxidaci, jejímž produktem je thiofen-2-on. Bylo prokázáno, že epoxidace zde není vedlejší reakcí \"S\"-oxidového meziproduktu a pomocí izotopového značkování bylo zjičtěno, že dochází k 1,2-hydridovému posunu a uvolňuje se katontový meziprodukt. Použití kyseliny trifluorperoctové je při této reakci výhodné, protože přítomná voda omezuje průběh vedlejšího reakčního mechanismu.\n\nPomocí směsi kyseliny trifluorperoctové a fluoridu boritého (sloužícího jako katalyzátor) lze oxidovat alkeny a areny za současného molekulového přesmyku na „kostře“ molekuly.\n\nU alkenů dochází k epoxidaci následované Wagnerovým–Meerweinovým přesmykem katalyzovaným BF:\n\nPodobná oxidace aromatické sloučeniny, konkrétně oxidace 1,2,3,4,5,6-hexamethylbenzenu na 2,3,4,5,6,6-hexamethyl-2,4-cyklohexadienon, je znázorněna na následujícím obrázku:\n\nKromě samotné oxidace aromatických sloučenin na sloučeniny karbonylové může být kyselina trifluorperoctová použita rovněž ke štěpení vazeb mezi uhlíkovými atomy v aromatickém kruhu. Na rozdíl od jiných oxidací alkylaromatických látek, při nichž štěpením alkylového řetězce na benzylu vzniká kyselina benzoová nebo podobné látky, zde dochází k „obrácené oxodaci“, přičemž se štěpí samotné aromatické jádro.\n\nTato selektivita u některých typů vazeb umožňuje rozklad složitých směsí uhlovodíků, jako je například uhlí, za účelem zjištění jejich struktury.\n\nU heterocyklických aromatických sloučenin k tomuto druhu štěpení nedochází kvůli přednostní oxidaci heteroatomů a deaktivaci aromatického kruhu vůči elektrofilním reakcím s peroxykyselinami; například pyridiny, puriny a chinoliny místo toho vytvářejí \"N\"-oxidy, zatímco sirné heterocykly jako oktafluordibenzothiofen se přeměňují na sulfony.\n\nAromatické sloučeniny obsahující aktivující substituenty mohou být zoxidovány na fenoly a otevírání aromatického kruhu u nich nenastává, například mesitylen reaguje s kyselinou trifluorperoctovou za vzniku mesitolu (2,4,6-trimethylfenolu). Při pokusech o přípravu laktonu Baeyerovou–Villigerovou oxidací 7-oxodeacetamidokolchicinu se nepodařilo získat požadovaný produkt, ovšem došlo k oxidaci aromatického kruhu za vzniku fenolové sloučeniny, a to s vysokou výtěžností.\n"}
{"id": "1455861", "url": "https://cs.wikipedia.org/wiki?curid=1455861", "title": "LOTUS-Simulator", "text": "LOTUS-Simulator\n\nLOTUS-Simulator je počítačová hra vyvíjená od roku 2014 společností Oriolus Software. Momentálně je k dispozici na platformě Steam v režimu Early Access. Jedná o komplexní simulaci městské hromadné dopravy v jednom celku, která klade silný důraz na zpracování detailů. Hra je prozatím primárně určena tvůrcům přídavků (addonů) do hry, protože zatím nabízí jen jednu testovací trať a model tramvaje GT6N. Autory projektu LOTUS jsou Janine Kuhnt a Marcel Kuhnt, který vyvinul simulátor autobusů OMSI – Der Omnibus Simulator. LOTUS nyní obsahuje herní engine obsahující flexibilitu při vytváření objektů, map, jízdních řádů a import různých druhů dopravy. S tím přichází i mapový editor a nástroj pro vkládání objektů, vozidel, scenérií a dalších prvků. Tým vývojářů zároveň klade důraz na tzv. „Come on in! – culture“. To znamená pro každého hráče jednoduchý způsob podílení se na vývoji simulátoru v jakékoli formě – ať už samostatným vývojem, diskuzí či propagací.\n\nNejedná se o výrobce automobilů, ale o shodu názvů. Každé jednotlivé písmeno představuje určitý segment v městské hromadné dopravě.\n\n\nLOTUS bude stavěn do tří modulů – silnice, koleje a vzduch. Na silnici bude možné jezdit s autobusem nebo trolejbusem, na kolejích s tramvají, metrem nebo vlakem a ve vzduchu letadlem.\n\n"}
{"id": "1455866", "url": "https://cs.wikipedia.org/wiki?curid=1455866", "title": "Seznam dílů seriálu The Purge", "text": "Seznam dílů seriálu The Purge\n\nToto je seznam dílů seriálu \"The Purge\". Americký hororový televizní seriál \"The Purge\" měl premiéru 4. září 2018 na stanici USA Network.\n\n<onlyinclude></onlyinclude>\n\n"}
{"id": "1455872", "url": "https://cs.wikipedia.org/wiki?curid=1455872", "title": "Aleijadinho", "text": "Aleijadinho\n\nAleijadinho, rodným jménem Antônio Francisco Lisboa (1730 nebo 1738, Ouro Preto – 18. listopadu 1814, Ouro Preto) byl brazilský sochař a architekt, který se proslavil stavbou a výzdobou barokních a rokokových kostelů v Brazílii.\n\nByl synem portugalského tesaře a stavaře a jeho africké otrokyně. Zřejmě od otce se Aleijadinho naučil základům sochařství a architektury. Začal svou kariéru prací na kostele Panny Marie z Karmelu v rodném Ouro Preto (jež tehdy neslo název Vila Rica), kostelíku navrženém jeho otcem. Brzy se stal známým architektem a postavil kapli sv. Františka z Assisi v Ouro Preto. Zde také udělal řezbářské práce, nejpozoruhodnější je kruhový basreliéf znázorňující svatého Františka se stigmaty. V roce 1777 začal projevovat známky onemocnění, buď malomocenství nebo sklerodermie. V té době se ujala přezdívka \"Aleijadinho\", což lze přeložit jako \"kriplík\". Částečně i ochrnul, podle tradice však pokračoval v sochařském díle, a to tím způsobem, že si přivazoval nástroje k rukám, když už je nedokázal sevřít do dlaní. Stranil se od té doby lidí a pracoval vždy v noci. Jeho vrcholným dílem z doby jeho postižení je Dvanáct proroků, skupina soch ve svatyni Bom Jesus de Matosinhos v Congonhas.\n\n"}
{"id": "1455874", "url": "https://cs.wikipedia.org/wiki?curid=1455874", "title": "Üllő", "text": "Üllő\n\nÜllő [ylé] je město v Maďarsku v župě Pest, spadající pod okres Vecsés. Nachází se asi 6 km jihovýchodně od Budapešti. V roce 2015 zde žilo 11 701 obyvatel, z nichž jsou 85,9 % Maďaři.\n\nÜllő sousedí s městy Gyömrő, Maglód, Monor, Ócsa a Vecsés. Poblíže jsou též obce Ecser, Felsőpakony a Péteri.\n"}
{"id": "1455876", "url": "https://cs.wikipedia.org/wiki?curid=1455876", "title": "Maxi Priest", "text": "Maxi Priest\n\nMaxi Priest vlastním jménem Max Elliot (* 10. června 1961 Lewisham, Londýn) je anglický pop-rockový zpěvákem jamajského původu.\nJeho zpěv vychází z reggae a je ovlivněn tvorbou Boba Marleyho a také soulem, popem a jazzem. Zpočátku vystupoval se skupinou Saxon International Sound System. Prosadil se hity \"Strollin'on, In The Sprindtime, Crazy Love\" a \"Wild World\". Později následovaly další skladby jako \"Close To You\". Na jeho nahrávkách se podíleli i členové skupiny Aswad a dvojice Sly and Robbie.\n\n"}
{"id": "1455878", "url": "https://cs.wikipedia.org/wiki?curid=1455878", "title": "Otakar Bílek", "text": "Otakar Bílek\n\nOtakar Bílek (29. června 1932, Kaplice – 12. srpna 2016, České Budějovice) byl český rozhlasový režisér a pedagog.\nOtakar Bílek se narodil 29. června 1932 v jihočeské Kaplici, kde měl jeho otec malý kadeřnický a holičský závod, jako první ze tří dětí (sestry Eva a Libuše). Rodina v malé pohraniční Kaplici dlouho nezůstala, neboť se zde již v době Bílkova útlého dětství tamější němečtí obyvatelé bouřili proti českému státu. Po německém záboru českého pohraničí v roce 1938 musela rodina Bílkova utéct do vnitrozemské Soběslavi, která byla určitým centrem kraje, odkud oba rodiče Bílkovi pocházeli. Zde tedy Otakar Bílek absolvoval základní školu a poté pokračoval ve studiu na gymnáziu v Táboře, kde maturoval v roce 1951. Tenkrát při soběslavském spolku divadelních ochotníků „Chvalovský“ vznikl i kroužek mladých, kde mladý Ota mohl uplatnit svůj herecký talent. Během studia ve vyšších třídách táborského gymnázia ovšem začal Bílek rozvíjet nejen talent herecký, nýbrž i organizační a režisérský. Zde zorganizoval se spolužáky i staršími kamarády herecký soubor. Jejich první premiérou bylo literárně dramatické pásmo \"Tábor vypravuje\", na jehož literárním podkladě se z podstatné části podílel i on sám. Následovala další inscenace – Gogolova komedie \"Revizor\".\nPo maturitě v roce 1951 již bylo kadeřnictví Bílkova otce znárodněno a jako bývalému kapitalistovi mu bylo také znemožněno aktivně působit v ochotnickém divadelním spolku. Přesto se Otakar Bílek pokusil o profesionální divadelní kariéru a přihlásil se k přijímacím zkouškám na Akademii múzických umění. Ale v průběhu přijímacích zkoušek mu jeden ze zkoušejících diskrétně prozradil, že z politických důvodů přijat být nesmí, a proto Bílek již v dalších zkouškách ani nepokračoval.\nOtakar Bílek byl přijat do českobudějovického studia Československého rozhlasu, kde nastoupil na podzim roku 1951 jako asistent režiséra Miroslava Kalného. Ten ho postupně zasvěcoval do rozhlasové praxe a stal se jeho učitelem i vzorem. V roce 1953 natočil svoji první činohru pro pražskou Redakci dětí a mládeže (\"Modrý křižník\"). Krátce po měnové reformě v roce 1953 proběhla v jihočeském studiu na základě udání personální čistka a režisér Miroslav Kalný dostal okamžitou výpověď. Obou režisérů – Otakara Bílka a Ludvíka Mühlsteina – se nedotkla vzhledem k tomu, že právě nastupovali na dvouletou základní vojenskou službu.\nPo dvou letech se oba vrátili zpět do rozhlasu. Bílek jako režisér a vedoucí výrobní skupiny (tři režiséři, asistent režie, hlasatelé). V této době politického uvolnění se v českobudějovickém studiu natáčela jedna činohra za druhou. Umožňovala to jednak rozhlasová profesionalita herců Jihočeského divadla, jednak i zájem obou pražských dramaturgií: Hlavní redakce dětí a mládeže, kde působili dramaturgové Jaroslav Pour a Jiří Kafka, a Dramaturgie rozhlasových her, vedené Karlem Gissüblem, v níž dále působili Josef Hlavnička, Jaromír Ptáček, Jaroslava (Vendulka) Strejčková, Evžen Turnovský a Dalibor Chalupa. V Bílkově režii bylo v období let 1956 až 1970 natočeno přes 100 činoher, a to vedle dalších pořadů literárních, četeb na pokračování aj., určených pro krajové i celostátní vysílání. V té době byli členy souboru divadla Drahomíra Fialková, Karel Hlušička, Otto Hradecký, Růžena Nováková, Josef Bulík, Hana Bauerová, Josef Kaňkovský, Antonín Hardt, Věra Papírková, Karel Soukup, Karel Koloušek a další.\nČeskobudějovickým rozhlasovým premiérám věnovaly pozornost celostátní deníky i odborné časopisy. K Mussetovu \"Se srdcem divno hrát\" (1957) uvedlo \"Svobodné slovo\", že „mladý budějovický režisér O. Bílek znovu prokázal svůj nesporný talent. Velmi citlivě vedl herce, kteří vesměs vytěžili ze svých textů všechnu básnickou krásu i myšlenkový obsah a zřetelně vyjádřili i kritický dosah Mussetovy tragedie mladé lásky proti scholastické výchově...“ . S ohlasem se setkala maďarská hra \"Tři přání G. Sóse\" (1960), v níž režisér pochopil, že „poetičnost hry není v lyrizaci intimních scén, náladových obrázcích nebo sentimentalitě citových projevů, ale v základním motivu hry“. U polské hry \"Pasažérka z kabiny 45\" Zofie Posmysz (1962) je vyzvednuta „zajímavá rozhlasová forma, která zvýrazňuje rytmizovanou, v dynamickém tempu vedenou relaci“. K \"Pohlazení slunce\" G. K. Saunderse (1967) napsal recenzent M. Zbavitel: „Zásluhu o vyrovnanou inscenaci této rozhlasové hry má režisér O. Bílek – znamenitě, typicky rozhlasovým způsobem zvládl výjev přepadení: téměř beze slov, výrazným, přesně voleným zvukem se mu podařilo vyvolat před divákovým vnitřním zrakem vidění základní a nejdramatičtější scény hry.“\nV průběhu ruské srpnové okupace se Bílkovi s malou reportážní skupinou dlouho dařilo neustále vysílat pravdivé aktuální zprávy o současné politické situaci. Výsledkem tohoto Bílkova reportážního vysílání bylo na začátku roku 1970 jeho okamžité propuštění z Československého rozhlasu a také zákaz jeho zaměstnání v Českých Budějovicích. Našel možnost uplatnění v Alšově jihočeské galerii na Hluboké jako odborný pracovník pro mimovýstavní činnost. Na Hluboké zajistil působení souboru českobudějovického Malého divadla, se kterým v roce 1971 v prostředí gotických sbírek galerie nastudoval nejstarší českou divadelní hru ze 14. století – veršovanou satirickou frašku \"Mastičkář\", která se dočkala 70 repríz. V brzké době vznikly i další formy pořadů jako byly \"Rozhovory s mistry\" (1971), \"Návštěvy z galerie\" a následně \"Večery v galerii\" (1972, 1973), \"Návštěvy v ateliéru\", \"Dostaveníčka v galerii\" a od roku 1971 i každoroční \"Mezinárodní hudební léto Hluboká\". Tyto zkušenosti Otakar Bílek zformoval do \"Černých hodinek\", na které zval tehdejší umělce mající blízký vztah k malířství a umění obecně. Byly to autorovy rozhovory s nimi, prokládané jejich promítanými díly nebo reprodukovanými uměleckými výkony.\nNa konci roku 1989 se Bílek vrátil na své původní místo režiséra, kde ještě stihl natočit (kromě jiných pořadů) i devět činoher. S Josefem Henkem a dalšími stál u zrodu uměleckého občanského sdružení Svaz rozhlasových tvůrců, v jehož výboru aktivně působil několik let. V roce 1994 odešel do důchodu, avšak tento rok neznamenal konec jeho působení v rozhlase. Vedle pedagogické činnosti na českobudějovické konzervatoři (kde vyučoval hereckou výchovu a rétoriku) pracoval na dalších režijních a redakčních projektech. Samostatnou kapitolu, ve které naplno zúročil svou znalost dřívějších rozhlasových tvůrců, interpretů i jednotlivých slovesných realizací, byl program postupné digitalizace rozsáhlého rozhlasového analogového zvukového archivu českobudějovického rozhlasového studia. Jeho poslední rozhlasová režie pochází z roku 2011 – pořad Hany Soukupové: \"Fonoarchiv – zvuková paměť jižních Čech\", ve kterém Otakar Bílek i hovořil. V té době už byl nemocný Alzheimerovou chorobou. Zemřel dne 12. srpna 2016.\n"}
{"id": "1455880", "url": "https://cs.wikipedia.org/wiki?curid=1455880", "title": "Richard Dvořák (rozcestník)", "text": "Richard Dvořák (rozcestník)\n\nJméno a příjmení Richard Dvořák má více nositelů:\n\n"}
{"id": "1455881", "url": "https://cs.wikipedia.org/wiki?curid=1455881", "title": "Vladimír Dvořák (rozcestník)", "text": "Vladimír Dvořák (rozcestník)\n\nJméno a příjmení Vladimír Dvořák má více nositelů:\n\n"}
{"id": "1455882", "url": "https://cs.wikipedia.org/wiki?curid=1455882", "title": "Černý (příjmení)", "text": "Černý (příjmení)\n\nPříjmení Černý nosí více významných osobností:\n\n\n\n"}
{"id": "1455884", "url": "https://cs.wikipedia.org/wiki?curid=1455884", "title": "Jindřich Černý (rozcestník)", "text": "Jindřich Černý (rozcestník)\n\nJméno a příjmení Jindřich Černý má více nositelů:\n\n"}
{"id": "1455885", "url": "https://cs.wikipedia.org/wiki?curid=1455885", "title": "Ludvík Černý (rozcestník)", "text": "Ludvík Černý (rozcestník)\n\nJméno a příjmení Ludvík Černý má více nositelů:\n\n"}
{"id": "1455886", "url": "https://cs.wikipedia.org/wiki?curid=1455886", "title": "Adolf Procházka (rozcestník)", "text": "Adolf Procházka (rozcestník)\n\nJméno a příjmení Adolf Procházka má více nositelů:\n\n"}
{"id": "1455887", "url": "https://cs.wikipedia.org/wiki?curid=1455887", "title": "Alois Procházka (rozcestník)", "text": "Alois Procházka (rozcestník)\n\nJméno a příjmení Alois Procházka má více nositelů:\n\n"}
{"id": "1455888", "url": "https://cs.wikipedia.org/wiki?curid=1455888", "title": "Bedřich Procházka (rozcestník)", "text": "Bedřich Procházka (rozcestník)\n\nJméno a příjmení Bedřich Procházka má více nositelů:\n\n"}
{"id": "1455889", "url": "https://cs.wikipedia.org/wiki?curid=1455889", "title": "David Procházka", "text": "David Procházka\n\nJméno a příjmení David Procházka má více nositelů:\n\n"}
{"id": "1455890", "url": "https://cs.wikipedia.org/wiki?curid=1455890", "title": "František Xaver Procházka (rozcestník)", "text": "František Xaver Procházka (rozcestník)\n\nJméno a příjmení František Xaver Procházka má více nositelů:\n\n"}
{"id": "1455891", "url": "https://cs.wikipedia.org/wiki?curid=1455891", "title": "Jiří Procházka (rozcestník)", "text": "Jiří Procházka (rozcestník)\n\nJméno a příjmení Jiří Procházka má více nositelů:\n\n"}
{"id": "1455892", "url": "https://cs.wikipedia.org/wiki?curid=1455892", "title": "Josef Procházka (rozcestník)", "text": "Josef Procházka (rozcestník)\n\nJméno a příjmení Josef Procházka má více nositelů:\n\n"}
{"id": "1455893", "url": "https://cs.wikipedia.org/wiki?curid=1455893", "title": "Ladislav Procházka (rozcestník)", "text": "Ladislav Procházka (rozcestník)\n\nJméno a příjmení Ladislav Procházka má více nositelů:\n\n"}
{"id": "1455894", "url": "https://cs.wikipedia.org/wiki?curid=1455894", "title": "Dolní maják Norrby", "text": "Dolní maják Norrby\n\nDolní maják Norrby (estonsky: \"Norrby alumine tuletorn\") stojí na estonském ostrově Vormsi v kraji Läänemaa, v Baltském moři.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 447.\n\nMaják se nachází na ostrově Vormsi v Baltském moři mezi ostrovem Hiimaa a pevninou. Navádí lodi přes průliv Voosi.\n\nV roce 1916 byl postaven dřevěný maják vysoký 14 m. V roce 1925 byl světelný zdroj ve výšce 18 m n. m. s dosvitem 18 námořních mil. V roce 1935 byl postaven železobetonový maják. V majáku byly použity acetylénové lampy s charakteristikou \"Fl W 1s\". V roce 1995 byla charakteristika změněna na \"Iso W 2s\". V roce 1980 byl maják elektrifikován a napojen na veřejnou elektrickou síť. Byly instalovány lampy EMS-210 (ЭМС-210). V roce 2005 byly instalovány LED svítilny.\n\nVálcová železobetonová věž vysoká 22 metrů s průměrem 2 metry je ukončená ochozem s lucernou. Maják je bílý. Lucerna je vysoká 1,3 metrů.\n\nzdroj\n\n\noznačení\n\n\n"}
{"id": "1455895", "url": "https://cs.wikipedia.org/wiki?curid=1455895", "title": "Zdeněk Procházka (rozcestník)", "text": "Zdeněk Procházka (rozcestník)\n\nJméno a příjmení Zdeněk Procházka má více nositelů:\n\n"}
{"id": "1455898", "url": "https://cs.wikipedia.org/wiki?curid=1455898", "title": "Jiří Kučera (rozcestník)", "text": "Jiří Kučera (rozcestník)\n\nJméno a příjmení Jiří Kučera má více nositelů:\n\n"}
{"id": "1455905", "url": "https://cs.wikipedia.org/wiki?curid=1455905", "title": "Alois Podlipný", "text": "Alois Podlipný\n\n"}
{"id": "1455908", "url": "https://cs.wikipedia.org/wiki?curid=1455908", "title": "Grand Prix Singapuru 2016", "text": "Grand Prix Singapuru 2016\n\nGrand Prix Singapuru 2016 (oficiálně 2016 Formula 1 Singapore Airlines Singapore Grand Prix) se jela na trati Marina Bay Street Circuit v Singapuru dne 18. září 2016. Závod byl patnáctým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1455912", "url": "https://cs.wikipedia.org/wiki?curid=1455912", "title": "Channel One Cup 2018", "text": "Channel One Cup 2018\n\nChennel One Cup, tento hokejový reprezentační turnaj se odehrává každý rok 13. - 16. prosince, za účasti těchto hokejových reprezentací, České republiky, Finska, Švédska a Ruska. Tento turnaj se odehrává z větší části v Rusku, ale pro rok 2018 platí, že jeden zápas bude odehrán ve Finsku a to mezi Českou republikou a Finskem v (Tampere-Finsko). Channel One Cup je součástí Euro Hockey Tour, to znamená, že body z Channel One Cupu jsou počítány do konečné tabulky Euro Hockey Tour.\nZvláštností na tomto turnaji bude fakt, že zápas mezi Ruskem a Finskem bude odehrán v Rusku, ale na otevřeném fotbalovém hřišti. \n\n"}
{"id": "1455915", "url": "https://cs.wikipedia.org/wiki?curid=1455915", "title": "Římskokatolická farnost Pavlovice u Kojetína", "text": "Římskokatolická farnost Pavlovice u Kojetína\n\nŘímskokatolická farnost Pavlovice u Kojetína je územní společenství římských katolíků v rámci prostějovského děkanátu olomoucké arcidiecéze s farním kostelem svatého Ondřeje. \n\nPrvní písemná zmínka o obci pochází z roku 1329. Tato ves však v druhé polovině 15. století zanikla.\n\nJejí jméno poté převzala osada, která vznikla v roce 1785 na pozemcích rozparcelovaného mořického panství. V roce 1727 byl v Pavlovicích postaven kostel, jenž byl snad vybudován na místě středověkého kostela, o němž je první nepřímá zmínka z roku 1351.\n\nOd srpna 2010 je administrátorem excurrendo R. D. Mgr. Tomáš Strogan.\n\nVe farnosti se pravidelně pořádá tříkrálová sbírka. V roce 2018 se při ní vybralo jen v Pavlovicích 10 406 korun.\n\n"}
{"id": "1455918", "url": "https://cs.wikipedia.org/wiki?curid=1455918", "title": "Eco dumping", "text": "Eco dumping\n\nEco dumping Je forma dumpingu, při které dochází k exportu ze země s novými, či hůře vymáhanými zákony na ochranu životního prostředí. Jelikož dodržování těchto zákonů obvykle zvyšuje výrobní cenu zboží, bývá proto jeho dovoz pro importující zemi mnohem levnější, nežli výroba stejného zboží na domácí půdě. Exportér pak díky takovému jednání značně vydělává. Nejen že má takováto činnost negativní dopad na životní prostředí obecně (nehledě na etickou stránku věci), ale v ohrožení jsou i domácí výrobci daného zboží v importující zemi. Mnoho vlád se pak tomuto snaží zabránit zaváděním obchodních bariér a cel.\n\nDumping je následkem nadvýroby. Jedná se o jev, při kterém se zboží vyváží do zahraničí, kde se prodává za nižší cenu než v zemi výroby. Subjekt, který využívá slabých nebo zcela chybějících enviromentálních regulací v zemi výroby, tak aby posílil svoji konkurenceschopnost se pak účastní tzv. eco-dumpingu.\n\nEco-dumping, a jeho protipól anti-dumping, vyvstaly jakožto nové hrozby ohrožující liberalizaci tržního prostoru Světové obchodní organizace (WTO). S tím jak se trh začal v 90. letech více soustředit i na environmentální stránku produkce zboží, mnoho rozvinutých zemí volalo po sjednocení pravidel, harmonizaci environmentálních standardů a nastolení a dodržování zásad spravedlivého obchodu. Naopak rozvojové země, jejichž ekonomiky často spoléhají na produkci pramenící z prostředí zatěžujících odvětví průmyslu mohou anti-dumping vnímat jako skrytou formu netarifních ekonomických bariér. Dohled nad plněním těchto zásad má za cíl hnutí Fair-trade.\n"}
{"id": "1455920", "url": "https://cs.wikipedia.org/wiki?curid=1455920", "title": "Alive II Tour", "text": "Alive II Tour\n\nAlive II Tour bylo koncertní turné americké rockové skupiny Kiss probíhající od listopadu 1977 do dubna 1978. Turné navázalo na Love Gun Tour, které skončilo na začátku září. Během Alive II Tour skupina vyprodala 5 koncertů v Tokiu a překonala tak o 1 koncert vlastní rekord z předešlého roku. Také vyprodala 3 koncerty v Madison Square Garden.\nNa několika koncertech byli jako předskokani AC/DC.\n\n"}
{"id": "1455921", "url": "https://cs.wikipedia.org/wiki?curid=1455921", "title": "Adam Szentpétery", "text": "Adam Szentpétery\n\nAdam Szentpétery (* 24. února 1956, Rožňava) je slovenský akademický malíř a učitel.\n\nV letech 1971–1975 studoval na Střední škole uměleckého průmyslu v Košicích, v letech 1976–1982 vystudoval Vysokou školu výtvarných umění v Bratislavě (oddělení monumentální malby – doc. Dezider Castiglione, doc. Ivan Vychlopen). Od roku 1999, vede Ateliéru současného obrazu na Fakultě umění Technické univerzity v Košicích (od roku 2004 – docent). V roce 2007 se stal laureátem státní ceny \"Mihálye Munkácsyho\", Budapešť.\n\nŽije a tvorí v Rožňave a Košiciach. Je ženatý, otec dvou detí. \n\n\"\"U charakteristiky tvorby významného slovenského malíře Adama Szentpéteryho je nutné hned na počátku zdůraznit skutečnost, že budeme komunikovat ve vizuálním jazyku geometrie s výrazným malířským kódováním. Geometrie v průběhu 80. let 20. století se stává pro něj základní mateřskou deskou, na kterou umisťuje jednotlivé malířské výstupy a spojení. Linie, barva a plocha jsou základními stavebními kameny jeho obrazové soustavy. Přestože v průběhu desetiletí Szentpétery vybudoval na poli geometrické abstrakce nosný monolitní malířský program, který tvoří ojedinělý příspěvek do současného výtvarného jazyka u nás, přece jen zůstává solitérním zjevem v domácím prostředí ...\"\" – \"Vladimír Beskid\"\n\nOd roku 1984 Szentpétery publikoval své práce na mnoha samostatných (21) a kolektivních výstav (142) především v zemích dnešní Evropské unie, ale některé jeho práce byly vystavovány také v Japonsku, Tchaj-wanu nebo v Korejské republice.\n\n\n"}
{"id": "1455922", "url": "https://cs.wikipedia.org/wiki?curid=1455922", "title": "Turistická značená trasa 0005", "text": "Turistická značená trasa 0005\n\nTuristická značená trasa 0005 je červeně vyznačená 25,5 kilometru dlouhá pěší trasa Klubu českých turistů vedená z Prahy-Troje do Kralup nad Vltavou.\n\nTrasa vychází od Zoologické zahrady v Troji směrem k řece Vltavě, kde se stočí na západ a až do Kralup nad Vltavou vede po pravém břehu řeky Vltavy, přičemž většina trasy vede bezprostředně po břehu řeky (nebo nejvíce několik metrů od ní). Výjimkou jsou asi 900 m dlouhý úsek v Podhoří, kde se trasa dostane do vzdálenosti až asi 700 m od řeky, asi 1,5 km dlouhý úsek kolem Zámků až po Drahanské údolí, kde je trasa od řeky nejdál asi 180 m, úsek procházející Husincem (cca 1,6 km), kde je trasa od řeky nejvýše 140 m a v Řeži (1,2 km dlouhý úsek) nejdéle asi 185 m. \n\nPo opuštění Prahy trasa prochází přes nezastavěné území Zdib, Klecánky (spadající pod město Klecany), Husinec, Řež (spadající pod Husinec), dolní část Máslovic, Dolánky (obec Zlončice) a Chvatěruby. V Kralupech přejde most pro pěší a na levém břehu končí.\n\n\nCesta začíná u zastávky MHD Zoologická zahrada. Projde kolem zastávek Podhoří a Zámky, přejde zastávku autobusů a přívoz v Klecánkách, přívoz v Úholičkách, zastávku v Husinci a přívoz v Máslovicích. Končí nedaleko nádraží a zastávky autobusů v Kralupech nad Vltavou.\n\n\n"}
{"id": "1455923", "url": "https://cs.wikipedia.org/wiki?curid=1455923", "title": "Sendwitch", "text": "Sendwitch\n\nSendwitch je pop-rocková hudební skupina z Poděbrad založená v roce 2014. Skupina Sendwitch vydala v roce 2018 úspěšné debutové album Počátky spolu s videoklipem “Teď a tady“, poukazující na problematiku šikany na školách. Skupina již odehrála desítky koncertů v Čechách i v zahraničí. Z největších hudebních festivalů můžeme jmenovat například Masters of Rock, Votvírák, Rock for People, Basinfirefest a mnoho dalších.\n\nMá za sebou již úspěšné akustické turné s názvem Bez proudu Help Music Tour 2017, společně s kapelami Alchymie a Define Me.\n\nNa jaře 2018 odjela úspěšné turné po celé České republice s názvem Rock&Pop Tour spolu s kapelou Harlej.\n\nNa festivalu Votvírák 2018 vydává pod křídly vydavatelství Championship Music své debutové album POČÁTKY, na kterém producentsky spolupracovala s Tomášem Frödem z kapely Imodium.\n\nNa podzim roku 2018 odleja kapela velice úspěšné turné opět po celé České republice po boku kapely Rybičky 48 s názvem Best Fuck Off Tour 2018, které bylo zakončeno famózním, vyprodaným Palácem Lucerna v Praze! Na turné se kapela potkala s obrovskými kladnými ohlasy fanouškovské základny kapely Rybičky 48!\n\n\n"}
{"id": "1455924", "url": "https://cs.wikipedia.org/wiki?curid=1455924", "title": "František Házl", "text": "František Házl\n\nFrantišek Házl (23. února 1910 Přelouč –  1987) byl český fotbalový záložník a trenér.\n\nZačínal v SK Pardubice. V československé lize hrál na pozici záložníka za SK Viktoria Plzeň. Debutoval v neděli 22. srpna 1937 v Praze v zápase, v němž se obě prvoligové Viktorie rozešly smírně 0:0. Naposled se v nejvyšší soutěži objevil v neděli 26. září téhož roku v Pardubicích, kde plzeňská Viktoria podlehla domácímu SK 1:2 (poločas 1:0).\n\nPo skončení hráčské kariéry se stal trenérem. Po druhé světové válce trénoval Slavii České Budějovice, Rudou hvězdu České Budějovice a Duklu Hraničář České Budějovice.\n\n\n"}
{"id": "1455927", "url": "https://cs.wikipedia.org/wiki?curid=1455927", "title": "Jiří Pilnáček", "text": "Jiří Pilnáček\n\nJiří Pilnáček (17. února 1932) je bývalý český hokejista, útočník. \n\nZa reprezentaci Československa nastoupil 26. března 1949 v utkání proti Polsku v Brně, ve kterém dal 1 gól. V reprezentaci nastoupil jako sedmnáctiletý dorostenec po výborném výkonu ve finále dorosteneckého mistrovství republiky. V lize hrál za Sokol Zbrojovka Brno-Židenice a Tatran Opava (1956-1957).\n\n"}
{"id": "1455963", "url": "https://cs.wikipedia.org/wiki?curid=1455963", "title": "Euro Hockey Tour 2018/2019", "text": "Euro Hockey Tour 2018/2019\n\nEuro Hockey Tour 2018/2019 byl 23. ročník hokejové soutěže Euro Hockey Tour. \n\nTurnaj Karjala Cup 2018 probíhal od 8. do 11. listopadu 2018 ve finských Helsinkách s jedním venkovním zápasem v české Praze.\n\nTurnaj Channel One Cup 2018 probíhal od 13. do 16. prosince 2018 v ruské Moskvě s jedním venkovním zápasem ve finských Tampere.\n\nTurnaj Sweden Hockey Games 2019 probíhal od 7. do 10. února 2019 ve švédském Stockholmu s dvěma zápasy v Södertälje a jedním venkovním zápasem v Helsinkách.\n\nTurnaj Czech Hockey Games 2019 bude probíhat od 2. do 5. května 2019 v Česku s jedním venkovním zápasem v Švédsku.\n\n"}
{"id": "1455966", "url": "https://cs.wikipedia.org/wiki?curid=1455966", "title": "Na Podvinném mlýně", "text": "Na Podvinném mlýně\n\nNa Podvinném mlýně je travnaté hřiště pro rugby, nacházející se v pražské Libni mezi ulicemi Podvinný mlýn a Kovanecká, v blízkosti parku Podviní a potoku Rokytka. Vedle hřiště se nachází parkoviště, víceúčelová hala Arena Sparta a tréninkový atletický stadion.\n\nOd roku 1982 je hřiště domácím stadionem rugbyového klubu RC Sparta Praha.\n\n\n"}
{"id": "1455969", "url": "https://cs.wikipedia.org/wiki?curid=1455969", "title": "Pilnáček", "text": "Pilnáček\n\nČeské příjmení Pilnáček má více nositelů:\n\n"}
{"id": "1455970", "url": "https://cs.wikipedia.org/wiki?curid=1455970", "title": "Madelyn Deutch", "text": "Madelyn Deutch\n\nMadelyn Deutch (* 23. března 1991 Los Angeles) je americká spisovatelka, režisérka, herečka a hudebnice. Je známá psaním, hraním a složením hudby pro svůj celovečerní film \"The Year of Spectacular Men\".\n\nMadelyn Deutch se narodila v Los Angeles v Kalifornii. Je starší dcerou herečky Lei Thompson a režiséra Howarda Deutche a sestra herečky Zoey Deutch.\n\n\nJe členkou kapely založené v LA, BLEITCH s Piersem Baronem. Sama zkomponovala a nazpívala s Bleitchem hudbu pro svůj nadcházející film \"The Year Of Spectacular Men\".\n\n"}
{"id": "1455974", "url": "https://cs.wikipedia.org/wiki?curid=1455974", "title": "Ragib Ćurčić", "text": "Ragib Ćurčić\n\nSalih Ragib-efendija Ćurčić (1824 Sarajevo, osmanská říše – 4. července 1888 Sarajevo, Bosna a Hercegovina) byl bosenskohercegovský politik a soudce bosňáckého původu. Rodinné příjmení je často psáno i ve tvaru Čurčić, což sice odpovídá sarajevskému dialektu (nerozlišuje ć a č) bosenského jazyka, ale nikoli již standardu.\n\nMuslimská rodina Ćurčićů od 17. století pobývá v Sarajevu, kam se uchýlila po útěku z Budína. Po neúspěšném druhém obelhání Vídně osmanskými Turky sultán postupně ztratil celé Uhry a většina muslimského obyvatelstva tehdy odešla hlouběji do osmanské říše, nezřídka do Bosny. Od té doby mužští členové rodiny Ćurčićů vykonávali vojenské a správní úřady v Bosenském ejáletu. Fehimův předek Salih-aga Ćurčić se narodil v Budíně, ale původem byl zřejmě z bosenského Livna. Do Sarajeva přišel roku 1696 se svým synem Jašarem Sadikem a bratrem Hasanem. Salih-aga pak v Sarajevu roku 1736 založil rodinnou islámskou nadaci, vakuf. Jašar měl syna Ahmeda (?–1791/1792) a tento pak přivedl na svět tři syny, Mehmeda, Fejzullaha i Sunullaha (?–1828/1829). Sunullahovi se narodili synové Abdullah (?–1827/1828) a Salih Ragib. Pozemkové vlastníctví rodiny se soustředilo kolem dnešní Jahja-pašovy (Ćurčićovy) mešity a Fakulty islámských věd. Tato část Sarajeva se kolokviálně nazývala \"Ćurčića brijeg\" (Ćurčićův ostroh), jinak také Jahja-pašova mahala.\n\nO Ćurčićově dětství a raném mládí nejsou bližší zprávy. Z dochovaných zpráv je zřejmé, že za osmanské vlády v Bosně zaujímal post soudce obchodního soudu, předsedy zemského katastru, okružního náčelníka, vedoucího justičního oddělení a místopředsedy vezírské rady. Jistý čas byl též sarajevským starostou (1875 –1877 a od března 1878 do okupace). Roku 1879, rok po obsazení Bosny a Hercegoviny Rakousko-Uherskem, se stal šarí‘atským soudcem při Vrchním soudu v Sarajevu. Vedle toho mezi lety 1878 a 1884 zasedal v sarajevském městském zastupitelstvu.\n\nPoslední tři léta života byl stižen opakujícími se mrtvicemi. Po druhé mrtvici roku 1887 měl paralizovanou již celou půlku těla. Ćurčić zemřel ráno 4. července 1888 a již odpoledne proběhla zádušní mše za zamřelého a pohřeb.\n\nRabib-efendija obdržel nejvyšší vyznamení osmanské říše, a to Řád Nişan-i Imtiyaz (kvůli nejednoznačnosti pramenů je dost možné, že se jednalo o Řád Medžidije), a posléze i Řád Františka Josefa.\n\nĆurčić byl ženatý a měl dva syny, Fehima (1866–1916) a Muhameda, a dvě dcery. Jeho syn Fehim byl sarajevským starostou.\n\n"}
{"id": "1455999", "url": "https://cs.wikipedia.org/wiki?curid=1455999", "title": "Ana María Orozcová", "text": "Ana María Orozcová\n\nAna María Orozco Aristizábal (* 4. července 1973 Bogotá) je kolumbijská herečka, žijící v Argentině. V telenovelách účinkuje od dětství, jejím největším úspěchem byla titulní role v seriálu \"Ošklivka Betty\" (\"Yo soy Betty, la fea\"), za kterou získala ceny Premios India Catalina, Premios TVyNovelas a New York Latin ACE Awards. Hrála také v divadelním představení \"Muelle Oeste\" a v dětském filmu \"Zachraňte myšáka\" (2006).\n\nJejím otcem je herec Luis Fernando Orozco a matkou rozhlasová hlasatelka Carmenza Aristizabalová, herectví a zpěvu se věnuje také její mladší sestra Verónica Orozcová. Jejím prvním manželem byl herec Julián Arango a druhým manželem hudebník Martín Quaglia, s nímž má dvě dcery: Lucrecíi (* 2004) a Míu (* 2010).\n\n"}
{"id": "1456010", "url": "https://cs.wikipedia.org/wiki?curid=1456010", "title": "Karjala Cup 2018", "text": "Karjala Cup 2018\n\nKarjala Cup, tento hokejový reprezentační turnaj se odehrává každý rok 8. - 11. listopadu, za účasti těchto hokejových reprezentací, České republiky, Finska, Švédska a Ruska. \n\n"}
{"id": "1456011", "url": "https://cs.wikipedia.org/wiki?curid=1456011", "title": "Rybomorka pstruží", "text": "Rybomorka pstruží\n\nRybomorka pstruží (\"Myxobolus cerebralis\") je jedním z nejznámějších zástupců skupiny \"Myxosporea\". Jsou to mikroskopičtí endoparazité lososovitých ryb, tvořící v rámci životního cyklu dva druhy spor. Životní cyklus je nepřímý a odlišné typy spor se vyvíjejí střídavě v nitěnkách a v lososovitých rybách. U ryb způsobují záněty chrupavky, které mohou vyústit v tzv. vrtohlavost pstruhů (z ang. Whirling disease). \n\nRybomorka pstruží je původem z Evropy, ale lidskou činností se rozšířila do celého světa. Byla objevena poprvé v Německu v roce 1898, po zavlečení pstruha duhového (\"Oncorhynchus mykiss\") do Evropy. V Evropě původní pstruh potoční (\"Salmo trutta\") je totiž vůči projevům onemocnění rezistentní. Je to způsobeno dlouhodobou koevolucí parazita s hostitelem. Oproti tomu populace pstruha duhového nemohly být na parazita adaptované, protože se v USA nevyskytoval. To je hlavní příčinou velké citlivosti pstruha duhového k onemocnění. Tato hypotéza ovšem nevysvětluje poměrně velkou citlivost evropské hlavatky obecné (\"Hucho hucho\") ani částečnou rezistenci amerického lososa kisuče (\"Oncorhynchus kisutch\"). Obecně je ale rybomorka pstruží největším problémem v USA, kde po zavlečení začala způsobovat velké úbytky na populacích pstruha duhového a dalších druhů, což vede k velkým ekonomickým i ekologickým škodám. \n\nRybomorka pstruží (\"Myxobolus cerebralis\") je jedním z více než 2000 druhů patřících do podkmene výtrusenky (\"Myxozoa\"). Patří do třídy Myxosporea. Jméno je odvozeno podle stadia, nazývaného myxospora, které infikuje lososovité ryby. Aktinosporické stadium bylo až do roku 1984 považováno za samostatný druh a bylo dokonce řazeno do odlišné třídy: Aktinosporea, ale po zjištění, že se jedná pouze o dvě různá stadia stejného organismu, byly třídy sjednoceny.\n\nVýtrusenky byly vzhledem ke své extrémní redukovanosti (ztráta epitelu, nervových buněk, smyslových buněk, trávicí soustavy...) původně řazeny do kmene prvoci \"(Protozoa)\". Až v roce 1995 byla poprvé porovnána data z elektronové mikroskopie se sekvencí DNA a bylo zjištěno, že jsou součástí živočišné říše. Jejich fylogenetická příslušnost byla ale stále nejasná, střídavě byly řazeny mezi hlístice, žahavce a bilateria. Příslušnost k žahavcům byla potvrzena až v posledních letech. Jsou považovány za jedny z organismů, které prošly v důsledku parazitismu největší redukcí. \n\nRybomorka pstruží je mikroskopický parazit tvořící spory. Má nepřímý životní cyklus a vyznačuje se dvěma typy spor, které byly původně považovány za dva odlišné druhy.\n\nAktinospory jsou infekční stadia uvolňující se z vodních máloštětinatců nitěnek. Aktinospory jsou triradiálně symetrické a mají kotvovitý tvar. Tři chlopňovité buňky vytvářejí osu s výběžky.  Na vrcholu osy jsou tři polární kapsuly, z nichž každá obsahuje svinuté pólové vlákno, pod kapsulami je sporoplasmová buňka (sporoplasma), která obsahuje množství vnitřních buněk viz obr.\n\nMyxospory jsou stadia tvořící se v lososovitých rybách, která se poté uvolňují do vody. Dvě pevné chlopňovité buňky obklopují dvojjadernou sporoplasmu a dvě polární kapsuly se stočenými pólovými vlákny viz obr. Pólová vlákna jsou lepkavá a mohou být z kapsuly vymrštěna. Slouží k přichycení spory k hostiteli. Myxospory jsou z předního pohledu široce oválné, z bočního pohledu mají čočkovitý tvar. \nRybomorka pstruží má vždy dvouhostitelský životní cyklus. Definitivním hostitelem je vodní máloštětinatec nitěnka obecná (\"Turbifex turbifex\") a mezihostitelem jsou lososovité ryby. Parazit není schopen vynechat jednoho z hostitelů – tedy např. přenášet se z nitěnky na nítěnku, musí vždy prodělat celý cyklus. \n\nZ nitěnky se uvolňuje infekční aktinosporické stadium, které napadá lososovité ryby. Blízkost hostitele rybomorka zaznamenává pomocí chemických signálů a mechanické stimulace. Kontakt s kůží ryby aktivuje pólová vlákna a dojde k jejich vystřelení do kůže. Ze spory se poté uvolní sporoplasmová buňka, která z epidermis proniká do buněk sliznice. K prvním krokům vstupu do hostitele (tedy vystřelení vlákna a uvolnění sporoplasmy) může dojít při kontaktu se kteroukoli rybou, ale sporoplasma umí úspěšně penetrovat pouze do sliznice lososovitých. Pokud parazit infikuje správného hostitele, začne se mitoticky (nepohlavně) množit a migrovat podkožím a nervovým systémem k chrupavkám, které jsou cílovou tkání pro vývoj parazita. \n\nHostitelův imunitní systém může rybomorku zlikvidovat v časné fázi infekce, tj. dokud migruje podkožím. Jakmile se dostane do nervového systému, je chráněna. Teprve, když vstoupí do chrupavky, může se ji imunitní systém opět pokusit zlikvidovat. Rybomorka v chrupavce vyvolá zánět degradací hostitelovy chrupavky během tvorby myxospor. \n\nMyxospory se do vody uvolňují nejčastěji po smrti hostitele, ale jsou i případy, kdy hostitele opouští živého. Poté jsou pozřeny nitěnkami a zachytí se háčky ve střevu. Chlopňovité buňky se otevřou a sporoplasma penetruje do epitelu zažívacího traktu. Zde se pohlavně množí a vytváří infekční aktinospory, které nitěnku opouští zažívacím traktem. Tím se životní cyklus uzavírá. \n\nAktinosporické stadium je přizpůsobeno vniku do ryby. Vznáší se ve vodě a při doteku s rybou vystřelí pólová vlákna, čímž se k rybě přichytí. Potom do tkáně proniká sporoplasmová buňka. Oproti tomu myxosporická stadia opouští mrtvou rybu a klesají ke dnu, kde pronikají do nitěnek.\n\nRybomorka pstruží je původem z Evropy, ale v současné době je důsledkem antropogenní činnosti rozšířena i v Asii, Africe, Severní Americe a Oceánii. Poprvé byla popsána v roce 1893 v Německu. V 50. letech 20. století se rybomorka rozšířila do USA, kde způsobuje velké ekonomické i ekologické škody na populacích pstruha duhového. Areál výskytu se ještě více rozšířil po druhé světové válce, kdy byla rybomorka objevena v dalších více než dvaceti státech. \n\nVrtohlavost pstruhů byla v Evropě neznámá, dokud se zde nezačal vyskytovat pstruh duhový (\"Oncorhynchus mykiss)\". Původní evropský druh, pstruh potoční (\"Salmo trutta)\", je totiž proti onemocnění rezistentní. \n\nRybomorka v chrupavkách vytváří granulomatózní zánět, který způsobuje stlačení páteře a mozkového kmene. Infikovaná ryba poté vykazuje abnormální chování při plavání – plavání v kruhu, opakované stahy těla. Stlačení mozku může někdy způsobit náhlou strnulost a neschopnost pohybu. Dalšími výraznými příznaky nemoci jsou: deformace páteře a lebky a černé skvrny na ocasní ploutvi, které vznikají důsledkem infekce páteřních chrupavek (zánět vyvíjí tlak na ganglia, která zodpovídají za barvu kůže v zadní části těla). \n\nRyba se může nakazit v jakémkoli věku, ale mladí jedinci jsou vůči rybomorkám zranitelnější. Není to způsobeno malou osifikací kostry, ale nezralostí centrální nervové soustavy. \n\nDetekce infekce je poměrně snadná, vzhledem k tomu, že v pozdějších fázích infekce mohou být v hlavových chrupavkách až dva miliony spor. Přibližně dvě třetiny spor se nachází v hlavě a polovina z nich v žaberních chrupavkách. Spory se dají detekovat nejlépe mikroskopicky po vyjmutí žaber. Časnou infekci lze detekovat mikroskopicky v kůži, ve formě malých sporoplasmových buněk. Ty zde mohou být pozorovány jen do několika málo hodin po penetraci, protože se poté přesunují do spodních vrstev kůže a do nervové soustavy. \n\nV Evropě si zřejmě volně žijící populace vytvořily vůči rybomorce rezistenci, takže nemocí nebyly ohroženy. Lidskou činností se však parazit rozšířil do USA, kde začal populace volně žijících pstruhů masově likvidovat. Nemoc změnila druhové složení pstruhů, začaly dominovat rezistentní druhy jako pstruh potoční (\"Salmo trutta)\". V USA je vrtohlavost pstruhů stále velkým tématem i problémem, ačkoli někde už se populace začaly znovu obnovovat. V některých případech byla ale infikovaná populace tak velká, že bylo nutné vyhubení pstruhů v celých velkých oblastech, aby se zamezilo dalšímu šíření choroby.\n\nJe mnoho faktorů, které ovlivňují míru infikace ryb a celkový dopad na populace, jako například kvalita vodního toku, teplota, množství sedimentů, další parazité. V některých oblastech mohou být populace vážně ohroženy a v jiných mohou být relativně odolné. Nejvýznamnějším faktorem se ukazuje být teplota vody, která ovlivňuje životní cyklus parazita, množství vypuštěných spor z těla nitěnky a pravděpodobnost a vážnost infekce ryby. \n\nZavlečení rybomorky pstruží způsobilo na mnoha místech změny ve druhovém složení. Populace pstruhů duhových rapidně klesly, zatímco populace rezistentního druhu, pstruha potočního, se zvětšily. Další dva druhy, které byly pravděpodobně infekcí ovlivněny a jejich populace klesly, jsou původní druhy Skalistých hor USA - síh Williamsův (\"Prosopium williamsoni)\" a pstruh žlutohrdlý (\"Oncorhynchus clarkii\"). \n\n"}
{"id": "1456031", "url": "https://cs.wikipedia.org/wiki?curid=1456031", "title": "Mistrovství Československa silničních motocyklů 1974", "text": "Mistrovství Československa silničních motocyklů 1974\n\nMistrovství Československa silničních motocyklů 1974 se konalo v objemových třídách do 50 cm³, do 125 cm³, do 250 cm³ a do 350 cm³, přičemž byly započítávány 3 nejlepší výsledky.\n\n\n\n\n\n\n\n"}
{"id": "1456065", "url": "https://cs.wikipedia.org/wiki?curid=1456065", "title": "Allison J35", "text": "Allison J35\n\nGeneral Electric/Allison J35 byl proudový motor původně vyvinutý firmou General Electric (tovární označení TG-180) paralelně s motorem s J33 (který byl založen na výzkumu Franka Whittlea s radiálním kompresorem) a první motor s axiálním kompresorem, který sloužil u amerického letectva. J35 byl poměrně jednoduchý motor skládající se z jedenáctistupňového axiálního kompresoru a jednostupňové turbíny. S přídavným spalováním, kterým byla většina motorů vybavena, poskytoval tah 7 400 lbf (32,92 kN).\n\nPodobně jako u motoru J33 pocházela konstrukce J35 od firmy General Electric, ale hlavní výroba probíhala u společnosti Allison Engine Company. Motor byl použit u řady experimentálních letadel a u sériově vyráběných vojenských letadel Republic F-84B/C/D/E/G a Northrop F-89. V letech 1947-1955 bylo vyrobeno asi 14 tisíc kusů. \n\n\n\n"}
{"id": "1456067", "url": "https://cs.wikipedia.org/wiki?curid=1456067", "title": "Euro Hockey Tour 2017/2018", "text": "Euro Hockey Tour 2017/2018\n\nEuro Hockey Tour 2017/2018 byl 22. ročník hokejové soutěže Euro Hockey Tour. \n\nTurnaj Karjala Cup 2017 probíhal od 8. do 12. listopadu 2017 ve finských Helsinkách, dva zápasy se konaly ve Švýcarsku a Švédsku.\n\nTurnaj Channel One Cup 2017 probíhal od 13. do 17. prosince 2017 v ruské Moskvě. Osm zápasů se odehrálo v Moskvě v Rusku , jeden zápas se konal v Praze v České republice . \n\nTurnaj Czech Hockey Games 2018 probíhal od 19. do 22. dubna 2018 v Česku.\n\nTurnaj Sweden Hockey Games 2018 probíhal od 26. do 29. února 2018 ve švédském.\n"}
{"id": "1456078", "url": "https://cs.wikipedia.org/wiki?curid=1456078", "title": "Fahrudin Jusufi", "text": "Fahrudin Jusufi\n\nFahrudin Jusufi (srbskou cyrilicí Фахрудин Јусуфи, 8. prosince 1939 Dragaš – 9. srpna 2019 Bělehrad) byl jugoslávský fotbalista goranské národnosti. \n\nHrál na pozici krajního obránce za bělehradský FK Partizan, s nímž se stal mistrem Jugoslávie v letech 1961, 1962, 1963 a 1965 a postoupil do finále Poháru mistrů evropských zemí 1965/66. Pak přestoupil do západoněmeckého Eintrachtu Frankfurt, s nímž v roce 1967 vyhrál Rappanův pohár. Kariéru ukončil v roce 1972 v Rakousku v klubu FC Dornbirn 1913. Za jugoslávskou reprezentaci odehrál 55 mezistátních utkání, získal zlatou medaili na Letních olympijských hrách 1960, startoval také na mistrovství Evropy ve fotbale 1960 (2. místo) a mistrovství světa ve fotbale 1962 (4. místo). Anglický fotbalový expert Eric Batty ho třikrát zařadil do nejlepší světové jedenáctky roku. \n\nPo ukončení hráčské kariéry působil jako trenér, v sezóně 1987/88 dovedl Partizan k ligovému titulu. Fotbalistou byl i jeho syn Sascha Jusufi, který v roce 1987 s týmem Hamburger SV vyhrál DFB-Pokal.\n\n \n"}
{"id": "1456080", "url": "https://cs.wikipedia.org/wiki?curid=1456080", "title": "Turistická značená trasa 1972", "text": "Turistická značená trasa 1972\n\nTuristická trasa 1972 má svůj počátek v centru Třemošnice na tamním hlavním turistickém rozcestí, kde se potkává se zeleně značenou trasou 4305 vedoucí z Heřmanova Městce přes Třemošnici do Lovětínské rokle a žlutě značenými trasami 7343 na Sečskou přehradu a 7399 na Pařížovskou přehradu. Trasa vede nejprve východním směrem podél Zlatého potoka v souběhu s trasou 4305 na okraj města, kde nabírá přibližně severní směr a přechází do krátkého souběhu s červeně značenou trasou 0450 z Horního Bradla na Lichnici. Po opuštění souběhu nad silnicí II/337 trasa přimyká k jihovýchodnímu úpatí Železných hor, po kterém vede nejprve k dolnímu konci Lovětínské rokle, kde se nachází opět rozcestí se zde končící zeleně značenou trasou 4305 a žlutě značenou trasou 7346 do Prachovic. Trasa 1972 pokračuje dále po úpatí hřebene přes Lhůty do Žlebských Chvalovic, kde se kříží s červeně značenou trasou 0481 z Lichnice do Žlebů. Trasa drží směr až do Licoměřic, kde se stáčí přibližně na východ a začíná stoupat na hřeben Železných hor. U malého rybníka překonává Starkočský potok a u silnice Březinka - Slavkovice se stáčí téměř v jihu, aby po vystoupán na hřeben pokračovala víceméně proti původnímu směru. Ještě během stoupání míjí tvrziště Stoupec a památník úkrytu partyzánské brigády Mistra Jana Husa, ke kterému vede krátká rovněž modře značená odbočka. Po vystoupání na hřeben prochází dětským letním táborem a u Zbyslavecké ozdravovny přichází na rozcestí se žlutě značenou trasou 7350 do Míčova. Trasa 1972 pokračuje dále jižním směrem přes pole do Zbyslavce, kde se stáčí na západ a nedaleko za vsí na rozcestí opět s červeně značenou trasou 0481 končí v nadmořské výšce 535 metrů svou pouť.\n\n\n"}
{"id": "1456087", "url": "https://cs.wikipedia.org/wiki?curid=1456087", "title": "Channel One Cup 2017", "text": "Channel One Cup 2017\n\nChennel One Cup, tento hokejový reprezentační turnaj se odehrává každý rok 13. - 17. prosince, za účasti těchto hokejových reprezentací, České republiky, Finska, Švédska, Ruska, Kanady, a Jižní Korea. \n\n"}
{"id": "1456108", "url": "https://cs.wikipedia.org/wiki?curid=1456108", "title": "Varteres Samurgašev", "text": "Varteres Samurgašev\n\nVarteres Varteresovič Samurgašev (* 13. září 1979 Rostov na Donu) je bývalý ruský zápasník – klasik arménského původu, olympijský vítěz z roku 2000.\n\nZápasení se věnoval od útlého dětství. Oba jeho rodiče jsou vyškolenými trenéry zápasu. Tři starší bratři se aktivně věnovali zápasu řecko-římskému. Jeho prvním trenérem byl v rodném Rostově vedle rodičů Suren Kazarov (Kazarjan). Jeho osobním trenérem byl po celou sportovní kariéru Sergej Zabejvorot.\n\nAby se prosadil v ruském reprezentačním týmu shazoval před turnajem více než 10 kg. Jako vedlejší efekt tohoto shazování váhy se u něho v juniorském věku (1996) projevil defekt zvaný ileus (neprůchodnost střev). V olympijském roce 2000 měl dva týdny před dubnovým mistrovství Evropy v Moskvě vážné zdravotní problémy, které zažehnal dietou a léky. Vyhnul se tak plánované operaci, která by ho připravila o možnost startovat na olympijských hrách v Sydney. S jeho zdravotními problémy bezpochyby souvisí i incident ze silvestra 1998, kdy se dostal do potyčky a utrpěl několikrát bodných nožem v oblasti břicha. Po operaci nemohl několik měsíců zápasit.\n\nV ruské mužské reprezentaci debutoval v roce 1999 ve váze do 63 kg za zkušeným, ale nevýrazným Nikolajem Monovem. V olympijském roce 2000 v ruské olympijské nominaci Monova porazil a startoval na olympijských hrách v Sydney. Do základní tříčlenné skupiny byl nalosován s obhájcem zlaté olympijské medaile Polákem Włodzimierzem Zawadzkim a favorizovaným Turkem Şerefem Eroğlu. Úvodní zápas s favoritem z Turecka zvládl, postupně se ujal body v parteru vedení 4:0 a zvítězil 5:2 na technické body. Ve druhém zápase ve skupině porazil vysoko 8:0 na technické body Zawadzkého a postoupil do čtvrtfinále. Ve čtvrtfinále porazil vysoko 11:5 na technické body Američana Kevina Brackena a v semifinále se utkal s Gruzínem Akakim Čačuou. Po vyrovnaném úvodu poslal v závěru prvního poločasu rozhodčí jeho soupeře do parteru, čehož využil a zveden se dostal do vedení 5:1 na technické body. V úvodu druhé minuty druhého poločasu nezachytil Gruzínův záhlavák, kterým se pouze ztečilo vedení na 7:4 a to již do konce hrací doby udržel. Ve finále proti Kubánci Juanu Marénovi využil začátkem druhé minuty výhody v parteru a koršunem se ujal vedení 1:0 na technické body. Tímto bodovým rozdílem skončila regulérní hrací doba (6 minut). Z důvodu minimálního bodového náskoku, ale finále pokračovalo prodloužením (plus 3 minuty se zlatým skóre). V úvodu prodloužení vyvedl Kubánce v boji o úchop z rovnováhy a strhem dostal kýžený, vítězný druhý bod. Získal zlatou olympijskou medaili.\n\nOd roku 2001 šel netypicky o dvě váhové kategorie výše a startoval ve váze do 74 (76) kg. V roce 2004 potvrdil v ruské olympijské nominaci pozici reprezentační jedničky a startoval na olympijských hrách v Athénách. Ze čtyřčlenné základní skupiny postoupil přímo do semifinále proti Gruzínu Aleksandru Dochturišvilim. Semifinále takticky nezvládl a prohrál 2:5 na technické body. Souboj o třetí místo proti Švýcaru Reto Bucherovi patřil k nejrychlejším soubojům o medaile v zápasu na olympijských hrách. Od úvodu na svého soupeře vletěl o po minutě zvítězil technickou převahou 10:0. Získal bronzovou olympijskou medaili. V roce 2008 startoval na svých třetích olympijských hrách v Pekingu, ale nevyladil optimálně formu a prohrál ve čtvrtfinále s Maďarem Péterem Bácsim 0:2 na sety. Sportovní kariéru ukončil v roce 2012 potom co v nominaci na olympijské hry v Londýně dostal přednost Roman Vlasov. Věnuje se trenérské a funkcionářské práci.\n\n\n"}
{"id": "1456114", "url": "https://cs.wikipedia.org/wiki?curid=1456114", "title": "Turistická značená trasa 4236", "text": "Turistická značená trasa 4236\n\nTuristická trasa 4236 má svůj počátek v nadmořské výšce 386 m u železniční zastávky Bohousová na železniční trati Týniště nad Orlicí - Letohrad, kde se nachází rozcestí s modře značenou trasou 1854 sledující tok Divoké Orlice ze Žamberku do Litic nad Orlicí. Trasa 4236 překoná řeku do obce Záchlumí a pokračuje poli do Rybné nad Zdobnicí. Odtud stoupá do hřbetu Chlumu po staré \"Císařské cestě\" a na něm se křižuje se žlutě značenou hřebenovkou 7267. Poté klesá na turistické rozcestí u chaty na Vyhlídce a merklovické obory s červeně značenou turistickou trasou 0418 z Potštejna do údolí Zdobnice a žlutě značenou trasou 7269 vedoucí do Vamberka. V závěru vede v souběhu s modře značenou trasou 1876 obsluhující severní svah hřbetu, která zde v nadmořské výšce 470 m rovněž končí.\n\n\n"}
{"id": "1456115", "url": "https://cs.wikipedia.org/wiki?curid=1456115", "title": "Andy Moor", "text": "Andy Moor\n\nAndy Moor může být:\n\n"}
{"id": "1456124", "url": "https://cs.wikipedia.org/wiki?curid=1456124", "title": "Pozitivní diskriminace v pedagogice", "text": "Pozitivní diskriminace v pedagogice\n\nPozitivní diskriminace v pedagogice nebo pozitivní interpretace rovných příležitostí (anglicky \"affirmative action\") je pojem, který označuje kladení důrazu na umožnění znevýhodněným žákům dosažení požadovaných cílů. Patří sem žáci, kteří se vymykají normě, čili takoví, kteří nesou nějaké břemeno či jsou označováni za nadané nebo mimořádně nadané. Mohou to být například žáci s odlišnou národností, žáci s mateřským jazykem jiným než češtinou, žáci s vývojovými poruchami učení či chování nebo žáci s jiným handicapem (nevidomí, neslyšící, atd.), ale i žáci nadaní. \n\nDiskriminace je upírání rovnosti příležitostí člověku nebo skupině lidí. „Jedná se o výslednici současných vlivů racionálního rozhodování, implicitních teorií osobnosti, kategorizace, stereotypizace, postojů a sociálních norem.“ Pozitivní diskriminace tedy představuje přesný opak diskriminace, jinak řečeno: vyzdvihování důležitosti stejných možností pro žáky nehledě na jejich charakteristiku, schopnosti a vzdělávací potřeby.\n\nBěžnou klasifikaci diskriminace lze použít také pro rozdělení diskriminace pozitivní na:\n\n\nPozitivní diskriminací se rozumějí kroky provedené ke zlepšení postavení znevýhodněných žáků v oblastech vzdělávání, z nichž byli vyloučeni. Projevuje se záměrným či nezáměrným protežováním jedince nebo skupiny žáků.\n\nChápe-li se pozitivní diskriminace jako přesný opak diskriminace, lze o ní říci, že se jedná o automatické připisování kladných vlastností žákovi nebo skupině žáků spadajících do určité kategorie. Zacházení se žáky výhodněji právě proto, že vyhovují této kategorizaci, je projev pozitivní diskriminace. Je tím potlačena individualita žáků, kterou nahrazují předsudky týkající se kategorie, do které byl žák nedobrovolně přiřazen (např. žák s SPU, ADHD, nevidomý...). \n"}
{"id": "1456125", "url": "https://cs.wikipedia.org/wiki?curid=1456125", "title": "Turistická značená trasa 1854", "text": "Turistická značená trasa 1854\n\nTuristická trasa 1854 začíná na náměstí v Žamberku, kde plynule navazuje na modře značenou trasu 1850 přicházející sem z Orlických hor. Trasa v počáteční fázi sleduje silnici I/11 a vede kolem městského muzea a rodného domu Prokopa Diviše do Helvíkovic. Zde se odklání jihozápadním směrem, přechází řeku Divokou Orlici a přichází do osady Popluží. V Popluží po překonání železniční trati Týniště nad Orlicí - Letohrad nachází rozcestí se žlutě značenou trasou 7265 směr Potštejn. Trasa 1854 pokračuje souběžně se železniční tratí a řekou k železniční zastávce v Bohousové, kde se nachází rozcestí se zeleně značenou trasou 4236 vedoucí na hřbet Chlumu, a dále k rozcestí u nádraží v Liticích nad Orlicí, kde v nadmořské výšce 379 metrů končí. V závěru vede v krátkém souběhu s červeně značenou cestou Jiřího Stanislava Gutha-Jarkovského číslo 0419 Letohrad - Potštejn. Navázat se dá i na zeleně značenou trasu 4237 do Vamberka.\n\nMezi Žamberkem a dvorem Popluží vedla trasa jižněji ulicí Ke Střelnici, dále přes pole kolem letiště k železniční trati a odtud severozápadním směrem ke dvoru.\n\n"}
{"id": "1456128", "url": "https://cs.wikipedia.org/wiki?curid=1456128", "title": "Zákony učení", "text": "Zákony učení\n\nZákony učení popisují postupy, které je nutné dodržovat pro důkladné osvojení učební látky.\n\nNejznámější popis těchto zákonů pochází z přelomu 19. a 20. století formulovaný Edwardem Lee Thorndikem (zákon účinku, cviku a pohotovosti).  Ve druhé polovině 20. století, je Ladislav Ďurič přeformuloval a rozšířil. Oba tak popsali proces učení, formulovaný do zákonů učení.\n\nLadislav Ďurič formuloval čtyři zákony učení: zákon motivace, zákon transferu, zákon opakování a zákon zpětné informace.\n\nZákon motivace popisuje jak a co nás může k učení se podněcovat. Na motivaci působí i různí činitelé. Může to být například novost situace, předmětu, či činnosti, ve které se žák ocitá poprvé, předchozí úspěch nebo neúspěch, pozitivní nebo negativní sociální hodnocení, odměna či trest a činnost vykonávaná ve skupině.  \n\n\n\n\nZákon transferu spočívá v navazování nových poznatků na předchozí zkušenosti (dosavadní poznatky, emoční zážitky). Transfer je přenos při učení. Při učení nezískáváme pouze nové informace, ale aktivujeme poznatky, které jsme již dříve pochytili, nebo emoce, které jsme již dříve prožili. Situace, při kterých dochází k aktivizaci těchto přenosů nazýváme pozitivní transfer, negativní transfer, specifický transfer a nespecifický transfer. \n\n\n\n\n\nOpakováním dochází k osvojování informace a je důležité pro všechny druhy učení. Při opakování by žáci měli: respektovat obtížnost učiva, rozčlenit si učivo na menší celky, dodržovat přestávky, rozvrhnout si učivo v čase a opakovat systematicky. Vhodnými metodami jsou odříkávání učiva vlastními slovy, srovnání původních informací s informacemi novými nebo užití mnemotechnických pomůcek.\nZákon zpětné informace souvisí s reflexí získaného učiva, která může být realizována buď žákem samotným, nebo jeho okolím (spolužáky, učitelem, rodiči). Díky reflexi, tedy zpětné vazbě, žák zjistí, zda postupuje při učení správě, zda se naučil to, co po něm bylo vyžadováno a zda si informaci osvojil dostatečně pro její další využití.\n"}
{"id": "1456129", "url": "https://cs.wikipedia.org/wiki?curid=1456129", "title": "Efekt velká ryba v malém rybníku", "text": "Efekt velká ryba v malém rybníku\n\nVelká ryba v malém rybníku je efekt způsobující negativní vztah mezi školním prostředím a školním sebepojetím studenta.\n\nTato teorie byla představena roku 1984 australským pedagogickým psychologem Herbert W. Marshem společně s dalšími pracovníky Sydneyské univerzity. Tento efekt nazvali metaforicky Velká ryba v malém rybníku (v originále \"Big-fish-little-pond-effect\", BFLPE).<ref name=\"Fang, J., Huang, X., Zhang, M., Huang, F., Li, Z., & Yuan, Q. (2018). The Big-Fish-Little-Pond Effect on Academic Self-Concept: A Meta-Analysis [Online]. Frontiers In Psychology: Education Psychology. https://doi.org/10.3389/fpsyg.2018.01569\"></ref>\n\nJednotlivec se nesčetněkrát za svůj život porovnává se svými vrstevníky. Při tomto porovnávání ve škole má student v méně schopné skupině vyšší školní sebepojetí, než jak je tomu v pokročilejší skupině.\nPro lepší pochopení tohoto efektu využívá Marsh metafory. „Velká ryba v malém rybníku“ znamená, že nadaný student = „velká ryba“ se nachází v obyčejné referenční skupině = „malém rybníku“. V tomto prostředí svými schopnostmi a dovednostmi vyniká, neboť se nemá příliš s kým porovnávat, nároky na studenta zde mohou být také nižší. V českém prostředí lze použít přísloví: „Mezi slepými jednooký králem.“\n\n„Malá ryba ve velkém rybníku“ pak odkazuje na nadaného studenta, který se přemístil z obyčejné do nadané referenční skupiny. V tomto „velkém rybníku“ se stává „malou rybou“. Najednou již není tak speciální, nároky mohou být vyšší a záleží pouze na studentovi, jak se k tomuto problému postaví.\n\nPředpokládá se, že tento efekt vzniká dvěma protichůdnými sociálními srovnávacími procesy: procesem asimilace a kontrastu.\n\n\n\nNejčastěji je možné tento efekt pozorovat při přestupu žáků ze základní školy na osmileté gymnázium. Žáci po přechodu právě v důsledku porovnávání se s novými vrstevníky čelí významnému poklesu školního sebepojetí. Takové porovnání nastává většinou při klasifikaci výsledků žáků. Největší riziko nastává, když nízké školní sebepojetí ovlivňuje studentovu motivaci a získávání nových vědomostí, schopností a dovedností, a tím se snižuje i jeho školní úspěšnost.\nPřímá konkurence mezi spolužáky zvyšuje účinnost efektu, zatímco spolupracující studenti mají efekt velké ryby v malém rybníku mírnější. Samostatná práce a soutěživost ve třídách s sebou nese negativní vliv na školní sebepojetí žáků, a tím ovlivňuje jejich školní výsledky. To posoudily Cheng a Lam (2007), které ovlivňovaly studenty tak, aby buďto byli v přímém soupeření s ostatními, nebo spolupracovali ve skupinách, aby dosáhli určitého cíle.\n\nStudenti, kteří se projevují narcismem či nižším neurotismem, zažívají tento efekt slaběji, asimilační proces pro tyto jednotlivce tedy převažuje nad procesem kontrastu.\n\nZatímco studenti, kteří se ve škole více angažují a jejich postavení je pro ně důležité, prožívají tento efekt silněji.\n\nMotivace sama o sobě zmírňuje tento efekt, avšak příliš vysoce motivovaní studenti, kteří si stanovují vyšší cíle, obvykle zažívají efekt silnější.\n\nStudenti mající nízkou sociální integraci, kteří jsou dobře zapojeni do své školy, avšak ne mezi své vrstevníky, se projevují silnějším efektem velké ryby v malém rybníku.\n\nPodobný výsledek se projevoval také u dětí s mírným intelektuálním postižením, které navštěvovaly segregované i nesegregované školy.\n\nV Česku nejsou peer programy příliš využívány, ale inspirací mohou být školy v jiných zemích, které na tomto principu vytvářejí dvojice nebo menší skupiny spolužáků, kteří si vzájemně pomáhají s učivem, které se jednomu či druhému nedaří.\n\nHlavním faktorem snižování vlivu tohoto efektu je učitel, který by se měl snažit o snížení přímo v edukačním procesu minimalizací vzájemného srovnávání žáků mezi sebou, například porovnáváním individuálních výkonů žáka v čase a dostatečnou zpětnou vazbou. Tento postup žáky ubezpečuje, že se vyvíjejí a dělají pokroky.\n\nÚspěšný seznamovací kurz vytvoří stabilní základ sociální skupiny a komunikace ve třídě. Adaptační kurzy se v českém prostředí začaly čím dál více organizovat právě pro vzájemné poznávání žáků v nově vzniklých třídách, což znamená dát žákům možnost prezentovat sami sebe a zároveň zjistit, co mají se spolužáky společného.\n\nMimo české území nabízejí některé školy „buddy systém“, v rámci kterého se žák vyššího stupně stane průvodcem nového žáka, kterého seznamuje s prostředím školy a pomáhá mu, kdykoli je třeba. Známost prostředí a vědomí dostupnosti pomoci podporuje nárůst akademické účinnosti. Obdobný systém praktikuje například Univerzita Tomáše Bati ve Zlíně.\n\nSoučasné výzkumy (TIMSS, PIRLS) ukazují, že efekt velké ryby v malém rybníku je nejsilnější na školách, které kladou zvýšený důraz na výkonnost žáků a jejich výsledky neustále porovnávají. Analýzy dat výzkumu TIMSS 2011 a PIRLS 2011 (ČŠI, 2014) potvrdily platnost této hypotézy i v Česku, v tomto případě konkrétně na předmětech matematika a četba. Jedná se tedy o další příklad negativních efektů rozdělování žáků podle schopností do výběrových škol a tříd. Přestože někteří žáci profitují (ti, co zůstanou velkou rybou ve velkém rybníku), řada žáků tak může přechodem na víceleté gymnázium či do výběrových škol strádat.\n"}
{"id": "1456130", "url": "https://cs.wikipedia.org/wiki?curid=1456130", "title": "Kooperativní výuka", "text": "Kooperativní výuka\n\nKooperativní výuka je souhrn strategií, metod a technik výuky, která je založena na spolupráci žáků při dosahování společného cíle v malých skupinách. Kooperativní výuka se začala rozvíjet od 70. let převážně v USA a dnes je praktikována v několika zemích světa a je uznávána jako pedagogická praxe, která podporuje socializaci a učení mezi studenty. Teoretická východiska pro kooperativní výuku můžeme najít především v sociokognitivních a kognitivně-vývojových teoriích. Konkrétně v teorii L. S. Vygotského a J. Piageta. \n\nBylo zformulováno pět znaků kooperativní výuky, díky kterým s velkou pravděpodobností nastane mezi žáky ve skupinách kooperace. Mezi znaky kooperativní výuky patří: \n\n\nTěchto pět znaků tvoří kostru kooperativní výuky. Nemůžeme tedy vynechat jediný znak, pokud chceme zachovat podstatu kooperativní výuky a usilujeme o to, aby mezi žáky ve skupinách probíhala kooperace. \n\nKooperativní výuka využívá skupinové organizační formy, stejně jako výuka skupinová. Kooperativní výuku však nelze ztotožňovat se skupinovou výukou. Hlavní rozdíl je v tom, že zatímco skupinová výuka kooperaci při dosahování cíle předpokládá, znaky kooperativní výuky nastavují základní faktory, za kterých ke kooperaci s vysokou pravděpodobností dojde. O kooperativním učení se často mluví ve smyslu „vyšší formy skupinového učení“. Jinými slovy je kooperativní výuka podobná skupinové v tom, že sdružuje žáky do skupin, ale kooperativní výuku od skupinové odlišují právě znaky kooperativní výuky, které napomáhají tomu, aby žáci ve skupinách pracovali kooperativně, tedy spolu a ne pouze vedle sebe. \n\nTeorie sociální vzájemné závislosti vedla k definování základního znaku kooperativní výuky – pozitivní vzájemné závislosti. V návaznosti na práci Kurta Lewina zformuloval Morton Deutsch na konci 40. let minulého století tři základní podoby vzájemné závislosti mezi jedinci (žáky), kteří spolupracují při řešení úkolu. Těmito třemi podobami jsou: individualistická, kompetitivní a kooperativní. \n\n"}
{"id": "1456132", "url": "https://cs.wikipedia.org/wiki?curid=1456132", "title": "Daltonská mateřská škola", "text": "Daltonská mateřská škola\n\nDaltonská mateřská škola (též \"Mateřská škola dle daltonského plánu\") je mateřská škola, která aktivně využívá principy daltonského plánu neboli Daltonu, jakožto alternativního metodického způsobu výuky. Daltonské mateřské školy bývají často organizačně propojeny s prvním stupněm daltonských základních škol. Daltonský plán vytvořila Helen Parkhurstová (1886–1973). První škola dle daltonského plánu, konkrétně střední, byla založena roku 1919 v americkém městě Dalton. Helen Parkhurstová si kladla za cíl vytvořit vzdělávací systém, který by se vztahoval ke všem věkovým skupinám, a nejvíce se inspirovala Mariou Monstessori, se kterou i spolupracovala. Dalton není ucelený systém, který by striktně určoval způsob výuky. Každá mateřská škola si může daltonský program přizpůsobit dle svých potřeb, měla by však akceptovat základní principy Daltonu a mít adekvátní prostor, pomůcky a materiály. Dále by měla mít stanovený určitý denní režim a práce pedagogů by měla být uspořádána do celků, které bývají označovány jako daltonské bloky. Třídy daltonské mateřské školy bývají většinou věkově smíšené. Každá daltonská mateřská škola má individuální ráz.\n\nDalton je založen na myšlence metodického způsobu výuky, který děti nestresuje. Měl by přinášet klid a možnost věnovat se dětem dle jejich potřeb. Proto bývá často vnímán jako vhodná alternativa tradičního vyučování. Dalton využívá specifické členění učiva, snaží se zakomponovat a prohlubovat nadání a schopnosti dětí. V rámci Daltonu se děti učí spoléhat samy na sebe, ale i na druhé a vzájemně spolupracovat. Při řešení úkolu či problému totiž Dalton propojuje individuální učení, partnerskou kooperaci i skupinovou spolupráci zúčastněných (např. kooperativní výuka). Učiteli napomáhá k osobnímu a profesnímu růstu.\n\n\nNa území dnešní České republiky se Dalton dostal do povědomí ve 30. letech 20. století zásluhou českého psychologa a pedagoga Václava Příhody, který tento metodický způsob výuky praktikoval na základní škole na Zlínsku. Daltonské mateřské školy vznikaly v České republice společně s dalšími alternativními způsoby výuky přibližně v polovině 90. let 20. století. V Brně byl od roku 1996 ve spolupráci se zahraničními školami vzdělávajícími dle daltonskéno plánu připravován program českých daltonských škol. První daltonské mateřské školy v České republice byly uvedeny do provozu roku 2000. Dnes zde funguje více než deset mateřských škol, které v rámci svých aktivit pravidelně spolupracují s Asociací českých škol.\n\nDaltonský plán v mateřské škole je alternativou v oblasti organizace výuky. Dává dětem možnost získat dovednosti, které jsou pro jejich život důležité a které v běžné mateřské škole nejsou příliš rozvíjeny. Děti si vytvářejí vlastní učební materiály a jsou vedeny k samostatnému hledání informací a jejich praktickému využití.\n\nV daltonské mateřské škole převažuje hra a práce v tzv. centrech aktivit, kde jsou pro použití nachystané pomůcky a materiály. Centra aktivit podněcují vytváření skupin, v nichž probíhá spolupráce a rozvoj organizačních schopností. Centra aktivit vedou děti ke vzájemné toleranci. Jsou uspořádána tak, aby se děti vzájemně nerušily, ale stále měly možnost spolupracovat. Děti si zvyknou, že mají materiály k dispozici ve třídě na určitých místech. Učí se však také, že k použití některých materiálů potřebují souhlas učitele.\n\nKaždý den v daltonské mateřské škole začíná úvodním skupinovým rozhovorem, po kterém následuje seznámením dětí s nabídkou aktivit a úkolů uvedených na daltonské tabuli úkolů. Z těchto si děti poté volí, kterému úkolu se budou věnovat. Když má dítě pocit, že již zvolený úkol splnilo, označí to na daltonské tabuli úkolů u svého jména nebo symbolu. Úkoly jsou velmi jednoduché. Nejedná se o práci, ale o hraní si. Na tabuli může být např. kartička s obrázkem boty, což znamená, že se má jít na procházku.\n\nKe spolupráci dětí dochází např. tak, že všechny děti ve skupině mají zadaný jeden společný úkol pro všechny a po jeho splnění ho společně hodnotí. Může dojít i k situaci, kde každá skupina pracuje jen na určité části zadaného úkolu a po jeho splnění skupiny zkompletují jednotlivě splněné úkoly a hodnotí výsledek jako souhrnný celek. Dalším případem možné spolupráce mezi dětmi je situace, kdy jednotlivé skupiny dětí dostanou odlišné úkoly, které spolu souvisejí jen částečně. Úkolem dětí je poté hledat souvislosti či odlišnosti a hovořit o daných úkolech. Při skupinové práci si děti mají uvědomit, jak se k vytvoření skupinového výsledku vzájemně potřebují, tedy že úplně každý člen skupiny je přínosem a je zodpovědný za finální výsledek.\n\nKaždý den v týdnu má přidělenou barvu. Barvy dnů slouží ke zpestření výuky a mohou ovlivňovat i téma dne. Jsou striktně dány a také vyznačeny v každé jednotlivé třídě. Pomocí barev dnů se děti naučí lépe orientovat ve dnech týdne.\n\nMateřská škola je neodmyslitelnou součástí vzdělávacího systému a její učitelé patří u nás do druhé nejpočetnější profesní skupiny učitelů. Učitel v daltonské mateřské škole má za úkol připravovat pro děti jednotlivé varianty aktivit a úkolů, a to jak pro jednotlivce, tak i pro skupiny. Může se tomu naučit v dlouhodobějších seminářích, které jsou tvořeny a nabízeny Asociací českých daltonských škol, nebo na jejích každoročních mezinárodních odborných konferencích. Aktivity a úkoly jsou tvořeny na základě situací a zájmů dětí. V převaze jsou spíše aktivity a úkoly pro individuální práci. Učitel má za úkol také podněcovat vzájemnou komunikaci a slovně podporovat nápady dětí. Učitel by měl dětem Dalton představit spíše z praktické než z teoretické stránky.\n"}
{"id": "1456133", "url": "https://cs.wikipedia.org/wiki?curid=1456133", "title": "Záškoláctví", "text": "Záškoláctví\n\nZáškoláctví je jev, kdy se děti a mladiství úmyslně, bez omluvitelného důvodu a bez vědomí, popř. souhlasu rodičů se nezúčastňují vyučování a zdržuje se mimo domov. Nejedná se pouze o problém jedince, který se tohoto chování dopouští, ovlivňuje celou společnost kolem sebe. Někteří autoři záškoláctví definují jako přestupek žáka, který vědomě zanedbává školní docházku.\n\nZáškoláctví je označováno za poruchu chování, která může být spjata s negativním přístupem ke škole.\n\nZa záškoláctví je podle Ministerstva školství, mládeže a tělovýchovy považována neomluvená absence žáka základní či střední školy ve škole. Jedná se o přestupek, kterým žák úmyslně zanedbává školní docházku. Je chápáno jako porušení školního řádu (pravidel stanovených školou), současně jde o porušení školského zákona, který vymezuje povinnou školní docházku.\n\n\n\n\n\n\nPříčin záškoláctví existuje mnoho a ty jsou propojeny s typologiemi záškoláctví.\n\n\nPrvní, kdo zaznamená záškoláctví jako první zjistí učitel, většinou třídní učitel, který má největší přehled o docházce jeho žáků. Nejdůležitější je zjistit příčinu záškoláctví a následně ji co nejdříve odstranit. Důležité je, získat rodiče žáka, aby spolupracovali. Pokud nevyřeší problém učitel s rodiči, existují ve škole ještě tzv. výchovní poradci. Výchovní poradci, jako nestranný účastník, může nejvíce pomoci.\n\nPrevence znamená předcházet něčemu, ochránit se před něčím. Pro předejití záškoláctví je potřeba pravidelně pozorně dokumentovat absenci žáka, informovat rodiče popřípadě zákonného zástupce, snažit se odhalit příčiny záškoláctví, zavést opatření, provést výchovný rozhovor s žákem a dále také s výchovným poradce nebo různými pedagogicko-psychologickými institucemi.\n"}
{"id": "1456136", "url": "https://cs.wikipedia.org/wiki?curid=1456136", "title": "Pedagogická komunikace ve školní třídě", "text": "Pedagogická komunikace ve školní třídě\n\nPedagogická komunikace je v české pedagogice chápána jako komunikace mezi účastníky výchovně-vzdělávacích procesů. A slouží k výchovně-vzdělávacím cílům. \n\nPedagogická komunikace může probíhat v různých prostředích – například v rodině mezi rodičem a dítětem, ale také mezi trenérem a sportovcem. Nejčastěji probíhá pedagogická komunikace v prostředí školní třídy. V tomto prostředí je komunikace realizována mezi učitelem a žáky v rámci vyučovací hodiny, ale i o přestávkách. Komunikace je základem všech pedagogických procesů. Komunikace vytváří most mezi učitelem, který má určité vědění, a žákem, který je připraven získávat vědění od svého učitele.\n\nDle Průchy má pedagogická komunikace tyto charakteristiky:\n\n\nPedagogická komunikace se řídí pravidly, která jsou pro učitele i pro žáka odlišné:\n\nBěhem komunikace mezi žákem a učitelem vrámci vyučovací hodiny dominuje řeč učitele. Učitelova řeč obsahuje dvě třetiny vyučovací hodiny. Řeč žáka bývá omezena pouze na jednu třetinu. V pedagogické komunikaci probíhá model komunikace, který odpovídá IRF struktuře, kterou popsali Sinclair a Coulthard nebo Mehan.\n\nTypy učitelských otázek\n\nUčitelské otázky je nutné posuzovat dle komunikačního záměru učitele, který je realizován v jeho výpovědi. U otázek můžeme rozlišovat zda jsou uzavřené nebo otevřené. Dále u otázek rozlišujeme jejich kognitivní náročnost. Jedná se o tzv. Bloomovu taxonomii. To znamená, zda si žák nějaký fakt zapamatoval (nejnižší kognitivní procesy), nebo zda žák faktu porozumněl, aplikoval ho, analyzoval ho, hodnotil ho a nebo nejaký tvořil nějaký nový (vyšší kognitivní procesy).\n\n\nKaždá sekvence IRF struktury končí pozitivní zpětnou vazbou. To je, když učitel obdrží správnou a nebo požadovanou odpověď od žáků.\n\nV pedagogické komunikaci můžeme pozorovat aktéry, jak vnáší do komunikace něco originálního a jedinečného, střídají se v ní mentální perspektivy. V této chvíli můžeme mluvit o dialogickém vyučování. Dle Alexandera dialogické vyučování ,\"prostřednictvím komunikace a práce s jazykem stimuluje aktivitu žáků, podněcuje jejich myšlení a prohlubuje jejich porozumění\"”.\n\n"}
{"id": "1456137", "url": "https://cs.wikipedia.org/wiki?curid=1456137", "title": "Peer assessment", "text": "Peer assessment\n\nPeer assessment neboli vzájemné hodnocení studentů je proces pedagogického hodnocení, při kterém se studenti hodnotí mezi sebou. Toto hodnocení se odvíjí od předem stanovených relevantních kritérií (obsah, forma, myšlenky a případné problémy ohledně konkrétní práce). Vzájemné hodnocení je vyjadřováno počtem bodů, slovním či textovým ohodnocením nebo známkou. Vzájemné hodnocení je možné využívat během vyučovacích hodin, ale je také vhodným nástrojem hodnocení skupinové práce či samostatných a domácích prací. Podle účelu, k jakému je hodnocení použito můžeme dále rozlišovat mezi formativním a sumativním hodnocením. Vzájemné hodnocení je využíváno k oběma těmto formám. Někteří odborníci rozlišují mezi procesem vzájemného hodnocení a procesem vzájemné zpětné vazby. Vzájemná zpětná vazba v tomto smyslu označuje stejný proces jako vzájemné hodnocení. Rozdílem je to, že při vzájemné zpětné vazbě se studenti vzájemně hodnotí pouze slovními či psanými komentáři, nikoli známkou nebo body. Velká část odborníků tyto dva pojmy považuje za totožné. Při dodržení předem stanovených pravidel hodnocení má využití vzájemného hodnocení řadu pedagogických přínosů, jako například rozvíjení některých klíčových kompetencí. Potenciálním rizikem je nedodržení pravidel studenty (hodnocení na základě osobních sympatií či jiných osobních charakteristik atd) či nesprávné vedení hodnocení ze strany pedagoga.\n\n\nPro zajištění kvalitního vzájemného hodnocení je třeba vytvořit odpovídající prostředí. Ve skupině studentů, kteří se vzájemně hodnotí je třeba, aby v této skupině všichni znali hodnocená kritéria a dostatečně jim rozuměli. Dále je třeba, aby si v takové skupině studenti vzájemně důvěřovali a také důvěřovali učiteli. Důvěra je základním kamenem kvalitního vzájemného hodnocení. Studenti také musí dbát na základní předpoklad vzájemného hodnocení. Tím je hodnocení pouze představené práce či výkonu, nikoli hodnocení na základě osobních sympatií, postavení ve skupině a jiných vlastností studenta.\n\nK eliminování potenciálních rizik vzájemného hodnocení (jako je hodnocení na základě vlastností studenta či vzájemných sympatií) je třeba si ve skupině předem stanovit nejen kritéria hodnocení ale také pravidla tohoto hodnocení.\n\nKritéria hodnocení se odvíjí od toho, co je konkrétně hodnoceno (skupinová práce, prezentace jednotlivce, diskuze na téma atd.).Kritériem tedy může být myšleno například míra práce jednotlivce v týmu, kvalita vedení diskuze, kvalita prezentace nebo kvalita obsahu práce)\n\nPravidla mohou zahrnovat strukturu diskuze či hodnocení, apel na dodržování stanovených kritérií či způsob vyjadřování, kladení důrazu na pozitivní hodnocení a teprve následné hledání negativ. Takovým pravidlem může být například zákaz skákání ostatním do řeči či dodržování slušného vystupování. Podoba těchto pravidel je různá. Obecně lze, ve vztahu k zamýšlenému cíli, rozdělit pravidla na tři kategorie.\n\n\nSprávné využití vzájemného hodnocení může u studentů rozvíjet řadu klíčových kompetencí. To je jeden ze základních pedagogických přínosů vzájemného hodnocení. Níže uvedené příklady vychází z článku Aleny Rakoušové o vzájemném hodnocení na metodickém portálu rvp.cz.\n\n\n\n\n\nDalší z předností vzájemného hodnocení je spojitost s procesem sebehodnocení. Sebehodnocení označuje schopnost studenta identifikovat externí standardy a kritéria kvality práce (to, co je na práci hodnoceno učitelem), aplikovat tato kritéria na svou vlastní práci a usoudit, jestli tato kritéria naplnili či ne.\n\nVzájemné hodnocení a sebehodnocení vyžaduje řadu společných dovedností (schopnost objektivního úsudku, kritického myšlení atd). Vzájemné hodnocení tak může zlepšovat u proces sebehodnocení u studentů. Pokud je studentovi poskytnuto hodnocení od jeho vrstevníků ve formě otázek či komentářů, může lépe reflektovat úroveň a kvalitu své vlastní práce. Vrstevníci tak studentovi poskytují informace, podle kterých může svou práci zhodnotit.\n"}
{"id": "1456138", "url": "https://cs.wikipedia.org/wiki?curid=1456138", "title": "Zdravá škola", "text": "Zdravá škola\n\nZdravá škola (nebo též Škola podporující zdraví) je rámcový program Světové zdravotnické organizace, do kterého jsou zapojeny mateřské, základní a střední školy. Cílem programu je zoptimalizovat vývoj a rozvoj každého jednotlivce, žáka a učitele v součinnosti s rodiči a školou samotnou, po stránce tělesné, sociální i duševní.\n\nPrvní zemí, kde byl projekt realizován, bylo Skotsko. Stalo se tak v roce 1986. Od roku 1989 se záštity chopila Světová zdravotnická organizace. K roku 2013 bylo do programu v rámci Evropy zapojeno na 35 000 škol.\n\nHlavním záměrem tohoto projektu bylo zlepšit zdraví studentů, učitelů, rodin a dalších členů komunity prostřednictvím školní instituce. Projekt byl inspirován Ottawskou chartou pro podporu zdraví z roku 1986. Později také Jakartskou deklarací z mezinárodní konference o podpoře zdraví v roce 1997. \n\nJelikož se jedná o rámcový program, škola si stanovuje své cíle sama. Na vlastní žádost se do projektu také přihlásí. Nelze tudíž obecně definovat cíle a zásady všech škol. Přesto se každá instituce může opřít o tři pilíře, které mohou sloužit jako návod:\n\n\nProgram Škola podporující zdraví (dále jen ŠPZ) je od devadesátých let k dispozici také školám v České republice. Od roku 2006 se postupně mění koordinace celé sítě z celostátní úrovně na krajskou. Do projektu ŠPZ se může zapojit každá mateřská, základní i střední škola, které vytvářejí dohromady tzv. Národní síť škol podporujících zdraví. Návod, jak se přihlásit do programu, je k dispozici na internetových stránkách Státního zdravotního ústavu.\n\nPokud se škola rozhodne stát se školou podporující zdraví, musí si nejdříve prostudovat metodiky, které obsahují filozofii ŠPZ, její principy a zásady. Druhým krokem je zaslání přihlášky garantovi ŠPZ. Garantem je Státní zdravotní ústav ČR. \n\nSamotná přihláška musí obsahovat:\n\n\n\nPo zaslání přihlášky je škola automaticky zařazena do projektu a stanovuje si vlastní postup, podle něhož bude připravovat projekt. Může využít nabídky Státního zdravotního ústavu či k tomu přistoupit dle svého vlastního uvážení podle předepsaných metodik programu. Dalším krokem je vypracovat předběžný projekt, který bude prezentovat reálné cíle, kterých chce škola dosáhnout. Po vypracování školního projektu jej zástupci jednotlivých školou zašlou na adresu SZÚ. Členové SZÚ projekt posoudí a zašlou škole zpětnou vazbu. Následuje návštěva školy a přátelské setkání, kde se škola seznámí se všemi podmínkami, ve kterých se bude projekt realizovat. Koordinační tým SZÚ následně pozve zástupce školy k tzv. kulatému stolu, kde dojde k prezentaci školního projektu a následně k smluvnímu podepsání o vstupu do programu.\n\nPokud škola uspěje a stane se součástí projektu ŠPZ, musí si podporu zdraví ve škole zařadit do svého kurikula.\n\n\n"}
{"id": "1456150", "url": "https://cs.wikipedia.org/wiki?curid=1456150", "title": "Carl Michael Belcredi", "text": "Carl Michael Belcredi\n\nCarl Michael Belcredi (* 3. června 1939 Brno) je rakouský novinář a televizní moderátor, pocházející ze šlechtického rodu Belcrediů.\n\nJeho otec byl Jindřich Belcredi a matka Alžběta Gabriela hraběnka Kálnoky z Köröspataku (16. srpna 1895 Olomouc – 6. listopadu 1975 Vídeň). V roce 1966 se oženil s Claudií Falkhansenovou. Po komunistickém převratu v roce 1948 jeho rodina emigrovala do Rakouska. Maturoval na jezuitském gymnáziu Stella Matutina ve Vorarlbersku. Od 18 let žije ve Vídni. V roce 1960 nastoupil do deníku \"Expres\" a krátce do rakouské redakce německého časopisu \"Stern\". Vedle své redaktorské činnosti nalétal 10 000 letových hodin jako profesionální letec.\n\nV roce 1967 odešel k ORF a zde působil jako spolupracovník Chronik a následně jako první válečný zpravodaj. Od roku 1973 moderoval pořad \"Wir\". Od roku 1980-1981 připravoval společně s Leopoldem Kletterem založení redakce počasí u televizní stanice ORF. Tuto redakci pak vedl a spolu s Leopoldem Kletterem a Johannesem Czerninem moderovali předpověď počasí. Jeho poslední vystoupení v této relaci bylo 30. června 1999, kdy odešel do důchodu. \n\n"}
{"id": "1456152", "url": "https://cs.wikipedia.org/wiki?curid=1456152", "title": "African-American Film Critics Association Awards 2018", "text": "African-American Film Critics Association Awards 2018\n\nCeremoniál 16. ročníku udílení cen asociace African-American Film Critics Association Awards se bude konat dne 6. února 2019 v Taglyan komplexu v Los Angeles. Vítězové byli oznámeni dne 11. prosince 2018.\n\n\n"}
{"id": "1456154", "url": "https://cs.wikipedia.org/wiki?curid=1456154", "title": "Letopisy Narnie (filmová série)", "text": "Letopisy Narnie (filmová série)\n\nLetopisy Narnie je britská filmová série založená na stejnojmenné knižní heptalogii C. S. Lewise z 50. let 20. století. V prvním desetiletí 21. století byly zfilmovány tři knihy, první snímek měl premiéru v roce 2005. Trojice filmů dohromady utržila přes 1,5 mld. USD.\n\nÚstřední postavy série představuje skupina dětí – sirotků, kteří se do Narnie dostávají z válečné Británie a jež tam provádí moudrý a mocný lev Aslan (animace namluvená Liamem Neesonem). Hlavní zápornou postavou je zlá Bílá čarodějnice (Jadis z Charnu, herecky ztvárněná Tildou Swinton). \n\nPrvní tři filmy produkovala společnost Walden Media. První dva filmy – \"\" a \"\" – režíroval Andrew Adamson, třetí film \"\" pak Michael Apted. Smlouva Walden Media s dědici C. S. Lewise uplynula v roce 2011 po natočení třetího filmu. \n\nV roce 2013 dědici uzavřeli smlouvu s novými producenty, kteří připravovali natočení dalšího filmu – \".\" Snímek má režírovat Joa Johnston s týmem zcela odlišným od toho, který pracoval na prvních třech filmech. V listopadu 2018 se k projektu připojila společnost Netflix, která plánovala zfilmovat všechny knižní předlohy a zvažovala také natočení seriálu.\n\n"}
{"id": "1456156", "url": "https://cs.wikipedia.org/wiki?curid=1456156", "title": "Independent Spirit Awards 2018", "text": "Independent Spirit Awards 2018\n\n34. ročník udílení Independent Spirit Awards se bude konat 23. února 2019 v Santa Monice v Kalifornii. Ceremoniál bude vysílat americká televizní stanice IFC. Aubrey Plaza bude večer moderovat. Nominace byly vyhlášeny herečkami Molly Shannon a Gemmou Chan dne 16. listopadu 2018.\n"}
{"id": "1456157", "url": "https://cs.wikipedia.org/wiki?curid=1456157", "title": "Vlkýš I", "text": "Vlkýš I\n\nVlkýš I je část obce Heřmanova Huť v okrese Plzeň-sever. Nachází se na severu obce, v katastrálním území Vlkýš a je tvořena původní vesnicí Vlkýš, konkrétně ulicemi Lesní, Stříbrská, Vrbová, K Samotě a Družstevním náměstím. Nachází se zde zámek Vlkýš a poblíž něj barokní kaple svatého Jana Nepomuckého.\n\nČást obce vznikla k 3. prosinci 2018 poté, co zastupitelstvo obce Heřmanova Huť schválilo v prosinci 2017 zřízení nové části obce. Samotný název Vlkýš zůstal od prosince 2018 centrální části Heřmanovy Huti.\n"}
{"id": "1456159", "url": "https://cs.wikipedia.org/wiki?curid=1456159", "title": "Nur Hafizović", "text": "Nur Hafizović\n\nHadži Husein Nur-efendija Hafizović (? Rogatica, osmanská říše – 12. dubna 1921 Rogatica, Království Srbů, Chorvatů a Slovinců), rodným jménem Nuruddin či Nureddin, byl bosenskohercegovský islámský duchovní a soudce bosňáckého původu.\n\nJeho otcem byl Mehmed Rešid ef. Hafizović (1807–1865), rogatický muftí a později kádí v Mostaru, Bihaći a Banja Luce. Mehmed Rešid přivedl na svět šest synů, z nichž dospělosti se dožili jen dva, Ejub Šakir a Husein Nurudin.\n\nZákladní a vyšší islámskou školu, tj. mekteb a medresu, navštěvoval v rodném městě. Roku 1861 složil zkoušku opravňující jej zastávat post kádího, islámského soudce se zalostí šarí'atského práva. Jako soudce poté sloužil v Bosenské Gradišce, Gračanici (od 1865) a Gradačci. Soudní zkoušku poté vykonal v Istanbulu. Roku 1870 byl jmenován kádím v Izmiru. V této době obdržel Řád Medžidije (\"Mecidiye Nişanı\") V. třídy. Od roku 1871 byl kádím ve městě Pljevlja. Zde ho zastihla rakousko-uherská okupace Bosny a Hercegoviny (1878). Poté se zřejmě vrátil do Rogatice, kde se věnoval soudcovskému povolání.\n\nPo založení Islámského společenství v Bosně a Hercegovině roku 1882, nezávislého na osmanské říši, zasedl v jeho nejvyšší duchovní radě, ulema-medžlisu. Roku 1887 jeho místo zaujal Nezir Zildžić, který mu zase přenechal úřad soudce u Vrchního šarí‘atského soudu v Sarajevu. Na tomto postu setrval až do roku 1906, kdy byl penzionován.\n\nHafizović byl nositelem řady vyznamenání. Roku 1888 obdržel Řád Františka Josefa V. třídy, rytíř – na prsou, a roku 1898 Řád železné koruny III. třídy, dekorace na náprsní stuze ve tvaru trojúhelníku.\n\nHusein Nur se dvakrát oženil. Jeho první manželkou byla Dževahira, dcera Mustafy (Mujagy) Hadžiavdić a příbuznou Refika H. Avdiće, \"šayḫ al-Islāma\", nejvyššího islámského duchovního v osmanské říši. S Dževahirou přivedl na svět šest dětí, syny Abdulaha a Muhameda, a dcery Esmu (vdanou Bajrović), Belkisu (vdanou Kumašina), Hajriju (vdaná Bukvica) a Behiju (vdaná Tanković). Podruhé se oženil po smrti své ženy s Hasnijou Svrzo, která mu porodila dceru Mesudu (vdanou Hasanbegović).\n"}
{"id": "1456168", "url": "https://cs.wikipedia.org/wiki?curid=1456168", "title": "Isaszeg", "text": "Isaszeg\n\nIsaszeg [išoseg] () je město v Maďarsku v župě Pest, spadající pod okres Gödöllő. Nachází se asi 10 km severovýchodně od Budapešti. V roce 2015 zde žilo 11 250 obyvatel, z nichž jsou 86,9 % Maďaři.\n\nMěsto je významné tím, že se u něj udály dvě bitvy. Jedna se udála v roce 1265 a druhá v roce 1849.\n\nIsaszeg sousedí s městy Gödöllő, Kerepes, Kistarcsa a Pécel. Poblíže jsou též obce Dány a Nagytarcsa.\n"}
{"id": "1456169", "url": "https://cs.wikipedia.org/wiki?curid=1456169", "title": "Satellite Awards 2018", "text": "Satellite Awards 2018\n\n23. ročník udílení Satellite Awards se konal 17. února 2019. Nominace byly oznámeny 28. listopadu 2018. Vítězové byli oznámeni 3. ledna 2019.\n\n"}
{"id": "1456172", "url": "https://cs.wikipedia.org/wiki?curid=1456172", "title": "Sheldon Souray", "text": "Sheldon Souray\n\nSheldon Souray (* 13. července 1976) je bývalý kanadský hokejový obránce.\n\nOd sezóny 1997/98 hrál v NHL za klub New Jersey Devils. Od sezóny 1999/00 hrál s číslem 44 za Montreal Canadiens. V sezóně 2004/05 (během výluky v NHL) hrál za Färjestads BK ve švédské hokejové Elitserien. Na sezónu 2005/06 měl uzavřenou platnou smlouvu s Montrealem, která mu zaručuje roční příjem 2,128 milionů dolarů. V červenci 2007 podepsal pětiletou smlouvu s Edmontonem Oilers.\n\n\n\n"}
{"id": "1456173", "url": "https://cs.wikipedia.org/wiki?curid=1456173", "title": "Lajčák", "text": "Lajčák\n\nPříjmení Lajčák má více nositelů:\n\n\n"}
{"id": "1456174", "url": "https://cs.wikipedia.org/wiki?curid=1456174", "title": "Bachtrack", "text": "Bachtrack\n\nBachtrack je internetový hudební časopis založený roku 2008 v Londýně, který publikuje recenze ze světa klasické hudby, opery, baletu a tance, rovněž tak i tematické články a rozhovory z daných uměleckých oborů. \n\nSpolečnost Bachtrack Ltd. byla zaregistrována 3. prosince 2007 Davidem Karlinem a Alison Karlinovou. Webová stránka bachtrack.com vznikla během následujcíího měsíce v lednu 2008.\n\n\"Bachtrack\" se v počátku zaměřoval pouze na kulturní život ve Spojeném království. V roce 2009 oblast svého zájmu rozšířil na Spojené státy a kontinentnální Evropu. Vyhledávač návštěvníkům umožňoval hledat události podle data, země, města, feestivalu, události, díla, skladatele či hudebníka. Do roku 2010 portál nashromáždil přibližně 7 tisíc událostí popisovaných v místních londýnských i celostátních britských médiích. První mobilní aplikace byla vyvinuta v závěru roku 2009.\n\nBěhem července 2010 obsadil \"Bachtrack\" páté místo Top 10 žebříčku Web Winners sestavovaného časopisem \"Classical Music\".\n\nVe druhé polovině roku 2010 portál zahájil vydávání recenzí klasické hudby, které doplňovaly jeho databáze seznamu příspěvků. V roce 2013 pak provedl úpravu stránek s možnosti příspěvků ve francouzštině a němčině. Španělská hesla se objevila o rok později; hlavním jazykem přesto zůstala angličtina. \n\n\"Bachtrack\" zřídil databázi plánovaných kulturních událostí z celého světa, v nichž jsou nejpočetněji zastoupeny britské akce. Obsah je zdrojován poznámkami ověřených uživatelů, kteří jsou organizátory jednotlivých představení.\n\nKaždý leden \"Bachtrack\" zveřejňuje statistické informace k událostem, které byly přidány do databáze v předchozím roce. Takto sestavené žebříčky jsou přebírány médii z celého světa, včetně publikování americkými periodiky \"New York Times\", \"Wall Street Journal\", britským \"Guardianem\", francouzským France Musique, španělskou rozhlasovou stanicí Clásica FM Radio, nebo ruským deníkem \"Izvestija\".\n\n\"Bachtrack\" uvádí recenze koncertů, operních, baletních a tanečních představení z řady států. K prosinci 2016 jejich počet, podle internetového časopisu, činil 10 tisíc. Recenzní příspěvky jsou přebírány do dalších umělecky orientovaných publikací a webovými stránkami umělců.\n\nVyjma recenzí se \"Bachtrack\" věnuje tematicky zaměřeným článkům, do nichž patří přehledy programů festivalů, koncertních a operních sezón, rovněž jako rozhovory vedené s umělci a dalšími významnými osobnostmi. Řada rozhovorů vzbudila zájem v plošně orientovaných médiích, včetně vyjádření americké sopranistky Lisette Oropesové, že se musí spadnout, aby mohla být obsazena do jí vytoužených rolí a komentáře australského tenoristy Stuarta Skeltona na adresu Anglické národní opery.\n\n"}
{"id": "1456177", "url": "https://cs.wikipedia.org/wiki?curid=1456177", "title": "Bamberger Symphoniker", "text": "Bamberger Symphoniker\n\nBamberger Symphoniker – Bayerische Staatsphilharmonie, česky Bamberští symfonikové – Bavorská státní filharmonie, jsou symfonický orchestr působící v bavorském městě Bamberk a v současnosti patří v Německu, co se týče platové stupnice pro hudebníky, do nejvyšší kategorie A. Časopis Focus zařadil tento orchester v lednu 2009 v pořadí nejlepších německých symfonických těles na šesté místo.\n\nOrchestr vznikl v roce 1946, přičemž mnoho jeho hudebníků přišlo do Bamberku z Prahy, kde předtím působili v Německé filharmonii. Úvodní koncert orchestru (tehdy pod jiným názvem) se konal v březnu 1946. První šéfdirigent bamberského orchestru Joseph Keilberth (* 1908, † 1968) řídil od roku 1940 do roku 1945 zmíněný německý orchestr v Praze. Po krátkých angažmá v různých německých městech byl od roku 1950 až do své smrti v roce 1968 hybnou silou vzestupu Bamberských symfoniků jako významného orchestru.\n\nNa podzim 2016 se český \"maestro\" Jakub Hrůša stal novým, v pořadí pátým šéfdirigentem v historii Bamberských symfoniků. Uvedl se několika úspěšnými koncerty.\n\nBezprostředním Hrůšovým předchůdcem v Bamberku byl Angličan Jonathan Nott.\n"}
{"id": "1456178", "url": "https://cs.wikipedia.org/wiki?curid=1456178", "title": "Sema Ramazanoğlu", "text": "Sema Ramazanoğlu\n\nSema Ramazanoğlu (* 25. srpna 1959) je turecká politička ze Strany spravedlnosti a rozvoje (AKP), která sloužila jako ministryně rodiny a sociální politiky ve třetím kabinetu ministra Ahmeta Davutoğlu od listopadu roku 2015 do května 2016. Je druhou ministryní v Turecku, která nosí hlavu zahalenou šátkem, první je její předchůdkyně Ayşen Gürcan. Je také členkou parlamentu pro volební okrsek Denizli od listopadu 2015, kdy byla zvolena. \n\nPředtím, než se stala ministryní, pracovala Ramazanoğlu jako poradkyně bývalého ministra Recepa Tayyipa Erdoğana v letech 2003 až 2009 a spolu s ním byla jednou ze zakladatelů strany AKP. Její sestra Selma Aliye Kavaf byla také členkou parlamentu v letech 2007 až 2011. \n\nRamazanoğlu byla terčem rozsáhlé kritiky a výhrůžných telefonátů kvůli své rezignaci poté, co odhalila 45 ilegálně ubytovaných dětí na ubytovnách, kterou vlastnila charitativní organizace \"Ensar\". Kvůli své provládní náboženské výchově byla znásilněna jedním z učitelů této organizace. Sema byla zděšená z obrany této nadace a souhlasila s tím, že nadace nebude nadále financována a podporována státem.\n\nSema Ramazanoğlu se narodila v roce 1959 v Denizli. Vystudovala univerzitu v Ankaře v oboru chirurgie a později odjela do Bernu ve Švýcarsku, kde se zajímala o oblast radiologie. Zatímco pracovala na univerzitách a v nemocnicích ve Švýcarku, aktivně podporovala turecké a islámské komunity žijící v Evropě. \n\nJako chiruržka pracovala 20 let v několika známých státních nemocnicích a figurovala v administraci zdraví podporujících nadací, především v ženské asociaci doktorů. Byla také členkou Kaspické výchovy, kulturní a solidární asociace. Podílela se také na zřízení soukromé kliniky v Istanbulu, kde následně i pracovala. \n\nSema se aktivně zapojila k Úmluvě o odstranění všech forem diskriminace žen v New Yorku, kde pomáhala s prezentací a poskytování vedení v přípravě zpráv týkajících se Turecka. Kromě OSN se také zapojila v jiných mezinárodních organizacích, které se zabývaly jednáním s ženami v moderním světě. Reprezentovala také svou politickou stranu AKP na desítkách událostí ohledně problémů vnímaní žen v Turecku a islámském světě. Psala i sloupky do časopisu \"Ženy a rodina\" (\"Kadın ve Aile\").\n\nV roce 2001 byla u vzniku Strany spravedlnosti a rozvoje (APK) a stala se její členkou. V roce 2003 byla zvolena ve straně MKYK a poté byla znovu zvolena v roce 2006. Ve straně fungovala až roku 2009. \n\nJejím manželem je Yıldırım Mehmet Ramazanoğlu, který je také politikem.\n"}
{"id": "1456179", "url": "https://cs.wikipedia.org/wiki?curid=1456179", "title": "TJ Baník Hrdlovka", "text": "TJ Baník Hrdlovka\n\nTělovýchovná jednota Baník Důl President Gottwald Hrdlovka byl poslední název fotbalového klubu ze zaniklé obce Hrdlovka. Oddíl zanikl po sezoně 1968/69 sloučením s TJ Baník Osek do TJ Baník DPG Osek.\n\nNejvětším úspěchem klubu byla druholigová účast v ročnících 1951 a 1964/65. Třetí nejvyšší soutěže se účastnil naposled v sezoně 1967/68.\n\nSvá domácí utkání hrál v Hrdlovce.\n\nZdroj: \n\n\nPoprvé se druhé nejvyšší soutěže účastnil v ročníku 1951 v rámci Ústeckého kraje, jelikož celostátní II. liga byla po sezoně 1950 zrušena (obnovena 1953) a o start v nejvyšší soutěži se utkávali krajští přeborníci. O postup do druhé ligy v sezoně 1963/64 se zasloužili hráči Rosecký, Gröschel, Bala, Ungr, Hofman, Jindřich Kubrycht, Jiří Kubrycht, Kadeřábek, Herbst, František Homolka, Hereit, Zdeněk Homolka a Mikeš. Toto mužstvo trénoval bývalý brankář Teplic Slavoj Havlíček a vedl je i ve druholigovém ročníku 1964/65.\n\nOd roku 1963 začala obec postupně ustupovat těžbě uhlí, fotbalový klub zanikl po sezoně 1968/69 sloučením s Baníkem Osek.\n\nZdroj: \n\n\nZdroj: \n\nDSO Baník DPG Hrdlovka „B“ byl rezervním týmem klubu, který se pohyboval převážně v okresních soutěžích.\n\nZdroj: \n\nZdroj: \n\n"}
{"id": "1456182", "url": "https://cs.wikipedia.org/wiki?curid=1456182", "title": "Jednostranná", "text": "Jednostranná\n\nJednostranná je ulice v lokalitě Za Horou v katastrálním území Hloubětín na Praze 14, která začíná na ulici Celniční a má slepé zakončení. Směřuje na severovýchodovýchod. Nad ulicí vede most Průmyslové ulice, který je součástí Průmyslového polookruhu, a od jihu do ní ústí ulice Třešňová.\n\nUlice vznikla v souvislosti s výstavbou nouzové kolonie \"Za Horou\" po roce 1920, pojmenována byla však až v roce 1952. Nazvána je podle svého charakteru, že vede pouze jedním směrem (je slepá).\n\nZástavbu tvoří přízemní a jednopatrové rodinné domy, pouze v úseku kolem mostu je zeleň.\n\n"}
{"id": "1456185", "url": "https://cs.wikipedia.org/wiki?curid=1456185", "title": "Antônio Carlos Gomes", "text": "Antônio Carlos Gomes\n\nAntônio Carlos Gomes (11. prosince 1836 Campinas - 16. září 1896 Belém) byl brazilský hudební skladatel, první skladatel z amerického kontinentu, který se prosadil na evropských operních jevištích. Za svůj život složil osm oper, z nichž \"Il Guarany\" je nejznámější.\n\nV mládí byl ovlivněn svým bratrem, dirigentem José Pedro de Sant'Anou Gomesem, který ho přiměl věnovat se hudbě. Uvedl ho na dvůr císaře Petra II., proslulého podporovatele brazilských umělců a intelektuálů. Císař mu umožnil studovat na hudební konzervatoři v Riu de Janeiro. Poté, co studium absolvoval s vyznamenáním, napsal svou první operu \"A noite do castelo\" (1861), jež zaznamenala velký úspěch. Ještě větší ohlas o dva roky později sklidila druhá opera \"Joana de Flandres\". To přimělo císaře, aby mu udělil císařské stipendium, jež mu umožnilo studovat v Itálii. Od roku 1864 tak studoval v Miláně na místní konzervatoři, pod Lauro Rossim či Alberto Mazzucatem. Čtyřletý kurz dokončil za tři roky a získal titul \"Maestro\". Poté chtěl vytvořit opravdu národní operu, s brazilským námětem, k čemuž si vybral román José de Alencara \"O Guarani: Romance Brasileiro\". Opera \"Il Guarany\" měla premiéru roku 1870 v milánské La Scale. Úspěch byl obrovský. Doboví hudební kritici ho dávali na stejnou úroveň jako Gioacchino Rossiniho či Giuseppe Verdiho. Dočkal se i vyznamenání od italského krále Viktora Emanuela II. Poté se vrátil do Brazílie. Když byla v roce 1889 vyhlášena brazilská republika, jakožto přesvědčený monarchista a věrný přítel císaře Petra II., se vrátil do Itálie a odmítl nabídku prezidenta Deodoro da Fonsecy, aby složil novou brazilskou státní hymnu. V následujících letech složil operu \"Condor\" a kantátu \"Colombo\", k oslavě 400 let objevení Ameriky Evropany. Roku 1896 mu guvernér brazilské provincie Pará nabídl, aby řídil hudební konzervatoř v hlavním městě provincie Belém. Přijal, ale krátce po příjezdu do Belému zemřel. \n"}
{"id": "1456188", "url": "https://cs.wikipedia.org/wiki?curid=1456188", "title": "Okrajová (Praha)", "text": "Okrajová (Praha)\n\nOkrajová je ulice v lokalitě Za Horou v katastrálním území Hloubětín na Praze 14. Začíná na ulici Třešňové a má slepé zakončení. Směřuje na severozápadozápad. Tato lokalita se rozvíjí od 20. let 20. století, kdy začala výstavba nouzové kolonie \"Za Horou\".\nUlice byla pojmenována v roce 1957. Nazvána je podle toho, že do roku 1968 Hloubětín byl okrajovou čtvrtí Prahy, ulice tedy ležela na okraji hlavního města.\n\nZástavbu tvoří přízemní a jednopatrové rodinné domy. Povrch ulice je ze zámkové dlažby. V úzké ulici není chodník. Ulice je opatřena dopravní značkou \"obytná zóna\" (stav 2018).\n\n"}
{"id": "1456190", "url": "https://cs.wikipedia.org/wiki?curid=1456190", "title": "Okrajová", "text": "Okrajová\n\nOkrajová může být:\n"}
{"id": "1456191", "url": "https://cs.wikipedia.org/wiki?curid=1456191", "title": "J35", "text": "J35\n\nJ35 může mít různé významy:\n"}
{"id": "1456193", "url": "https://cs.wikipedia.org/wiki?curid=1456193", "title": "Plochoještěr obecný", "text": "Plochoještěr obecný\n\nPlochoještěr obecný (\"Platysaurus intermedius\") je plaz z čeledi kruhochvostovitých, který žije na území Jihoafrické republiky, Svazijska, Botswany, Zimbabwe, Mosambiku a Malawi. Obývá savany, buše i poušť Kalahari, vytváří početné kolonie. Je aktivní ve dne, v noci přespává ve skalách, kde se díky zploštělému tělu snadno vejde i do nepatrné štěrbiny. Živí se převážně hmyzem (mravenci, vosy), příležitostně také rostlinnou stravou. Druh je vejcorodý, vejce se inkubují v půdě až půl roku. Plochoještěr obecný dorůstá délky 6–12 cm, ve zbarvení vykazuje výrazný pohlavní dimorfismus: samice bývají šedé nebo černé s bílými podélnými pruhy a tečkami, samci jsou podle poddruhu zbarveni od zelené přes modré po černou, ocas mají červený nebo oranžový. \n\n\n"}
{"id": "1456197", "url": "https://cs.wikipedia.org/wiki?curid=1456197", "title": "Za Horou (rozcestník)", "text": "Za Horou (rozcestník)\n\nZa Horou může být:\n\n\n\n"}
{"id": "1456199", "url": "https://cs.wikipedia.org/wiki?curid=1456199", "title": "Tiszaföldvár", "text": "Tiszaföldvár\n\nTiszaföldvár [tisafeldvár] je město v Maďarsku, nacházející se na jihu župy Jász-Nagykun-Szolnok, spadající pod okres Kunszentmárton. Nachází asi 16 km jihovýchodně od Szolnoku. Přestože je větší než okresní město Kunszentmárton, není jeho správním městem. V roce 2017 zde žilo 10 672 obyvatel.\n\nPoblíže Tiszaföldváru protéká řeka Tisza. Nejbližšími městy jsou Kunszentmárton a Martfű, poblíže jsou též obce Cibakháza a Mezőhék.\n"}
{"id": "1456200", "url": "https://cs.wikipedia.org/wiki?curid=1456200", "title": "Za Horou (Praha)", "text": "Za Horou (Praha)\n\nZa Horou je ulice ve stejnojmenné lokalitě v katastrálním území Hloubětín na Praze 14, která začíná na ulici Třešňové a má slepé zakončení. Směřuje na severozápadozápad. Tato lokalita se rozvíjí od 20. let 20. století, kdy začala výstavba nouzové kolonie \"Za Horou\".\nUlice byla pojmenována až v roce 1975. Název ulice vychází z polohy ulice na okraji lokality Za Horou.\n\nZástavbu tvoří přízemní a jednopatrové rodinné domy, pouze většinu jižní strany směrem k Českobrodské vyplňuje zeleň. Povrch ulice je ze zámkové dlažby (stav 2018). Po severní straně vede chodník. Nedaleko ulice je autobusová zastávka \"Za Horou\".\n"}
{"id": "1456201", "url": "https://cs.wikipedia.org/wiki?curid=1456201", "title": "Pámelníková", "text": "Pámelníková\n\nPámelníková je ulice v katastrálním území Hloubětín na Praze 9. Začíná na jednosměrné spojce z ulice Českobrodské na Průmyslovou a má slepé zakončení. Má přibližný západovýchodní směr.\nUlice byla pojmenována v roce 1998. Nazvána byla podle pámelníku (\"\"), keře z čeledi zimolezovitých. Název ulice patří do velké skupiny hloubětínských ulic pojmenovaných podle stromů, keřů a jejich plodů. Do stejné skupiny patří např. Švestková, Smrková, Jasanová nebo Třešňová.\n\nNa jižní straně zástavbu tvoří přízemní a jednopatrové rodinné domy a rekreační objekty se zahradami, na severní straně je zeleň a pole. Část ulice má povrch z panelů, část má charakter polní cesty (stav 2018).\n"}
{"id": "1456203", "url": "https://cs.wikipedia.org/wiki?curid=1456203", "title": "Alsek", "text": "Alsek\n\nAlsek je řeka v Severní Americe. Vzniká soutokem zdrojnic Dezadeash a Kaskawulsh na území kanadského národního parku Kluane v pohoří svatého Eliáše, protéká kanadským teritoriem Yukon, provincií Britská Kolumbie a americkým státem Aljaška, kde se nedaleko Yakutatu vlévá do Dry Bay, výběžku Aljašského zálivu. Je dlouhá 250 km (386 km včetně nejdelší zdrojnice). Hlavním přítokem je Tatshenshini. Řeka je napájena především vodou z tajících ledovců, pod horou Mount Fairweather vytváří jezero Alsek, dlouhé 10 km a široké 6 km. \n\nNázev řeky pochází z výrazu \"Aalseix̱\"', který v jazyce domorodých Tlingitů znamená „místo odpočinku“. Její tok zmapoval jako první v roce 1852 ruský cestovatel Michail Dmitrijevič Těbeňkov. V jejích vodách žije losos nerka a losos kisuč, zalesněné břehy obývá medvěd grizzly, ovce aljašská a wapiti. Řeka Alsek je vyhledávána vodáky, kteří ji sjíždějí na raftu nebo kajaku. Nejnebezpečnějším úsekem je Turnback Canyon, kterým dokázal proplout až v roce 1971 Walt Blackadar. Turistům slouží přistávací dráha v Dry Bay. \n\nPovodí řeky je součástí lokality Světového dědictví nazvané Kluane / Wrangell–St. Elias / Glacier Bay / Tatshenshini-Alsek. V roce 1986 byl Alsek zapsán mezi řeky tvořící kanadské národní dědictví.\n\nV roce 2016 bylo oznámeno, že v důsledku klimatických změn začala voda z ledovce Kaskalwush Glacier téct do Alseku místo do řeky Slims. \n\n"}
{"id": "1456204", "url": "https://cs.wikipedia.org/wiki?curid=1456204", "title": "Římskokatolická farnost Vrchoslavice", "text": "Římskokatolická farnost Vrchoslavice\n\nŘímskokatolická farnost Vrchoslavice je územní společenství římských katolíků v rámci prostějovského děkanátu olomoucké arcidiecéze s farním kostelem svatého Michaela. \n\nPrvní písemná zmínka o obci pochází z roku 1351. Už tehdy zde byl kostel. Šlo zřejmě o malou stavbu gotického slohu. Před třicetiletou válkou sloužil protestantům, později pak pustl. Až v roce 1729 byla obnovena ve Vrchoslavicích duchovní správa. V roce 1858 byla zbourána podstatná část starého kostela, zachována zůstala pravděpodobně opravená věž, která je součástí i dnešního kostela. Ten byl postaven v letech 1858 až 1862.\n\nOd července 2013 je administrátorem excurrendo R. D. Mgr. Tomáš Strogan.\n\nVe farnosti se pravidelně pořádá tříkrálová sbírka. V roce 2018 se při ní vybralo jen ve Vrchoslavicích 18 tisíc korun.\n\n"}
{"id": "1456208", "url": "https://cs.wikipedia.org/wiki?curid=1456208", "title": "Blahovičník pobřežní", "text": "Blahovičník pobřežní\n\nBlahovičník pobřežní (\"Eucalyptus camaldulensis\") je listnatý, stálezelený, rozkladitý strom, jeden z asi 800 druhů rodu blahovičník pocházející z tropické a subtropické Austrálie. Je obecně znám tím, že v jeho koruně žije a listy se živí vačnatec koala medvídkovitý.\n\nJe nejrozšířenějším druhem rodu, z domácí Austrálie byl druhotně zavlečen hlavně po jižní Asii, Střední a Jižní Americe, Africe i ostrovech Tichomoří, je také pěstován v subtropickém evropském Středomoří. Je vysazován jako nenáročný, rychle rostoucí strom snášející vlhké i suché prostředí, který se ovšem někde samovolně šíří mimo vyhrazené prostory. Jeho druhové jméno \"pobřežní\" se nevztahuje na pobřeží mořské, ale na břehy podél odvodňovacích toků v ploché australské krajině, které se sezónně rozlévají a následně i na dobu až osmi měsíců vysychají.\n\nJe dominantním a vysoce adaptabilním stromem schopným snášet krátkodobé i několikametrové záplavy vystřídané dlouhodobým suchem. V těžké jílovité půdě s vysokým obsahem vápníku nebo naopak v silně kyselé roste stejně dobře jako na zasolených okrajích bezodtokových jezer. Pro doplnění nedostatkových živin vytváří oboustranně prospěšné symbiotické mykorhizní asociace s různými houbami, s kterými si vyměňuje potřebné látky. Dožívá se vysokého věku, často bývá součástí rozlehlých blahovičníkových lesů.\n\nJe rozšířen na územích s podnebím od tropického přes subtropické až po teplé mírné. Roste v nadmořské výšce od 0 do 1500 m, v oblastech s průměrnými ročními srážkami 250 až 2500 mm tam, kde zimní teploty neklesají pod +5 °C. Při ekonomickém pěstování pro těžbu dříví je pro zdárný růst zapotřebí nejméně 400 mm srážek a průměrná teplota 18 až 25 °C. Za příhodných podmínek strom přirůstá velmi rychle, za rok až 3 m; za nevhodných neroste, jen přežívá.\n\nDoba kvetení závisí na lokalitě, v Austrálii kvete na jihu v létě, na severozápadě na podzim a na severovýchodě v zimě a na jaře. V jiných oblastech rozkvétá odlišně dle místních podmínek, např. jedinci kvetoucí v Austrálii v létě nasazují květy v jižní Africe v zimě. Od opylení do zralosti plodů uplynou asi čtyři měsíce, mladý jedinec vyrůstá rychle a poprvé vykvete již ve třech až pěti letech. Uvádí se, že pokud je exemplář na vhodném místě a nezasáhne ho požár, má šanci dožít se 500 let. Ploidie druhu je 2n = 22.\n\nBlahovičník pobřežní je statný strom vysoký 20 až 30 m (výjimečně až 45) s průměrem kmene 1 až 2 m, který ve své australské domovině patří mezi nejmohutnější dřeviny. Jeho kmen se poměrně nízko nad zemí řídce větví do mohutné, rozložité koruny s hrubými větvemi, která bývá široká až 20 m. Letorosty jsou načervenalé, dlouhé a svěšené. Kůra je hladká, tenká, mívá barvu bělavou, šedě nebo žlutě zelenou a odlupuje se v pruzích nebo nepravidelných cárech. V dolní části kmene, do výšky asi 2 m, bývá kůra mnohem hrubší a slouží jako chabá ochrana před ohněm.\n\nListy s řapíky jsou dvoutvaré, mění se s věkem stromů. Mladé mají listy vstřícné, vejčité či široce kopinaté, až 9 cm dlouhé a 4 cm široké, zelené nebo se slabým nádechem do šeda či modra. U starších rostou listy střídavě, jsou úzce kopinaté, až 30 cm dlouhé a 2 cm široké, na vrcholu zašpičatělé, lehce zkroucené a tence kožovité. Kořeny stromu sahají do velké hloubky i šířky a mají extrémně rozvinutou schopnost nasávat podzemní vodu.\n\nKvětenství je terminální lata tvořená průměrně devíti drobnými, bílými květy na stopkách dlouhých asi 1 cm, květní poupata jsou kulovitá a mají výrazný zobáček. Oboupohlavné květy s polokulovitou češulí mívají po čtyřech srostlých kališních i korunních lístcích a větší počet tyčinek s obvejčitým, podélně se otvírajícími prašníky. Semeník má tři až čtyři oddíly s mnoha vajíčky a dlouhou tlustou čnělku s bliznou. Květy jsou protandrické, poskytují hojně nektaru i pylu a bývají opylovány hmyzem i ptáky, ovšem opylena bývá jen necelá polovina nasazených květů. I když jsou květy samosprašné, opylení vlastním pylem má za následek menší velikost plodů a snížený počet semen v nich, slabší klíčivost semen a sníženou vitalitu semenáčů.\n\nPlody jsou stopkaté, téměř kulovité, asi 5 mm velké tobolky otvírající se 4 až 5 chlopněmi. Obsahují množství drobných žlutých nebo žlutohnědých semen menších než 1,5 mm, která bývají rozptylována větrem nebo záplavovou vodou, po níž mohou bez újmy plout i několik dnů. Vzrostlý strom produkuje asi milion drobných semen ročně po dobu mnoha let, do jednoho kilogramu se jich vejde okolo 700 000.\n\nBlahovičník pobřežní je vhodnou dřevinou pro osazení zamokřených, stejně jako vyprahlých či zasolených pozemků, kde mimo ochrany před půdní erozi dává množství dřeva a základní potravu a prostor k životu pro býložravé koaly. Mohutné stromy poskytují také ve svých dutinách útočiště pro hnízdění mnoha ptákům, např. pro papouška nádherného a papouška kouřového. Kvetoucí stromy jsou pro svou mohutnost a množství květů s bohatou zásobou nektaru i pylu hlavním zdrojem pro včely při tvorbě australského medu, který je zlatavé barvy, brzy krystalizuje a téměř nevoní. Lesní porosty bývají často poškozovány ohněm, na který jsou mladší stromy velmi citlivé a dochází i při jeho nižší intenzitě k poškozování rostlinného pletiva. Oheň se rychle šíří i větrem roznášenými odlupujícími se cáry hořící kůry.\n\nTento druh patří mezi lesní stromy nejčastěji vysazované na rozlehlých plantážích v zemích všech světadílů s tropickým a subtropickým klimatem. Semena vyklíčí za týden, za pět měsíců semenáče dorostou do výšky 0,5 m a pak se vysazují se na stanoviště ve sponu 4×4 m, kde se rok udržují bez plevele a v době sucha zavlažují. Mladé stromky povyrostou za rok až 3 m, od třetího roku se každoročně prořezávají na dřevo k topení, pro výrobu dřevěného uhlí i celulózy a v deseti létech se kácejí na řezivo a obměňují za nové.\n\nDřevo má hezkou červenou barvu, jemnou texturu, je pevné, trvanlivé a poměrně těžké, jeho měrná hmotnost je asi 950 kg/m³. Používá se pro zhotovení speciálního nábytku, na soustružené i truhlářské výrobky, kvalitní stavební dřevo, sloupky, železniční pražce, podlahy, pobřežní mola i ke stavbě lodí, je odolné proti termitům. Hojně se využívá pro výrobu buničiny, celulózy a na zhotovení dřevotřískových desek. Jeho dřevo se v domácnostech používá na otop, má velkou výhřevnost a připravuje se z něj kvalitní dřevěné uhlí používané v průmyslu.\n\nDřevo a hlavně listy obsahují až 0,4 % 1,8-cineolu, látku s výraznými antimikrobiálními a protizánětlivými účinky a užívanou v léčitelství jako \"eukalyptový olej\" při aromaterapii. Kmeny stromů se využívají pro pěstování houby houževnatce jedlého (šitake).\n\nSchopnost růst za velmi rozdílných podmínek, v suchu, mokru, ve slané půdě, potencionálně rychlý růst, schopnost reprodukce v mladém věku, tvorba velkého množství semen a jejich snadný rozptyl předurčují blahovičník pobřežní stát se invazním druhem.\n\nZa hlavní negativní účinky na okolní přírodu je považováno potlačování potravinářských plodin rostoucích v okolí nadměrnou spotřebou vody, do vzdálenosti 40 m od stromu je pozorována menší dostupnost vláhy pro ostatní rostliny. Dále je za nepříznivou okolnost považováno vylučováním alelopatických látek a tím odstranění většiny rostlinstva tvořící podrost a umožnění následné eroze obnažené půdy i likvidace většiny volně žijících drobných živočichů.\n\n"}
{"id": "1456210", "url": "https://cs.wikipedia.org/wiki?curid=1456210", "title": "RMS Empress of Ireland", "text": "RMS Empress of Ireland\n\nRMS Empress of Ireland byla loď sloužící mezi lety 1906 a 1914. Je známá pro své katastrofické potopení 29. května 1914 v řece Svatého Vavřince. Jedná se o největší lodní katastrofu v historii Kanady a svou velikostí téměř zastínila i potopení Titanicu. Při nehodě zahynulo 1012 lidí z 1477 na palubě. Loď se potopila po srážce s lodí SS Storstad v důsledku mlhy a nedorozumění. Vodotěsné dveře Empress of Ireland byly ručně zavírané a nepodařilo se je zavřít, v důsledku toto se loď převrátila a potopila během 14 minut, nebylo tedy dost času na evakuaci lodi (mnozí zemřeli přímo ve svých kabinách/kajutách).\n"}
{"id": "1456211", "url": "https://cs.wikipedia.org/wiki?curid=1456211", "title": "Jitka Malovaná", "text": "Jitka Malovaná\n\nJitka Malovaná (* Mašková, 12. prosince 1955 Český Krumlov) je česká sochařka, keramička a restaurátorka.\n\nV letech 1970–1974 vystudovala střední keramickou školu v Bechyni. V letech 1974–1980 absolvovala studia sochařství na Vysoké škole uměleckoprůmyslové, která zakončila v ateliéru prof. Josefa Malejovského.\n\nV letech 1997–2002 se podílela na restaurování relikviáře sv. Maura (figurky světců). Na restaurování monumentálních soch od 80. let spolupracovala s ak. soch. Kateřinou Amortovou a dalšími kolegy. Od roku 1999 jako restaurátorka externě spolupracuje s Národním muzeem v Praze, v Lapidáriu (1999–2015) a na zámku Vrchotovy Janovice (2002–dosud).\n\nOd roku 2005 dosud vyučuje na katedře alternativního a loutkového divadla divadelní fakulty Akademie múzických umění v Praze modelování a sochařství, jevištní realizace a autorské realizace. Na Univerzitě třetího věku Vysoké školy ekonomické v Praze od roku 2014 vyučuje kresbu a malbu.\n\nVěnuje se kresbě a volné plastice, ráda dělá portréty.\n\n\n\n\n"}
