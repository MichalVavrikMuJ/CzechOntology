{"id": "1400133", "url": "https://cs.wikipedia.org/wiki?curid=1400133", "title": "Zdeněk Hřib", "text": "Zdeněk Hřib\n\nZdeněk Hřib (* 21. května 1981 Slavičín) je český politik, manažer a lékař, od listopadu 2018 primátor hlavního města Prahy, člen České pirátské strany.\n\nV letech 1999 až 2006 vystudoval obor všeobecné lékařství na 3. lékařské fakultě Univerzity Karlovy v Praze (získal titul MUDr.). Během studií absolvoval v roce 2005 stáž na Tchaj-wanu. V Praze žije od roku 1999.\n\nV roce 2007 pracoval pro akciovou společnost \"MD Access\", kde byl vedoucím projektů MD KEY a MD COMFORT. V roce 2008 byl zaměstnaný jako vedoucí sekce informatiky ve Státním ústavu pro kontrolu léčiv a absolvoval stáž National Patient Safety Agency v Londýně. V letech 2008 až 2018 působil jako konzultant ve společnosti \"AQUASOFT\", která v roce 2016 změnila název na \"Solitea Business Solutions\". V této firmě se podílel na projektu elektronického receptu eRecept.\n\nOd roku 2012 je ředitelem obecně prospěšné společnosti Institut pro aplikovaný výzkum, edukaci a řízení ve zdravotnictví, která mimo jiné provozuje Národní systém hlášení nežádoucích událostí a nabízí službu vyhodnocení produkce konkrétní nemocnice pomocí Národní sady ukazatelů zdravotních služeb vypočítaných z výkazů dat pro zdravotní pojišťovny. Publikoval řadu článků v domácích i zahraničních médiích. Byl členem několika pracovních skupin k tématům informatiky a kvality služeb na úrovni ministerstva, Světové zdravotnické organizace a EU. V lednu 2018 se stal za Piráty členem správní rady Všeobecné zdravotní pojišťovny ČR.\n\nJe ženatý a má tři děti.\n\nOd října 2013 byl registrovaným příznivcem Pirátů. V komunálních volbách v roce 2014 za stranu kandidoval ještě jako nestraník do zastupitelstva hlavního města Prahy, ale neuspěl. Členem strany se stal v dubnu 2017, od května 2016 je u Pirátů garantem v oblasti zdravotnictví.\n\nV komunálních volbách v roce 2018 byl lídrem kandidátky Pirátů do zastupitelstva hlavního města Prahy a byl zmiňován jako kandidát na post primátora Prahy. Za svou programovou prioritu označil větší dostupnost bydlení. Důraz podle svých slov kladl také na odblokování budování infrastruktury. Ve volbách získal post zastupitele hlavního města Prahy, obdržel 75 082 preferenčních hlasů. Kandidoval také ze 43. místa kandidátky do zastupitelstva městské části Praha 10, ale v tomto případě neuspěl.\n\nKoalici na pražském magistrátu uzavřeli druzí Piráti, třetí uskupení PRAHA SOBĚ a čtvrté uskupení \"\"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla – \"\"Spojené síly pro Prahu\"\".\n\nDne 15. listopadu 2018 byl Hřib zvolen novým primátorem hlavního města Prahy, obdržel 39 hlasů od 65 členů zastupitelstva. Ve funkci vystřídal Adrianu Krnáčovou z hnutí ANO 2011.\n\nZa rok první rok po volbách koalice v čelem se Zdeňkem Hřibem začala například výstavbu metra D, urychlila se příprava dostavby vnějšího městského okruhu, byly představeny nové plány městského vnitřního okruhu či byla prosazena rekonstrukce Václavského náměstí s tramvajemi. Vznikla koncepce údržby a oprav pražských mostů, začala výstavba Trojské lávky, nových P+R parkovišť nebo se schválila oprava Libeňského mostu. Za rok 2019 bylo v Praze vysázeno 356 tisíc stromů, na polích vlastněných hlavním městem bylo prosazeno ekologické zemědělství. Byl zahájen nový program na opravu městských bytů, byly digitalizovány některé úřady, zveřejněny městské smlouvy a došlo k revizi zakázek v oblasti IT. V oblasti školství koalice zvýšila z městského rozpočtu platy pražským učitelům. V oblasti MHD přibyly v tramvajích bezkontaktní terminály na nákup lístků. Mobilní aplikace karty Lítačka může být od prosince 2019 využívána místo fyzické karty a lze na ní zakoupit kupóny. Od ledna 2019 všechny autobusy a tramvaje zveřejňují údaje o své poloze, díky čemuž se uživatelé přes internet dozví například zpoždění autobusu. Dále byla založena iniciativa „prg.ai\", která má ambici z Prahy udělat centrum umělé inteligence.\n\nPrimátor prohlásil, že chce do příštích let více zapracovat na komunikaci s občany. Opoziční strana ODS pražské koalici vytkla především nedostatečné řešení bytové krize. Zastupitelé opozičního klubu ANO 2011 kritizovali ideologickou odlišnost subjektů v koalici.\n\nHřib byl kritizován opozicí i některými členy vlastní strany včetně Ivana Bartoše, když společně s radními z Praha sobě a TOP 09 na jaře 2019 hlasoval pro usnesení, kterým bylo umožněno tajné hlasování o geologickém průzkumu linky metra D za 1,5 miliardy korun.\n\nHřib se v létě 2019 pokusil odvolat šéfa společnosti Pražská plynárenská, Pavla Janečka. Důvodem požadovaného odvolání bylo jeho policejní vyšetřování kvůli statisícovým tantiémám pro členy dozorčí rady a nedostatečné poskytování informací. Kvůli tomu se následně dostal do sporu s předsedou TOP 09 Jiřím Pospíšilem. Zastupitelský klub Spojených sil pro Prahu (TOP 09, STAN a lidovců), jehož je Pospíšil součástí, vydal usnesení, v němž odsoudil Hřibovo chování.\n\nV září 2019 se Hřib dostal do konfliktu s premiérem Andrejem Babišem, který prohlásil, že stát nedostaví Pražský okruh, pokud Praha nevydá pozemky u metra v Letňanech pro Babišovu navrhovanou vládní čtvrť. Hřib spolu s radou prohlásil, že pozemky vydá, pokud dojde k výstavbě Pražského okruhu, pokud stát na okruh přispěje 60 miliardami a pokud dá stát 8,5 miliard na výstavbu nové nemocnice také v Letňanech. Chování Babiše odsoudili kromě Hřiba i další členové Rady hl. m. Prahy.\n\nNecelé dva měsíce po svém zvolení primátorem Prahy Hřib na jednání se zahraničními diplomaty akreditovanými v Praze nevyhověl žádosti čínského diplomata o vykázání tchajwanského obchodního zástupce z tohoto jednání, čímž dle britského deníku \"The Guardian\" „obnovil image České republiky jako zastánce lidských práv“. Hřib je zastáncem „nepolitických partnerských vztahů mezi městy“ a proto v roce 2019 spolu s Radou hl. m. Prahy požádal sesterské město Peking, aby ze smlouvy s Prahou vypustil prohlášení o jednotné Číně. Ten to odmítl a nakonec došlo k vypovězení smlouvy z čínské strany a zrušení slibu o zápůjčce Pandy velké pro Pražskou zoo.\n\nMluvčí ministerstva zahraničí Číny kritizoval primátora Hřiba a Radu hl. m. Prahy za poškozování česko-čínských vztahů a vyzval je k přehodnocení jejich politiky vůči Číně. V diplomatických kruzích se posléze mluvilo o tom, že nespokojenost s názory pražského primátora stojí za zastavením příprav ke zřízení jedné z přímých leteckých linek z Číny do Česka. Ta měla začít fungovat mezi Šen-čenem a Prahou ještě v roce 2019, ale čínské úřady její spuštění zastavily. Hřib reagoval tak, že by se Čína měla spíše soustředit na dodržování předchozích nedodržených slibů investic či lidských práv.\n\nDle politologa Jiřího Pehe Hřib svou politickou pozicí „obnovuje hodnoty Václava Havla“. Čínská strana obvinila Hřiba z podkopávání česko-čínských vztahů. Následovně zrušila koncerty Pražského filharmonického sboru a dalších tří hudebních souborů v Číně. S čínským velvyslancem Čiang Tien-minem na téma narušených vztahů neúspěšně jednal ministr kultury Lubomír Zaorálek. Prezident Miloš Zeman vyčetl čínské straně, že reakce na konání primátora Hřiba byla přehnaná.\nV prosinci 2019 Hřib spolu s primátory hlavních měst Visegrádské skupiny (Budapešť: Gergely Karácsony, Bratislava: Matúš Vallo a Varšava: Rafał Trzaskowski) podepsal „\"Pakt svobodných měst\"\". Ten zavazuje města ke vzájemné spolupráci, výměně zkušeností a podpoře společných projektů. Zároveň se hlásí k hodnotám demokracie, svobody, lidské důstojnosti a právního státu zakotvených ve stanovách Evropské unie.Praha a hlavní město Tchaj-wanu, Tchaj-pej podepsaly partnerskou smlouvu v lednu 2020, což odsouhlasilo Zastupitelstvo hl. m. Prahy na podzim 2019. Smlouva má přinést hlubší ekonomickou, kulturní a obchodní spolupráci. Hřib uvedl, že obě města spojuje zájem o využití moderních technologií v řešení městských problémů nebo úcta k lidským právům a demokracii. Smlouvu stvrdí nové zvíře v pražské zoo, a to luskoun z tchaj-pejské zoo.\n\n"}
{"id": "1400137", "url": "https://cs.wikipedia.org/wiki?curid=1400137", "title": "Lunsemfwa", "text": "Lunsemfwa\n\nLunsemfwa (anglicky \"Lunsemfwa River\") je řeka v provinciích Lusaka, Východní a Centrální v Zambii. Je to pravostranný přítok řeky Luangwa, která ústí do Zambezi. Na řece je rozvinutý rybolov.\n\nŘeka pramení nedaleko hranic s Demokratickou republikou Kongo u města Mkushi v Centrální provincii v nadmořské výšce okolo 1500 m n. m. a teče jižním směrem. Na jejím toku se nachází přehrada Mita Hills, která byla postavena v 50. letech 20. století pro výrobu elektrické energie a je 30 km dlouhá a 3 až 5 km široká. Asi 30 km po proudu za přehradou řeka vstupuje do hluboké rokle, která odděluje plošinu, kde řeka pramení, od riftového údolí Luangwa. Tato rokle se nazývá Lunsemfwa Wonder Gorge, je 20 km dlouhá, 500 m hluboká a 1 km široká. Z vyhlídky Bell Point je vidět soutok řeky Lunsemfwa s řekou Mkushi. Řeka Lunsemfwa vtéká do riftového údolí Luangwa asi 40 km od jeho západního okraje. Řeka zde tvoří meandry a říční nivu, která je 1 až 2 km široká. Dále po toku řeka Lunsemfwa zleva přijímá řeku Lukusashi. Blízko hranic s Mosambikem se v nadmořské výšce 371 m n. m. řeka Lunsemfwa zprava vlévá do řeky Luangwa, která je přítokem Zambezi.\n"}
{"id": "1400141", "url": "https://cs.wikipedia.org/wiki?curid=1400141", "title": "Seznam dílů seriálu The Outpost", "text": "Seznam dílů seriálu The Outpost\n\nToto je seznam dílů seriálu \"The Outpost\". Americký dramatický televizní seriál \"The Outpost\" je vysílán od 10. července 2018 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />23<section end=\"ep\" /> dílů seriálu.\n\nDne 15. října 2019 potvrdila stanice The CW objednávku třetí řady seriálu, která má být vysílána v létě 2020.\n\n"}
{"id": "1400147", "url": "https://cs.wikipedia.org/wiki?curid=1400147", "title": "George Robinson, 1. markýz z Riponu", "text": "George Robinson, 1. markýz z Riponu\n\nGeorge Frederick Samuel Robinson, 1. markýz z Riponu (\"George Frederick Samuel Robinson, 1st Marquess of Ripon, 3rd Earl de Grey, 2nd Earl of Ripon, 2nd Viscount Goderich, 4th Baron Grantham\") (24. října 1827, Londýn – 9. července 1909, Londýn) byl britský státník z původně měšťanského rodu z Yorku, byl vnukem ministra zahraničí 2. barona Granthama a synem premiéra 1. hraběte z Riponu. Patřil k významným politikům liberální strany, byl ministrem kolonií, námořnictva a místokrálem v Indii. Uplatnil se také jako diplomat a v roce 1871 byl povýšen na markýze z Riponu, obdržel Podvazkový řád a svou kariéru završil jako předseda Sněmovny lordů.\n\nNarodil se v Downing Street 10, sídle britského premiéra, jímž byl tehdy jeho otec. Matkou byla Sarah Hobart, dcera ministra války a kolonií 4. hraběte z Buckinghamshire. Nenavštěvoval žádnou školu ani univerzitu, studoval pouze soukromě. V letech 1848–1849 se zúčastnil konference v Bruselu, poté byl zvolen do Dolní sněmovnyDolní sněmovny (1852-1859), na rozdíl od otce se připojil k liberálům. Po otci zdědil titul hraběte z Riponu a vstoupil do Sněmovny lordů (1859), téhož roku po strýci Thomasovi zdědil titul hraběte de Grey, do té doby vystupoval pod jménem vikomta Godericha.\n\nV Palmerstonově vládě byl státním podsekretářem války (1859–1861 a 1861–1863), mezitím krátce státním podsekretářem pro Indii (1861). V letech 1863–1866 byl státním sekretářem války a od roku 1863 zároveň členem Tajné rady. Ve funkci prezidenta Tajné rady (1868–1873) získal Podvazkový řád (1869) a poté byl pověřen diplomatickou misí do USA, kde uzavřel Washingtonskou smlouvu (1871), která urovnala spory mezi Spojenými státy a Kanadou. Na základě toho získal v roce 1871 titul markýze z Riponu.\n\nV letech 1880–1884 byl generálním guvernérem a místokrálem v Indii, kde se podílel na změně legislativy v otázce zrovnoprávnění Indů a jejich účasti na státní správě. Po návratu do Anglie byl v dalších liberálních vládách prvním lordem admirality (1886) a státním sekretářem kolonií (1892–1895). Politickou kariéru završil v Campbell–Bannermanově vládě jako lord strážce tajné pečeti a předseda Sněmovny lordů (1905–1908). Po úmrtí premiéra Campbell–Bannermana a nástupu H. H. Asquitha do čela vlády rezignoval v dubnu 1908 na post předsedy Horní sněmovny, v říjnu odstoupil i z funkce lorda strážce tajné pečeti a dožil v soukromí.\n\nJeho sídlem byl zámek Studley Royal House v hrabství York, v tomto hrabství také zastával funkci lorda–místodržitele (1873–1906). V letech 1895–1896 byl starostou ve městě Ripon, od nějž byl odvozen rodový titul markýze. Dále byl kancléřem univerzity v Leedsu (1904–1909) a v roce 1870 obdržel čestný doktorát na univerzitě v Cambridge. Kromě toho byl již v mládí prezidentem Královské zeměpisné společnosti (1859–1860) a později také kurátorem Národní galerie. Jeho jméno nesou Riponovy vodopády na Viktoriině jezeře v Ugandě a ulice Ripon Street v Kalkatě.\n\nOženil se v roce 1851 se svou sestřenicí Henriettou Vyner (1833-1907) a měl s ní dvě děti. Dědicem titulů byl syn Frederick Oliver Robinson, 2. markýz z Riponu (1852–1923), který byl liberálním politikem a blízkým přítelem Eduarda VII.\n\n\n\n"}
{"id": "1400148", "url": "https://cs.wikipedia.org/wiki?curid=1400148", "title": "Thomas de Grey, 2. hrabě de Grey", "text": "Thomas de Grey, 2. hrabě de Grey\n\nThomas Philip Robinson (de Grey), 2. hrabě de Grey (\"Thomas Philip Robinson, 2nd Earl de Grey, 5th Baron Lucas of Crudwell, 3rd Baron Grantham\") (8. prosince 1781 – 14. listopadu 1859) byl britský státník, starší bratr premiéra 1. hraběte z Riponu. Patřil k toryům a během své politické kariéry zastával úřady prvního lorda admirality a místokrále v Irsku, získal Podvazkový řád a v soukromí se uplatnil jako amatérský architekt. Jeho synovcem a dědicem byl indický místokrál 1. markýz z Riponu\n\nPocházel z původně měšťanské rodiny z Yorku, která se během 17. a 18. století zapojila do politiky a získala několik šlechtických titulů. Narodil se jako starší syn ministra zahraničí 2. barona Granthama a jeho manželky Mary Yorke (1757–1830), dcery 2. hraběte z Hardwicke. Po otci zdědil r. 1786 titul barona Granthama a později vstoupil do Sněmovny lordů, meztím absolvoval studia v Cambridge. Během života užíval postupně celkem tři příjmení, nejprvé rodné Robinson (do roku 1792), na základě dědictví po spřízněném rodu Weddell pak v roce 1792 přijal toto jméno. Když v roce 1833 po své tetě Amabel Hume–Campbell zdědil titul hraběte de Grey, zároveň přijal příjmení de Grey.\n\nV mládí se v politice nijak neangažoval, ale působil ve státních úřadech po boku svého mladšího bratra. Od roku 1818 do smrti byl lordem–místodržitelem v hrabství Bedford. V první Peelově vládě letech 1834–1835 byl prvním lordem admirality a od roku 1834 zároveň členem Tajné rady. V letech 1841–1844 byl místokrálem v Irsku, kde se dostal do sporu s politikou premiéra Peela a musel úřad předčasně opustit. V roce 1844 obdržel Podvazkový řád.\n\nV soukromí byl amatérským architektem a měl osobní podíl na přestavbě svého sídla \"Wrest Park\" v hrabství Bedford v letech 1834–1839. Zasloužil se o vybudování krajinářského parku s řadou stavebních doplňků. Kromě toho po rodu Weddel zdědil panství \"Newby Hall\" (hrabství York), tomuto sídlu ale věnovaly pozornost až generace jeho potomků. Po založení Královského institutu britských architektů byl jeho prvním prezidentem (1835–1859), v roce 1841 se stal také členem Královské společnosti.\n\nV roce 1805 se oženil s Henriettou Cole (1784–1848), dcerou 2. hraběte z Enniskillenu. Měli spolu tři děti, z nichž jediný syn Frederick William (1811–1831) zemřel předčasně. Baronát Lucas of Crudwell zdědila dcera Anne (1806–1880), provdaná do rodu Cowper. Titul hraběte de Grey přešel na Thomasova synovce George Robinsona (1827–1909), pozdějšího místokrále v Indii a markýze z Riponu. Zámek \"Newby Hall\", dědictví po rodu Weddell, přešlo na dceru Mary Gertrude (1809–1892), provdanou do rodu Vyner. Její dcera Henrietta (1833–1907) se provdala za svého bratrance 1. markýze z Riponu.\n\nHeraldika rodu Robinsonů\n\nRodokmen Robinsonů\n"}
{"id": "1400149", "url": "https://cs.wikipedia.org/wiki?curid=1400149", "title": "Enstrom 480", "text": "Enstrom 480\n\nEnstrom 480 je lehký užitkový vrtulník vyvinutý a vyráběný americkou společností Enstrom Helicopter Corporation (od roku 2012 dceřiná společnost čínské \"Chongqing General Aviation Industry Group\").\n\nSpolečnost Enstrom Helicopter Corporation zahájila v návaznosti na menší stroje F-28 a 280 vývoj nového vrtulníku pro 4 až 5 osob, s nímž se na přelomu 80. a 90. let zúčastnila programu americké armády na výběr nové cvičné helikoptéry (\"New Training Helicopter\"). Prototyp modelu označovaného jako TH-28 se dostal poprvé do vzduchu 7. října 1989, přičemž celkem bylo postaveno šest kusů TH-28. Vítězem armádního tendru se stal Bell TH-67 a Enstrom proto pokračoval v projektu svého vrtulníku pro civilní trh pod označením Enstrom 480. Certifikace FAA byla typu 480 udělena v roce 1993 a v následujícím roce jej obdrželi první zákazníci. Od roku 2001 je nabízena také verze 480B se zvýšeným výkonem motoru a větší maximální vzletovou hmotností. Policejní 480B Guardian je standardně vybaven kamerou a pátracím světlometem.<ref name=\"L+K 12/2017\"></ref>\n\nV přední části trupu se nachází kabina vyrobená z kompozitních materiálů a hliníku, která pojme až pět osob. Příhradová střední část trupu je tvořena konstrukcí z ocelových trubek a nachází se zde motor, reduktor, hřídel nosného rotoru, palivová nádrž, zavazadlový prostor a přistávací ližiny. Poloskořepinový ocasní nosník z nýtovaných hliníkových plechů je doplněn o postranní stabilizátory s koncovými svislými plochami.\n\nEnstrom 480 létá u civilních uživatelů v přibližně 30 státech. Vrtulníky provozuje také kolem 20 policejních sborů v USA, dále pak policie v Číně, Indonésii nebo Kanadě. Převážně k výcviku vojenských pilotů jej používá také několik armádních uživatelů, jmenovitě Thajsko, Japonsko, Rovníková Guinea či Venezuela.\n\nV Česku provozuje společnost DSA od roku 2014 vrtulník 480B OK-ENS, od roku 2018 provozuje 480B OK-ENG a o rok později začala provozovat dvojici 480B-G OK-CLV a OK-LPT. Státem provozované Centrum leteckého výcviku na pardubickém letišti objednalo šest kusů verze 480B-G jako náhradu stejného počtu vrtulníků Mil Mi-2. První dva Enstromy přistály v Pardubicích dne 20. června 2018.\n\nStroj společnosti DSA a.s. OK-CLV měl dne 22.3.2019 nehodu u Slavoňova na Náchodsku. Při pádu došlo k úplné destrukci stroje a k požáru, dvoučlenná posádka nehodu nepřežila.\n\n\n\n\n"}
{"id": "1400155", "url": "https://cs.wikipedia.org/wiki?curid=1400155", "title": "One Breath", "text": "One Breath\n\nOne Breath je druhé studiové album anglické zpěvačky Anny Calvi. Vydáno bylo 7. října roku 2013 společností Domino Records. Nahráno bylo ve Francii a jeho producentem byl John Congleton. Ten zároveň provedl finální mixing alba, který proběhl v Texasu. První píseň z alba, která byla zveřejněna dne 19. srpna 2013 na BBC, se jmenuje „Eliza“. Album bylo neúspěšně nominováno na cenu Mercury Prize.\n\nAutorkou všech skladeb je Anna Calvi.\n\n"}
{"id": "1400156", "url": "https://cs.wikipedia.org/wiki?curid=1400156", "title": "Jiří Váňa", "text": "Jiří Váňa\n\nJiří Váňa (11. ledna 1940 Praha – 8. dubna 2018) byl český bryolog.\n\nJiří Váňa se narodil v Praze, ale základní a střední školu navštěvoval v Chomutově. Vystudoval botaniku na Karlově Univerzitě v Praze, kde do konce života působil jako vědec a pedagog. Po celý život se věnoval bryologii, ve své diplomové práci (1962) zpracoval pod vedením prof. Fotta společenstva krušnohorských rašelinišť. Nejvíce se ale zabýval systematikou játrovek. Jakožto jeden z předních světových hepatikologů se věnoval čilé publikační činnosti, čítající několik stovek odborných článků, přednášel na konferencích a byl členem redakčních rad mnohých vědeckých časopisů. Významně se podílel na tvorbě českých bryologických checklistů a bryologického klíče. Byl také autorem několika skript zabývajících se mechorosty.\n\n"}
{"id": "1400160", "url": "https://cs.wikipedia.org/wiki?curid=1400160", "title": "Guadalete", "text": "Guadalete\n\nGuadalete je řeka v jižním Španělsku, dlouhá 157 km. Pramení v pohoří Sierra de Grazalema a vlévá se do Cádizského zálivu ve městě El Puerto de Santa María. Nejvýznamnějšími přítoky jsou Majaceite a Guadalporcún. Na řece se nacházejí přehrady Embalse de Zahara a Embalse de Bornos. Její vod je silně kontaminována chemikáliemi používanými v zemědělství a odpadními vodami zejména z cukrovaru ve městě El Portal, od osmdesátých let 20. století proto funguje projekt na její vyčištění. Guadalete protéká městem Jerez de la Frontera, kde ji překlenuje památkově chráněný most Puente de la Cartuja. Řeka se často rozvodňuje, k nejhorším povodním došlo v letech 1881, 1996 a 2010. Typickými rybami jsou liza, sekavec a parma. V červenci roku 711 se zde odehrála bitva na řece Guadalete, v níž maurský vojevůdce Tárik ibn Zijád porazil krále Vizigótů Rodericha. Později tvořila hranici mezi křesťanskými a muslimskými oblastmi a byla nazývána \"Řeka mrtvých\". Pojmenování Guadalete vzniklo spojením arabského výrazu pro řeku \"wádí\" a názvem mytologické řeky zapomnění Léthé.\n"}
{"id": "1400161", "url": "https://cs.wikipedia.org/wiki?curid=1400161", "title": "Seznam neříšských knížectví ve Svaté říši římské", "text": "Seznam neříšských knížectví ve Svaté říši římské\n\nVe Svaté říši římské se nacházela vedle říšských knížectví také taková knížectví, která nebyla do knížecí hodnosti povýšena římsko-německými panovníky nebo neměla výslovně udělenu hodnost říšského knížectví. Následující článek představuje jejich seznam.\n\nZa období zrodu Svaté říše římské se považuje, tradičně a nikoli bez výhrad, doba vlády Jindřicha Ptáčníka a Oty Velikého, kteří svou říši zřídili ze čtyř německých kmenových vévodství: Bavor, Švábska, Frank a Saska, doplněných o Vévodství lotharingijské a později také o Království italské a arelatské. Kmenová vévodství v Německu byla prvními říšskými knížectvími, přičemž počet říšských knížectví a jim vládnoucích knížat se neustále zvyšoval s tím, jak vládci Svaté říše římské povyšovali další osoby a území. V roce 1489/1495 se ustavila instituce pravidelně svolávaného říšského sněmu, od roku 1663 zasedajícího nepřetržitě. „Skutečnými“ říšskými knížaty tak byli držitelé těch říšských lén, kteří měli právo na tomto sněmu zasedat. V období středověku existoval pouze nepravidelně svolávaný tzv. říšský dvorský sněm, na kterém nebylo pevně stanoveno, kdo se ho smí účastnit, a počet pozvaných závisel více méně na libovůli císaře a aktuální politické konstelaci. Přesto se již ve středověku rozlišovalo mezi říšskými knížaty a pouhými „knížaty“, která neměla postavení říšského knížete, ačkoli se jejich knížectví nacházelo ve vazalském poměru vůči říši či bylo její přímou součástí. Historické vědě není zcela jasné, v čem onen rozdíl spočíval, alespoň v některých případech je znám vznik a původ těchto knížectví, který se mohl značně lišit. Jedním ze způsobů, jak se „dostat do říše“ bylo přijetí vazalství vůči ní, což byl případ řady slovanských knížat. Po určitou dobu tak jedním z neříšských knížectví v říši bylo i Knížectví české, které postupně dosáhlo až na hodnost kurfiřtskou a stalo se v říši plnoprávným knížectvím nejvyššího stupně navíc s ojedinělým titulem království. V jiných případech zakládal neříšská knížectví sám císař. Ve středověku existovalo jen velmi málo knížectví a knížat s výslovně knížecím titulem. „Knížectvími“ byla vévodství, biskupství, markrabství, lankrabství a jiné útvary, jejichž panovníci byli považováni za knížata. To se týkalo jak říšských knížat (\"Principis imperii\"), tak knížat ostatních. \n\nNěkolik knížectví uvnitř říše nechali zřídit sami její vládci, aniž by těm, kterým přiznali knížecí hodnost, udělili také hodnost říšského knížete.\n\nPanovníky velkých slovanských kmenů, kteří tradičně užívali titul knížete (\"kňaz\"), měli po přestoupení na křesťanství jako vazalové císařů právo svůj titul užívat i nadále, i když říšskými knížaty nebyli.\n\n\nSamotné České knížectví a později království se v průběhu raného středověku stalo \"skutečným\" říšským knížectvím. V ostatních českých zemích ale byla záležitost komplikovanější.\n\nVe starší české i německé historiografii se často uvádí, že Morava byla povýšena na markrabství (s faktickými knížecími právy) císařem Fridrichem Barbarossou roku 1182. O tomto povýšení však nic neví registra císařských listin ani není zachován originál listiny v Čechách. Celý právní akt je znám pouze z Jarlochovy kroniky. Jarloch téměř přesně uvádí, že k povýšení Moravy na markrabství a říšské knížectví mělo dojít mezi 26. a 29. zářím. Přitom ale z dobových pramenů máme doložen titul „markrabě moravský“ již v létě 1179. Za markrabího byl tehdy označen Přemysl, nevlastní bratr knížete Bedřicha a budoucí první český dědičný král. K „odcizení Moravy“ a jejímu povýšení na říšské knížectví, jak uvádí Jarloch, podle názorů soudobých historiků (Martin Wihoda) nikdy nedošlo, protože římští panovníci respektovali územní integritu Čech. Morava se tedy stala knížectvím českým a z vůle českého panovníka a nikoli z vůle císařství. Někdy mezi lety 1184-1186 se titul \"markrabě moravský\" stal standardním titulem následníků českého knížecího stolce, resp. královského trůnu.\n\nSlezské vévodství, resp. jednotlivá slezská knížectví pod vládou různých větví Piastovců se stala součástí českého státu definitivně roku 1335. Od roku 1348 bylo Slezsko oficiálně jednou ze zemí Koruny české. Ve starší dějepisné literatuře, zejména německé, bývá Slezsko od tohoto data jednoznačně považováno za součást říše. Historička Lenka Bobková s takovouto interpretací nesouhlasí a na podporu svého tvrzení uvádí, že Karel IV. i Václav IV. nechávali na své stavby vždy umísťovat (až) tři znaky: český, jako symbol státu, zemský znak (pokud stavba nestála přímo v Čechách, ale např. na Moravě nebo v Dolní Lužici) a znak říše (tehdy jednohlavou orlici). Ve Slezsku lze však na všech stavbách najít jen českého lva a slezskou orlici. Proto podle Bobkové nepovažovali Lucemburkové zpočátku Slezsko za součást říše. Již roku 1420, když v říši vládl Zikmund Lucemburský, se ovšem říšský sněm konal ve slezské Vratislavi. V říši ovšem platilo, že dějištěm říšského sněmu mohlo být pouze město na \"vlastním\" území říše, tedy např. nikoli Praha, ale Cheb ano. Za vlády téhož císaře Zikmunda ostatně kurfiřti odmítli přijmout pozvání na sněm dokonce i do Vídně, která se jim nezdála být dostatečně \"říšská\", a sněm pro rok 1437 tak musel byl přeložen do Chebu. Z uvedeného se jeví, že nejpozději od Zikmundovy vlády bylo Slezsko již všeobecně považováno za součást říše (říšské knížectví?), i když k oficiálnímu přivtělení této země k říši patrně nikdy nedošlo. Na druhou stranu ve Slezsku nikdy neplatily říšské zákony (např. trestní zákoník Karla V. \"Constitutio criminalis Carolina\") a Slezsko, stejně jako zbývající země České koruny, neplatilo říšskou berni.\n\nMezi lety 1310 a 1335 se součástí Českých zemí, a tím i říše stala slezská knížectví, neříšského původu. Jejich panovníci také nebyli říšskými knížaty, ačkoli spolu s českým státem k říši náleželi. \nNěkterá knížectví uvnitř říše byla povýšena rovněž papežem.\n\nPapež Pius V. také povýšil dne 27. srpna 1569 Florentské vévodství (již existující říšské knížectví) a několik přilehlých území na první velkovévodství v historii: Velkovévodství toskánské. Velkovévodský titul byl z říšského právního hlediska přiznán císařem Maxmiliánem II. 26. ledna 1576.\n\nV některých případech \"povýšil\" některé území na knížectví sám jeho vládce, který mohl i nemusel již být říšským knížetem (jako panovník jiného říšského léna). \n\nV některých případech docházelo ve Svaté říši římské k přenášení názvů \"skutečných\" říšských knížectví na jiná území, ke zřizování \"skutečných\" říšských knížectví z knížectví jiných a ke svévolnému přisvojování si titulů vázaných na říšská knížectví z hlediska říšských zákonů již zaniklá.\nK říšským knížectvím pouze de facto patří i jedno z nejvýznamnějších \"říšských\" knížectví vůbec: Burgundské vévodství. To se nacházelo původně mimo říši, na území středověké Francie, ovšem během 14. a 15. století získali burgundští vévodové řadu území v říši, především Franche Comté a Nizozemí, čímž se stali jedněmi z nejvýznamnějších říšských knížat. Jejich zisky v říši se ale udály vždy v době jejího oslabení, nebyly schváleny římskými panovníky a došlo k nim v rozporu s platným právem. Přesto se název \"Burgundsko\" postupně přesunul na oblast Nizozemí a titul burgundských vévodů v říši užívali i Habsburkové. \n\nPočátek Burgundského vévodství lze klást do doby rozpadu Franské říše r. 843. Tehdy se součástí Západofranské říše, pozdější Francie, stalo Burgundské vévodství, zatímco ve střední části Franské říše pod vládou císaře Lothara I. se postupně vydělilo Burgundské království a v jeho rámci pak již od roku 867 Burgundské hrabství. Lenní svrchovanost Svaté říše římské zahrnovala celé Burgundské hrabství a jen malou část vévodství východně od řeky Saône (tzv. hrabství Auxonne). Po nástupu rodu Valois na burgundský vévodský stolec došlo k dlouhodobé expanzi na území říše a k postupnému získávání řady říšských lén. Téměř vždy se tak dělo proti vůli císařů a říše nebo v době, kdy ústřední moc v říši byla oslabená či zaneprázdněná jinými problémy. Základ burgundské moci byl položen v únoru roku 1363, kdy císař Karel IV. jako vrchní lenní pán umožnil, aby Filip Smělý, syn francouzského krále Jana a burgundský vévoda, zdědil sňatkem s Markétou Flanderskou též Burgundské svobodné hrabství - odumřelé říšské léno. Burgundské vévodství, rozšířené sňatkem s Markétou i o několik lén francouzské Koruny (hrabství Flandry, Artois, Nevers a Rethel). O další expanzi na říšské území se zasloužil Filipův vnuk: Filip Dobrý, který koupí či dědictvím postupně připojil (vedle některých lén francouzské Koruny) také říšská léna v Nizozemí: Namurské markrabství, Lucemburské vévodství, Brabantské a Limburské vévodství i hrabství Henegavsko, Holland a Zeeland s místodržitelstvím ve Frísku. Císař Zikmund nařídil 27. července 1437 vévodovi, aby tato léna, získaná vesměs po Wittelsbaších či zesnulém císařovu příbuzném, Václavovi Lucemburském, navrátil. Vévoda přirozeně neuposlechl a na jeho stranu se postavila i „burgundská“ města Brusel, Lovaň, Hertogenbosch a Antverpy, třebaže jim Zikmund za povstání proti vévodovi sliboval status svobodných měst. Ani Zikmund ani jeho nástupci burgundské zisky nikdy neuznali, ale neměli dost sil vymoci si je zpět pro říši válkou. Právě za vlády Filipa Dobrého (1419-1465) se pro nizozemské oblasti počalo stále častěji užívat označení Burgundsko a tyto země začaly být chápány jako jedno „burgundské“ vévodství, ač šlo o země s rozličným statusem a právními vztahy spojené v jakýsi konglomerát především osobou vévody. Ambice burgundských vladařů se navíc neomezovaly jen na zisk říšských lén a na touhu být říšskými knížaty. Již Filip Dobrý, který se jinak snažil své zisky v říši pojistit mírovou cestou, usiloval o vyjmutí svých zemí z říšského lenního svazku jako se mu to podařilo u lén francouzských na mírové smlouvě v Arrasu z 21. září 1435, kdy byli vévodové osvobozeni od plnění všech lenních závazků vůči Francii. Římský král Fridrich III. však r. 1442 Filipovi nekompromisně nařídil přijmout lenní závazek z jeho rukou, což už samo bylo vlastně ústupkem, protože dosud žádný římský panovník neuznal burgundské zisky v Nizozemí. Vévoda však o lenní korouhev požádat odmítl. Za vlády vévody Karla Smělého (1465-1477) nastoupilo Burgundsko opět ostrý kurs proti říši a rozšířilo své državy zde o Geldernské vévodství a krátce i o vévodství Lotrinsko a Bar a o lankrabství Sundgau (jižní Alsasko) a Breisgau. V roce 1473 téměř došlo k dorozumění, když císař Fridrich III. svolil korunovat Karla na burgundského krále, znovu však razantně odmítl vyjmout i jen některé burgundské země z říšského lenního svazku. Jednání ztroskotala rovněž na Karlově požadavku pojistit si královskou hodnost souhlasem kurfiřtů, protože císař pokládal udílení královské hodnosti za své výsadní právo. Jediným výsledkem dohody bylo císařské oblénění Karla Geldernským vévodstvím a Zutphenským hrabstvím 6. listopadu 1473, která Karel Smělý o rok dříve zakoupil. Mimo Burgundské hrabství tak šlo o jediná říšská léna, na které kdy burgundští vévodové dostali od císařů lenní list. \n\nPo smrti Karla Smělého a vymření burgundského rodu (1477) zdědili celou říšskou část \"Burgundska\" i s některými dosud francouzskými lény (Flandry, Artois) Habsburkové (1482/1493/1529). To vedlo k tomu, že při zřízení říšského sněmu v l. 1489/95 získala tato území místo a hlas na říšském sněmu a stala se tak jako \"Burgundské vévodství\" řádným říšským knížectvím. Stalo se tak přesto, že \"řádná\" říšská knížectví se zde nacházela již ve vrcholném středověku před vytvořením Novoburgundské říše (vévodství Brabant, Lucemburk a Geldry, markrabství Namur) a navzdory tomu, že původní Burgundské vévodství zůstalo i po r. 1482 Francii. Po ztrátě severního Nizozemí (1581/1648) a Burgundského hrabství (1678) se název Burgundské vévodství na říšském sněmu užíval pro oblast jižního (Španělského/Rakouského) Nizozemí až do reorganizace sněmu v r. 1803. \n\nFrancké vévodství bylo řádným říšským knížectvím. Po rozpadu původního kmenového vévodství (poslední formální vévoda císař Konrád III. †1152) udělil císař Fridrich Barbarossa titul vévody franckého würzburským biskupům, ovšem spolu s rozdrobením feudální moci ve Frankách titul postupně zanikl. V 17. století bylo vévodství císařem Leopoldem I. ještě jednou obnoveno (1675-1683), když došlo ke spojení würzburského a bamberského stolce v rukou jednoho biskupa. Ještě předtím však vévodství svévolně „obnovil“ švédský král Gustav II. Adolf, který jej udělil známému protestantskému vojevůdci třicetileté války, Bernardu Sasko-Výmarskému, který takto krátce „byl vévodou franckým“ v letech 1633–1634. Jeho panování nelze považovat za vládu legitimního říšského knížete, i když sám Bernard pocházel z říšského knížecího rodu ernestinských Wettinů.\n\nŠvábské (kmenové) vévodství bylo jedním ze zakládajících států Německého království v l. 911/936 a tedy i samotné říše. Šlo o nepochybné \"řádné\" říšské knížectví, které ale roku 1313 zaniklo v osobě vévody Jana zvaného Parricida (otcovrah). Žádný z císařů, ať již z rodu Habsburků nebo jiných vévodství již neobnovil. Po říšském recesu roku 1803 však novopečený württemberský kurfiřt Fridrich přijal doplňkový titul \"kníže švábský (Fürst von Schwaben)\", který po zániku říše 6. srpna 1806 ještě polepšil na tvar \"vévoda švábský (Herzog von Schwaben)\". Vědomě tak navazoval na tradici zaniklého vévodství. Cítil se k tomu oprávněn na základě výrazného rozšíření své země sekularizacemi r. 1803 a mediatizacemi r. 1806 a všemi změnami, které Württembersku přinesly kurfiřtskou a nakonec královskou hodnost. Císař František II. ani kurfiřté či říšský sněm ovšem titul knížete švábského nepotvrdili. \nZcela výjimečně si některý obyvatel říše mohl nárokovat i královský titul, který se vázal na území v říši nebo se týkal říšského (císařova) poddaného. Takovéto tituly nebyli císaři uznávány buďto vůbec, nebo nikoli jako tituly říšské.\n\nCísař Maxmilián I. udělil r. 1499 svému dvornímu bankéři, Lukasi Fuggerovi z Augsburgu, bizarní titul \"král Atlantidy\". Šlo tedy o titul vztahující se k bájné říši Atlantis, o které se v té době věřilo, že jejím zbytkem jsou Azorské ostrovy. Titul měl být kuriózní „splátkou“ za astronomické dluhy, které císař vůči svému finančníkovi měl, a které Lukase a celou větev rodu „Fuggerů od Srnce“ přivedly k bankrotu. Lukasův honosný titul však nebyl skutečným říšským titulem a v říši samotné nedával svému nositeli žádná práva. Lukas byl v té době zástavním pánem císařova města Lovaně. Císařův osobitý způsob „splácení dluhů“ se stal Lukasi Fuggerovi a celé starší větvi Fuggerů „od Srnce“ (\"Fugger von Reh\") osudným. Lukas zemřel v naprosté chudobě a na výsluní dějin se prodrala mladší větev Fuggerů „z Lilie“(\"Fugger von der Lilie\"), jejímž augšpurským zakladatelem byl bankéř Jakob Fugger. Příslušníci Jakobovy větve Fuggerů se už ovšem titulem králů Atlantidy pyšnit nemohli. \n\nV době novokřtěnecké komuny v Münsteru se roce 1534 jeden z náboženských vůdců, Jan Beukelszoon z Leydenu, prohlásil králem. Po potlačení povstání a rozdrcení „království“, omezeného de facto jen na samotné město Münster (1535), byl samozvaný král popraven. Z hlediska říšského práva si komuna uzurpovala sídelní město münsterského biskupa.\n\nTitulem \"králů trojských\" se chlubili vévodové z Kleve. Tento říší a císaři nikdy neuznaný titul měl velice starou tradici, sahající do doby Franků. Řehoř z Tours uvádí jako první legendu, dle které předkové Franků přišli k Rýnu a do severní Francie z Tróje. Celá legenda byla omylem, který vznikl tak, že Frankové ve 4. a 5. století obývali oblast okolo Xantenu, který byl v pramenech 6. a 7. století někdy nazýván \"Troia Francorum\", což ovšem nesouviselo s maloasijskou Trójou, ale s původním názvem Xantenu \"Colonia Ulpia Traiana\", respektive se zakladatelem města, římským císařem Traiánem. Povědomí o spjatosti Xantenu, ležícího na území Klevského vévodství se starověkou Trójou se uchovalo až do raného novověku. Např. kolínský arcibiskup Hermann II., lenní pán Xantenu, nechal mezi lety 1036 a 1056 ve městě razit mince s nápisem \"S[AN]CT[A] TROIA.\" Taktéž roku 1444, když se Xanten definitivně dostal pod moc Klévského vévodství nechal vévoda Jan I. razit mince přímo s nápisem \"Joannes Troianorum Rex\".\n\n"}
{"id": "1400162", "url": "https://cs.wikipedia.org/wiki?curid=1400162", "title": "Adrien Rabiot", "text": "Adrien Rabiot\n\nAdrien Rabiot (3. dubna 1995, Saint-Maurice) je francouzský reprezentační záložník působící v italském klubu Juventus FC, do kterého přestoupil v roce 2019.\n\nVětšinu své kariéry strávil v Paris Saint-Germain, kde v roce 2012 debutoval v ligovém zápase proti Bordeaux (0-0) a získal s ním 15 trofejí včetně čtyř titulů v Ligue 1 a a treble v sezóně 2015/16.\n\nRabiot odehrál 53 zápasů v mládežnických reprezentačních výběrech Francie a v seniorském týmu debutoval v roce 2016 v přátelském zápase proti Pobřeží slonoviny (0-0).\n"}
{"id": "1400165", "url": "https://cs.wikipedia.org/wiki?curid=1400165", "title": "Jiří Janků (1977)", "text": "Jiří Janků (1977)\n\nIng. Jiří Janků se narodil 1977 v Liberci. Výuční list a maturitu získal na Hotelové škole v Liberci. Svá následná studia pokračoval na půdě Univerzity Pardubice, kde získal titul Ing. na Fakultě ekonomicko-správní, kde studium úspěšně zakončil svou obhajobou diplomové práce na téma Finanční podpora ze strukturálních fondů EU - strategické možnosti pro mikroregion Terezín.\n\nBěhem svých studií se již aktivně zajímal o dění ve svém okolí a stál ve vedení studentských časopisů Studdaj a Brána.\n\nDlouhodobá spolupráce s Fakultou elektrotechniky a informatiky Univerzity Pardubice a střední školou DELTA na podporování studentů a přednášení praxe.\n\nVedoucí sekce pro rozvoj ICT krajské hospodářské komory Pardubice, zástupce kraje v republikové hospodářské komoře v ICT záležitostech. Spoluzakladatel a výkonný ředitel společnosti eBRÁNA oceněné prestižním titulem Odpovědná firma roku 2011, vodafone firma roku 2017 a mnoho dalších. V této společnosti působil jako výkonný ředitel až do roku 2017, kdy předal pozici výkonného ředitele spolumajiteli společnosti, Ing.Martinu Semerádovi.\n\nJanků se po svých dlouholetých zkušenostech s jednáním s lidmi stal předsedou pardubické ODS. Na této pozici byl obviněn ze zpronevěry stranických peněz na podporu Simeona Karamazova. Obvinění se následně neprokázalo a Janků byl zproštěn viny. Z funkce nakonec v roce 2015 rezignoval.\n\nV osobním životě je aktuálně ženatý s Monikou Janků, bývalou modelkou a Miss Aerobik 2017 a Miss Praha 2016, se kterou má aktuálně dvě dcery.\n"}
{"id": "1400167", "url": "https://cs.wikipedia.org/wiki?curid=1400167", "title": "Hel (maják)", "text": "Hel (maják)\n\nMaják Hel (polsky: \"Latarnia Morska Hel\", anglicky: \"Hel Lighthouse\") stojí v Polsku na konci Helské kosy pobřeží Baltského moře v obci Hel okres Pucki Pomořanské vojvodství.\n\nNachází se mezi Majáky Jastarnia a Gdaňsk Severní přístav. Maják je kulturní památkou zapsanou v seznamu kulturních památek Pomořanského vojvodství pod číslem A-1246 z 25. ledna 2005.\n\nPodle historických pramenů byly v okolí dnešního majáku v minulosti (1670) stavěny tzv. blizy, což byly ohniště nebo později oheň v železném koši nebo kotli, který byl zvedán jednoduchým vahadlem do výše. Palivem byla smůla nebo kamenné uhlí. Později (1870) byly stavěny dřevěné věže a na jejich vrcholu byl zapálen oheň. Palivem bylo kamenné uhlí, které svým žárem často tyto věže zapálilo.\n\nV roce 1806 byl postaven první zděný maják z cihel. Válcová věž vysoká 42 m byla natřena na bílo a v roce 1827 byly rozsvíceny první lampy (6 lamp) na řepkový olej. Dosvit majáku činil 17 námořních mil. V roce 1926 byla instalována naftová svítilna a čtyř čočková optika. Maják pro lepší viditelnost byl v roce 1929 natřen červenobílými vodorovnými pruhy. V roce 1938 byla instalována elektrická svítilna s žárovkou o výkonu 3000 W. Po vypuknutí druhé světové války byl maják zničen aby nesloužil jako orientační bod pro německé námořní dělostřelectvo. V roce 1942 byl postaven nový maják ve vzdálenosti deseti metrů od původního majáku. V roce 1989 byla na maják nainstalována radarová anténa. Do roku 1994 byl maják ze \"strategických důvodů\" pro veřejnost uzavřen. V roce 1992 byla věž opravena a v letech 2001–2002 byla provedena generální oprava majáku.\n\nMaják je ve správě Námořního úřadu (\"Urząd Morski\") v Gdyni. Maják je přístupný veřejnosti v letních měsících.\n\nOsmiboký komolý kužel z režného zdiva (červená cihla) s ochozem v horní části a válcovou skleněnou lucernou zastřešenou kuželovou střechou na níž je instalována radarová anténa. Na věž vede 203 schodů. V lucerně je instalována Fresnelova čočka.\n\n\noznačení:\n\n\n\n"}
{"id": "1400168", "url": "https://cs.wikipedia.org/wiki?curid=1400168", "title": "Concerto Grosso (Bohuslav Martinů)", "text": "Concerto Grosso (Bohuslav Martinů)\n\nConcerto Grosso, H. 263, je koncertní dílo Bohuslava Martinů (1890–1959), inspirované barokní hudební formou concerto grosso (třívětá skladba pro skupinu sólistů a orchestr). Toto dílo vzniklo v druhé polovině roku 1937, je v něm přítomná zralost závěru autorova pobytu v Paříži a zároveň předznamenáva rozmach jeho tvořivosti, který povede Bohuslava Martinů k vrcholným uměleckým počinům.\n\nJeště v polovině roku 1937 se Martinů věnoval své známé kantátě \"Kytice\". Hlavní skladatelovou doménou se stala díla symfonická a komorní a sem patří i Concerto grosso, dílo nazvané výslovně podle hudební formy. Právě v této formě B. Martinů již delší dobu nacházel potěšení. Jak sám napsal v rozboru k premiéře díla: \n\n,\"Mám oblibu pro tuto formu, která se nalézá uprostřed mezi hudbou komorní a hudbou symfonickou.\"\"\n\nB. Martinu se rozhodl zpracovat tuto formu nejdokonaleji jak jen to šlo, ve velké myšlenkové náročnosti a bez jakékoliv nadřazenosti nástrojů. Sám jeho hledisko okomentoval: \n\n\",Samozřejmě jsem nesledoval tradiční formu concerto grosso, ale spíše charakteristické alternace 'soli' a 'tutti', které jsem svěřil klavírům, dřevěným nástrojum a smyčcům...\"\"\n\nPrávě prostřednictvím této staré a strukturálně velmi striktní formy autor dokázal prokázat hodnotu svého umění. Právě zde Bohuslav Martinů opravdu ověřuje svou tvůrčí zdatnost. Navíc se ještě snaží i o mírnou konfrontaci svého moderního kompozičního pohledu s mistrovstvím staré skladatelské formy.\n\nConcerto grosso Bohuslava Martinů, se skládá ze tří částí, tří vět, kde hlavní složku představují dva klavíry. Autor zachovává klasickou strukturu vět tedy první rychlou, následně pomalou a poslední je velmi rychlá. Podle rozboru Miloše Šafránka v první větě: \",pracuje s malou hudební buňkou, spíše rytmickou, půltaktovou, která spojuje vývoj ostatních motivů a objevuje se v nejrůznějších variacích až do konce, kde nezůstane nic jiného než tato malá buňka v plénu orchestru.\"\" O druhé větě napsal: \",dlouhý zpěv, violoncello a smyčce, trvající v plné dynamické síle a výrazu téměř přes celou větu.\"\" Závěrečné rondo má \",živou povahu a oba klavíry hrají velkou část sólovou, vynášejí témata...\"\"\n\nConcerto grosso psal autor v Paříži v rozmezí října a listopadu 1937. Ze začátku ho plánoval vydat ve Vídni, což se mu také s mírným zpožděním podařilo prostřednictvím Universal Edition. Stejně i tak premiéra díla měla zpoždění, protože vojenské události začali zasahovat taktéž do životů pařížských umělců. Dílo bylo premiérované (dirigované) Sergejem Kusevickijm 14. 11. 1941 v Bostonu, ve Spojených státech amerických, kam autor odešel kvůli okupaci a kde bylo dílo přijato s velkým a trvalým úspěchem.\n\nDirigent Gomer L. Jones, 10. listopadu 1957 v rámci koncertu University Chamber Orchestra Michigan napsal: \",Je to skvělý příklad plodného vlivu barokní hudby na soudobého vnímavého skladatele. Martinů se chopil ideje concerto grosso a ztělesňuje ji ve skladbu, jejíž energie, strukturální logika a opravdovská originalita ji vsadí podle našeho názoru mezi nejvybranější díla, jež vytvořilo dvacáté století. \"\"\n\n\n"}
{"id": "1400171", "url": "https://cs.wikipedia.org/wiki?curid=1400171", "title": "1,3-dipól", "text": "1,3-dipól\n\n1,3-dipolární sloučeniny nebo 1,3-dipóly jsou dipolární molekuly, v nichž se nacházejí delokalizované elektrony a elektrické náboje jsou odděleny třemi atomy. Slouží jako reaktanty v 1,3-dipolárních cykloadicích.\n\nZnámými skupinami 1,3-dipolárních látek jsou:\n\n"}
{"id": "1400173", "url": "https://cs.wikipedia.org/wiki?curid=1400173", "title": "Anna Calvi (album)", "text": "Anna Calvi (album)\n\nAnna Calvi je první studiové album anglické zpěvačky Anny Calvi. Vydáno bylo 14. ledna roku 2011 společností Domino Records. Nahráno bylo na podzim roku 2010 ve Francii a na jeho produkci se zpěvačkou spolupracovali Pritpal Soor a Rob Ellis. V Britské albové hitparádě se umístilo na čtyřicáté příčce a umístilo se též v hitparádách dalších evropských zemí. Rovněž bylo neúspěšně nominováno na cenu Mercury Prize.\n\nAutorkou všech skladeb je Anna Calvi.\n\n"}
{"id": "1400175", "url": "https://cs.wikipedia.org/wiki?curid=1400175", "title": "Strange Weather (EP)", "text": "Strange Weather (EP)\n\nStrange Weather je pětipísňové extended play anglické zpěvačky Anny Calvi. Vydáno bylo 15. července roku 2014 společností Domino Records a jeho producentem byl Thomas Bartlett. Dále se na albu podíleli například Nico Muhly a David Byrne, který svým zpěvem přispěl do dvou písní. Deska byla nahrána v New Yorku a mastering proběhl v Londýně, konkrétně ve studiu Abbey Road Studios.\n\n"}
{"id": "1400176", "url": "https://cs.wikipedia.org/wiki?curid=1400176", "title": "Niklas Süle", "text": "Niklas Süle\n\nNiklas Süle (* 3. září 1995, Frankfurt, SRN) je německý fotbalista hrající na postu obránce za německou reprezentaci a německý velkoklub Bayern Mnichov.\n\nProfesionální fotbal Süle započal v prvobundesligovém klubu TSG 1899 Hoffenheim. Debutoval na konci sezóny 2012/2013 (33. kolo) v 17 letech v zápase proti Hamburku, který Hoffenheim prohrál doma vysoko 1-4. Süle hrál v základní sestavě ve stoperské dvojici s Argentincem Davidem Abrahamem a v 81. minutě jej vystřídal Andreas Ludwig.\nZasáhl rovněž do posledního ligového zápasu, tentokrát jen na 5 minut jako střídající hráč za Roberta Firmina a byl u vítězství Hoffenheimu na půdě Borussie Dortmund (2-1).\n\nV lednu 2017 Süle dojednal přestup do Bayernu Mnichov spolu s hoffenheimským spoluhráčem Sebastianem Rudym. Zatímco Rudy opustil Hoffenheim jako volný hráč, za Süleho zaplatil Bayern částku 25 milionů eur. Süle s bavorským klubem podepsal kontrakt na 5 let, tedy do roku 2022.\nOba hráči však zůstali do konce ročníku v Hoffenheimu.\n\nSüle nasbíral hned 42 startů v první sezóně v dresu Bayernu, včetně 9 startů v Lize mistrů. V základních skupinách hrál v základu v 5 zápasech, vynechal jen třetí domácí utkání se Celticem Glasgow. Zahrál si také semifinále s Realem Madrid, vystřídal totiž zraněného Jerome Boatenga ve 34. minutě úvodního zápasu na domácí půdě (1-2) a postavil se vedle Matse Hummelse.\nS tím také sehrál i odvetné utkání v Madridu, které sice Bayern uhrál na výsledek 2-2, vypadl však.\n\nSüle byl v srpnu 2016 povolán na přátelský zápas s Finskem a na úvodní kvalifikační zápas na mistrovství světa 2018 s Norskem. Debut profi Finsku zahrál v základu na levém kraji tříčlenné obrany. V 58. minutě byl vystřídaný Jonathanem Tahem. V tomto zápase také kariéru ukončil Bastian Schweinsteiger střídající o pár minut později. Proti Norsku nominovaným nebyl.\n\nDo kvalifikace zasáhl až na jejím konci, v posledním domácím zápase proti Ázerbájdžánu, kvůli zranění ale v 22. minutě opustil hřiště, když ho vystřídal Antonio Rüdiger.\n\nNa MS 2018 v Rusku se na hřiště dostal až ve třetím zápase proti Jižní Koreji (0-2) a odehrál celé utkání. Německo však na turnaji skončilo.\n"}
{"id": "1400181", "url": "https://cs.wikipedia.org/wiki?curid=1400181", "title": "Biosimilar", "text": "Biosimilar\n\nBiosimilars (nebo také biosimilární léčiva či biosimilární léky) je termín pro léčiva podobná originálním biologickým lékům.\n\nJde o obdobu generik, avšak pro velké, biotechnologicky vyrobené biomolekuly, je zde ale rozdíl v tom, že látka je originálnímu biologickému léčivu strukturně podobná, není přesně stejná (proto je někdy používaný název \"„biogenerika“\" nesprávný). Tato biosimilární léčiva i originální bioléčivo přesto mají stejný mezinárodní nechráněný název (INN).\n\nPrvní biosimilar registrovaný na evropském trhu je somatropin (2006), na českém trhu byl první zástupce těchto léků registrován v roce 2010.\n"}
{"id": "1400183", "url": "https://cs.wikipedia.org/wiki?curid=1400183", "title": "Hunter (album)", "text": "Hunter (album)\n\nHunter je třetí studiové album anglické zpěvačky Anny Calvi. Vydáno bylo 31. srpna roku 2018 společností Domino Records. Produkoval jej Nick Launay. Deska byla nahrána v Londýně a v Los Angeles a dále se na ní podíleli multiinstrumentalistka Mally Harpaz a bubeník Alex Thomas, stejně jako hostující Adrian Utley a Martyn P. Casey. Jde o první dlouhohrající desku zpěvačky od roku 2013, kdy uvedla \"One Breath\". K písni „Don’t Beat the Girl Out of My Boy“, která byla představena počátkem června 2018, byl natočen také videoklip, který režíroval William Kennedy. Album bylo nominováno na cenu Mercury Prize.\n\n\n"}
{"id": "1400184", "url": "https://cs.wikipedia.org/wiki?curid=1400184", "title": "Monotone", "text": "Monotone\n\nMonotone je distribuovaný verzovací systém s otevřeným zdrojovým textem.\n\nMonotone sleduje revize souborů, seskupuje sady revizí do changesetů a sleduje historii včetně přejmenování. Preferuje integritu před výkonností. Monotone je navržen jako distribuovaný systém a intenzivně využívá kryptografická primitiva pro sledování revizí (pomocí kryptografické hašovací funkce SHA-1) a pro autentizaci činností uživatelů (pomocí digitálních podpisů využívajících RSA).\n\nNa rozdíl od Apache Subversion používá Monotone distribuovaný přístup k verzování (stejně jako GNU arch a Git). Stejně jako Git a Mercurial používá Monotone používá SHA-1 haše pro identifikaci souborů a skupin souborů, místo obvyklých lineárních čísel revizí. Pro každého úživatele se udržuje jeho vlastní historie revizí, která je uložena v lokální databázi SQLite.\n\nPřed rozsáhlými optimalizacemi ve verzi 0.27 bylo kvůli prvním zkušenostem Monotone často kritizováno pro jeho důraz na správnost před optimalizací. První akcí nového uživatele je obvykle synchronizace (naklonování) rozsáhlé existující databáze Monotone, což je akce, která pro rozsáhlé databáze může trvat hodiny kvůli podrobné validaci a kontrole integrity, jež Monotone provádí, když se přenášejí revize po síti. Po načtení počátečního klonu databáze fungují další činnosti obvykle rychleji. Ale i po roce 2010 existuje prostor pro další optimalizaci některých méně používaných funkcí.\n\nSilnou stránkou Monotone je jeho podpora používání diverge/merge přístupu, kterého dosahuje mimo jiné tím, že vždy dovoluje provedení commitu před sloučením větví.\n\nAčkoli Monotone původně podporoval množství síťových protokolů pro synchronizaci stromů, nyní používá výhradně vlastní protokol nazývaný \"netsync\", který je robustnější a efektivnější a sdílí určité koncepční rysy s rsync a cvsup. (Od verze 0.27 je možné používat netsync protokol \"přes\" jakýkoli proud, včetně ssh spojení.) \"Netsync\" má vlastní smluvený port přiřazený IANA (4691) a jeho starší verze jsou podporovány zásuvným modulem pro Wireshark. Neexistuje zvláštní Monotone server, protože jakýkoli Monotone klient může fungovat jako server.\n\nK dalším vlastnostem Monotone patří:\n\n\nMezi nedostatky Monotone v lednu 2008 patřilo:\n\n\nV Monotone verze 0.26 byly provedeny velmi rozsáhlé změny ve struktuře interní databáze, včetně zavedení nové struktury nazývané vývojáři Monotone \"roster\". Databáze vytvořenou v Monotone verze 0.26 nelze použít pro výměnu revizí se starší verzí databáze. Starší databáze musí být nejdříve upgradována na nový formát. Nový protokol netsync je nekompatibilní s dřívější verzí Monotone.\n\nMonotone je implementováno v moderním dialektu jazyka C++ s použitím knihovny Boost, kryptografické knihovny Botan a databázové knihovny SQLite. Monotone podporuje přizpůsobování a rozšířování pomocí \"hook funkcí\" napsaných v jazyce Lua. Proces překladu Monotone je automatizován nástrojem BuildBot a obsahuje množství regresních testů.\n\nV dubnu 2005 se Monotone stal předmětem zvýšeného zájmu free a open-source software komunity poté, co jej Linus Torvalds zmínil jako možnou náhradu BitKeeperu pro vývoj jádra Linuxu. V příspěvku v mailing listu pro vývoj jádra Linuxu Torvalds chválil Monotone a kritizoval Subversion (a prakticky všechny verzovací systémy klient-server):\nNakonec se namísto použití Monotone Torvalds rozhodl napsat vlastní verzovací systém, Git. Návrh Gitu používá některé myšlenky z Monotone, ale oba projekty nesdílí žádný zdrojový kód. Git je mnohem více zaměřen na vysokou výkonnost, která vyplynula z Linusovy dlouhodobé zkušenosti s distribuovaným vývojem jádra Linuxu, na kterém spolupracuje s mnoha autory. Torvalds později okomentoval design a výkonnost Monotone:\n\nKlíčovým problémem, o kterém se diskutovalo, bylo, zda náhrada BitKeeperu má podporovat operaci codice_1 umožňující, aby správce kódu při schvalování určité sady záplat zamítal vybrané jednotlivé záplaty. Torvalds argumentoval tím, že tento přístup „vede k nesprávné dynamice a psychologii v systému“, protože přesunuje zátěž na správce, místo aby autoři kódu vynaložili větší úsilí na udržování svého stromu bez odpadků. Tvrdil, že odmítání cherry-pick jako vlastnosti v Monotone je správné, ale není dostatečně důsledné, aby umožnilo snadné „zahazování“ nečistých pracovních stromů poté, co splnily svůj účel. Torvalds také uvedl, že Monotone v té době nedosahoval výkonnosti potřebné pro projekt tak velký jako je vývoj Linuxového jádra.\n\nTento argument je v rozporu s vnímáním mnoha vývojářů, že použití funkce cherry-pick je pokročilá vlastnost, kterou musí verzovací nástroj podporovat. Jiné SCM nástroje, jako například Darcs, jsou v této oblasti obzvláště silné. V roce 2010 Git i Monotone již určitou dobu cherry-picking podporovaly.\n\nPodpora pro Monotone je dostupná v mailing listech, na IRC a na podpůrné wiki.\n\n\n\n"}
{"id": "1400187", "url": "https://cs.wikipedia.org/wiki?curid=1400187", "title": "Walter Hume Long", "text": "Walter Hume Long\n\nWalter Hume Long, 1. vikomt Long (\"Walter Hume Long, 1st Viscount Long of Wraxall\") (13. července 1854, Bath, Anglie – 26. září 1924 West Ashton, Anglie) byl britský státník. Patřil k bohaté rodině velkostatkářů ve Walesu, v politice inklinoval ke konzervativcům, respektive unionistům, koncem 19. století se dostal k nižším funkcím ve vládě, později byl ministrem pro Irsko. V koaličním kabinetu za první světové války byl ministrem kolonií, později ministrem námořnictva. V roce 1921 s titulem vikomta povolán do Sněmovny lordů.\n\nPocházel z velkostatkářské rodiny z Walesu, jeho otcem byl konzervativní politik Richard Penruddocke Long (1825–1875). Walterův mladší bratr Richard (1856–1938) sloužil v armádě, později byl dlouholetým členem Dolní sněmovny a nakonec byl s titulem barona Gisborougha povolán do Sněmovny lordů. Jako dědic prastrýce admirála Thomase Chalonera užíval již od roku 1888 příjmení Chaloner.\n\nStudoval v Oxfordu, po otcově smrti v roce 1875 převzal správu rodových statků. Člen Dolní sněmovny 1880–1892 a 1893–1921. Patřil ke konzervativcům, respektive unionistům a poslancem byl bezmála čtyřicet let, postupně zastupoval sedm volebních obvodů. Krátce byl mimo sněmovnu jen v roce 1892, kdy konzervativci prohráli volby, ale již v následujícím roce se do parlamentu dostal v doplňovacích volbách za obvod Liverpool West Derby. Ve funkci parlamentního tajemníka úřadu pro místní samosprávu (1886–1892) byl jedním ze strůjců zákona o místní samosprávě z roku 1888. Jako prezident výboru Tajné rady pro rybolov a zemědělství (1895–1900) proslul především zamezení šíření vztekliny. Od roku 1895 byl též členem Tajné rady a v letech 1900–1905 byl členem Salisburyho kabinetu jako prezident úřadu pro místní samosprávu.\n\nV roce 1905 byl jmenován státním sekretářem pro Irsko, zároveň se stal členem irské Tajné rady. Na Irsko měl vazby díky své matce a manželce a do jeho jmenování byly vkládány značné naděje v kontrastu s jeho nepopulárním předchůdcem G. Wyndhamem. Krátce nato však padla konzervativní vláda a Long byl pak dlouhodobě v opozici. Irské otázce se však nadále věnoval, ve volbách r. 1905 byl navíc zvolen poslancem za Dublin a v letech 1906–1910 byl předsedou strany irských unionistů. R. 1911 byl kandidátem na předsednictví Konzervativní strany, nezískal však podporu širší stranické základny. Znovu prezident úřadu pro místní samosprávu 1915–1916, státní sekretář kolonií 1916–1919, první lord admirality 1919–1922. V roce 1921 povýšen na vikomta a uveden do Horní sněmovny. Byl též členem Královské společnosti a získal čestný doktorát v Birminghamu, dále byl smírčím soudcem a zástupcem místodržitele v Somersetu a Wiltshire.\n\nJeho manželkou byla Dorothy Boyle (1858–1938), dcera 9. hraběte z Corku a Orrery, jednoho z nejbohatších vlastníků půdy v Irsku. Syn Walter Long (1879–1917) padl jako brigádní generál za první světové války a dědicem titulu byl vnuk Walter Long, 2. vikomt Long (1911–1944), který padl za druhé světové války. Dcera Victoria Long (1880–1920) se provdala za George Gibbse (1873–1931), který byl konzervativním politikem, zastával funkce u dvora a v roce 1928 získal titul barona z Wraxallu.\n\nRodovým sídlem byl zámek \"Owles Hall\" v hrabství Hertfordshire. Majetkem Waltera Longa byl také zámek \"Rood Ashton House\" v hrabství Wiltshire, který navštívil král Eduard VII.. Toto sídlo spolu s dalším zámkem \"Culworth House\" (Northamptonshire) bylo uvolněno jako lazaret pro vojáky zraněné v první světové válce.\n\n\n"}
{"id": "1400188", "url": "https://cs.wikipedia.org/wiki?curid=1400188", "title": "Leo Amery", "text": "Leo Amery\n\nLeo Amery (\"Leopold Charles Stennett Amery\") (22. listopadu 1873, Gorakhpur, Indie – 16. září 1955, Londýn, Anglie) byl britský státník. Byl rodákem z Indie, proslul jako novinář a lingvista se znalostí devíti jazyků. Byl spolužákem, přítelem a spolupracovníkem Winstona Churchilla, jako konzervativec byl více než třicet let poslancem Dolní sněmovny, v konzervativních a koaličních vládách byl ministrem kolonií a ministrem námořnictva, za druhé světové války zastával post ministra pro Indii a Barmu. Po roce 1945 žil v soukromí a sepsal své paměti (\"My Political Life\", 1953–1955).\n\nNarodil se v Indii, jeho otcem byl britský koloniální úředník Charles Amery (1833–1901), matka Elisabeth Saphir (1841–1908 pocházela z maďarské židovské rodiny, rodiče se rozvedli v roce 1885. Leo studoval na škole v Harrow, kde se seznámil s Winstonem Churchillem, poté absolvoval studia v Oxfordu, vzhledem k indické chůvě ovládal hindštinu, díky matce mluvil maďarsky, ovládal také němčinu, francouzštinu, italštinu a srbštinu.\n\nZačínal jako válečný korespondent, v roce 1908 poprvé neúspěšně kandidoval do Dolní sněmovny. Ve volbách uspěl o tři roky později a v letech 1911–1945 byl členem Dolní sněmovny za město Birmingham. Za první světové války díky své znalosti maďarštiny působil jako válečný zpravodaj na Balkáně. V letech 1919–1921 byl státním podsekretářem kolonií, zároveň byl mluvčím ministerstva v Dolní sněmovně, protože tehdejší ministr kolonií 1. vikomt Milner byl členem Sněmovny lordů. První lord admirality 1922–1924, od roku 1922 byl zároveň členem Tajné rady. V Baldwinově vládě byl státním sekretářem kolonií (1924–1929). Soustředil se na problematiku školství a zemědělství, nepodařilo se mu ale prosadit všechny záměry.\n\nVe třicátých letech patřil k opozici a spolu s W. Churchillem kritizoval zahraniční politiku. Jako člen řady nadnárodních korporací pobýval často v Německu, kde se setkal s Adolfem Hitlerem nebo Edvaredem Benešem. V období mezinárodní krize koncem třicátých let byl aktivním účastníkem parlamentních debat a v Churchillově koaliční vládě zastával funkci státního sekretáře pro Indii a Barmu (1940–1945). Ve volbách 1945 se nedostal do parlamentu a rezignoval na další politickou kariéru, téhož roku odmítl povýšení do šlechtického stavu. V letech 1953–1955 publikoval své pamětí \"My Political Life.\"\n\nV roce 1911 se oženil s Florence Greenwood (1885–1975), dcerou kanadského právníka J. H. Greenwooda. Měli spolu dva syny, starší John (1912-1945) od mládí vystupoval jako otevřený stoupenec nacismu a po druhé světové válce byl popraven za velezradu (Leo Amery od té doby uváděl, že má jen jednoho syna. Mladší syn Julian (1919–1996) byl přes čtyřicet let poslancem Dolní sněmovny za Konzervativní stranu, zastával také několik vládních funkcí, mimo jiné byl ministrem letectva (1962–1964).\n\n"}
{"id": "1400192", "url": "https://cs.wikipedia.org/wiki?curid=1400192", "title": "Kostel svatého Havla (Podveky)", "text": "Kostel svatého Havla (Podveky)\n\nKostel svatého Havla je filiální kostel barokního slohu v obci Podveky. Z návrší při okraji zástavby dominuje obci.\n\nPůvodně gotický kostel je doložen roku 1350, v roce 1783 prošel pozdně barokní přestavbou. Je to orientovaná jednolodní stavba s cibulovitou bání opatřenou lucernou.\n\nKostel je obklopen hřbitovem obkrouženým pečlivě udržovanou ohradní zdí. Je zde pohřbena poštovní asistentka Julie Vlasáková, oběť loupežné vraždy ve slovenských Sečovcích zabitá 18. února v roce 1920.\n\nVně hřbitovní zdi stojí na podstavci z červeného nučického pískovce litinový kříž.\nSpolu s ohradní zdí, márnicí a litinovým křížem je chráněn jako kulturní památka.\n\nPravidelné bohoslužby se konají každou čtvrtou sobotu v měsíci v 18 hodin (v létě) nebo v 16:30 (v zimě), poutní mše se koná okolo 16. října na den památky svatého Havla. Administrátorem je JCLic. PhDr. Mgr. Radim Cigánek.\n\n"}
{"id": "1400194", "url": "https://cs.wikipedia.org/wiki?curid=1400194", "title": "Slávka Tauberová", "text": "Slávka Tauberová\n\nSlávka Tauberová, skutečné křestní jméno Jaroslava, provdaná Veselá, (8. listopadu 1903 Kladno– 26. března 1983 Praha) byla operetní zpěvačka, tanečnice a filmová herečka.\n\nPokřtěna byla Jaroslava, dcera hutníka Václava Taubera (1867–??) a jeho manželky Anny, rozené Rezkové (ovdovělé Jirotkové, 1875–??). Na pěveckou dráhu se připravovala u Bohumily Rosenkrancové a Lídy Dušánkové. Taneční průpravu získala u Berty Knittlové, Niny Pirnikovové, Joe Jarského a Marty Aubrechtové.\n\nBěhem prvorepublikové divadelní kariéry se Slávka Tauberová stala významnou a oblíbenou operetní zpěvačkou:\n\n\n\n\nV době své slávy se též často objevovala na reklamních fotografiích různých produktů.\n\nSvou divadelní kariéru ukončila v roce 1939 a věnovala se rodině.\n\nManželem Slávky Tauberové byl JUDr. Vladimír Veselý–Rohan (1903–1970), advokát a spoluautor operetních libret a písňových textů. Po roce 1939 přestala vystupovat a věnovala se rodině. Měla dvě děti, syna a dceru.\n\n\n"}
{"id": "1400196", "url": "https://cs.wikipedia.org/wiki?curid=1400196", "title": "Studená válka (film)", "text": "Studená válka (film)\n\nStudená válka je film polského režiséra Pavla Pawlikowského, uvedený v roce 2018. Film byl uveden na Filmovém festivalu v Cannes, kde obdržel cenu za nejlepší režii, a na Mezinárodním filmovým festivalu Karlovy Vary. Distributorem filmu v České republice je společnost Aerofilms s.r.o.\n\nFilm získal několik nominací, včetně čtyř nominací na Oscara (nejlepší cizojazyčný film, nejlepší režisér, nejlepší kamera) a čtyř nominací na Filmovou cenu Britské akademie.\n\n"}
{"id": "1400198", "url": "https://cs.wikipedia.org/wiki?curid=1400198", "title": "Kriss Sheridan", "text": "Kriss Sheridan\n\nKriss Sheridan (* 15. dubna 1989 Bílsko-Bělá, Polsko) je polsko-americký zpěvák, skladatel, herec, model a cestovatel.\n\nSheridan je synem amerického otce a polské matky, stejně jako německý občan. Jeho studium ho přivedlo do Mnichova, Madridu a New Yorku, kde také pracoval s několika televizními a rozhlasovými stanicemi jako Televizní stanice RTL, ProSiebenSat.1, španělská televize RTVE, RFO Televize a Rádio Bayernwelle v Mnichově a Madridu. Předtím, než byl úspěšně přijat do Divadla a Filmového institutu Lee Strasberg v New Yorku, pracoval jako model. V komedii Helmut Dietl \"Zettl\" uvedl svůj celovečerní debut jako herec v roce 2012.\n\nV roce 2017 Sheridan podepsal nahrávací smlouvu s Universal Music a v březnu publikoval svou první píseň \"Happy\", která byla zařazena na první místo v polských hitparádách. Videoklip byl natočen v Norsku a byl hrán po celé Evropě a Americe na VIVA TV a na MTV. \n\nDne 6. července 2017 Sheridan zpíval pro polskou televizi TVP Polonia na přivítaní amerického prezidenta Donalda Trumpa, který v tento den navštívil Polsko.\n\nV březnu 2018 Sheridan zveřejnil svou druhou píseň „I Don't Wanna Say Goodbye“, která jen tři týdny po premiéře dosáhla v Polsku ocenění Zlaté desky. Stejně tak se vyšplhala na první místa polských rozhlasových stanic.. Hit byl mezinárodní švýcarsko-britsko-francouzsko-americko-polská produkce, který vznikl na soustředění pro psaní písní ve Španělsku. V oficiálním hudebním videu mimo jiné účinkuje i finalistka Miss Polonia 2017 Agata Borowiak. Video bylo natočeno ve Varšavě a bylo v polských médiích popsáno jako první hudební video s nejvíce pyrotechnickými efekty.\n\n\n"}
{"id": "1400199", "url": "https://cs.wikipedia.org/wiki?curid=1400199", "title": "Množina First a Follow", "text": "Množina First a Follow\n\nFirst(\"α\"), Follow(\"α\") jsou množiny řetězců (dále budeme používat termín slov) nad pevnou abecedou sloužící k analýze formálních gramatik, např. při konstrukci syntaktických analyzátorů (parserů). Jednoduše řečeno:\nkde \"α\" je řetězec terminálních a neterminálních symbolů z gramatiky; v praxi, především při výpočtu množin Follow, je zpravidla jediný neterminální symbol.\n\nTyto množiny umožňují určovat, zda má gramatika určité vlastnosti, které mohou usnadňovat syntaktickou analýzou ( ). Při konstrukci analyzátoru se pomocí nich zjišťuje, jaké jsou možné konfigurace analyzátoru, a jaké akce mají být provedeny v dané konfiguraci.\n\n\"K\"-hlava řetězce \"x\", značíme \"k\":\"x\", je prefix délky min (\"k\", |\"x\"|) řetězce \"x\". Formálněji: nechť formula_1, pak:\n\nformula_2.\n\nPro gramatiku \"G\"=(\"Σ,N,P,S\") definujeme:\n\n\nPokud nemůže dojít k nedorozumění, zkracujeme First na First a Follow na Follow.\nPro \"k\"=1 se vynechává index \"k\" u First a Follow.\n\nMnožinu First můžeme určovat pro terminální symboly, neterminální symboly nebo pro řetězce symbolů. Pokud x je terminálním symbolem, pak First(x) = {x}. Pro neterminální symbol X používáme následující algoritmus:\n\nUkázková implementace může vypadat takto:\nPro řetězce terminálních a neterminálních symbolů pracujeme jako v bodě 4 výše uvedeného algoritmu – pokud máme spočítat First(α) a α je řetězcem tvaru Y Y ... Y, pak podobným způsobem jako jsme vypočítali množinu symbolů přidaných do First(X) dostaneme množina First(α).\n\nV praxi (například při konstrukci SLR analyzátorů) počítáme množinu Follow pro všechny neterminální symboly. Pak lze použít následující algoritmus:\nMáme gramatiku\n\nPokud pro tuto gramatiku chceme vytvořit analyzátor, doplníme ji novým počátečním neterminálním symbolem Z a pravidlem:\n\nPomocí algoritmu pro výpočet množin First vytváříme pro tuto gramatiku postupně množiny First pro jednotlivé neterminální symboly v postupných iteracích:\n\nV dalších pravidlech (od 8 do 0) přidáváme symboly do množin First pro jednotlivé neterminální symboly:\nPři druhém průchodu by mohla něco případně doplnit pravidla 4, 1 a 0 (jejichž pravá strana začíná neterminálem). Ale nic již přidané nebude, protože ostatní množiny First(F) se nezměnily.\n\nPostupná konstrukce množin Follow pro neterminální symboly v iteracích:\nFollow(Z) obsahuje symbol konce proudu $. V dalších pravidlech a pro další neterminální symboly objevující se na pravé straně pravidel přidáme do množin Follow symboly pro jednotlivé neterminální symboly:\n\n0:Z → E\n1:E → T E'\n2:E' → + T E'\n3:E' → ε\n4:T → F T'\n5:T' → * F T'\n6:T' → ε\n7:F → ( E )\n8:F → a\n\nDruhý průchod:\n\n1:E → T E'\n4:T → F T'\n\n"}
{"id": "1400200", "url": "https://cs.wikipedia.org/wiki?curid=1400200", "title": "Bruguiera gymnorhiza", "text": "Bruguiera gymnorhiza\n\nBruguiera gymnorhiza je tropická dřevina rostoucí v prostředí ovlivňovaném mořskou vodou, je jedním z nemnoha druhů rodu kolenovník. Bývá to vysoký strom rostoucí na zamokřených místech pobřeží, kam ještě dosahuje přílivová vlna a vytváří mangrove.\n\nDruh je rozšířen po tropickém pobřeží Indického oceánu a západní části Tichého oceánu, kde je jednou z nejběžnějších dřevin. Roste od východní Afriky (Keňa, Tanzanie, Mosambik, Jihoafrická republika, Madagaskar, Mauricius) po celé jižní Asii (Indie, Srí Lanka, Seychely, Nikobary, Bangladéš, Myanmar, Thajsko, Kambodža, Malajsie, Singapur, Brunej, Vietnam, Čína, Filipíny, Indonésie, Nová Guinea) a částečně i Austrálii (Severní teritorium, Západní Austrálie, Queensland), včetně tichomořských ostrovů (Fidži, Nová Kaledonie, Mikronésie, Nauru, Marshallovy ostrovy, Samoa, Tonga a další).\n\n\"Bruguiera gymnorhiza\" se vyskytuje v místech, kde oblast pravidelně zaplavovaná mořskou vodou, mangrove, již přechází do klasického deštného lesa. Roste v půdě již částečně suché a provzdušněné, ale také v blátivé, písčité a příležitostně i černé rašelinové. Nebývá přímo na hraně styku pevniny s mořem, ale dál ve vnitrozemí, kde je půda již poměrně pevná, i když stále bahnitá a zaplavována mořskou vodou, snáší občasné přílivové vzdutí vody o 2 m. Přímo na mořském břehu se objevuje jen tehdy, pokud původní pobřežní pás rostlin byl odplaven příbojem, nebo tam voda zanesla jeho semeno.\n\nVyhovuje mu voda sladká, brakická i slaná do 30 ‰ NaCl a často roste v deltách řek ústících do moře. Bývá obvykle rozšířen po březích těchto toků tak daleko do vnitrozemí, kam až sahá přílivová vlna. Nejlépe se mu daří v oblastech, kde ročně naprší v rozmezí 1 až 8 metrů (za optimální se pokládá 1,5 až 2,5 m), teplota se pohybuje v toleranci 15 až 30 °C (optimum 20 až 26 °C) a pH půdy je 6,0 až 8. Dobře snáší stín, jako mladý semenáč ho dokonce vítá. Roste poměrně pomalu a je dlouhověkou dřevinou, kvete průběžně po celý rok. Ploidie druhu je 2n = 26.\n\nTypickým znakem celého rodu kolenovník jsou \"dýchací kořeny\" pneumatofory, které v podobě kolen vyčnívající nad bahnitou půdu a propojují klasické podzemní kořeny. V horní části kolene je speciální tkáň podobná kalusu, přes kterou je při odlivu jímán vzdušný kyslík a je postupován kořeny rostlině, která tak nahrazuje jeho nedostatek v mokré, utužené půdě. Přebytečných solí se rostlina zbavují ukládáním do listů, které následně žloutnou a opadávají.\n\nStálezelený strom vyrůstající do výšky 10 až 25 m, nejčastěji jen 15 m, někdy ovšem mívá tvar keře a bývá vysoký do 6 m. Kmen je rovný, tlustý až půl metru, má šedou, červenohnědou až černou, hluboce zbrázděnou kůru a u jeho báze se tvoří lištovité kořenové náběhy. Pod dřevinou je systém kolenovitě ohnutých vzdušných kořenů s velkými korkovitými lenticelami, které vystupují nad suchou půdu do výše až 45 cm. Větve jsou světle šedé, hladké a mají stopy po opadaných listech. Listy s červenými řapíky a brzy opadavými palisty rostou vstřícně, jsou dlouhé 5 až 22 cm a široké 2 až 9 cm. Jejich lysé čepele jsou kožovité, eliptické až obvejčité či kopinaté, bázi mají klínovitou a vrcholek špičatý, jsou po obvodě celokrajné, oboustranně tmavě zelené a mívají až 10 párů žilek.\n\nOboupohlavné, krémově bílé, nažloutlé, narůžovělé nebo červené, asi 3 cm velké květy vyrůstají jednotlivě z úžlabí listů na svěšené stopce 2 cm dlouhé. Vytrvalý kožovitý kalich mívá 10 až 14 podélných, až 2 cm dlouhých, ve stínu žlutých a na plném slunci červených lístků. Koruna je tvořena 12 až 14 lístky dlouhými 1,5 cm, z nichž každý má dva úzké laloky zbarvené bíle, krémově či nahnědle. V květu rostou tyčinky s rozdílně dlouhými nitkami ve dvou stejně četných kruzích, celkem je jich dvojnásobně co korunních lístků a nesou prašníky s explozivním uvolňováním pylu. Spodní semeník má tři oddíly po dvou vajíčkách a nitkovitou čnělku s nevýraznou laločnatou bliznou. Květy vykvétají celoročně, produkují hodně nektaru a jsou opylovány hlavně včelami a drobnými ptáky, případně i větrem.\n\nPlod je válcovitá, kožovitá bobule asi 2,5 cm dlouhá, obalená vytrvalým kalichem. Obsahuje jedno 2 cm dlouhé semeno, které klíčí již na stromě a postupně vytváří hnědý, tupě hranatý hypokotyl 15 až 25 cm dlouhý a 1 až 3 cm tlustý. Semeno se zvětšuje, získává doutníkovitý tvar a svisle visí, zatím co je stále stopkou spojeno se stromem. V určitý okamžik stopka povolí a pokud zapadne do bahna, rychle zakoření. Když spadne do vody plave, brzy na něm vyroste pár listů působící jako plachta a za pomoci větru může bez újmy plout i půl roku, než narazí na bahnitý břeh a zakoření. To je podstatnou příčinou rozšíření druhu v tak rozsáhlém areálu.\n\nStromy \"Bruguiera gymnorhiza\" hrají důležitou roli při stabilizace pobřeží, jejich kořeny přirozeně brání odplavování bahna a písku do moře. Lidmi bývají někdy přímo vysazovány za účelem zpevnění pobřežních písčitých dun. S úspěchem bývá sázen i ve sladkovodních bažinách, kde dobře snáší vlhké prostředí i stín vzrostlých stromů a napomáhá postupnému zanesení močálů půdou.\n\nTvrdé, těžké, červeně zbarvené, rovné dřevo kmene je odolné vůči termitům i hnilobě a bývá hlavně používáno jako palivové dříví, nebo je z něj vyráběno dřevěné uhlí. Pro špatnou opracovatelnost se pro stavební účely nebo výrobu nábytku používá méně často, velké množství tohoto kvalitního dřeva poslouží formou dřevěné štěpky k výrobě buničiny. Dřevo bývá získáváno z volné přírody, kde stromy vyrůstají samovolně, uměle se vysazují jen málo. Listy se používají jako adstringens, léčí se jimi horečky a průjmy. Z kůry se získává trvanlivé červenohnědé barvivo na tkaniny i kůže. V případě nouze se plody strpmů jedí. Listy a mladé větve slouží jako krmivo pro dobytek, pro celoroční kvetení jsou stromy hodnoceny jako kontinuální medonosná rostlina.\n\n"}
{"id": "1400203", "url": "https://cs.wikipedia.org/wiki?curid=1400203", "title": "Souvenir Henri Desgrange", "text": "Souvenir Henri Desgrange\n\nNa památku Henriho Desgrange je udělováno ocenění a finanční odměna , předávaná od roku 1947, v  cyklistickém závodě Tour de France. Je udělovaná na počest tvůrce Tour de France, prvního ředitele závodu a francouzského sportovního novináře Henriho Desgrange.\nCyklista, který  jako první dosáhne vrcholu buď Col du Galibier, kde stojí Desgrangeův  pomník , nebo (v případě, Col du Galibier není v závodě), nejvyšší stoupání na Tour, obdrží cenu v podobě finanční odměny €5000,- .\n"}
{"id": "1400206", "url": "https://cs.wikipedia.org/wiki?curid=1400206", "title": "Gdaňsk (maják Severní přístav)", "text": "Gdaňsk (maják Severní přístav)\n\nMaják Gdaňsk (polsky: \"Latarnia Morska Gdańsk Port Północny\", anglicky: \"Port Północny Lighthouse\") stojí v Polsku na pobřeží Baltského moře v přístavu města Gdaňsk v Pomořanském vojvodství.\n\nNachází se mezi majáky Hel a Krynica Morska.\n\nJako jediný maják v Polsku je vybaven výtahem, kterým se lze dopravit na vrchol věže.\n\nVěž a budovy Kapitanatu Portu Północného byl vyprojektován architektem Leszkem Zakrzewskim a otevřen v roce 1984. Z ekonomických důvodů byla na věž instalována lucerna. Protože maják připomíná domek na kuří noze je také lidově názýván Babajaga.\n\nMaják je ve správě Námořního úřadu (\"Urząd Morski\") v Gdyni. Maják není přístupný veřejnosti.\n\nŽelezobetonová věž na čtvercovém půdorysu s třípatrovou kontrolní a řídící nadstavbou a lucernou zakončenou radarovou anténou. Do horní nadstavby věže vede výtah. V lucerně jsou instalovány tři otáčející se dvoustranné panely s šedesáti žárovkami o svítivosti 1 500 000 kandel. Světlo majáku je viditelné pouze z moře. Věž má modrou barvu, řídící a kontrolní nadstavba má barvu bílou.\n\n\noznačení:\n\n\n"}
{"id": "1400208", "url": "https://cs.wikipedia.org/wiki?curid=1400208", "title": "Blín", "text": "Blín\n\nBlín (\"Hyoscyamus\") je malý rod kvetoucích rostlin z čeledi lilkovitých (\"Solanaceae\"). Je známo 11 druhů, všechny jsou jedovaté. Spolu s dalšími rostlinami z čeledi obsahují alkaloid hyoscyamin, jehož vlastnosti jsou využívány v lékařství.\n\n\n\n \n"}
{"id": "1400217", "url": "https://cs.wikipedia.org/wiki?curid=1400217", "title": "Langburkersdorf", "text": "Langburkersdorf\n\nLangburkersdorf je vesnice, místní část města Neustadt in Sachsen v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nLangburkersdorf byl založen jako lesně-lánová vesnice franskými rolníky patrně v polovině 13. století. V písemných pramenech je poprvé zmíněn roku 1413 jako \"Burghardsdorff\". Roku 1994 se stal součástí nově vzniklé obce Hohwald. Ta se roku 2007 sloučila s městem Neustadt in Sachsen.\n\nLangburkersdorf leží na severním okraji Děčínské vrchoviny na hranici Saského Švýcarska. Část území zaujímá lesní oblast Hohwald. Páteřním tokem vsi je Polenz. Na východě hraničí s Českou republikou, se kterou je spojena dvěma hraničními přechody; po tzv. Drážďanské cestě pro pěší a cyklisty s Lobendavou a po zelené turistické stezce pro pěší s Novou Vískou. Vesnice není napojena na železnici.\n\n\n\n"}
{"id": "1400220", "url": "https://cs.wikipedia.org/wiki?curid=1400220", "title": "Ján Fáber", "text": "Ján Fáber\n\nJán Fáber (3. května 1939 Bratislava – 16. října 2014 tamtéž), uváděný také jako Ján Faber, byl slovenský fotbalový útočník (levé křídlo), trenér a dlouholetý učitel na Gymnáziu Jura Hronca v Novohradské ulici v Bratislavě (1962–2007).\n\nVystudoval Pedagogickou fakultu Univerzity Komenského v Bratislavě. Počínaje rokem 1962 učil biologii a tělesnou výchovu, od roku 1997 zůstal tělocvikářem. Mezi jeho žáky patřili Igor Prieložný, Dušan Jamrich (volejbal), Boris Filan, Pavol Hammel (basketbal), bratři Alexander a Stanislav Vencelovi (fotbal), žákyněmi Jána Fábera byly mj. Zuzana Kronerová a Daniela Hantuchová.\n\nV československé lize hrál za Slovan ÚNV Bratislava, aniž by skóroval. Nastupoval převážně za B-mužstvo, kde se potkával mj. s Ivanem Mrázem a Viliamem Fischerem. Byl odchovancem bratislavského Slovanu, v dorostenecké lize jej trénoval Ivan Chodák. Během základní vojenské služby působil pod vedením Štefana Jačianského ve Strojáru Martin. Následovalo angažmá v Lokomotívě Pezinok, hráčskou kariéru uzavřel ve věku 31 let v divizním mužstvu Rapidu Bratislava.\n\nPo skončení hráčské kariéry se stal trenérem. Začal se věnovat žákům v Rapidu Bratislava, s tímto dnes již neexistujícím klubem získal Slovenský i Československý pohár v žákovské kategorii. V sezoně 1985/86 dobyl se Slovanem Bratislava žákovský titul mistra Československa. Ve Slovanu Bratislava strávil jako trenér osmnáct let. Po vzniku samostatného Slovenska trénoval také mládežnické výběry SFZ. Působil rovněž ve Venglošově fotbalové akademii, kde v roce 2006 svou trenérskou dráhu skončil. Mezi jeho svěřence patřili mj. Samuel Slovák, Róbert Vittek, Pavol Sedlák a Peter Polgár.\n\n"}
{"id": "1400223", "url": "https://cs.wikipedia.org/wiki?curid=1400223", "title": "Viliam Fischer", "text": "Viliam Fischer\n\nViliam Fischer (* 18. září 1938 Bratislava), uváděný také jako Viliam Fišer, je slovenský kardiochirurg, vysokoškolský učitel, politik (mj. kandidát na prezidenta), bývalý fotbalový útočník a činovník (funkcionář).\n\nOd roku 1980 realizoval více než 5 000 operací srdce. V roce 1998 se podílel na první úspěšné transplantaci srdce na Slovensku. Kandidoval v prezidentských volbách (2014) jako nezávislý občanský kandidát.\n\nJe ženatý a má dvě dcery.\n\nRoku 1998 byl součástí týmu, který uskutečnil první úspěšnou transplantaci srdce na Slovensku. Spolupracoval s Jurajem Fabiánem, který zákrok po stránce kardiologické a kardiochirurgické organizoval. Tým s názvem \"Transplantácia srdca\" založil Fabián v lednu 1994. Operatérský tým vedl primář Kliniky kardiochirurgie Michal Hulman. Viliam Fischer uskutečnil 45 z prvního sta transplantací.\n\nPůsobil i na Ministerstvu zdravotnictví SR. V období 1997–2007 byl hlavním odborníkem na kardiovaskulární chirurgii, kardiochirurgii a transplantologii srdce. V letech 1995–1998 byl též předsedou Rady expertů MZ SR. V institutu pro zdravotní politiku působil jako odborný poradce.\n\nV době své prezidentské kampaně byl vedoucím Katedry kardiochirurgie Lékařské fakulty Slovenské zdravotnické univerzity v Bratislavě a Národního ústavu srdečních a cévních chorob (NÚSCH), zároveň byl čestným členem vědecké rady ústavu. Od roku 1991 byl přednostou Kliniky kardiochirurgie NÚSCH. V letech 2002–2008 byl prorektorem nově vzniknuvší Slovenské zdravotnické univerzity. Viliam Fischer potom pracoval v NÚSCH ve zkráceném úvazku. Po propuknutí úplatkářské kauzy odjel na dovolenou a od 25. února 2015 čerpal po dohodě se zaměstnavatelem neplacené volno. V dubnu 2015 dostal dvouletý trest s podmíněným odkladem na zkušební dobu čtyř let, zároveň peněžitý trest ve výši 15 tisíc eur a zákaz vykonávat lékařské povolání po dobu tří let. V lednu 2017 požádal Viliam Fischer Specializovaný trestní soud, aby mu byl odpuštěn zbytek tříletého zákazu výkonu povolání. Ač mu bylo soudem vyhověno, nemohl se k profesi vrátit, neboť mu Slovenská lékařská komora odebrala licenci.\n\nPřed rokem 1990 byl členem KSČ. V devadesátých letech podporoval HZDS, účastnil se i mítinků na stadionu Pasienky. Za HZDS kandidoval v parlamentních volbách (1998), kde figuroval na 135. místě kandidátní listiny. HZDS o něm jako prezidentském kandidátovi uvažovalo už v prezidentských volbách (2009), ale nakonec nominovalo Milana Melníka. Viliam Fischer se před parlamentními volbami (2012) stal součástí vedoucí trojice strany Jána Budaje s názvem Zmena zdola, Demokratická únia Slovenska. Strana získala 1,29% platných hlasů a do parlamentu se nedostala.\nKandidaturu do prezidentských voleb (2014) oznámil 17. prosince 2013. Oficiálním kandidátem se stal 9. ledna 2014, kdy do kanceláře předsedy NR SR odevzdal 17 662 podpisů od občanů. Za svou prioritu označil slovenské zdravotnictví. Oznámil také, že jeho kampaň bude nejlevnější mezi kandidáty. V prvním kole volby nakonec získal 9 514 hlasů (0,50% z odevzdaných hlasů) a ze 14 kandidátů skončil na 10. místě.\n\nV československé lize hrál za Slovan ÚNV Bratislava, aniž by skóroval. Nastupoval převážně za B-mužstvo, kde se potkával mj. s Jánem Fáberem. Během základní vojenské služby působil na Moravě v Dukle Bzenec. Hrál také za Dunajskou Stredu a Slovan Vídeň.\n\nV letech 1992–2004 byl ve výkonném výboru fotbalového oddílu ŠK Slovan Bratislava. Ve správní radě byl od srpna 2002. Do 15. srpna 2003 působil ve funkci předsedy a člena správní rady ve fotbalovém klubu, tamtéž měl zároveň funkci předsedy a člena představenstva.\n\nPracoval i v poradním týmu slovenského reprezentačního A-mužstva.\n\n\n\n"}
{"id": "1400224", "url": "https://cs.wikipedia.org/wiki?curid=1400224", "title": "Npm", "text": "Npm\n\nnpm (\"Node.js package manager\") je správce balíčků pro JavaScript, výchozí správce balíčků pro prostředí Node.js.\n\n\nK \"npm registry\" lze přistupovat (interně a programově) klientem nebo (uživatelsky) přes webové stránky. Tento software spravuje společnost npm, Inc., projekt má uložen na GitHubu pod licencí \"Artistic Licence 2.0\" – jeho zakladatelem je Isaac Z. Schlueter, který npm začal psát 12. ledna 2010; dalšími vývojáři jsou např. Rebecca Turner, Kat Marchán.\n\n"}
{"id": "1400229", "url": "https://cs.wikipedia.org/wiki?curid=1400229", "title": "VI. sbor (mobilizace 1938)", "text": "VI. sbor (mobilizace 1938)\n\nVI. sbor byl vyšší jednotkou působící v sestavě 4. armády a jeho úkolem byla obrana jižních v úseku od toku Vltavy po zemskou hranici Čech a Moravy východně od Starého města pod Landštejnem. Celková délka hlavního obranného postavení činila 84 km.\n\nVelitelem VI. sboru byl divizní geneál Rudolf Viest\n\nStanoviště velitele se nacházelo v Soběslavi\n\nÚkolem VI. sboru byla obrana hlavního obranného postavení, na kterém byly rozmístěny jednotky Hraniční oblasti 31. Hlavní obranné postavení mělo být drženo co možná nejdéle, ale v případě krajní nutnosti byl možný ústup na 2. obranné postavení na linii Poněšice-Strmilov, které bylo zajištěno jednotkami pěšího pluku 207 a toto postavení již udržet za každou cenu. Pro aktivní vedení obranných bojů na obou předpokládaných směrech německého útoku (tedy Kaplice - České Budějovice a Nová Bystřice - Jindřichův Hradec) byla do sestavy VI. sboru zařazena 4. rychlá divize, soustředěná v okolí Soběslavi, která díky počtu zařazených obrněných vozidel disponovala značnou údernou silou.\n\nZajímavostí je, že VI. sbor se měl původně soustřeďovat, jako záloha hlavního velitelství, v oblasti Valašského Meziříčí a zřejmě do jeho sestavy měla patřit mj. 17. divize. Prostor jeho pozdějšího soustředění v jižních Čechách měl patřit do odpovědnosti I. sboru. Dne 25. září byla tato oblast převedena do kompetence velitele III. sboru, ale již o dva dny později, 27. září byla obrana svěřena VI. sboru.\n\nNa přelomu září a října byly některé jednotky sboru ještě na přesunu a k jeho kompletnímu soustředění došlo 4. října.\n\n\n"}
{"id": "1400231", "url": "https://cs.wikipedia.org/wiki?curid=1400231", "title": "Davide Pagliarani", "text": "Davide Pagliarani\n\nDavide Pagliarani FSSPX (* 25. října 1970 v Rimini) je italský katolický kněz, čtvrtý generální představený Kněžského bratrstva sv. Pia X. (od července 2018). V minulosti byl představeným italského distriktu FSSPX (2006–2012) a rektorem semináře FSSPX v argentinském La Reja (2012–2018).\n\nVystudoval seminář FSSPX ve Favigny, kněžské svěcení mu udělil Mons. Bernard Fellay v roce 1996. \n\nJako kněz působil nejprve v rodném Rimini, následně pak v Singapuru. V roce 2006 byl jmenován představeným italského distriktu, v roce 2012 byl vyslán do Argentiny, kde převzal funkci rektora Semináře Panny Marie Spoluvykupitelky v La Reja. \n\nDne 11. července 2018 byl zvolen generálním představeným FSSPX.\n"}
{"id": "1400234", "url": "https://cs.wikipedia.org/wiki?curid=1400234", "title": "Jan Šmarda (botanik)", "text": "Jan Šmarda (botanik)\n\nJan Šmarda (27. prosince 1904, Třebíč – 7. prosince 1968, Brno) byl český botanik. Jeho bratrem byl mykolog František Šmarda. Po Janu a Františku Šmardových je pojmenována ulice bratří Šmardů v Brně-Líšni. \n\nPo Janovi Šmardovi je pojmenována Cena Jana Šmardy \"za ochranu přírody a domoviny na Moravě a ve Slezsku\", která je udělována od roku 1995 Regionálním sdružením Českého svazu ochránců přírody v Brně.\n\nJeho synem je prof. MUDr. Jan Šmarda, DrSc. (*29.8.1930, Brno), mikrobiolog, popularizátor vědy a umění a vysokoškolský pedagog.\n\nVystudoval učitelský ústav v Brně a následně pak nastoupil v roce 1928 na místo učitele do Tišnova, posléze v roce 1933 odmaturoval na reálce v Novém Městě na Moravě a mezi lety 1933 a 1938 vystudoval Přírodovědeckou fakultu Masarykovy univerzity, kde získal doktorát přírodních věd. V letech 1947 (docent rostlinné geografie a rostlinné sociologie) a 1952 (docent soustavné botaniky) se stal na téže fakultě docentem. Po roce 1945 nastoupil do Moravského zemského muzea v Brně, kde mezi roky 1949 a 1952 působil jako ředitel. Mezi lety 1947 a 1961 působil také na Přírodovědecké fakultě a od roku 1955 do roku 1961 pak působil v brněnském oddělení Geobotanické laboratoře ČSAV, mezi lety 1962 a 1968 působil v kabinetu geomorfologie ČSAV.\n\nVěnoval se primárně teplomilné flóře, napsal mimo jiné brožuru Tišnovsko – vlastivědné poměry okresu. Napsal celkem přibližně 350 článků a 6 monografií.\n\nStal se zakladatelem Podhoráckého muzea a iniciátorem prohlášení Květnice za přírodní rezervaci.\n\n"}
{"id": "1400235", "url": "https://cs.wikipedia.org/wiki?curid=1400235", "title": "Jan Šmarda", "text": "Jan Šmarda\n\nJan Šmarda může být:\n\n"}
{"id": "1400237", "url": "https://cs.wikipedia.org/wiki?curid=1400237", "title": "Andrzej Komorowski", "text": "Andrzej Komorowski\n\nAndrzej Komorowski FSSP (* v říjnu 1975 v Polsku) je polský katolický kněz, čtvrtý generální představený Kněžského bratrstva sv. Petra (od 2018). V letech 2012-2018 byl asistentem generálního představeného Johna Berga.\n\nNarodil se v Polsku v roce 1975, vystudoval ekonomii na univerzitě v Poznani. V roce 1999 zahájil studia na mezinárodním kněžském semináři FSSP v bavorském Wigratzbadu, kněžské svěcení mu v roce 2006 udělil kardinál Medina Estévez. \n\nJako kněz působil v Polsku, Belgii a Nizozemí. V roce 2012 byl na generální kapitule zvolen asistentem generálního představeného Johna Berga, jako asistent plnil funkci ekonoma FSSP a zároveň působil jako kněz ve frankofonní části Švýcarska. 9. července 2018 byl na generální kapitule v semináři FSSP v Dentonu zvolen čtvrtým generálním představeným FSSP.\n"}
{"id": "1400238", "url": "https://cs.wikipedia.org/wiki?curid=1400238", "title": "John Berg", "text": "John Berg\n\nJohn Marcus Berg FSSP (* 1970 v Minnesotě) je americký katolický kněz, bývalý třetí generální představený Kněžského bratrstva sv. Petra (2006-2018).\n\nNarodil se v katolické rodině v Minnesotě, vystudoval \"Academy of Holy Angels\" v Richfieldu a kalifornskou \"Thomas Aquinas College\".\n\nV roce 1994 zahájil kněžská studia v semináři FSSP ve Wigratzbadu, po dvou letech v nich pokračoval v Římě na Papežské univerzitě Svatého Kříže. Kněžské svěcení mu v roce 1997 udělil biskup Timlin.\n\nPo vysvěcení působil jako kněz v Sacramentu. V roce 2006 byl zvolen třetím generálním představeným Kněžského bratrstva sv. Petra.\nV roce 2012 byl znovuzvolen, v roce 2018 ho v úřadu vystřídal Andrzej Komorowski. \n"}
{"id": "1400240", "url": "https://cs.wikipedia.org/wiki?curid=1400240", "title": "Filharmonici města Prahy", "text": "Filharmonici města Prahy\n\nFilharmonici města Prahy jsou český symfonický orchestr, sídlící v Praze. Vznikl v době privatizace Filmového studia Barrandov po roce 1989 z části členů Filmového symfonického orchestru, založeného roku 1943. Od roku 1992 nese současný název, který mu dal producent James Fitzpatrick. Soubor se zaměřuje na scénickou hudbu k filmům a počítačovým hrám, kromě toho koncertuje a nahrává desky pro firmy jako Sony BMG nebo Decca Records. Spolupracovali s ním Ian Gillan, Tony Banks, Jonas Kaufmann, Jicchak Perlman, Alexandre Desplat, Elmer Bernstein, Angelo Badalamenti, Cirque du Soleil nebo skupiny Dream Theater a Jaga Jazzist. Pro Davida Lynche nahráli Filharmonici města Prahy hudbu k filmům \"Lost Highway\" a Mulholland Drive, podíleli se také na českých filmech \"Nejasná zpráva o konci světa\", \"Kuře melancholik\", \"Mach, Šebestová a kouzelné sluchátko\", \"Vratné láhve\" a \"V peřině\". Orchestr má více než stovku stálých členů, využívá nahrávací studio Smečky, manažerem je Josef Pokluda, čestným dirigentem je Mario Klemens.\n\n"}
{"id": "1400246", "url": "https://cs.wikipedia.org/wiki?curid=1400246", "title": "Seznam dílů seriálu Closer: Nové případy", "text": "Seznam dílů seriálu Closer: Nové případy\n\nToto je seznam dílů seriálu \"\".\n\n<onlyinclude>\n</onlyinclude>\n\n"}
{"id": "1400250", "url": "https://cs.wikipedia.org/wiki?curid=1400250", "title": "Praha-Michle (železniční zastávka)", "text": "Praha-Michle (železniční zastávka)\n\nPraha-Michle je zaniklá železniční zastávka na původně jednokolejné neelektrifikované trati 210 do Vraného nad Vltavou a Čerčan. Stála poblíž jižního ústí bývalého bohdaleckého železničního tunelu na kilometru 1,5.\n\nŽelezniční zastávka byla zprovozněna 1. listopadu 1900. Ležela při jižním ústí tunelu, kterým vedla železniční trať z Vršovic do Krče a Modřan. Po zboření tunelu roku 1929 kvůli vlečce do michelské plynárny byla trať přeložena a michelská zastávka roku 1930 posunuta blíže ke Krči, její nová budova stála na jižní straně ulice U Plynárny při železničním mostu. V květnu 1942 změnila jméno na Praha-Michle.\n\nV 60. letech 20. století byla zastávka zrušena v souvislosti se stavbou Odstavného nádraží jih, stavby zlikvidovány až v 90. letech 20. století.\n\n\n"}
{"id": "1400251", "url": "https://cs.wikipedia.org/wiki?curid=1400251", "title": "70. ročník udílení cen Emmy", "text": "70. ročník udílení cen Emmy\n\n70. ročník udílení cen Emmy oceňující nejlepší televizní počiny v období od 1. června 2017 do 31. května 2018 se konal dne 17. září 2018 v Microsoft Theater v Los Angeles. Přímý přenos vysílala televizní stanice NBC a moderoval jej Michael Che a Colin Jost. Nominace oznámily Ryan Eggold a Samira Wiley 12. července 2018. \n\nTučně jsou označeni vítězové.\n"}
{"id": "1400252", "url": "https://cs.wikipedia.org/wiki?curid=1400252", "title": "Inka Machulková", "text": "Inka Machulková\n\nInka Machulková, rodným jménem Olga Popková, později Schmolling, (8. listopadu 1933 Praha – 27. března 2014 Mnichov) byla česká básnířka. V padesátých a šedesátých letech prošla několika zaměstnáními. Roku 1968 emigrovala do Západního Německa a usadila se v Mnichově. Již v šedesátých letech přispívala do různých literárních periodik. Později vydala několik sbírek, mezi něž patří například \"Kahúčú\", \"Neúplný čas mokré trávy\" a \"Probuzení hráči\". Roku 2010 vydala sbírku \"Zamkni les a pojď\", která sestává z básní z šedesátých let. Jejími syny jsou Jan Schmolling a jazzový klavírista Marc Schmolling. Zemřela v Mnichově ve věku 80 let.\n"}
{"id": "1400257", "url": "https://cs.wikipedia.org/wiki?curid=1400257", "title": "Arnaud Devillers", "text": "Arnaud Devillers\n\nArnaud Devillers FSSP je francouzský katolický kněz, bývalý druhý generální představený Kněžského bratrstva sv. Petra (2000-2006). V lednu 2014 jej biskup Paprocki jmenoval správcem nově zřízené personální farnosti FSSP v Quincy v Illinois.\n\nJako jediný generální představený FSSP nebyl zvolen generální kapitulou, ale jmenován předsedou komise \"Ecclesia Dei\", kardinálem Castrillónem Hoyosem. Stalo se tak v době sporů mezi členy FSSP, zda by kněží FSSP měli sloužit i Mši Pavla VI., kdy Devillers byl vybrán jako neutrální kandidát. \n\nFSSPX využilo tohoto dosazení jako argument pro podporu svých tvrzení, že Svatý stolec nenechá tradiční bratrstva a instituty v poklidu žít, ale dříve či později je ovládne a zlikviduje, nicméně jeho předpovědi ohledně důsledků tohoto jmenování a následných kroků FSSP vnuceného generálního představeného se nepotvrdily. Spor o sloužení Mše Pavla VI. skončil odchodem těch několika kněží, co ji chtěli sloužit, z řad FSSP. Odpůrci FSSP z okolí FSSPX a odporu ovšem i nadále toto jmenování uvádějí jako doklad nejistého postavení tradičních bratrstev a institutů.\n"}
{"id": "1400258", "url": "https://cs.wikipedia.org/wiki?curid=1400258", "title": "W. D. Snodgrass", "text": "W. D. Snodgrass\n\nW. D. Snodgrass, celým jménem William De Witt Snodgrass, (5. ledna 1926 – 13. ledna 2009) byl americký básník a pedagog. Vyrůstal v pensylvánském městě Beaver Falls, kde po dokončení střední školy docházel také na univerzitu – Geneva College. Roku 1944 studium přerušil a nastoupil do námořnictva. Po demobilizaci v roce 1946 se vrátil ke studiu, tentokrát nastoupil na Iowskou univerzitu. V roce 1949 získal titul B.A., o dva roky později M.A. a roku 1953 M.F.A. Později vyučoval na několika univerzitách, včetně Cornellovy, Syracuské či Delawarské. Svou první báseň publikoval v roce 1951, během padesátých let vyšla řada dalších v různých časopisech. Svou první sbírku s názvem \"Heart's Needle\" vydal roku 1959. Sbírka byla oceněna Pulitzerovou cenou. Následovala řada dalších. Byl čtyřikrát ženatý. Zemřel v newyorské vesnici Erieville ve věku 83 let.\n"}
{"id": "1400262", "url": "https://cs.wikipedia.org/wiki?curid=1400262", "title": "Ragnhild Hvegerová", "text": "Ragnhild Hvegerová\n\nRagnhild Tove Hvegerová (10. prosince 1920 – 1. prosince 2011) byla dánská plavkyně, kraulařská specialistka, známá pod přezdívkou „Den Gyldne Torpedo“ (Zlaté torpédo). Získala stříbrnou medaili na Letních olympijských hrách 1936 na trati 400 metrů volný způsob, na mistrovství Evropy v plavání 1938 vyhrála stometrovou i čtyřsetmetrovou trať i štafetu. Během kariéry vytvořila 44 světových rekordů, avšak druhá světová válka jí nedovolila startovat na velkých mezinárodních soutěžích. Její otec a bratr za války kolaborovali s německými okupanty a sama Hvegerová se provdala za důstojníka Wehrmachtu a žila v Kielu. Po válce byla proto jako zrádkyně odsouzena k nuceným pracím a nebyl jí dovolen start na Letních olympijských hrách 1948. Zúčastnila se olympiády 1952 v Helsinkách, kde obsadila s dánskou štafetou čtvrté místo. Po pátém místě na 100 metrů volný způsob na ME 1954 ukončila kariéru a pracovala jako plavecká trenérka. V roce 1966 byla uvedena do International Swimming Hall of Fame, Dánský olympijský výbor ji vyhlásil nejlepší dánskou sportovkyní dvacátého století. \n"}
{"id": "1400267", "url": "https://cs.wikipedia.org/wiki?curid=1400267", "title": "Josef Bisig", "text": "Josef Bisig\n\nJosef Meinrad Bisig FSSP (* 2. září 1952 v Steinhausenu v Zugu) je švýcarský katolický kněz, spoluzakladatel a bývalý první generální představený Kněžského bratrstva sv. Petra (1988-2000). Od roku 2006 je rektorem dentonského semináře FSSP.\n\nVystudoval seminář FSSPX v Écône, kněžské svěcení obdržel od arcibiskupa Lefebvra v roce 1977. Po svěceních v Écône se s arcibiskupem Lefebvrem a FSSPX rozešel a se souhlasem Svatého stolce spolu s dalšími bývalými kněžími FSSPX založil Kněžské bratrstvo sv. Petra, jehož se stal prvním generálním představeným.\n\nZávěr jeho druhého funkčního období v čele FSSP poznamenal spor o to, zda mohu kněží FSSP sloužit i Mši Pavla VI.. Jeho nástupce Arnaud Devillers byl jako jediný generální představený v historii bratrstva namísto zvolení generální kapitulou dosazen předsedou komise \"Ecclesia Dei\", kardinálem Castrillónem Hoyosem.\n"}
{"id": "1400269", "url": "https://cs.wikipedia.org/wiki?curid=1400269", "title": "Poslanecký klub Starostové a nezávislí", "text": "Poslanecký klub Starostové a nezávislí\n\nPoslanecký klub Starostové a nezávislí (STAN) pro 8. volební období Poslanecké sněmovny vznikl 23. října 2017. Tvoří jej 6 poslanců.\n\nPředsedou klubu byl zvolen Jan Farský, místopředsedy Vít Rakušan a Věra Kovářová.\n\nJe to poprvé v historii hnutí STAN, kdy má v dolní komoře vlastní poslanecký klub, v předchozích dvou volebních obdobích byli poslanci STAN členy klubu TOP 09 a STAN.\n\nČlenem klubu byl také na krátkou dobu Martin Půta, ten se však mandátu na první schůzi Poslanecké sněmovny vzdal a poslancem se místo něj stal bývalý dlouholetý starosta Jindřichovic pod Smrkem a trojka na kandidátce STAN v Libereckém kraji Petr Pávek.\n"}
{"id": "1400271", "url": "https://cs.wikipedia.org/wiki?curid=1400271", "title": "Baltijsk (maják)", "text": "Baltijsk (maják)\n\nMaják Baltijsk (rusky: \"Балтийский маяк\", anglicky: \"Baltiysk Rear lighthouse\") stojí na konci Viselské kosy u vjezdu do Viselského zálivu (pobřeží Baltského moře) ve městě Baltijsk v Kaliningradské oblasti, enklávě Ruské federace.\n\nPodle historických pramenů jsou majáky na Viselské kose zmiňované už v roce 1562. Maják v Baltijsku byl postaven v roce 1813 z cihel do výšky 20 m. V roce 1909 byl zvýšen na 33 m.\n\nMaják je přístupný veřejnosti. Maják je kulturní památka Ruské federace pod číslem 3930085000. V blízkosti majáku byl postaven pomník ruskému caru Petru Velikému.\n\nVálcová cihlová věž s dvěma ochozy v horní části a válcovou skleněnou lucernou. Spodní část majáku má bílou barvu, horní je červená.\n\n\noznačení:\n\n"}
{"id": "1400276", "url": "https://cs.wikipedia.org/wiki?curid=1400276", "title": "Hraniční oblast 31", "text": "Hraniční oblast 31\n\nHraniční oblast 31 byla vyšší jednotkou československé armády, složením odpovídající přibližně divizi, působící v době mobilizace v roce 1938 v rámci VI. sboru a jejím úkolem byla obrana hlavního obranného postavení od toku Vltavy na východ až po zemskou hranici Čech a Moravy (poblíž Starého Města pod Landštejnem). Celková délka hlavního obranného postavení činila 84 km.\n\nVelitelem formace byl brigádní generál Bedřich Neumann.\n\nStanoviště velitele se nacházelo ve Veselí nad Lužnicí - Mezimostí.\n\nPůvodním úkolem Hraniční oblasti 31 (dále jen HO 31) byla obrana velmi dlouhého úseku hlavního obranného postavení od hranice Čech a Moravy až po obec Stachy na Šumavě (tedy v délce 182 km). Rozhodnutím hlavního velitele byla dne 25.9.1938 odpovědnost za obranu na západ od Vltavy svěřena I. sboru a do jeho podřízenosti byly přeřazeny pěší pluk 11 a I. prapor 1. pěšího pluku, které držely hlavní obranné postavení v dotčené oblasti. Konkrétně byly tyto jednotky s konečnou platností k 28.9.1938 podřízeny 5. divizi. Pásmo, bráněné HO 31 se tak významně zkrátilo, ale i tak byl úkol obrany hlavního obranného postavení velmi obtížný, protože v úseku HO 31 se nacházely dva možné směry útoku německé armády a to Horní Dvořiště - Kaplice - České Budějovice a Nová Bystřice - Jindřichův Hradec.\n\nZápadní část obranného postavení držel v délce 30 km pěší pluk číslo 1 (posádkou z Českých Budějovic), jehož II. prapor byl rozmístěn na hlavním obranném postavení v délce 30 km od toku Vltavy u Zlaté Koruny po obec Petrovice (východně od Ledenic). V případě útoku nepřítele ve směru České Budějovice mohla být obrana posílena III. praporem, soustředěným v okolí Kamenného Újezdu, kde se také nacházelo velitelství obou praporů. V této oblasti měl být nepřítel sice zadržen co možná nejdéle, ale v případě, že by se nepodařilo první obranné postavení udržet se předpokládal ústup na 2. obranné postavení severně od Českých Budějovic, které bylo zajištěno pěším plukem zajištění lehkého opevnění č. 207 (ZLO 207) a obrana zde mohla být podpořena i jednotkami 4. rychlé divize od Soběslavi.\n\nVýchodní část obranného postavení, byla bráněná jindřichohradeckým pěším plukem 29. Ve 32 km dlouhém úseku praporu III/29 (SV Třeboň), sahajícím od Petrovic po Nový Mlýn (západně od Nové Bystřice) se neočekávaly zásadnější nepřátelské akce. Naproti tomu úsek praporu II/29 sahající po rybník Osika a praporu I/29, který sahal až na zemskou hranici byl považován za ohrožený útokem nepřítele, který by se v případě průlomu mohl dostat do týlu druhého obranného postavení v jižních Čechách nebo při postupu směrem na Jihlavu do boku a týlu jednotek III. sboru, bránícím území jižní Moravy. Proto byly úseky obou praporů podstatně kratší (12 km respektive 10 km) a obranné postavení bylo nad rámec organických zbraní pluku posíleno dalšími kanony proti útočné vozbě, které umožnily vytvořit do hloubky členěnou protitankovou obranu. V úseku pěšího pluku 29 bylo stavebně dokončeno 89% objektů lehkého opevnění v prvním. sledu a 24% objektů ve sledu druhém.\n\nSeznam jednotek.\n\n"}
{"id": "1400282", "url": "https://cs.wikipedia.org/wiki?curid=1400282", "title": "Ariel Ortega", "text": "Ariel Ortega\n\nAriel Ortega (* 4. března 1974, Ledesma, Jujuy, Argentina) je bývalý argentinský reprezentační fotbalista, útočník či ofenzivní záložník, který velkou část kariéry strávil v argentinském velkoklubu CA River Plate. Hráč přezdívaný „El Burrito“ (Malý osel) patřil mezi talentované fotbalisty, jehož výkony negativně ovlivnily temperament a alkoholismus.\n\nOrtega započal s profesionálním fotbalem v 17 letech u argentinského River Plate. V létě roku 1996 zamířil do Evropy, zahrál si za španělskou Valencii, za italské kluby Sampdorii Janov a Parmu, aby se v roce 2000 vrátil do rodné Argentiny zpět do River Plate. Odtud v roce 2012 odešel do Turecka, do Fenerbahçe.\n\nZa turecký tým nastoupil v 17 zápasech, pro údajné neshody se spoluhráči se v únoru 2003 nevrátil z reprezentačního zápasu s Nizozemskem. Během června 2003 obdržel pokutu ve výši 9,5 milionu eur a na 19 měsíců si fotbal na profesionální úrovni nezahrál.\nV roce 2004 odešel do argentinského klubu CA Newell's Old Boys. S týmem, přezdívaným \"Los Leprosos\", získal ve stejném roce titul.\n\nMezi roky 2006 a 2012 se znovu nakonec ocitl v River Plate. V prvním — exhibičním — zápase proti týmu Evertonu (z Anglie) se gólově prosadil a vstřelil jedinou branku celého utkání.\n\nOrtega nastupoval za argentinskou reprezentaci 1993 až 2003. Zahrál si na mistrovství světa v letech 1994, 1998 a 2002. Na dlouhé roky bylo posledním zápasem přípravné utkání s Nizozemskem v roce 2003. Poslední jeden zápas odehrál v roce 2010, když jej trenér Diego Maradona nominoval na přátelský zápas s Haiti, do nominace na MS 2010 se nakonec neprobojoval.\n\nOrtega se gólově prosadil ve druhém skupinovém zápase proti Jamajce, když dvěma góly přispěl k výhře 5-0. Ve čtvrtfinálovém zápase proti Nizozemsku se při snaze dostat přes obránce Jaapa Stama vrhl k zemi, což přimělo brankáře Nizozemska Edwina van der Sara zvednou jej z trávníku. Ortega jej při zvednutí zasáhl do čela, načež se brankář skácel k zemi a Ortega byl vyloučen. Argentina nakonec podlehla díky gólu Dennise Bergkampa 1-2.\n\nOrtegu zdobil vynikající dribling a vedení balónu. Uměl skórovat z přímých kopů. Naopak postrádal taktickou vyspělost a byl kritizován za svoji sobeckost.\nDíky svému talentu byl přirovnáván k Diegu Maradonovi.\n\nBěhem působení v nejvyšší argentinské lize Primera División získal celkově 6 titulů – 5× s River Plate a 1× s Newell's Old Boys.\n"}
{"id": "1400285", "url": "https://cs.wikipedia.org/wiki?curid=1400285", "title": "Velké Hamry (nádraží)", "text": "Velké Hamry (nádraží)\n\nNádraží Velké Hamry je železniční stanice ve stejnojmenném městě. Stanice leží na železniční trati 035 (Železný Brod – Tanvald). V roce 2018 zde zastavovaly všechny vlaky vedené po této trati, tj. osobní vlaky (většina z nich pouze na znamení) a rychlíky.\n\nStanice byla uvedena do provozu již s otevřením trati, tedy v roce 1875. Tehdy nesla název \"Swarow\".\n\nV 80. letech 20. století byl ve stanici zrušen přednosta, v roce 1995 i výpravčí a zůstal zde pouze výhybkář s prodejem jízdenek.\n\nV roce 2015 proběhla na území stanice modernizace spojená s instalací moderního zabezpečovacího zařízení, výměnou stupňovitých výhybek a realizací dálkového řízení provozu ze stanice Liberec, což umožnilo zrušení zdejšího personálu.\n\nStanice se skládá ze tří dopravních kolejí, z toho jedné kusé, která je nejblíže staniční budově. Staniční budova je dvoupatrová (bez podkroví). Přístup do žádné části stanice není bezbariérový. Na jih od staniční budovy se nachází skladiště vlastněné Českými drahami.\n\nVe stanici je instalován dálkově řízený informační systém INISS. Dnes se zde již neprodávají jízdenky. Od pondělí do soboty v době od 4.20 do 23.30 a v neděli od 6.20 do 23.30 jsou otevřeny prostory pro cestující (čekárna).\n\nPřed staniční budovou je zastávka příměstské autobusové dopravy, kde staví některé spoje linky 953.\n\n"}
{"id": "1400289", "url": "https://cs.wikipedia.org/wiki?curid=1400289", "title": "Velké Hamry město", "text": "Velké Hamry město\n\nVelké Hamry město je železniční zastávka ve městě Velké Hamry. Zastávka leží na železniční trati 035 (Železný Brod – Tanvald). V roce 2018 zde na znamení zastavovaly všechny osobní vlaky a některé rychlíky jedoucí po této trati.\n\nZastávka byla otevřena v listopadu 2010 z důvodu zlepšení dopravní obslužnosti města – je umístěna blíže centru než stávající nádraží Velké Hamry.\n\nZastávka je jednokolejná s jedním nástupištěm. Nástupiště je dlouhé 90 metrů, široké 3 metry a vysoké 0,55 m. Na straně u místní komunikace je opatřeno šedým zábradlím a dvěma východy. Dále je zde možno spatřit prosklený přístřešek a dvě další lavičky. Osvětleno je šesti nízkými lampami.\n\nCelá zastávka je bezbariérová a vybavená vodící linií pro zrakově postižené.\n\n"}
{"id": "1400290", "url": "https://cs.wikipedia.org/wiki?curid=1400290", "title": "Cdrdao", "text": "Cdrdao\n\ncdrdao je svobodná konzolová aplikace pro vypalování optických disků a jejich ripování. Program je krytý licencí GPL. Audio nebo datová CD vypaluje cdrdao v režimu disk-at-once (zkráceně dao; viz název). Jde o program určený pro běh v příkazovém řádku; postrádá vlastní grafické uživatelské rozhraní (front end). To zajišťuje software třetích stran: K3b, Gcdmaster (oba pro GNU/Linux) či XDuplicator (MS Windows).\n\n"}
{"id": "1400297", "url": "https://cs.wikipedia.org/wiki?curid=1400297", "title": "Carlo Fontana", "text": "Carlo Fontana\n\nCarlo Fontana (22. dubna 1638, Novazzano (nyní kanton Ticino, Švýcarsko) – 5. února 1714, Řím) byl italský barokní architekt a sochař švýcarského původu. Většinu života působil v Římě, jeho žáci se však později rozešli po celé Evropě, od Anglie a Španělska až po Rusko.\n\nNěkdy před rokem 1655 přišel do Říma, kde pracoval v ateliérech významných architektů (Pietro da Cortona, Carlo Rainaldi, Gian Lorenzo Bernini). Roku 1665 dokončil svůj patrně první samostatný projekt, kostel sv. Blažeje v Campitelli a v letech 1682–1683 průčelí kostela San Marcello al Corso v Římě, považované za jedno z jeho nejlepších děl. Pracoval na návrhu a stavbě Apoštolského institutu sv. Michala, velmi rozsáhlého komplexu sociálních budov na pravém břehu Tibery, postavil křestní kapli chrámu sv. Petra, vedl rekonstrukci a přestavbu starověkého vodovodu, dnešní Aqua Paola na Montoriu, a přestavbu zřícenin Diokleciánových lázní na veřejné papežské sklady oleje. Postavil knihovnu při klášteře Santa Maria sopra Minerva a velkolepou baziliku ve španělské Azpeitii, rodišti svatého Ignáce z Loyoly. Kromě toho posílal své návrhy na kostely ve Fuldě a ve Vídni. \n\nNa příkaz papeže Inocence XI. popsal průběh stavby chrámu sv. Petra v knize, kde mimo jiné navrhl zboření římské čtvrti \"La Spina\" mezi Andělským hradem a svatopetrským náměstím (dnešní Via della Conciliazione), projekt který se uskutečnil až v polovině 20. století. Dalších 27 svazků rukopisů a náčrtů uchovává knihovna ve Windsoru. \n\nZ Fontanových žáků vynikli Giovanni Battista Vaccarini na Sicílii, Filippo Juvarra ve Španělsku, James Gibbs v Anglii, Matthäus Daniel Pöppelmann v Německu, Johann Lucas von Hildebrandt a Johann Bernhard Fischer von Erlach v Rakousku, Nicodemus Tessin starší ve Švédsku nebo Nicola Michetti v Itálii a v Rusku. \n\n\n"}
{"id": "1400299", "url": "https://cs.wikipedia.org/wiki?curid=1400299", "title": "Kyselina glutakonová", "text": "Kyselina glutakonová\n\nKyselina glutakonová (systematický název kyselina pent-2-endiová) je dikarboxylová kyselina, nenasycený ekvivalent kyseliny glutarové, od níž se liší dvojnou vazbou mezi druhým a třetím uhlíkem. Má dva izomery, kterými jsou kyselina \"cis\" glutakonová a kyselina \"trans\" glutakonová; v přírodě se vyskytuje převážně \"trans\" forma. Její estery a soli se nazývají glukonáty.\n\nKyselinu \"cis\"-glutakonovou lze připravit bromací kyseliny levulinové následovanou reakcí vzniklého dibromketonu s uhličitanem draselným.\n\nAnhydrid této kyseliny se v roztoku vyskytuje převážně jako dikarbonylový tautomer. Jedná se o bezbarvou pevnou látku, která taje při 77–82 °C. Na jeho přípravu je možné použít \"cis\"- i \"trans\" kyselinu; \"trans\" forma se za reakčních podmínek izomerizuje.\n\nKyseliny glutarová, 3-hydroxyglutarová a glutakonová jsou strukturně podobnými metabolity. Při glutarové acidurii prvního typu se kyselina glutakonová hromadí, což vede k poškození mozku.\n"}
{"id": "1400305", "url": "https://cs.wikipedia.org/wiki?curid=1400305", "title": "Na obrátce", "text": "Na obrátce\n\nNa obrátce (případně Na Obrátce) je ulice v Hloubětíně na Praze 9 (severní část) a Praze 14 (jižní část), která začíná na ulici Poděbradské a má slepé zakončení, respektive končí ve vozovně Hloubětín. Od východu do ní ústí ulice Konzumní a od západu ulice Saarinenova (do roku 2018 nepojmenovaná komunikace), která vede od nově budované čtvrti \"Suomi Hloubětín\". Má přibližný severojižní průběh.\n\nUlice vznikla a byla pojmenována podle své polohy u tramvajové smyčky (obrátky) \"Hloubětín\" (nyní \"Starý Hloubětín\") v roce 1957. Tramvajová trať byla do Hloubětína z Harfy protažena v roce 1931.\n\nV jihozápadní části ulice bývalo autobusové nádraží pro městské autobusy, které zajišťovaly spojení do Horních Počernic.\n\nNa západě jižního úseku je parkoviště, na východní straně jsou dvou a třípatrové bytovky.\n\n\n\n"}
{"id": "1400306", "url": "https://cs.wikipedia.org/wiki?curid=1400306", "title": "Plavy (železniční zastávka)", "text": "Plavy (železniční zastávka)\n\nPlavy je železniční zastávka ve stejnojmenné obci. Zastávka leží na železniční trati 035 (Železný Brod – Tanvald). V roce 2018 zde končily některé osobní vlaky, další zde zastavovaly na znamení. Stavěly zde i všechny rychlíky.\n\nZastávka s názvem \"Plaw\" byla otevřena 1. prosince 1883 jako přestavěný strážní domek. Kvůli velkým přepravním nárokům byla rozšířena v letech 1896 a následně 1932, kdy budova získala stávající velikost.\n\nV roce 2015 proběhla rekonstrukce, při níž došlo k výstavbě nového moderního nástupiště s výškou hrany 550 mm.\n\nZastávka se skládá z dnes již neobsazené přízemní budovy s přístřeškem s lavičkami a nástupiště lemovaného modrým zábradlím.\n\nPřístup do žádné části zastávky není bezbariérový. V zastávce je instalován informační systém INISS dálkově řízený z nádraží Liberec.\n\nNa jihovýchodním konci zastávky je světelně zabezpečený přechod pro chodce a o několik metrů dále i železniční přejezd přes silnici I/10. U přejezdu se nachází zastávka příměstské autobusové dopravy s názvem \"Plavy,žel.st.\"\n\n"}
{"id": "1400309", "url": "https://cs.wikipedia.org/wiki?curid=1400309", "title": "Don Camillo", "text": "Don Camillo\n\nDon Camillo je fiktivní postava kněze, kterou vytvořil italský katolický novinář a spisovatel Giovannino Guareschi. \n\nJe hlavní postavou 347 krátkých příběhů, které původně vycházely v časopise Candido, který Guareschi založil společně s Giovannim Moscou, a následně byly uspořádány do osmi knih (z nichž ovšem jen tři vyšly za autorova života). Ve většině povídek je protihráčem Dona Camilla komunistický starosta Peppone.\n\nPříběhy Dona Camilla jsou velmi populární, byly přeloženy do desítek jazyků (včetně češtiny) a dočkaly se i několika zfilmování. Nejznámějšími představiteli Dona Camilla jsou Fernandel a Terence Hill.\n"}
{"id": "1400311", "url": "https://cs.wikipedia.org/wiki?curid=1400311", "title": "4. rychlá divize (mobilizace 1938)", "text": "4. rychlá divize (mobilizace 1938)\n\n4. rychlá divize byla rychlá divize československé armády v době mobilizace v roce 1938 rozmístěná ve druhém sledu VI. sboru (4. armáda) v jižních Čechách v prostoru Soběslav-Kardašova Řečice.\n\nVelitelem 4. rychlé divize byl brigádní generál Josef Dvořák.\n\nStanoviště velitele se nacházelo v Soběslavi.\n\n4. rychlá divize (případně její části) mohla být podle uvážení velitele VI. sboru nasazena buď k protiútoku ve prospěch jednotek na hlavním obranném postavení v prostoru Hraniční oblasti 31. To ale platilo jen pro případ, že by bylo zřejmé, že útok bude úspěšný a zabrání nepříteli v průlomu. V opačném případě měly být síly 4. rychlé divize ušetřeny k podpoře obrany 2. obranného postavení, které probíhalo v linii Poněšice - Strmilov.\n\n4. rychlá divize představovala jednotku československé armády, která byla nejlépe vybavena obrněnými vozidly. Na rozdíl od ostatních 3 rychlých divizí měla v době mobilizace oba dva tankové prapory a dokonce jí byl na několik dní přiřazen i 3. tankový prapor od 2. rychlé divize, čímž 4. RD dočasně získala značnou údernou sílu 110 tanků.\n\nMotorizovaná brigáda 4. rychlé divize byla soustředěna přibližně v prostoru Veselí nad Lužnicí - Soběslav. Naproti tomu jezdecká brigáda byla rozmístěna více na východ v prostoru směrem ke Kardašově Řečici.\n\n\n"}
{"id": "1400314", "url": "https://cs.wikipedia.org/wiki?curid=1400314", "title": "Otec Brown", "text": "Otec Brown\n\nOtec Brown je fiktivní postava katolického kněze a amatérského detektiva, kterou vytvořil anglický katolický novinář a spisovatel Gilbert Keith Chesterton. \n\nOtec Brown vystupuje v 53 krátkých příbězích, které vyšly v letech 1910–1936. V mnoha příbězích mu sekunduje detektiv Flambeau.\n\nDetektivky s otcem Brownem jsou velmi populární, byly přeloženy do desítek jazyků (včetně češtiny), dočkaly se i několika zfilmování a seriálů a inspirovaly řadu dalších autorů.\n"}
{"id": "1400315", "url": "https://cs.wikipedia.org/wiki?curid=1400315", "title": "Irving Feldman", "text": "Irving Feldman\n\nIrving Feldman (* 22. září 1928) je americký básník a pedagog. Studoval na City College of New York, kde roku 1950 získal titul B.A., a později na Kolumbijské univerzitě (M.A., 1953). Později působil v Portoriku a ve Francii a počínaje rokem 1958, kdy se vrátil do rodné země, vyučoval na Kenyon College. Svou první sbírku básní nazvanou \"Works and Days\" vydal v roce 1961. Následovalo několik dalších. Získal Guggenheimovo stipendium, stejně jako například grant od National Endowment for the Arts.\n"}
{"id": "1400318", "url": "https://cs.wikipedia.org/wiki?curid=1400318", "title": "Národní transplantační zákon z roku 1984", "text": "Národní transplantační zákon z roku 1984\n\nNárodní transplantační zákon, schválený 19. října 1984 a novelizován v letech 1988 a 1990, zakazuje prodej lidských orgánů a stanovuje zřízení pracovní skupiny pro transplantaci orgánů. Zákon umožňuje americkému ministerstvu zdravotnictví (Department of Health and Human Services) udělovat granty na plánování, zakládání a provoz  organizací obchodujících s orgány (Organ Procurement Organizations - OPO). Tímto zákonem také vznikla Organ Procurement and Transplantation Network a Scientific Registry of Transplant Recipients. Podpořili ho např. demokratický reprezentant Al Gore a senátor Orrin Hatch.\n"}
{"id": "1400319", "url": "https://cs.wikipedia.org/wiki?curid=1400319", "title": "Kaple Anděla Strážce (Doubí)", "text": "Kaple Anděla Strážce (Doubí)\n\nKaple Anděla Strážce v Doubí je drobná novorománská sakrální stavba stojící uprostřed obce a tvořící její dominantu. Kaple duchovní správou spadá pod Římskokatolickou farnost Přepeře. Bohoslužby se v ní slouží pouze příležitostně. Kaple nemá bezbariérový přístup.\n\nV roce 1874 byl založen pětičlenný obecní výbor, jenž se jménem všech osadníků osady Doubí k její stavbě a k následné péči, který se ve vyjádření zavázal:<br>\nKaple byla pak roku 1874 vystavěna. V letech 1991-1992 byla realizována oprava omítky, výměna střešní krytiny a zpevnění věže, která byla ve špatném stavu. Všechny práce při opravách byly prováděny občany zdarma. Opraven byl též oltář i obrazy. Hlavní obraz byl rekonstruován za finančního přispění prof. Vincenta Maršálka.\n\nVe druhé dekádě 20. století se každý rok se před Kapličkou uskutečňuje Vánoční zpívání. Dobrovolníci si předem nacvičí pár vánočních koled a pak je před Kapličkou zahrají. Jako občerstvení je tam každý rok čaj a svařák.\n\n"}
{"id": "1400320", "url": "https://cs.wikipedia.org/wiki?curid=1400320", "title": "Lew Welch", "text": "Lew Welch\n\nLew Welch (16. srpna 1926 – pravděpodobně květen 1971) byl americký básník, patřící do hnutí Beat generation. Tvořil a publikoval v šedesátých letech dvacátého století. Určitý čas vyučoval na Kalifornské univerzitě v San Francisku poezii. \n\nNarodil se ve Phoenixu v Arizoně, ale v roce 1929 se přestěhoval s matkou a sestrou do Kalifornie. Jeho otec Lewis Barrett Welch starší se rozvedl s jeho matkou Dorothy Brownfield Welch, která se stěhovala se třemi dětmi po kalifornských městech. Dědeček z matčiny strany byl elitní chirurg ve Phoenixu. Lew byl nejmladší ze tří dětí. V roce 1944 narukoval do armády, ale do aktivní služby se nedostal. Než nastoupil na Stockton Junior College jako stipendista, určitý čas pracoval. Na college projevil zájem o dílo Gertrudy Steinové.\n\nRoku 1948 se odstěhoval do Portlandu v Oregonu a studoval na Reed College, rovněž na stipendium. Zde byl ubytován spolu s Garym Snyderem a Philipem Whalenem. Tehdy se také rozhodl stát se spisovatelem – stalo se také poté, co přečetl dlouhou povídku od Gertrudy Steinové \"Melanctha\". O Steinové napsal práci a publikoval své básně ve studentském časopise. William Carlos Williams se setkal během jedné návštěvy se třemi studenty (básníky) a projevil uznání Welchových prací. \n\nPo ukončení studia v roce 1950 se přestěhoval do New Yorku, kde začal působit v reklamní branži. Následovalo však emocionální zhroucení, které si léčil na Floridě. Welch pokračoval ve studiu angličtiny a filozofie na Chicagské univerzitě, kde studium v roce 1951 opět přerušil. Odešel do San Francisca, kde se začlenil do literární společnosti během San Francisco Renaissance. Zúčastnil se také pověstného čtení poezie v Six Gallery, které zapříčinilo aféru v tisku a mělo dozvuky před soudnou porotou. Živil se zde jako taxikář. V tomto období podle něj Jack Kerouac vytvořil postavu Dava Waina ve svém románu \"Big Sur\".\n\nV šedesátých letech začal propadat do deprese. V roce 1965 mu však vyšky tři knihy. V roce 1960 ho Donald Allen zařadil do významné antologie \"The New American Poetry\". V letech 1965 do 1971 vyučoval poezii na Kalifornské univerzitě v Berkeley. V roce 1968 podepsal protest spisovatelů a vydavatelů proti válce ve Vietnamu, který značil odmítnutí placení daní a odvodů z honorářů. \n\nŽil s polskou emigrantkou Magdou Creggovou, jejíž syna si adoptoval. Hugh Anthony Cregg později přijal jako další vlastní jméno Lewis, na jeho počest. Pod pseudonymem Huey Lewis se z něho stal známý hudebník.\n\nDne 23. května 1971 se uchýlil do srubu, v sousedství kterého měl pozemek Gary Snyder. Přinesl si tam s sebou revolver značky Smith&Wesson, ráže 22. Welch nechal rozlučkový dopis a zmizel v horách Kalifornie. Jeho tělo se nikdy nenašlo.\n"}
{"id": "1400331", "url": "https://cs.wikipedia.org/wiki?curid=1400331", "title": "Tři ruce ve fontáně", "text": "Tři ruce ve fontáně\n\nTři ruce ve fontáně (1997, \"Three Hands in The Fountain\") je historický detektivní román anglické spisovatelky Lindsey Davisové. Jde o devátý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nRomán se odehrává období od srpna do října roku 73. ¨Falco se vrací z Hispánie, kde mu jeho družka Helena Justina, dcera senátora Decima Camilla Vera, porodila dceru Julii, do Říma. V té době byly ve městě učiněny hrůzné nálezy tří useknutých ženských rukou ve fontánách a v akvaduktech a torz těl ve Velké stoce a v Tibeře. Císař Vespasianus má zájem na diskrétním vyšetření případu, aby nedošlo k nepokojům z obavy, že voda v akvaduktech je zkažená. Zřídí proto zvláštní vyšetřovací komisi pod vedením bývalého konzula Sexta Julia Frontina, který požádá Falcona, aby se vyšetřování tohoto velmi vážného případu zúčastnil, což velmio těžce nese vrchní císařský špeh Anacrites. Stopy vraha zavedou Falcona až do Tiburu, letoviska poblíž Říma. S pomocí Heleny a svého přítele Petronia dojde Falco k názoru, že zvrhlý vrah si své oběti vybírá při hrách ve Velkém cirku, které se rychle blíží.\n\n"}
{"id": "1400332", "url": "https://cs.wikipedia.org/wiki?curid=1400332", "title": "Stephen Glass", "text": "Stephen Glass\n\nStephen Randall Glass (* 15. září 1972, Highland Park, Illinois) je bývalý americký novinář. V letech 1995 až 1998 byl reportérem liberálního časopisu \"The New Republic\". Jeho novinářská kariéra skončila poté, co vyšlo najevo, že publikoval zcela smyšlenou reportáž „Hack Heaven“ o mladém počítačovém hackerovi a jeho údajném útoku na servery neexistující softwarové společnosti Jukt Micronics. Následné redakční šetření ukázalo, že 27 z celkového počtu 41 textů, které Glassovi v časopisu vyšly, obsahují smyšlené citace, jména neexistujících osob či popis událostí, které se vůbec neuskutečnily.\n\nGlassovy podvody a jejich odhalení jsou tématem americko-kanadského filmového dramatu \"Shattered Glass\" (český název \"Jak nezískat Pulitzera\") z roku 2003. Režisérem snímku byl Billy Ray a roli Stephena Glasse v něm ztvárnil Hayden Christensen. Samotný Glass tři roky své práce v časopisu \"The New Republic\" využil jako motiv pro částečně autobiografický román \"The Fabulist\", jehož hlavní postavu pojmenoval Stephen Aaron Glass.\n\nStephen Glass se narodil do židovské rodiny lékaře a zdravotní sestry, která žila na předměstí Highland Park severně od Chicaga ve státě Illinois. Studoval na tamní střední škole popisované americkými novináři jako „slavný skleník akademického talentu a úspěchů“, kde byli studenti svými učiteli i rodinami tlačeni k vynikajícím výsledkům, a to i v celonárodním srovnání. Soudce Richard A. Honn, který se Glassovým životem později zabýval v souvislosti s jeho žádostí o přijetí do advokátní komory, popsal Glassovo dětství jako sérii psychologických traumat pramenících z enormního tlaku, kterému byl vystaven především ze strany rodičů.\n\nPo dokončení střední školy vystudoval Pensylvánskou univerzitu, kde zároveň působil jako šéfredaktor studentských novin \"The Daily Pennsylvanian\". Absolvoval v roce 1994. O rok později nastoupil jako asistent do redakce časopisu \"The New Republic\", kde se pod vedením editora Michaela Kellyho ve 23 letech rychle vypracoval na post předního reportéra. Externě přispíval rovněž do časopisů \"George\", \"Rolling Stone\" nebo \"Harper's\". Paralelně s novinářskou prací studoval právo na Georgetownské univerzitě.\n\nOdhalením rozsáhlých podvodů v reportérské práci Glassova novinářská kariéra skončila. Později složil v New Yorku advokátní zkoušky, přihlášku do tamní advokátní komory však stáhl, když se ukázalo, že nemá šanci na přijetí. Následně se pokusil stát advokátem v Kalifornii, jeho žádost však komora odmítla. Glass rozhodnutí napadl a kauza se postupně dostala až k Nejvyššímu soudu státu Kalifornie. Ten v roce 2014 rozhodl, že Stephen Glass nesplňuje morální nároky pro výkon advokacie. Bývalý novinář podle soudu neprokázal, že se od kauzy skutečně polepšil, přičemž „nedostatečná integrita a otevřenost“ se projevovala i v průběhu samotného líčení. Glass pracoval jako právní asistent, k roku 2019 byl koordinátorem týmu pro zvláštní operace v advokátní kanceláři \"Carpenter, Zuckerman & Rowley\" v Beverly Hills. Spolumajitel společnosti Nicholas Rowley o něm mluví jako o „upřímném a důvěryhodném“ muži.\n\nStephen Glass má mladšího bratra Michaela. Navštěvoval tutéž střední školu v Highland Parku, následně vystudoval psychologii na Stanfordově univerzitě a filmovou tvorbu v New Yorku. Během studia v Palo Altu byl zavlečen do bratrovy kauzy, na žádost Stephena Glasse se po telefonu vydával za šéfa neexistující firmy.\n\nMichael Kelly dostal během působení Stephena Glasse v časopisu na stůl přinejmenším dvě stížnosti, v nichž osoby zmiňované v reportážích upozorňovaly, že autor ve svých textech nepíše pravdu. Svému podřízenému však natolik důvěřoval, že vznesená obvinění odmítl. Jednoho ze stěžovatelů označil za „neupřímného“ a druhému napsal, že Stephenu Glassovi dluží omluvu.\n\nPřímo v redakci vzbudila první podezření až reportáž „Spring Breakdown“ z března 1997. Pojednávala o údajné konzumaci alkoholu, kouření marihuany a sexuálních orgiích v průběhu konference mladých konzervativců v Marylandu. Glass ve svém textu tvrdil, že účastníci konference popíjeli alkohol z malých lahviček, které našli v hotelových minibarech. Předseda Americké konzervativní unie David A. Keene ovšem editora upozornil, že hotel, ve kterém se akce konala, na pokojích žádné minibary nemá. Mladý reportér se odhalení vyhnul tím, že přiznal údajnou chybu: Na pokojích podle něj nebyly minibary, ale malé pronajaté lednice. Michael Kelly si tvrzení ověřil telefonátem do hotelu. Zaměstnanci potvrdili, že je možné lednice do pokojů zajistit. Ačkoli to nevysvětlilo údajnou přítomnost alkoholu v miniaturních lahvičkách dodávaných převážně do hotelů, Glass mohl pokračovat v práci reportéra.\n\nMichael Kelly byl kvůli neshodám s vydavatelem v září 1997 odvolán z funkce. Editorem \"The New Republic\" se místo něj stal Chuck Lane. Stephen Glass však dál pokračoval v tvorbě a publikaci reportáží, které se později ukázaly jako částečně či zcela smyšlené. V lednu 1998 na jeden z jeho článků upozornili redaktoři magazínu Fortune. Nepodařilo se jim dohledat společnost HDT, která podle Glasse za 25 tisíc dolarů vysílala cestovatele do divočiny, kde nenápadně pozorovala jejich chování.\n\nNa jaře téhož roku publikoval Glass reportáž nazvanou „Hack Heaven“ o hackerovi Ianu Restilovi. Patnáctiletý mladík podle něj úspěšně napadl servery softwarové společnosti Jukt Micronics, která jej následně najala jako svého bezpečnostního experta. Glass uvedl, že se zúčastnil Restilova vyjednávání o platových podmínkách a dalších benefitech, které proběhlo během národní konference hackerů v marylandské Bethesdě. Článek vzbudil pozornost v redakci internetové edice konkurenčního časopisu Forbes, jehož redaktorům se ale nepodařilo tvrzení z Glassovy reportáže ověřit. Nedohledali žádnou zmínku o Restilovi, společnosti Jukt Micronics ani o hackerské konferenci. Jako neověřitelné se ukázalo i tvrzení o tom, že 21 amerických států kvůli incidentu chystá přijetí zákonů, které by kriminalizovaly spolupráci mezi obchodními společnostmi a hackery.\n\nNovinář Adam Penenberg kvůli článku kontaktoval Chucka Lanea, který následně zahájil i vlastní vyšetřování. Glass se svému nadřízenému snažil namluvit, že se stal sám obětí podvodu ze strany Iana Restila. Lane ho ovšem vyzval ke společné cestě do Bethesdy, kde se posléze ukázalo, že budova, ve které se hackerská konference měla údajně konat, byla v daný den zavřená. Nakonec si Lane vyžádal telefonní číslo do společnosti Jukt Micronics. Reportér angažoval svého bratra, aby roli zástupce firmy sehrál. Lane podvod odhalil a Glasse z redakce propustil.\n\nChuck Lane následně nařídil prověření všech textů, které Stephen Glass v časopisu publikoval. Rozsáhlé redakční šetření ukázalo, že nejméně 27 z celkového počtu 41 textů, které Glassovi vyšly, obsahuje smyšlené citace, jména neexistujících osob či popis událostí, které se vůbec neodehrály. Glassovy reportáže se pokusily ověřit i ostatní magazíny, pro něž pracoval. Během třinácti let od provalení celé kauzy se podle soudního spisu, jenž vznikl v souvislosti s Glassovou snahou stát se advokátem, podařilo odhalit celkem 43 vymyšlených článků, z nichž bylo 36 v časopisu \"The New Republic\", tři v magazínu \"George\", dva v \"Rolling Stone\" a jeden v titulu \"Policy Review\".\nSám Glass navíc v roce 2015 přiznal, že na podvodu je založena i reportáž publikovaná v magazínu Harper's, v níž popisoval své údajné zkušenosti s prací senzibila na telefonu. Redakce článek vzápětí dementovala s komentářem, že je to poprvé za 165letou historii časopisu, kdy k takovému kroku přistupuje. Spolu s omluvným dopisem Glass do vydavatelství poslal i šek na 10 tisíc dolarů s komentářem, že vrací honorář za daný článek i s úroky (původně za text podle svých slov dostal 5 až 7 tisíc dolarů).\n\nJedna z Glassových smyšlených reportáží se později dostala až před soud. Vedení protidrogového vzdělávacího programu \"D.A.R.E.\" (Drug Abuse Resistance Education) podalo žalobu za pomluvu, a to na reportéra a paralelně i na časopis \"Rolling Stone\". Ten v roce 1998 otiskl Glassovu reportáž o programu. Text zpochybňoval jeho účinnost a obsahoval informace o údajném umlčování kritiků programu výhrůžkami, rozřezáváním pneumatik a nočními telefonáty. Glass o rok později přiznal, že si je vymyslel.\n\nŽalobu proti Glassovi organizace nakonec stáhla na základě mimosoudního vyrovnání, v rámci kterého se autor písemně omluvil a zaplatil odškodnění ve výši 25 tisíc dolarů. Zároveň souhlasil s tím, že právníkům programu D.A.R.E. poskytne informace o procesu ověřování informací v redakci časopisu. Spor s vydavatelem časopisu pokračoval až do roku 2000, kdy soudkyně žalobu zamítla. Nebylo podle ní prokázáno, že by \"Rolling Stone\" lživé informace publikoval vědomě a se zlým úmyslem.\n\nProvalení Glassových podvodů vyvolalo na americké mediální scéně hlasitou odezvu. Média si všímala mimo jiné i toho, že lži v reportáži o hackerech jako první odhalil reportér internetové odnože magazínu Forbes. Internetová žurnalistika byla v devadesátých letech teprve na počátku svého rozvoje. Skutečnost, že nesrovnalosti v produkci zavedeného tištěného časopisu odhalili právě zaměstnanci okrajové digitální platformy, proto ve své době upoutala značnou pozornost. V novinářské obci se zároveň rozvinula debata o významu interního ověřování všech údajů v článcích, které se redakce chystají publikovat.\n\nV roce 2003 uvedl režisér Billy Ray do kin filmovou adaptaci Glassovy kauzy, americko-kanadské drama \"Shattered Glass\" (český název \"Jak nezískat Pulitzera\"). Titulní roli v něm ztvárnil Hayden Christensen. Mezi novináři snímek vyvolal rozporuplné reakce, a to dokonce ještě před tím, než jej viděli první diváci. „Polovina novinářské branže se filmu nemohla dočkat, zatímco ostatní si přáli, aby vůbec nevyšel,“ konstatovala v lednu 2004 zástupkyně hlavního editora odborného časopisu \"American Journalism Review\". Stála za tím především obava, že snímek znevěrohodní žurnalistiku jako celek. I podle filmového kritika Jamese Berardinelliho film „vyvolává otázku, jakou míru důvěryhodnosti bychom měli přiznávat našim každodenním zdrojům zpráv, pokud je takto snadné příběhy falšovat“.\n\nObecně přijala kritika snímek velmi kladně. Zejména díky hereckému výkonu Petera Sarsgaarda v roli editora Chucka Lanea získal 11 ocenění a nominaci na Zlatý glóbus.\n\nSamotný Glass na scénáři filmu spolupracovat odmítl, stejné téma však samostatně zpracoval v románu \"The Fabulist\". Ten je částečně autobiografický, jeho hlavní postavu autor pojmenoval Stephen Aaron Glass. Po vydání knihy a několika rozhovorech poskytnutých v rámci její propagace přestal veřejně vystupovat a neposkytoval žádné další interview. Jak ovšem v roce 2014 přiznal, zúčastnil se předpremiéry snímku.\n\nS filmaři přímo spolupracovali oba Glassovi nadřízení z redakce \"The New Republic\" – editor Michael Kelly (krátce před dokončením filmu však zemřel během zpravodajské práce v Iráku) a jeho nástupce Chuck Lane. Oba scénář chystaného snímku dostávali k opravě a připomínkování. Lane si po uvedení filmu pochvaloval míru, do jaké se tvůrci drželi reality. Přiznává však drobné odchylky.\n\nRomán, který Stephen Glass na motivy své kauzy vydal ve stejném roce, kdy byl uveden i film, zasazuje zápletku ohledně smyšlených reportáží do redakce fiktivního týdeníku \"The Washington Weekly\". Podvody reportéra jménem Stephen Aaron Glass v něm na rozdíl od skutečnosti neodhalí redaktoři internetového portálu, ale prestižní magazín \"The Substance Monthly\". Hlavní postava přijde o práci a vrátí se do rodného domu na předměstí Chicaga, kde se do příběhu vloží rodinné problémy. Glass později znovu přijíždí do Washingtonu, kde ho bývalí kolegové pronásledují ve snaze zjistit, co jej motivovalo k psaní smyšlených reportáží. Pod pohrůžkou zranění psa, kterého drží jeho někdejší přítel Cliff, nakonec Glass prohlásí: „Lhal jsem, protože jsem chtěl, aby mne lidé milovali.“\n\nSamotný autor knihu označil za fikci, příběh je však líčen v první osobě a do značné míry totožná s realitou jsou i jména postav, například Glassových rodičů. Na tento rozpor upozornili i recenzenti, u nichž román na rozdíl od filmu úspěch nesklidil. „Říká se, že Glass už pracuje na druhém románu, ale ten první u čtenářů nedočkavost po dalším nevzbudí. Nechá je nicméně dumat, které pasáže jsou zcela autobiografické a které (pokud vůbec nějaké) jsou čistě výplodem autorovy fantazie,“ napsal Mark Lewis v magazínu Forbes. Kniha vyšla v nákladu 75 tisíc kusů, navzdory mediálnímu zájmu a uvedení filmu \"Shattered Glass\" ale u čtenářů propadla.\n\nSmyšlené reportáže Stephena Glasse se staly často využívaným studijním materiálem ve výuce novinářské etiky. Podobných případů se v dějinách žurnalistiky objevilo více, v době vydání filmu například ve Spojených státech rezonovala aféra podvodů v reportérské práci Jaysona Blaira z deníku The New York Times. Glassova kauza je však ve výuce snadno uchopitelným tématem diskuzí o etických standardech právě díky zfilmování, což vyzdvihuje například mediální teoretik a sociolog Brian McNair:\n\n\n\n\n"}
{"id": "1400333", "url": "https://cs.wikipedia.org/wiki?curid=1400333", "title": "Skupina 4 (mobilizace 1938)", "text": "Skupina 4 (mobilizace 1938)\n\nSkupina 4 byla vyšší jednotkou v síle brigády, působící v rámci I. sboru a jejím úkolem byla obrana delší části takzvané Vltavské linie – záložního obranného postavení na řece Vltavě. Konkrétně se jednalo o úsek od soutoku Vltavy a Lužnice po Slapy v délce 93 km. V některých pramenech je nazývána také jako \"Skupina Benešov – Tábor\").\n\nVelitelem Skupiny 4 byl brigádní generál Václav Kuneš.\n\nStanoviště velitele se nacházelo ve Voticích.\n\nSkupina 4 měla zajišťovat záložní obrannou linii na řece Vltavě a zabránit nepříteli v přechodu na její východní břeh. Tato obranná linie by pravděpodobně byla posílena také ustupujícími jednotkami I. sboru, které se nacházely v jižních a západních Čechách.\n\nPůvodně spadal do sestavy Skupiny 4 také pěší pluk zajištění lehkého opevnění č. 207 (ZLO 207), střežící část Vltavské linie jižně od Týna nad Vltavou. Ten však byl na konci září podřízen VI. sboru.\n\nZajímavostí je, že Vltavská linie měla být původně zajištěna dvěma jednotkami. Mimo Skupiny 4 měla vzniknout ještě Skupina 3, která by byla odpovědná za obranu severní části linie. K tomu nakonec nedošlo a všechny jednotky určené pro toto obranné postavení byly zařazeny do Skupiny 4.\n\nV úseku Vltavské linie bylo stavebně dokončeno 268 objektů lehkého opevnění vz. 37 (80% z plánovaného počtu), což spolu s příkrými svahy a relativně širokým tokem Vltavy dávalo naději k účinné obraně.\n\nNa druhé straně jednotky zařazené v sestavě Skupiny 4 byly poměrně slabé. Pluky měly pouze po dvou praporech místo obvyklých tří a ani ty nebyly na plných stavech (na konci září měly v průměru 40% plánovaných počtů mužstva). Žádným pramenem není také doloženo, že by tyto jednotky disponovaly protitankovými zbraněmi.\n\n"}
{"id": "1400334", "url": "https://cs.wikipedia.org/wiki?curid=1400334", "title": "Seznam dílů seriálu Sense8", "text": "Seznam dílů seriálu Sense8\n\nToto je seznam dílů seriálu \"Sense8\". Americký dramatický webový televizní seriál \"Sense8\" byl zveřejněn 5. června 2015 na Netflixu.\n\n<onlyinclude></onlyinclude>\n\n"}
{"id": "1400335", "url": "https://cs.wikipedia.org/wiki?curid=1400335", "title": "Zdeňka Blišťanová", "text": "Zdeňka Blišťanová\n\nZdeňka Blišťanová (* 5. srpna 1964 Jeseník) je starostka města Jeseník. V předchozím volebním období zastávala pozici 1. místostarostky. V minulosti pracovala jako učitelka a později ředitelka základní školy v České Vsi. Členkou zastupitelstva v Jeseníku je od roku 2013. V roce 2018 založila hnutí Jeseník srdcem, se kterým vyhrála podzimní komunální volby. Od roku 2015 je členkou TOP 09.\n\nSvé mládí prožila v obci Stará Červená Voda na Jesenicku v učitelské rodině. Její otec byl ředitel na základní škole, matka učitelka. Po složení maturitní zkoušky na Gymnáziu Jeseník nastoupila na Pedagogickou fakulty Univerzity Palackého v Olomouci, obor Učitelství pro 1. stupeň. V roce 2010 složila bakalářskou zkouška opět na Univerzitě Palackého v Olomouci, obor Školský management. \n\nPo úspěšném absolvování vysoké školy (titul Mgr.) nastoupila v roce 1987 jako učitelka na Základní škole v České Vsi a na této pozici zůstala téměř 20 let. V roce 2005 začala vykonávat funkci zástupkyně ředitele, o tři roky později se stala i ředitelkou. Školu vedla až do roku 2014 a během šestiletého působení dosáhla významných úspěchů, když například zdvojnásobila počet dojíždějících žáků z okolních obcí nebo na škole zavedla výuku matematiky podle profesora Hejného jako jedna z prvních v Olomouckém kraji.\n\nPoprvé kandidovala v komunálních volbách v roce 2010 jako nezávislá na kandidátce TOP 09. Do zastupitelstva zvolena nebyla a skončila jako první náhradnice. Zastupitelkou se stala v roce 2013, když její stranický kolega odstoupil ze své funkce pro nedostatek času.\n\nV roce 2014 opět kandidovala jako nezávislá za TOP 09. Do zastupitelstva byla tentokrát zvolena, když získala téměř 700 preferenčních hlasů. Po volbách vznikla koalice ANO, TOP 09, ODS, KDU-ČSL, Nezávislí-Jeseník a Občané Jesenicku. Vznikající spolupráci narušil skandál kolem lídra kandidátky TOP 09 Radka Brnky, který měl zpronevěřit peníze z bytového fondu. Radek Brnka se rozhodl ze všech funkcích odstoupit a Blišťanová, dvojka na kandidátce, se tak stala místostarostkou města.\n\nV roce 2016 kandidovala ve volbách do krajského zastupitelstva v Olomouckém kraji za TOP 09. Přestože na Jesenicku strana strana 5,75 % hlasů, tak v celém kraji však získala pouze 4,05 % a nepřipadl ji tak ani jeden mandát. \n\nV roce 2017 kandidovala do Poslanecké sněmovny na 2. místě kandidátky TOP 09. Strana však ani tentokrát v Olomouckém kraji neuspěla a se ziskem 3,24 % hlasů zůstala nezískala za v tomto regionu ani jeden mandát. Po neúspěšných volbách se konal sjezd TOP 09, kde bylo zvoleno nové vedení TOP 09. Blišťanová se stala členkou výkonného výboru strany. \n\nPo odstoupení starosty Adama Kalouse (ANO) a neúspěšné volbě jeho nástupce v této funkci, vykonávala Blišťanová od února 2018 do května 2018 pozici zastupující starostky i místostarostky současně. V květnu se novou starostkou stala Jana Konvičková (ANO). \n\nV komunálních volbách v roce 2018 kandidovala za sdružení Jeseník srdcem na prvním místě kandidátky. Sdružení ve volbách dostalo 41,55 % hlasů a získalo tak 13 z 25 míst v zastupitelstvu města. Následně vytvořilo koalici s hnutím PRO Jeseník a Blišťanová se stala novou starostkou města Jeseník. \n\nJako místostarostka má na starosti finance, sociální politiku nebo školství.\n\nMezi její úspěchy patří založení Rady seniorů a Rady studentů, což jsou orgány, které zpracovávají požadavky určitých skupin obyvatel a pak je komunikují vedení města. Za město navázala spolupráci s Vysokou školou v polské Nyse, vypracovala novou koncepci bydlení a připravila projekt pocitových map, který dal možnost občanům rozhodnout o dalším vývoji města.\n"}
{"id": "1400336", "url": "https://cs.wikipedia.org/wiki?curid=1400336", "title": "2. divize (mobilizace 1938)", "text": "2. divize (mobilizace 1938)\n\n2. divize byla vyšší jednotkou, působící v rámci I. sboru ve druhém sledu obrany v oblasti Plzně, kde hlavní obranné postavení bylo bráněno jednotkami Hraniční oblasti 32, se kterou 2. divize představovala tzv. \"mobilizační dvojčata\".\n\nVelitelem 2. divize byl brigádní generál Václav Pozdíšek.\n\nStanoviště velitele se nacházelo v Plzni – Doubravce.\n\nPodpora jednotek Hraniční oblasti 32 na směru nepřátelského útoku.\n\nHodnotu 2. divize v případném manévrovém boji s německými jednotkami znevýhodňoval fakt, že nedisponovala žádnými protitankovými kanony. Případným nepřátelským obrněným jednotkám by tak mohly plnohodnotně čelit jen 3 tanky, zařazené u smíšeného předzvědného oddílu.\n\n\n"}
{"id": "1400337", "url": "https://cs.wikipedia.org/wiki?curid=1400337", "title": "Aerodrome (festival)", "text": "Aerodrome (festival)\n\nAerodrome je český multižánrový hudební festival konající se od roku 2013 v Praze či na letišti v Panenském Týnci. První čtyři ročníky byly jednodenní, pátý ročník třídenní. Vystupovala na něm řada populárních kapel jako Linkin Park, Lana Del Rey, Wiz Khalifa či Macklemore.\n\n"}
{"id": "1400340", "url": "https://cs.wikipedia.org/wiki?curid=1400340", "title": "Hraniční pásmo XI (mobilizace 1938)", "text": "Hraniční pásmo XI (mobilizace 1938)\n\nHraniční pásmo XI bylo vyšší jednotkou Československé armády, velikostí odpovídající zhruba sboru, v době všeobecné mobilizace v roce 1938 působící v sestavě 1. armády a bránící hlavní obranné pásmo v severozápadních Čechách v úseku od Toužimi po Rtyni nad Bílinou. Celková délka hlavního obranného postavení činila 114 km.\n\nVelitelem Hraničního pásma XI byl divizní generál Emil Václav Linhart.\n\nStanoviště velitele se nacházelo v Praze\n\nÚkolem Hraničního pásma XI (dále jen HP XI) byla obrana hlavního obranného postavení v linii Klášterec nad Ohří - Most- Bílina a 2. obranného postavení na Blšance a Ohři. To byl úkol prvosledové Skupiny 1. Dalším obranným postavením pak byla tzv. Pražská čára, obsazená jednotkami Velitelství okrsku Praha, což byla jednotka přibližně v síle divize, patřící též do sestavy HP XI a bránící bezprostřední přístupy k Praze od západu.\n\nObranu v této oblasti mohla také podpořit 18. divize ze zálohy velitele 1. armády, která byla soustředěna v okolí Kladna.\n\nVyšší jednotky\n\n\nOstatní jednotky\n\n"}
{"id": "1400341", "url": "https://cs.wikipedia.org/wiki?curid=1400341", "title": "Turistická značená trasa 6728", "text": "Turistická značená trasa 6728\n\nTuristická trasa začíná v místě zvaném Habrový dolík, kde se trasa potkává s turistickou značenou trasou č. 0205. Dále trasa pokračuje přes údolí zvané Černá jáma. Na tomto místě se trasa napojuje na odbočku naučné stezky Ludvíka Otčenáška vedoucí do Plas a Dolní Bělé. V místech bývalého Lomanského rybníka trasa překonává lávkou Lomanský potok. Za Lomanským potokem trasa překonává ještě potok Dražeňský, prochází kolem muzea těžby borové smoly a autobusové zastávky \"Plasy, Lomany\" a končí na křižovatce naučné stezky a cyklostezky č. 35A (Baroko II).\n"}
{"id": "1400342", "url": "https://cs.wikipedia.org/wiki?curid=1400342", "title": "Polenz (Neustadt in Sachsen)", "text": "Polenz (Neustadt in Sachsen)\n\nPolenz je vesnice, místní část města Neustadt in Sachsen v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nPolenz byl založen jako lesně-lánová vesnice patrně v průběhu 13. století. V písemných pramenech je poprvé zmíněn roku 1262 jako \"Poliza\". Název pochází od řeky Polenz. Do té doby samostatná obec byla roku 1994 připojena k městu Neustadt in Sachsen.\n\nPolenz leží na severním okraji Děčínské vrchoviny na hranici Saského Švýcarska východně od Neustadtu in Sachsen. Páteřním tokem vsi je řeka Polenz. Střední části vsi dominuje vrch Karrenberg (391 m). Severně od zástavby prochází železniční trať Neustadt in Sachsen – Dürrröhrsdorf. Nejbližší železniční zastávkou je Langenwolmsdorf.\n\n\n"}
{"id": "1400343", "url": "https://cs.wikipedia.org/wiki?curid=1400343", "title": "Popeláč šedý", "text": "Popeláč šedý\n\nPopeláč šedý (\"Struthidea cinerea\") je pták z monotypického rodu \"Struthidea\", který se vyskytuje v řídkých sandarakovcových a přesličníkových lesích východní části Austrálie. Dosahuje délky okolo 33 cm a váhy 110–150 gramů. Základní barva peří je šedá, přecházející na křídlech a ocase do hnědé nebo černé. Popeláč šedý se zdržuje převážně na zemi, živí se hmyzem a semeny rostlin. Období páření trvá od srpna do prosince, popeláči si stavějí na stromech hnízdo z bláta a stébel, kam kladou tři až pět vajec, z nichž se mláďata líhnou asi po třech týdnech. Žijí sociálním způsobem života, který zahrnuje i společnou péči o mláďata. Vytvářejí malé skupinky, které mívají okolo dvanácti jedinců, což jim vyneslo anglické označení \"apostlebird\" (apoštolský pták). Bývají také nazýváni \"CWA bird\" (zkratka ženské organizace Country Women's Association), což je ironická narážka na jejich neustálé štěbetání. Popeláči jsou poměrně hojní a zdržují se i v blízkostí lidských příbytků.\n\n\n"}
{"id": "1400345", "url": "https://cs.wikipedia.org/wiki?curid=1400345", "title": "Rudolf Sieber", "text": "Rudolf Sieber\n\nRudolf Emilian Sieber (20. února 1897, Ústí nad Labem – 24. června 1976, Sylmar, Los Angeles), byl filmovým producentem.\n\nOd roku 1921 pracoval jako manažer ve filmové společnosti. Koncem roku 1922 se setkal s tehdy neznámou herečkou Marlene Dietrich, s níž se 17. května 1923 v Berlíně oženil. Z tohohle svazku vzešla jediná dcera Maria Riva, narozená 13. prosince 1924 v Berlíně. Navzdory skutečnosti, že během krátké doby jejich společný intimní život navždy ustal, jejich formální manželství vytrvalo déle než 50 let a nikdy nebylo rozvedeno i přesto, že pár se rozešel a od roku 1953 Rudolf Sieber, žil se svou přítelkyní Tamarou Matul v údolí San Fernando na drůbeží farmě, kde úspěšně provozoval chov drůbeže a její prodej.\n\nZemřel 24. června 1976 po těžké a dlouhodobé nemoci.\n"}
{"id": "1400351", "url": "https://cs.wikipedia.org/wiki?curid=1400351", "title": "Incomaker", "text": "Incomaker\n\nIncomaker je společnost poskytující stejnojmenné cloudové řešení pro automatizaci digitálního marketingu a prodeje v malých firmách s využitím umělé inteligence. Byl založen v roce 2015 jako česko-portugalský technologický startup. Jejich software kombinuje funkcionalitu více marketingových systémů jako je emailový marketing, CRM, software pro správu sociálních sítí, SMS či pro optimalizaci pro vyhledávače v jedné službě.\n\nIncomaker založili v roce 2015 Tomáš Šalamon, Radomír Vach a Vilém Říha, který ovšem v létě 2017 odešel z politických důvodů firmy. V roce 2016 získala firma inovační grant 50 000 EUR z fondu Horizon 2020 Evropské unie jako sedmná česká firma, které se to podařilo. V té době se firma ještě jmenovala Netcampaigner. V roce 2017 začala společnost svůj produkt prodávat v České republice a v Portugalsku.\n\nV roce 2018 získala investici rizikového kapitálu ve výši 6,1 mil. Kč prostřednictvím equity-crowdfundingové platformy Fundlift výměnou za konvertibilní dluhopisy. Tato emise určila tržní valuaci společnosti k roku 2018 na 80 mil. Kč.\n\nIncomaker poskytuje v jedné aplikaci řešení pro automatizaci emailového marketingu, správy sociálních sítí, CRM, optimalizaci pro vyhledávače, marketing internetových obchodů, internetovou reklamu, rekomendační stroj, datovou analýzu a reporting v jednom produktu. Řešení je zaměřeno na malé a střední firmy a marketingové agentury. Tyto funkcionality jsou obsaženy v jednom produktu, takže odpadá nutnost integrace více dílčích systémů. Konkrétně poskytuje:\n\n\nFirma je zaměřena především na evropský trh, pro který jsou její produkty lokalizovány.\n\nSystém shromažďuje a analyzuje data o chování zákazníků z různých zdrojů, jako jsou webové stránky, sociální sítě, e-shop či mobilní aplikace či vnitřní informační systémy zákazníků a využívá algoritmů strojového učení k automatizaci marketingové komunikace. To by mělo umožnit marketérům věnovat svůj čas a energii tvůrčí práci, například tvorbě obsahu, zatímco rutinní činnosti přenechají strojům.\n\n"}
{"id": "1400353", "url": "https://cs.wikipedia.org/wiki?curid=1400353", "title": "Ajalonská železniční trať", "text": "Ajalonská železniční trať\n\nAjalonská železniční trať ( מסילת איילון, \"mesilat Ajalon\") je nejfrekventovanější železniční dopravní koridor v Izraeli, probíhající po východním okraji Tel Avivu.\n\nV poslední čtvrtině 20. století se na východním okraji Tel Avivu postupně zformoval dopravní koridor celostátního významu. Jde o několik kilometrů dlouhý úsek podél regulovaného koryta toku Nachal Ajalon, který byl do této trasy teprve druhotně převeden. Podél tohoto vodního toku vznikla kapacitní silniční komunikace, zvaná Ajalonská dálnice, která odvedla automobilovou dopravu z vlastního Tel Avivu a zároveň se stala hlavní severojižní dopravní osou telavivské aglomerace.\nPodobnou roli plní i Ajalonská železniční trať. Do jejího zbudování probíhala severojižní železniční doprava po tzv. Východní železniční trati, která byla situována do nevyhovující periferní polohy. Roku 1954 se sice otevřela v prostoru budoucí Ajalonské trati železniční stanice Tel Aviv Savidor merkaz, do níž byla od severu zaústěna Pobřežní železniční trať z Haify, ale stanice postrádala napojení k jihu. Roku 1970 došlo k otevření železniční stanice Tel Aviv darom na jihu pozdějšího Ajalonského dopravního koridoru, která obsluhovala vlaky na jih státu. Mezi oběma těmito hlavními telavivskými stanicemi ale nebylo spojení. K zásadní změně došlo až počátkem 90. let. Roku 1993 byla Ajalonská železniční trať zprovozněna a vznikl tak přímý železniční tah podél východního okraje Tel Avivu. Roku 1996 se pro veřejnost otevřela železniční stanice Tel Aviv ha-Šalom. V roce 2000 přibyla ještě železniční stanice Tel Aviv ha-Hagana a železniční stanice Telavivská univerzita. Naopak stanice Tel Aviv darom byla zrušena, respektive uzavřena pro osobní přepravu. V první fázi byla Ajalonská železniční trať dvoukolejná. Roku 2006 bylo dokončeno inženýrsky i logisticky náročné přidání třetí koleje.\n\nAjalonskou tratí projíždí většina vlakových linek v Izraeli. Každá ze čtyř zdejších stanic byla dle jízdního řádu pro rok 2015 obsluhována sedmi linkami (v roce 2018 to je šest linek). Význam železniční dopravy v aglomeraci Tel Avivu i celém Izraeli přitom dále narůstá. Probíhá výstavba nových tratí, včetně Vysokorychlostní železniční trati Tel Aviv – Jeruzalém, zprovozněné částečně (jen v úseku od mezinárodního letiště do Jeruzaléma) roku 2018. Kapacita Ajalonské trati tak v druhé dekádě 21. století opět přestala vyhovovat nárokům. V roce 2018 schválila Národní plánovací komise pro infrastrukturu pod vedením Avigdora Jicchakiho projekt výstavby čtvrté koleje na této trati (přidání čtvrté koleje v úseku od křižovatky Halacha ke křižovatce Kibuc Galujot a přidání třetí a čtvrté koleje v dosud dvoukolejném úseku od křižovatky Kibuc Galujot k stanici Lod), čímž by kapacita vzrostla ze stávajících 28 na 42 vlakových souprav za hodinu. Stavba by měla být dohotovena do roku 2025 a náklady se odhadovaly na 5,5 miliardy šekelů. Ajalonský dopravní koridor je totiž plošně již prakticky beze zbytku využit, o omezený prostor zde soupeří železniční i silniční tepna a koryto vodního toku. Řešením mělo být odklonění vodního toku Nachal Ajalon, což s sebou ovšem nese nutnost vyřešit odtok vody, protože v zimním dešťovém období vykazuje Nachal Ajalon náhlé dramatické zvýšení průtoku, s tendencí k rozlévání se i na sousedící dopravní komunikace. Mezi zvažovaným řešením je vyčlenění rozlivových ploch a výstavba retenčních nádrží na horním toku Ajalonu, mimo aglomeraci Tel Avivu. V roce 2018 se rovněž uvádí, že se objevují dokonce i plány na výstavbu páté a šesté koleje, ale nebyly nijak oficiálně posunuty.\n\nV současnosti jsou na Ajalonské železniční trati následující stanice:\n\nV Izraeli neexistuje pevné dělení na jednotlivé železniční tratě (historicky, geograficky a inženýrsky vymezené). Místo toho je zde preferován systém jednotlivých spojů (linek), které často vedou na větší vzdálenosti po několika historicky a geograficky odlišných traťových úsecích. V rámci linkového vedení Izraelských drah k roku 2018 je Ajalonská trať obsluhována šesti spoji. Sedmý spoj vychází přímo ze stanice Tel Aviv ha-Hagana do Beerševy.\n\n\n"}
{"id": "1400356", "url": "https://cs.wikipedia.org/wiki?curid=1400356", "title": "Velitelství okrsku Praha (mobilizace 1938)", "text": "Velitelství okrsku Praha (mobilizace 1938)\n\nVelitelství okrsku Praha (VOP) bylo vyšší jednotkou v síle divize, působící v rámci Hraničního pásma XI a jejím úkolem byla obrana záložního obranného postavení na přístupech k Praze od západu, které je také někdy nazýváno Pražská čára. Obranné postavení VOP začínalo na jihu u Slap, kde navazovalo na jednotky Skupiny 4, pokračovalo po toku Berounky k Nižboru, odtud na sever ke Slanému a následně severozápadním směrem k Mělníku, kde se opíralo tok Labe a navazovalo na obranné postavení 3. divize. Celková délka obranného postavení VOP činila 113 km.\n\nVelitelem VOP byl brigádní generál Cyril Langer.\n\nStanoviště velitele se nacházelo v Praze - Břevnově.\n\nÚkolem VOP byla obrana hlavního obranného postavení s cílem zadržet postup nepřítele, poskytnout možnost ústupu jednotkám ze západní poloviny Čech (tedy primárně I. sboru a Skupiny 1) a umožnit evakuaci Prahy.\n\nHlavní obranné postavení bylo obsazeno pražskými pluky 5 a 28, přičemž pěší pluk 5 bránil jeho severní část (předpokládaný směr útoku Louny – Slaný – Praha) a pěší pluk 28 pak jižní část (předpokládaný směr útoku Plzeň – Beroun – Praha). Podle uvážení velitele I. armády mohla být obrana na některém ze směrů posílena také nasazením záložní 18. divize, která byla soustředěna v prostoru Kladna.\n\nMimo obou zmíněných pěších pluků byly v rámci mobilizace stavěny čtyři pluky Zajištění lehkého opevnění (ZLO), které měly postupně vystřídat pluky 5 a 28 na hlavním obranném postavení. Ty se měly naopak přesunout za linii opevnění a představovat pohyblivou zálohu, která by byla nasazena na nejohroženějších směrech. Pěší pluky ZLO 201-204 však nebyly ještě na konci září na plných stavech (v průměru činil na konci září stav mužstva kolem 60% a některé z pluků měly problém i s doplněním výstroje) a tak by k vystřídání došlo pravděpodobně až v říjnu.\n\nJednotky VOP se mohly při obraně opřít o 753 stavebně dokončených objektů lehkého opevnění vzor 37, což představovalo 98% jejich plánovaného počtu v této oblasti. Protitankovou obranu zajišťovalo 24 kanonů proti útočné vozbě.\n\n"}
{"id": "1400359", "url": "https://cs.wikipedia.org/wiki?curid=1400359", "title": "Tellus", "text": "Tellus\n\nTellus či Terra „Země“, též Tellus/Terra Mater „Matka Země“ je římská bohyně země, plodnosti a úrody. Byla také vzývána při zemětřesení pro ochranu a řazena mezi podsvětní božstva, například společně s Ceres při pohřbech jako bohyně které přijímají tělo do svého lůna nebo při obřadu devotio. Varrem byla řazena mezi Di selecti – dvacet nejdůležitějších římských božstev. Její kult úzce souvisel s kultem Cerery, bohyní úrody a obilí, v pozdější době obě bohyně splývaly. Byla též ztotožňována s řeckou Gaiou. Jejím méně významným protějškem je Tellumo, bůh plodivé síly země.\n\nJejím hlavním svátkem byla Fordicidia slavená 15. dubna, tedy přibližn v době kdy se konaly Cerealie. Na Kapitolu byla při této příležitosti za účasti pontifiků a vestálek obětována březí kráva, stejná oběť byla prováděna v každé z třiceti kurií. Nenarozená telata byla vyjmuta, spálena a jeich popel uchováván vestálkami pro účely rituální očisty při svátku Parilia konaném 21. dubna. Účelem rituálu nejspíše bylo magické využití plodivé síly březích krav k zajištění úrodnosti polí. Svátek byl údajně zaveden králem Numou Pompiliem při přiležitosti velké neúrody.\n\nSpolečně s bohyní úrody a obilí Cererou jí bylo v lednu obětováno o svátku Sementivae – slavnosti setby, jejíž přesné datum bylo určováno každý rok . Při této příležitosti prováděl \"flamen Cerialis\" obět Cereře a Telluře a vzýval dvanáct božstev jednotlivých polní prací. Další dvě oběti, mající za úkol dodat zrnu sílu, byly prováděny během následujícího týdne. S Cererou byla Tellus vzývána i při pohřbech.\n\nAedes Telluris – chrám Tellury byl postaven na Esquilinu až po zaslíbení konzulem Publiem Semproniem Sophem roku 286 př. n. l. při příležitosti zemětřesení během války s Piceny. Je možné že na tomto místě bylo kultovní místo Tellury již dříve. Chrám byl zasvěcen 13. prosince a tento den se stal další svátkem bohyně. V budově občas zasedal senát a na zdech byla umístěna mapa Itálie. V roce 54 př. n. l. byl chrám opraven Cicerem a stál ještě ve 4. století, jeho další osudy a přesná poloha jsou však neznámé.\n\n"}
{"id": "1400360", "url": "https://cs.wikipedia.org/wiki?curid=1400360", "title": "Shipvio", "text": "Shipvio\n\nShipvio je český startup, který využívá principy sdílené ekonomiky v logistice. Nákladním dopravcům nabízí webovou a mobilní aplikace na spojení s firmami, které převážejí zboží po Evropě. V roce 2017 zvítězil v pražském eventu Startup World Cup. Podporuje ho startupový inkubátor UP21.\n\n"}
{"id": "1400361", "url": "https://cs.wikipedia.org/wiki?curid=1400361", "title": "BeeHousing", "text": "BeeHousing\n\nBeeHousing je projekt na rozvoj včely medonosné v přírodě pronájmem úlů jednotlivcům a organizacím. Zájemci si mohou zvolit polohu úlu na louce, u lesa nebo na zahradě. Projekt finančně podporuje startupvý inkubátor UP21. Mobilní aplikace pro Android a iOS umožňuje nonstop dohled přes on-line videostreaming.\n\nMobilní aplikace pro Android a iOS v současné době nejsou k dispozici.\n\n"}
{"id": "1400362", "url": "https://cs.wikipedia.org/wiki?curid=1400362", "title": "Cross Network Intelligence", "text": "Cross Network Intelligence\n\nCross Network Intelligence je inovativní softwarová platforma na správu a modelování počítačových sítí od fyzické a logické struktury po procesy jako alarmy a zákaznické služby. V roce 2016 byla oceněna jako nejinovativnější firma Moravskoslezského kraje.\n\nV roce 2017 Cross Network Intelligence finančně podpořili startupové inkubátory Bolt Start Up Development a UP21. V současnosti má pobočky v Praze a v Camboro Business Parku, Cambridge, Velká Británie.\n\n"}
{"id": "1400363", "url": "https://cs.wikipedia.org/wiki?curid=1400363", "title": "DvojKlikové účetnictví", "text": "DvojKlikové účetnictví\n\nDvojKlikové účetnictví je český startup nabízející pohodlné účetnictví pomocí mobilní aplikace. Výhodný je pro OSVČ a obsahuje daňové přiznání. Aplikaci vyvíjí firma SPIEW s.r.o., kterou podporuje startupový inkubátor UP21.\n\n"}
{"id": "1400364", "url": "https://cs.wikipedia.org/wiki?curid=1400364", "title": "Geo Applications", "text": "Geo Applications\n\nGeo Applications je český startup, který vyvinul výpočetní metodu Density Mapping Technology (DMT) na zefektivnění a zrychlení hledání nerostních surovin, nejvíc ropy a zemního plynu. V roce 2017 získal na rozvoj 11 milionů Kč od startupových inkubátorů Opifer\n\n"}
{"id": "1400368", "url": "https://cs.wikipedia.org/wiki?curid=1400368", "title": "Šelmy v aréně", "text": "Šelmy v aréně\n\nFalconoci se ke konci roku 73 konečně naskytne příležitost, jak si vydělat dostatečné množství peněz, aby mohl být povýšen do jezdeckého stavu a zlegalizovat tak svůj vztah k Heleně Justině, dceři senátora Decima Camilla Vera, která je pro něho jako pro plebejce společensky nedosažitelná. Protože odměny z císařské pokladny za prokázané služby neustále váznou, nechá se s pomocí Heleny najmout jako auditor při velkém sčítání lidu. Jeho úkolem bude pátrat po podezřele nízkých odhadech majetku obyvatel a jeho odměnou bude pevně stanovené procento ze zisku, který jeho kontrola přinese do císařské pokladny. Bohužel si k tomu musí za společníka vzít vrchního císařského špeha Anacrita, se kterým nemá dlouhodobě dobré vztahy.\n\nPři vyšetřování Falco zjistí, jaké obrovské příjmy mají dovozci dravých šelem pro celou řadu her v arénách a amfiteátrech během početných římských svátků. Tyto šelmy jsou chovány ve zvěřincích, které jsou součástí gladiátorských škol, přičemž jejich majitelé vedou mezi sebou nelítostný konkreční boj, při němž se neštítí nejen zabíjení zvířat konkurentů, ale i vražd. Postupně dojde k zabití vzácného lidožravého lva a k útěku leoparda, k těžkému zranění bývalého prétora a k zavraždění slavného gladiátora. \n\nPátrání nakonec zavede Falcona s jeho družkou Helenou a dcerou do afrických provincií Kyrenaika a Tripolitania. Falco se v přestrojení dokonce ocitne přímo v aréně a je svědkem dalších zločinů. Celý příběh pak vyvrcholí během her v Leptidě.\n\n"}
{"id": "1400372", "url": "https://cs.wikipedia.org/wiki?curid=1400372", "title": "Philip Lamantia", "text": "Philip Lamantia\n\nPhilip Lamantia (23. října 1927 – 7. března 2005) byl americký básník, redaktor a pedagog. Na jeho tvorbu měly vliv surrealismus a bítníci, čímž se zařadil i do širšího uměleckého hnutí San Francisco Renaissance.\n\nBásník se narodil v San Franciscu do rodiny přistěhovalců ze Sicílie. Poprvé publikoval v newyorském časopise \"View\" v roce 1943, když mu bylo patnáct let. V následujícím roce ho publikovali v surrealistickém časopise \"VVV\". V roce 1944 přešel ze školy Balboa High School do New York City, aby pokračoval ve studiu poezie a redigování časopisu \"View\". V tomto období se mu dostalo uznání od surrealisty Andrého Bretona, žijícího v té době v USA. V roce 1945 se vrátil do San Francisco Bay Area, kde později vydal svou první básnickou sbírku \"Erotic Poems\". \n\nLamantia patřil mezi nejčastěji zmiňované básníky hnutí San Francisco Renaissance a později byl ovlivněn hnutím bítníků. V počátcích tvorby se inspiroval surrealismem. Patří mezi básníky, kteří se zúčastnili čtení poezie 7. října 1955 v Six Gallery, kde Ginsberg poprvé četl svou báseň \"Kvílení\". Při této příležitosti si Lamantia vybral na přednes básně od Johna Hoffmana, přítele, který právě zemřel.\n\nV 50. letech básník trávil čas s blízkými lidmi v USA a tři roky v Mexiku, také se účastnil peyotových rituálů indiánského kmene Wash v Nevadě. V tomto období prožil tvůrčí krizi a všechny své dosavadní práce zničil.\n\nVětšinu 60. let strávil ve Francii, Španělsku a severní Africe.\n\nLamantia vyučoval na San Francisco State University a San Francisco Art Institute a byl ženatý jen jednou, s Nancy Peters, svojí editorkou ve vydavatelství City Lights Books.\n\nKe konci života se obrátil ke katolicismu, vyznání svého mládí, a napsal několik nábožensky laděných básní. Zemřel v San Francisku na srdeční infarkt.\n"}
{"id": "1400376", "url": "https://cs.wikipedia.org/wiki?curid=1400376", "title": "SENS Foods", "text": "SENS Foods\n\nSENS Foods je český startup, který nabízí cvrččí mouku jako levný zdroj proteinů. Chce ukázat výživové, ekonomické a etické výhody konzumace hmyzu a plánuje v Thajsku otevřít největší cvrččí farmu na světe. Finanční podporu poskytuje startupový inkubátor UP21. Od května jako první obchodní řetězec začal prodávat chleba z cvrččí mouky Penny Market. Firma má ústředí v Praze a pobočku v Londýně.\n\n"}
{"id": "1400377", "url": "https://cs.wikipedia.org/wiki?curid=1400377", "title": "Slovohrátky", "text": "Slovohrátky\n\nSlovohrátky je logopedická aplikace pro děti, kterou vyvíjí český startup UP4APP s.r.o. Děti se zábavnou formou učí spravnou výslovnost problematických hlásek a slov. Aplikace je dostupná pro Android a iOS. Logopedická cvičení navrhla brněnská specialistka Mgr. Helena Kolbábková a určeny jsou především pro použití na tabletu. Vývoj aplikace podporuje startupový inkubátor UP21.\n\n"}
{"id": "1400378", "url": "https://cs.wikipedia.org/wiki?curid=1400378", "title": "Spaceflow", "text": "Spaceflow\n\nSpaceflow je český startup, který digitalizuje využití budov na jejich efektivnější využití. Mobilní aplikace je dostupná pro Android a iOS. Aplikace nabízí 4 základní funkce:\nFirmu podporuje startupový inkubátor UP21.\n\n"}
{"id": "1400379", "url": "https://cs.wikipedia.org/wiki?curid=1400379", "title": "Vistag", "text": "Vistag\n\nVistag je český startup, který nabízí kreativní prodej pomocí obrázků. Ve webové stránce do HTML kódu obrázku či fotografie se vloží malá ikonka, a uživateli se při přejetí myší objeví detail zobrazeného produktu, který si může hned koupit. Na vývoji spolupracovali s odborníky na machine learning. 17. 10. 2017 patřil mezi nejlepší české startupy na Startup World Cup & Summit a získal Fundlift Award. Projekt vyvíjí firma Kreativcisobě s.r.o., kterou podporuje startupový inkubátor UP21.\n\n"}
{"id": "1400380", "url": "https://cs.wikipedia.org/wiki?curid=1400380", "title": "Seznam dílů seriálu Džungle rtěnek", "text": "Seznam dílů seriálu Džungle rtěnek\n\nToto je seznam dílů seriálu \"Džungle rtěnek\".\n\n<onlyinclude>\n</onlyinclude>\n\n"}
{"id": "1400383", "url": "https://cs.wikipedia.org/wiki?curid=1400383", "title": "Entrydo", "text": "Entrydo\n\nEntrydo je český startup, který vyvíjí Aplikační software pro entry management. Obsahuje funkce pro automatizaci eventů jako prodej vstupenek (ticketing), fakturace, účetnictví, aj. s důrazem na odbavení hostů na místě. Využívá se na konferencích, veletrzích, kongresech, summitech, atd., kde vložením seznamu hostů do softwaru zrušíte fronty účastníků při registraci. Projekt podporuje startupový inkubátor UP21. \n\n"}
{"id": "1400385", "url": "https://cs.wikipedia.org/wiki?curid=1400385", "title": "Rikky von Opel", "text": "Rikky von Opel\n\nFrederick „Rikky“ von Opel (* 14. října 1947 New York) je bývalý lichtenštejnský automobilový závodník. Byl pravnukem Adama Opela, zakladatele automobilky Opel. Narodil se v USA, kvůli výhodnějším daním však žil v Lichtenštejnsku a stal se jediným reprezentantem této země v historii mistrovství světa jezdců F1. Zpočátku závodil pod jménem Antonio Bronco, aby nebyl spojován se slavnou automobilovou dynastií. Jezdil ve Formuli Ford a v British Formula 3 International Series, v roce 1972 se stal celkovým vítězem BRSCC North Central Lombard Series. Díky rodinným financím se mu podařilo získat angažmá v týmech Formule 1 Ensign Racing a Brabham, v žádném ze čtrnácti závodů, kterých se zúčastnil, však nezískal bodované umístění (nejlepším výsledkem bylo dvakrát deváté místo). Po neúspěšné kvalifikaci na GP Francie 1974 ho šéf Brabhamu Bernie Ecclestone nahradil Carlosem Pacem. \n\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\n"}
{"id": "1400387", "url": "https://cs.wikipedia.org/wiki?curid=1400387", "title": "Olga Troyanskaya", "text": "Olga Troyanskaya\n\nOlga G. Troyanskaya je profesorkou na Katedře počítačových věd a Institutu integrativní genomiky na Princetonské univerzitě a místopředsedkyní pro genomiku v Simons Center for Data Analysis v Simons Foundation v New Yorku. Studuje funkce bílkovin a jejich vzájemné působení během biologických cest a to analyzováním genomických dat pomocí počítačových nástrojů.\n\nTroyanskaya získala svůj bakalářský titul v oboru Počítačové vědy a Biologie na University of Richmond v roce 1999 a Ph.D. v oboru biomedicínské informatiky na Stanfordově univerzitě v roce 2003.\n\nV roce 2011 jí byla udělena Overton Prize od International Society for Computational Biology (ISCB). V roce 2014 jí byla udělena Ira Herskowitz Award od Genetics Society of America. V roce 2017 byla zvolena členkou ISCB.\n\n"}
{"id": "1400388", "url": "https://cs.wikipedia.org/wiki?curid=1400388", "title": "Tvoje tvář má známý hlas (5. řada)", "text": "Tvoje tvář má známý hlas (5. řada)\n\nPátá řada zábavné televizní show Tvoje tvář má známý hlas se začala vysílat 1. září 2018, finále proběhlo 17. listopadu 2018. Vítězkou se stala Michaela Badinková, která výhru 150 000 Kč věnovala Nadaci Dobré víly dětem.\n\nKaždý ze soutěžících si v každém kole vylosuje jednu známou osobnost, kterou v následujícím týdnu napodobí. Slouží jim k tomu profesionální tým maskérů, tanečníků a odborníků na zpěv a herectví. Jejich úkolem je napodobit ji tak, aby zaujala porotu, která na konci večera rozdá body od 1 až po 8. Soutěžící, který má za večer nejvíce bodů, vyhraje a přiděluje 25 000,- Kč libovolné charitativní společnosti. V případě remízy rozhoduje porota. O vítězi také rozhodují sami soutěžící, jelikož každý z nich má ještě pět speciálních bodů, které uděluje jednomu ze svých kolegů.\n\nBody se průběžně sčítají až do konce jedenáctého kola – semifinále, kdy čtyři účinkující s nejvyššími počty bodů postoupí do finále. O celkovém vítězi rozhodne porota ve finálovém kole. Vítěz obdrží 150 000,- Kč a předá je libovolné charitě.\n\nModerátorem je Ondřej Sokol. Členové poroty jsou Jakub Kohák, Janek Ledecký a Aleš Háma. Čtvrtým členem poroty je vždy speciální host.\nTým soutěžících se skládá z osmi známých osobností:\n\n\nSoutěžícím při přípravách vystoupení pomáhají mentoři:\n\n\n\n\n\nPoznámky\n"}
{"id": "1400390", "url": "https://cs.wikipedia.org/wiki?curid=1400390", "title": "Zborovská pamětní medaile", "text": "Zborovská pamětní medaile\n\nZborovská pamětní medaile je pamětní medaile zřízená 13. května 1947 jako připomínka třicetiletého výročí bitvy u Zborova (červenec 1917).\n\n"}
{"id": "1400393", "url": "https://cs.wikipedia.org/wiki?curid=1400393", "title": "Swoosh", "text": "Swoosh\n\nSwoosh (vlnovka) je logo americké sportovní obuvi a oblečení značky Nike. V dnešní době patří mezi nejznámější a nejhodnotnější loga na světě s hodnotou společnosti 26 miliard dolarů.\n\nBill Bowerman a Phil Knight založili Nike  25. ledna 1964 jako Blue Ribbon Sport (BRS). Na současný název se firma přejmenovala až 30. května 1971, přičemž přijala Swoosh jako své oficiální logo. Carolyn Davidson, studentka na Portland State University, navrhla toto logo v době, kdy tam Phil Knight učil, a pokusila se v jeho designu zachytit křivky dynamického pohybu.\n\nLogo prošlo drobnými změnami od původního návrhu v roce 1971, Sv dnešní době je nejčastěji vidět jako samostatný swoosh, i když pro většinu jeho historie bylo do loga začleněno jméno společnosti NIKE, lemující ze shora  Swoosh. V průběhu let se tradičně používaly na logo červené a bílé barevné odstíny, nicméně se v poslední době nejvíce uchytil především černý Swoosh.\n\nSwoosh se též objevil po boku ochranné známky \"Just Do It\" od roku 1988. Společně jsou tyto dva elementy základními pilíři značky samotné.\n\nNike Swoosh, firemní ochranná známka, byla vytvořena v roce 1971 Carolyn Davidsonovou, zatímco byla studentkou grafického designu na Portland State University. Právě zde se poznala s Philem Knightem, který zde vedl hodiny účetnictví. Knight se doslechl, že Davidsonová sháněla peníze, aby se mohla zúčastnit hodin olejomalby a tak jí Knight nabídl, že by mohla na volné noze pracovat u Nike (v té době ještě Blue Ribbon Sport). Dostávala 2 $ za hodinu (v přepočtu asi 14 $ za hodinu dnes).\n\nPo sedm let od svého založení v roce 1964 společnost Blue Ribbon Sport primárně dovážela běžecké boty z Japonska  Onitsuka Tiger. V roce 1971 se Knight rozhodl zahájit svoji vlastní výrobu obuvi pro kopanou a americký fotbal. Výrobní linku měl v Mexiku. Zbývalo mu jen navrhnout logo. Požádal Davidsonovou, aby mu předložila návrhy. Vytvořila alespoň půl tuctu návrhů, ale některé se příliš podobaly logu konkurenční značky Adidas. Konečné logo vybíralo vedení firmy Knight, Bob Woodell a Jeff Johnson v home office v Tigard, Oregon.\n\nNakonec vybrali logo, nyní známé po celém světě, které se Knightovi zpočátku nelíbilo, ale usoudil, že si na něj postupem času zvykne.\nVedení firmy požadovalo dodatečné drobné úpravy, ale Knight smetl tyto náměty se stolu, jelikož musel stihnou tovární uzávěrku výroby finálního návrhu plánované produkce obuvi. Za služby Davidsonové jí společnost zaplatila 35 $ (v přepočtu 206 dolarů v roce 2015) s odkazem na to, že na tvorbě Swooshe pracovala 17,5 hodiny, ačkoli Davidsonová tvrdí, že si je jistá, že pracovala na návrhu déle.\nV září 1983 dal Knight Davidsonové zlatý prsten s diamantovým Swooshem a také akcie společnosti Nike (přesná částka zůstává tajná) jako vyjádření svojí vděčnosti. Davidsonová říká, že sice není milionářka, ale žije si pohodlně.\n\nSwoosh byl oficiálně patentován 18. června 1971.\n\nLogo je jedno z nejznámějších na světě, Swoosh učinil Nike jednou z nejúspěšnějších značek a také jednou z nejhodnotnějších. Značka samotná je ohodnocena na 26 miliard dolarů. Nike vydává asi 10 % svých ročních příjmů na reklamu a propagaci. Profesor na Harvard Business School Stephen A. Greyser popsal logo jako \"živoucí pulsující symbol firmy\".\n\nLogo se objevuje na dresech sponzorovaných sportovců napříč sportovním spektrem například Michael Jordan, LeBron James a Kobe Bryant v basketbalu, Cristiano Ronaldo ve fotbale, Tiger Woods v golfu, a Roger Federer a Rafael Nadal v tenise.\n\nNike je okřídlená bohyně vítězství v řecké mytologii, která seděla po straně Dia na Olympu.\n\nNa sochách a obrazech je Nike zobrazována jako žena s křídly, oblečená v rouchu s věncem v její natažené ruce, často v přítomnosti Herma.\n\nV květnu 2010 byla společnost nařčena z plagiátu loga cigaret značky Newport, avšak tento spor není podložen pádnými důkazy.\n"}
{"id": "1400394", "url": "https://cs.wikipedia.org/wiki?curid=1400394", "title": "Šantovka Tower", "text": "Šantovka Tower\n\nŠantovka Tower je plánovaný mrakodrap v Olomouci, který má vyrůst v nové čtvrti Šantovka. Mrakodrap by měl být vysoký 75 m.\nPůvodně měla výška mrakodrapu dosahovat 75 metrů. Ale protože se mrakodrap má nacházet v ochranném pásmu, Ministerstvo kultury požaduje limit pro stavbu 23 metrů. Město Olomouc však má územní plán na maximální výšku 40 metrů, 27 metrů bude pro obyčejnou zástavbu. Investor ustoupil a chce postavit Šantovku v nové poloze, která bude stále blízko historického centra. V červnu 2018 hlasovalo zastupitelstvo o novém územním plánu; výstavbě Šantovka Tower zabráněno nebylo a budova bude realizována ve své původní výšce 75 metrů.\n\nMrakodrap se bude nacházet ve čtvrti Šantovka u bývalé potravinárny MILO a řeky Moravy.\n\nSeznam nejvyšších budov v Olomouci\n"}
{"id": "1400395", "url": "https://cs.wikipedia.org/wiki?curid=1400395", "title": "Šanghajská burza", "text": "Šanghajská burza\n\nŠanghajská burza () je burza cenných papírů, která sídlí v čínském městě Šanghaj, konkrétně ve čtvrti Pchu-tung.\n\nObchodování s akciemi v Šanghaji začalo v roce 1866 a roku 1891 byla otevřena první burza, která fungovala do roku 1941. Po druhé světové válce obnovila činnost, ale již v roce 1949 byla opět uzavřena, když komunisté obsadili město. Současná burza byla založena v roce 1990 v rámci ekonomických reforem, které zavedl Teng Siao-pching, od roku 1997 sídlí v budově Shanghai Securities Exchange Building. Je největší burzou v Číně a čtvrtou největší na světě podle tržní kapitalizace. Fungování burzy je pod dohledem státního úřadu China Securities Regulatory Commission. Šanghajská burza je členem organizace Asian and Oceanian Stock Exchanges Federation.\n\n"}
{"id": "1400396", "url": "https://cs.wikipedia.org/wiki?curid=1400396", "title": "Nedělní odpoledne na ostrově Grande Jatte", "text": "Nedělní odpoledne na ostrově Grande Jatte\n\nNedělní odpoledne na ostrově Grande Jatte (francouzsky \"Un dimanche après-midi à l'Île de la Grande Jatte\") [\"grand'žatt\"] je pointilistická olejomalba francouzského malíře Georgese Seurata z let 1884 až 1886. Je to autorovo nejslavnější dílo a jeden z nejlepších příkladů pointilistické techniky. Obraz s Pařížany, kteří odpočívají na břehu řeky Seiny na Île de la Jatte, začal Seurat malovat v květnu 1884, od dubna 1885 práci přerušil a obraz dokončoval od října 1885 do května 1886. Poprvé obraz vystavil v květnu 1886 na osmé výstavě impresionistů a podruhé v srpnu téhož roku na Salonu Společnosti nezávislých umělců; tuto společnost Seurat spoluzakládal roku 1884. Malbu roku 1924 získal Institut umění v Chicagu údajně za cenu 24 000 dolarů. což by odpovídalo asi 354 000 dolarům roce 2018.\n"}
{"id": "1400397", "url": "https://cs.wikipedia.org/wiki?curid=1400397", "title": "Gettick", "text": "Gettick\n\nGettick je český startup, který nabízí pracovní prostředí s nástroji pro zvýšení produktivity. Firemní e-mailová vlákna změní na jemně organizované úkoly, které manažerům umožní zvyšovat týmovou produktivitu. Aplikace integruje e-mailovou komunikaci ve firmě s rozdělením projektů, kalendářem atd. V roce 2017 byl vybrán mezi 10 finalistů Startup World Cup Prague. Projekt podporuje startupový inkubátor UP21.\n\n"}
{"id": "1400411", "url": "https://cs.wikipedia.org/wiki?curid=1400411", "title": "Qest automation", "text": "Qest automation\n\nQest automation je česká softwarová firma specializující se na vývoj webových a mobilních aplikací. Věnuje se i návrhu a testování informačních systémů, chytrých domů atd. Firmu podporuje startupový inkubátor UP21.\n\n"}
{"id": "1400412", "url": "https://cs.wikipedia.org/wiki?curid=1400412", "title": "Turistická značená trasa 6641", "text": "Turistická značená trasa 6641\n\nTuristická trasa začíná na křižovatce silnic z Plas a Horního Hradiště uprostřed obce Žebnice. Po 150 metrech se odpojuje od modře značené turistické trasy č. 1403 a cyklostezky Baroko I. Dále prochází kolem zemědělského areálu proti proudu Žebnického potoka až ke křížku a rybníku. Za rybníkem trasa vstupuje do lesa, kde po 750 metrech se setkává s cyklostezkou Baroko I, červeně značenou turistickou trasou č. 0205 a lesní cestou vedoucí k silnici I/27 a naučné stezce Stará cesta.\n"}
{"id": "1400414", "url": "https://cs.wikipedia.org/wiki?curid=1400414", "title": "Jesenný (železniční zastávka)", "text": "Jesenný (železniční zastávka)\n\nJesenný je železniční zastávka v Bohuňovsku, části obce Jesenný. Zastávka leží na železniční trati 035 (Železný Brod – Tanvald). V roce 2018 zde zastavovaly všechny po tomto úseku vedené vlaky, tj. osobní vlaky (pouze na znamení) a rychlíky.\n\nStanice byla otevřena již se zprovozněním tratě, v roce 1875. V té době nesla německý název \"Engenthal\". Stanice byla dvoukolejná, druhá kolej byla kusá a obsluhovala nákladiště.\n\nPozději došlo k rozšíření, po kterém volali zástupci obcí Jesenný a Bozkov od roku 1900. V roce 1914 byla na tanvaldské zhlaví umístěna výhybka, díky které mohla být kusá kolej zprůjezdněna. V roce 1915 byla zprovozněna třetí průběžná dopravní kolej a v roce 1919 byla do stávající podoby upravena přijímací budova.\n\nPřednosta stanice zde dosloužil v roce 1994. 1. června 1997 byla výrazně omezena služba výpravčích na osm hodin v pracovní dny. Již za necelý rok, 24. května 1998, společně se změnou dopravce, zde byli výpravčí zrušeni úplně. Dne 1. října 2000 byla stanice přeměněna na zastávku s nákladištěm. Tanvaldské zhlaví v té době prošlo redukcemi, při níž byly odstraněny obě výhybky. V září 2014 byly odstraněny výhybky i na železnobrodském zhlaví, odbočné koleje tak zůstaly odpojeny a zastávka je od té doby pouze jednokolejná.\n\nStaniční budova je neobsazená a v 1. patře obydlená. Jediné nástupiště je sypané s betonovým obrubníkem. Osvětlení je zajištěno několika nízkými lampami.\n\nPřístup do žádné části zastávky není bezbariérový. V zastávce je instalován informační systém INISS dálkově řízený z nádraží Liberec.\n\n"}
{"id": "1400416", "url": "https://cs.wikipedia.org/wiki?curid=1400416", "title": "Černá madona čenstochovská", "text": "Černá madona čenstochovská\n\nČerná madona čenstochovská (polsky \"Czarna Madonna\" nebo \"Matka Boska Częstochowska\") je středověká ikona znázorňující Pannu Marii s Ježíškem, uctívaná jako ochránkyně Polska. Uchovává se v paulinském klášteře Jasná Hora ve slezské Čenstochové. Tam ji pravděpodobně umístil Vladislav II. Opolský, podle legendy v srpnu 1384. Podle jiné legendy jde o malbu vytvořenou samotným sv. Lukášem Evangelistou, pravděpodobně však jde o středověkou byzantskou ikonu; typologicky jde o Madonu Hodégétria. Původní malba byla vážně poškozena husity při nájezdu roku 1430 a poté během opravy v 15. století nešetrně přemalována, takže je dnes obtížné určit původ obrazu.\n\nČerná madona je nejuctívanějším náboženským artefaktem Polska. K jejímu svátku 26. srpna, který roku 1904 oficiálně ustavil Pius X., se z mnoha částí Polska každoročně konají pěší poutě na Jasnou Horu.\n\nKoncem dubna 2019 se ve městě Płock nedaleko Varšavy objevily na odpadkových koších a mobilních toaletách v okolí kostela plakáty zobrazující tuto madonu, jejíž svatozář nahrazovaly duhové pruhy, mimo jiné symbol hnutí za práva sexuálních menšin. Polská katolická církev se proti tomu ohradila a policie z vyvěšení podezřívala 51letou psychoterapeutku a protirežimní aktivistku Elżbietu Podleśnou, která pořádala demonstrace za práva sexuálních menšin. Ráno 6. května téhož roku provedla razii v jejím bytě, zadržela ji, zabavila jí mobilní telefon, počítače a další zařízení, na policejním velitelství ji pak téměř pět hodin vyslýchala. Podleśna se však k vylepování plakátů ani k údajné urážce náboženského cítění nepřiznala. Proti přísnému postupu se ohradila organizace Amnesty International. Kandidátka do Evropského parlamentu Marta Lempartová se aktivistky zastala a přislíbila vytištění nejméně 10 tisíc plakátů během 24 hodin. Policejní akci veřejně podpořil ministr vnitra Joachim Brudziński ze strany Právo a spravedlnost.\n"}
{"id": "1400421", "url": "https://cs.wikipedia.org/wiki?curid=1400421", "title": "Kanak Jha", "text": "Kanak Jha\n\nKanak Jha (* 19. června 2000 Milpitas, Kalifornie) je americký stolní tenista. Svoji profesionální kariéru odstartoval už v roce 2013 a v roce 2016 hrál ve dvouhře jako nejmladší reprezentant USA na LOH v Riu de Janeiru. Vypadl však už v předkole.\n\nNejvýše na světovém žebříčku ITTF byl řazen na 64. místě v červenci 2018, kdy byl také nejvýše řazeným hráčem USA.\n\n"}
{"id": "1400427", "url": "https://cs.wikipedia.org/wiki?curid=1400427", "title": "Mník mořský", "text": "Mník mořský\n\nMník mořský (\"Molva molva\") je mořská ryba z čeledi mníkovití.\n\nMník mořský má protáhlé tělo. Běžně dosahuje délky kolem 106 cm. Dosahuje maximální délky 200 cm. Horní čelist přesahuje spodní čelist. Vous na spodní čelisti je dlouhý, nevětvený, a je delší než průměr oka. Má dvě hřbetní ploutve, které jsou v zadní části zaoblené. Přední hřbetní ploutev je na bázi kratší, má 14–15 paprsků. Zadní hřbetní ploutev je na bázi velmi dlouhá bez tvrdých paprsků, měkkých paprsků je 75–83. Je protažena až k ocasní ploutvi. Řitní ploutev je na bázi dlouhá, je protažena k ocasní ploutvi, měkkých paprsků je 58–64. Hřbet a boky jsou hnědavé, břicho je světlé. Ploutve se k okraji ztmavují. Lem hřbetní, řitní a ocasní ploutve je bělavý.\n\nMník mořský žije u mořského dna, obvykle v hloubkách 100 až 400 metrů. Vyhledává skalnaté a kamenité dno.\n\nTře se od dubna do června v hloubkách 100 až 300 metrů. Hlavní trdliště jsou v 200metrové hloubce od Biskajského zálivu po Norsko a v hloubkách 100 až 300 metrů jižně od Islandu. Jikry jsou pelagické. Na samici může připadat 20 až 60 miliónů jiker. V prvním a druhém roce života se pohybuje při pobřeží nebo na otevřeném moři v hloubkách 15 až 20 metrů, ve třetím roce se přesouvá do hloubek. Roste 8 až 10 cm/rok.\n\nMník mořský je rozšířen v severovýchodním Atlantiku od Barentsova moře po Maroko, od Britských ostrovů k Islandu; vzácněji v severozápadní části Středozemního moře; v severozápadním Atlantiku jižně od Grónska a jižně od Newfoundlandu.\n\nMník mořský je hospodářsky významná ryba.\n\n"}
{"id": "1400430", "url": "https://cs.wikipedia.org/wiki?curid=1400430", "title": "Mník", "text": "Mník\n\nMník je český rodový název pro několik druhů mníkovitých ryb:\n"}
{"id": "1400432", "url": "https://cs.wikipedia.org/wiki?curid=1400432", "title": "Třída Sankalp", "text": "Třída Sankalp\n\nTřída Sankalp je třída oceánských hlídkových lodí indické pobřežní stráže. Jejich domácí označení je \"Advanced Offshore Patrol Vessel\" (AOPV). Celkem byly postaveny dvě jednotky této třídy. Mezi jejich úkoly patří ochrana výhradní námořní ekonomické zóny země, nebo mise SAR. Dalším třídem třídy \"Sankalp\" vznikla pozdější třída \"Samarth\" (\"Improved Sankalp\").\n\nIndická loděnice Goa Shipyard Limited (GSL) ve Vasco da Gama v letech 2004–2009 postavila dvě jednotky této třídy. Byla to největší plavidla navržená a postavená touto loděnicí.\n\nJednotky třídy \"Sankalp\":\nPlavidla jsou vyzbrojena dvěma 30mm kanóny CRN-91 a dvěma 12,7mm kulomety. Na zádi se nachází přistávací plocha a hangár pro vrtulník HAL Dhruv (Sea King, nebo Chetak). Pohonný systém tvoří dva diesely SEMT Pielstick 20 PA6B STC o celkovém výkonu 15 400 kW, pohánějící dva lodní šrouby se stavitelnými lopatkami Wärtsilä WCP 5C10. Nejvyšší rychlost dosahuje 25 uzlů. Dosah je 6500 námořních mil.\n"}
{"id": "1400442", "url": "https://cs.wikipedia.org/wiki?curid=1400442", "title": "Špunt (rozcestník)", "text": "Špunt (rozcestník)\n\nŠpunt může mít tyto významy:\n\n"}
{"id": "1400444", "url": "https://cs.wikipedia.org/wiki?curid=1400444", "title": "Nový obzory", "text": "Nový obzory\n\n<onlyinclude>Nový obzory je singl české popové hudební skupiny Slza. Hudbu vytvořil Lukáš Bundil a Dalibor Cidlinský Jr., text napsal Xindl X a píseň nazpíval Petr Lexa. Píseň byla na Spotify vydána 13. července 2018. Píseň vznikla za spolupráce s firmami Milka, Oreo a Halls v rámci projektu „Nalaď se na školu“.</onlyinclude>\n\nVideoklip se natáčel ve dnech 28. a 29. 06. 2018 ve studiích v Klecanech. Hlavní postava videoklipu je Martin Novák, který prochází svým mládím. Videoklip natočil, sestříhal a režíroval Radim Věžík.\n\n\n"}
{"id": "1400448", "url": "https://cs.wikipedia.org/wiki?curid=1400448", "title": "Československá obec legionářská Jednota Hradec Králové", "text": "Československá obec legionářská Jednota Hradec Králové\n\nJednota Hradec Králové je jednou ze základních jednotek vnitřní organizace Československé obce legionářské na Královéhradecku.\n\nJednota Československé obce legionářské v Hradci Králové byla založena 29. května 1921, jakožto jednotné zájmové uskupení všech legionářů pocházejících z Hradce Králové. U jejího zrodu stál dlouholetý předseda František Maryška, ruský legionář a soudce Okresního soudu, dalšími významnými představiteli byli Václav Holý, ruský legionář a obchodník s textilem, Karel Tomášek, ruský legionář a účetní a Josef Šeda, italský legionář. Krátce po založení Československé obce legionářské, působící prostřednictvím jednot jako celorepubliková organizace, se ukázalo, že bude nutné vytvořit vyšší celky legionářské organizace – župy. Sídlem župy pro Východní Čechy byl určen Hradec Králové. \n\nČinnost jednoty v době první republiky zahrnovala práci organizační, snahy vzdělávací, národně a hospodářky zajišťovací, humanitní, sociální i pokrokově výchovné. Pro veřejnost se konaly různé akce s rázem národních slavností. Podílela se na nich župa s jednotou z místa, kde se akce konala.\n\nPo okupaci republiky Němci byla Československá obec legionářská v roce 1941 rozpuštěna a veškerý její majetek zabaven. Královéhradecká jednota byla pak po válce obnovena zástupci jednoty z období první republiky.\n\nPo únoru 1948 byla Československá obec legionářská, královéhradeckou jednotu nevyjímaje, začleněna bez souhlasu členstva do jednotného Svazu bojovníků za svobodu, později přejmenovaného na Svaz protifašistických bojovníků. Vedení této organizace požádalo dne 17. července 1949 o výmaz Československé obce legionářské z rejstříku registrace, čímž byla protiprávně zrušena.\n\nJednota Hradec Králové byla znovuobnovena 15. října 1991. U jejího vzkříšení stáli dlouholetí členové a významní veteráni br. Antonín Čámský, br. Robert Hladil, br. Vasil Hlíba a v neposlední řadě dlouholetý předseda br. Ladislav Holý. Funkci předsedy od října roku 2013, vykonává br. Radek Vorel.\n\nV Hradci Králové a celém regionu je jednota tradičním organizátorem oslav konce druhé světové války, Dne vzniku Československa, Dne válečných veteránů a vzpomínkových pietních aktů u hrobů a památníků padlých. Svojí účastí podporuje připomínání těchto a dalších významných dnů naší novodobé historie. Přednáškami a besedami členů obce s mládeží regionu dále usiluje o předávání legionářského odkazu budoucím pokolením, která snad jednou ideje a tradice původních legionářů ponesou dál.\n\n\n\n"}
{"id": "1400450", "url": "https://cs.wikipedia.org/wiki?curid=1400450", "title": "Mrtví neumírají", "text": "Mrtví neumírají\n\nMrtví neumírají, v originále The Dead Don't Die, je americký film, který natočil režisér Jim Jarmusch podle vlastního scénáře. Hraje v něm řada herců, kteří s režisérem v minulosti spolupracovali (například Adam Driver, Bill Murray, Steve Buscemi), ale i těch, kteří s ním pracují poprvé (Selena Gomezová, Austin Butler). Producenty filmu jsou Carter Logan a Joshua Astrachan. Jde o zombie film. Snímek distribuuje společnost Focus Features. Natáčení filmu probíhalo od července 2018.\n\n"}
{"id": "1400451", "url": "https://cs.wikipedia.org/wiki?curid=1400451", "title": "Basildon United FC", "text": "Basildon United FC\n\nBasildon United FC (celým názvem: Basildon United Football Club) je anglický fotbalový klub, který sídlí ve městě Basildon v nemetropolitním hrabství Essex. Založen byl v roce 1963. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou černá a žlutá.\n\nSvé domácí zápasy odehrává na stadionu Gardiners Close s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1400452", "url": "https://cs.wikipedia.org/wiki?curid=1400452", "title": "Carole Goble", "text": "Carole Goble\n\nCarole Anne Goble (* 10. dubna 1961) je britská akademička, jenž je profesorkou počítačové vědy na University of Manchester. Je hlavní výzkumnicí projektů myGrid, BioCatalogue a myExperiment a podílí se na vedení Information Management Group (IMG).\n\nGoble vystudovala Maidstone Grammar School for Girls. Svoji akademickou kariéru započala na University of Manchester, kde po studiu výpočetní techniky a informačních systémů v letech 1979 až 1982 získala bakalářský titul.\n\nJejí současný výzkum se zabývá gridovými výpočty, sémantickým gridem, ontologií, biomedicínskou informatikou a bioinformatikou. Úspěšně zajišťovala financování od Evropské unie a Defense Advanced Research Projects Agency (DARPA).\n\nJejí práce byla publikována v předních recenzovaných vědeckých časopisech včetně \"Nucleic Acids Research\", \"Bioinformatics\", \"IEEE Computer\", \"Journal of Biomedical Semantics\", \"Briefings in Bioinformatics\", \"Artificial Intelligence in Medicine\", \"International Journal of Cooperative Information Systems\", \"Journal of Biomedical Informatics\", \"Nature Genetics\" nebo \"Drug Discovery Today\".\n\nGoble začala pracovat na University of Manchester v roce 1985 a v roce 2000 byla jmenována profesorkou. Je členkou redakční rady vědeckých časopisů \"IEEE Internet Computing\" a \"International Journal of Web Service Research\" a byla šéfredaktorkou vědeckého časopisu \"Journal of Web Semantics\".\n\nGoble je členkou několika výborů, například poradního orgánu Science and Technology Facilities Council, Netherlands Bioinformatics Centre nebo European Grid Infrastructure.\n\nGoble v prosinci 2008 obdržela vůbec první Jim Gray e-Science Award za svou práci na Taverna workbench. V roce 2010 byla zvolena členkou Royal Academy of Engineering. V roce 2014 se stala Komandérkou Řádu britského impéria (CBE) za přínos vědě. V lednu 2018 jí byl udělen čestný doktorát od Maastricht University.\n"}
{"id": "1400453", "url": "https://cs.wikipedia.org/wiki?curid=1400453", "title": "Poutník nad mořem mlhy", "text": "Poutník nad mořem mlhy\n\nPoutník nad mořem mlhy (německy \"Der Wanderer über dem Nebelmeer\") je olejomalba německého romantického malíře Caspara Davida Friedricha vytvořená kolem roku 1818. Je považována za jedno z nejreprezentativnějších děl romantismu v malířství. Znázorňuje poutníka – muže v tmavozeleném kabátě s holí – stojícího zády k divákovi na skalisku v horách a pozorujícího krajinu v mlze, z níž vystupují další skalní útvary. Krajinu malíř vytvořil z prvků, vyskytujících se v Českosaském Švýcarsku, jež si načrtl na svých cestách tímto krajem a v atelieru uspořádal podle potřeby. V pozadí vpravo je tak Zirkelstein, vlevo Růžovský vrch či snad Studenec. Rozeklaný vrchol bezprostředně před poutníkem je Gamrig, sám poutník stojí na skalách na úpatí Kaiserkrone.\n\nV současnosti obraz vystavuje hamburská galerie Hamburger Kunsthalle.\n"}
{"id": "1400472", "url": "https://cs.wikipedia.org/wiki?curid=1400472", "title": "Jiří Kujal", "text": "Jiří Kujal\n\nJiří Kujal (* duben 1924) je bývalý český fotbalový brankář, učitel, a komunální politik za ODS.\n\nV československé lize chytal za SK Prostějov v prvním poválečném ročníku.\n\n"}
{"id": "1400473", "url": "https://cs.wikipedia.org/wiki?curid=1400473", "title": "Praha-Liboc (železniční zastávka)", "text": "Praha-Liboc (železniční zastávka)\n\nPraha-Liboc je zaniklá železniční zastávka na jednokolejné neelektrifikované trati 120 do Kladna. Nacházela se v prostoru mezi ulicemi U Kolejí a U Stanice.\n\nŽelezniční zastávka byla zprovozněna 4. listopadu roku 1863. Původně se nazývala Libotz, v letech 1939–1945 Liboc a od roku 1945 Praha-Liboc.\n\nStrážní domek z roku 1863 s čekárnou pro cestující a budkou závorářského stanoviště stál severně od trati při chráněném železničním přejezdu. Roku 1866 byla jižně od kolejí na vnitřním oblouku tratě postavena nová budova čekárny; obě stavby měly číslo popisné 51.\n\nStanice byla zrušena roku 1985 a budovy adaptovány na obytné domy. Uvažuje se o jejím obnovení.\n\n\n\n"}
{"id": "1400475", "url": "https://cs.wikipedia.org/wiki?curid=1400475", "title": "Hotel Amarilis", "text": "Hotel Amarilis\n\nHotel Amarilis je funkcionalistická stavba architekta Ludvíka Kysely dokončená v roce 1929. Administrativní budova s luxusními byty byla původně postavena pro pojišťovnu Patria, později zde bývala škola. V devadesátých letech dvacátého století byla budova upravena na hotel, tomuto účelu slouží dosud.\n\n"}
{"id": "1400476", "url": "https://cs.wikipedia.org/wiki?curid=1400476", "title": "Vladimír Marek (rozcestník)", "text": "Vladimír Marek (rozcestník)\n\nVladimír Marek může být:\n\n"}
{"id": "1400477", "url": "https://cs.wikipedia.org/wiki?curid=1400477", "title": "1 (linka metra v Ciudad de México)", "text": "1 (linka metra v Ciudad de México)\n\nLinka 1 je první linka metra v Ciudad de México, je značena růžovou barvou. Jedná se o nejstarší linku v celé síti, první úsek linky byl otevřen v roce 1969. Linka má 20 stanic, celková délka je 18,83 km.\n\nLinka 1 se kříží s linkami metra 2, 3, 4, 5, 7, 8, 9, A, B a linkami Metrobusu 1, 2, 3, 4, 5, 7.\n\nNěkteré stanice dříve nesly jiný název\n"}
{"id": "1400478", "url": "https://cs.wikipedia.org/wiki?curid=1400478", "title": "Cascate del Serio", "text": "Cascate del Serio\n\nCascate del Serio je vodopád na řece Serio v italské provincii Bergamo, 100 km od Milána. Nachází se v Orobských Alpách v nadmořské výšce 1750 m nedaleko vesnice Valbondione. Skládá se ze tří stupňů o celkové výšce 315 metrů a je nejvyšším vodopádem v Itálii. Vodu získává z ledovce Ghiacciaio del Trobio. Po zprovoznění přehrady Barbellino v roce 1932 se do vodopádu dostává voda pouze o letních víkendech. Natáčel se zde film \"Dej mi své jméno\".\n\n"}
{"id": "1400479", "url": "https://cs.wikipedia.org/wiki?curid=1400479", "title": "Skupina 1 (mobilizace 1938)", "text": "Skupina 1 (mobilizace 1938)\n\nSkupina 1 byla vyšší jednotkou československé armády v síle divize, v době mobilizace v roce 1938 působící v rámci Hraničního pásma XI a jejím úkolem byla obrana hlavního obranného postavení na linii Toužim - Rtyně nad Bílinou v celkové délce 114 km. Zároveň obsazovala i 2. obranné postavení od Rabštejna nad Střelou přes tok Blšanky a Ohře až k Roudnici nad Labem v délce 112 km.\n\nVelitelem Skupiny 1 byl brigádní generál Václav Petřík.\n\nStanoviště velitele se nacházelo v Rakovníku.\n\nSkupina 1 měla bránit hlavní obranné postavení, ale v krajním případě je mohla opustit a ustoupit na 2. obranné postavení na toku Blšanky a Ohře. Toto obranné postavení již mělo být bráněno s vypětím všech sil a ústup byl možný pouze se souhlasem velitele 1. armády.\n\nHlavní obranné postavení bylo obsazeno jednotkami hraničářského praporu 5, pěšího pluku 46 a hraničářského praporu 1. Druhé obranné postavení držely jednotky pěších pluků zajištění lehkého opevnění (ZLO) č. 151 a 152. Výjimku tvořily prapory III/151 a III/152, které umístěny mezi oběma liniemi v prostoru Podbořan a Žatce a měly být nasazeny k vyztužení 2 linie teprve po rozpoznání směru nepřátelského útoku.\n\nV záloze Skupiny 1 se nacházel motorizovaný ženijní prapor 22, který mimo jiné disponoval i rotou kanonů proti útočné vozbě a měl podporovat ústupové boje hraničářského praporu 5. Druhou záložní jednotkou Skupiny 1 byl hraničářský prapor 21, soustředěný u obce Vraný na Lounsku.\n\nV oblasti Skupiny 1 severně od Rakovníka se také nacházel hraničářský prapor 25, který představoval zálohu velitele Hraničního pásma XI.\n\nJednotky Skupiny 1 byly poměrně dobře vybaveny protitankovými zbraněmi (celkem 72 kanonů proti útočné vozbě) a mohly se opřít o 692 stavebně dokončených objektů lehkého opevnění vzor 37.\n\n\n~ 29 000 mužů\n"}
{"id": "1400484", "url": "https://cs.wikipedia.org/wiki?curid=1400484", "title": "Gross Wannenhorn", "text": "Gross Wannenhorn\n\nGross Wannenhorn (3906 m n. m.) je hora v Bernských Alpách ve Švýcarsku. Nachází se na území obce Fieschertal v kantonu Valais. Leží v hřebeni Walliser Fiescherhörner mezi vrcholy Schönbühlhorn (3854 m) na severozápadě a Klein Wannenhorn (3707 m) na jihovýchodě. Schönbühlhorn je oddělen sedlem Schönbühljoch (3724 m) a Klein Wannenhorn sedlem Wannenhornsattel (3669 m). Z hory vybíhá do různých směrů několik krátkých bočních hřebenů, například Herbriggrat na jihozápad a Triftgrat na východ. Po západních svazích hory stéká ledovec Schönbühlgletscher, po jižních Wannenhorngletscher, po jihovýchodních Triftgletscher a po východních a severovýchodních Fieschergletscher.\n\nNa vrchol hory jako první vystoupili 6. srpna 1864 Gottlieb Studer, Rudolf Lindt, Kaspar Blatter a Peter Sulzer. Dnes lze na vrchol vystoupit od chaty Finsteraarhornhütte (3048 m) přes ledovec Fieschergletscher a východní hřeben (mírně obtížné).\n\n"}
{"id": "1400485", "url": "https://cs.wikipedia.org/wiki?curid=1400485", "title": "2 (linka metra v Ciudad de México)", "text": "2 (linka metra v Ciudad de México)\n\nLinka 2 je druhá nejstarší linka metra v Ciudad de México, je značena modrou barvou. Linka má 24 stanic, celková délka je 23,43 km.\n\nLinka 2 se kříží s linkami metra 1, 3, 7, 8, 9, 12, linkou lehkého metra, a linkami Metrobusu 1, 2, 3, 4, 7.\n"}
{"id": "1400492", "url": "https://cs.wikipedia.org/wiki?curid=1400492", "title": "Alois Procházka (fotbalista)", "text": "Alois Procházka (fotbalista)\n\nAlois Procházka (22. srpna 1919 Prostějov – 7. listopadu 2013 tamtéž) byl český fotbalista, který nastupoval ve středu pole i v útoku.\n\nV nejvyšší soutěži hrál za SK Prostějov, vstřelil tři prvoligové branky.\n\n"}
{"id": "1400496", "url": "https://cs.wikipedia.org/wiki?curid=1400496", "title": "Palúdzka", "text": "Palúdzka\n\nPalúdzka (maď. \"Kispalugya\") je městská část Liptovského Mikuláše. K 30. červenci 2009 zde žilo 3 200 obyvatel. \n\nPalúdzka leží v západní části města, přímo na břehu vodní nádrže Liptovská Mara. Ze severu a z východu ji obklopuje řeka Váh, která severozápadně od centra Palúdzka ústí do vodní nádrže. Přibližně středem městské části protéká ve směru jih - sever říčka Demänovka.\n\nPrvní písemná zmínka pochází z roku 1282, kde byla zmiňovaná jako okrajová část dnes již zatopené vesnice Paludza. V roce 1283 byla spolu s obcí Bodice vyčleněna z jejího katastru a dostala se do držby Ondřeje, notáře zvolenského župana Demetra, předka zemanské rodiny Palúckovů - Palugyayovcov, kteří obec vlastnili až do roku 1848. Roku 1960 byla připojena k Liptovském Mikuláši. \n\nNacházejí se zde dva zámečky: renesanční zámeček Vranovo z roku 1622, postavený na starších základech renesanční kurie, a rokokově-klasicistický zámeček zvaný Čáp z 2. poloviny 18. století, vystavěného také na starších základech (bývalý hotel Čáp). Zámeček Vranovo dal podle tabule nad vchodem vybudovat František Palugyay s manželkou Zuzanou Davidovou, jejichž erby jsou na tabuli vytesané. Text na tabuli zní: \"ADIVANTE. DNO. Hance DOMVM Fiera CVRAVIT FRANCISC9 PALVGIAI. COR. SVA. SVSANA. DAVID. DE. TVOCZ: PETFR. Temporal. FAELICIS. REGI: IMP. MA. Ferda: II ET. MO ... VM. BELLI COR Gábriš. BETHEN. PRIN TRAN. \". Na atice zámečku Čáp jsou také erby stavebníka a jeho manželky - Wolfganga Palugyaya a Johany Pletrichovej, nad nimiž je nápis \"auxílio DEI BONI // ANO 1826\". Pod erby jsou restaurované jména, čitelné je jen \"Volfgang PALU ...\".\nV obci stojí dva chrámy: římskokatolický, vybudovaný v klasicistním slohu v roce 1856, a evangelický kostel, vybudovaný v letech 1940 - 1941. Při katolickém chrámu stojí klasicistní kaple sv. Jana Nepomuckého z roku 1856. Nad vchodem do kaple je opět nápisové tabule s erbem nitranského biskupa Imricha Palugyaya, podle níž byla vybudována v roce 1856 jako krypta. Na tabuli je vytesán text: \"CAPELLA Haec // Honoré DIVI Joanna NEP. // DICATA. // IMPENSIS EXCELLENTISSIMI DOMINI // Emerica DE PALUGYA // PRAESULIS NITRIENSIS // SUPRA // VETEREM FAMILIAE souãet // Crypto // UT OSSA MAJORUM // SAGO TOGAQUE CLARORUM // Debitel CONTECTA // TUTELA QUIESCANT. // ANNO MDCCCLVI erecta. \"\n\nMěstská část je rozložena podél silnici I. třídy č. 18, která směřuje z města na jihozápad do Ružomberka. Na jihovýchodě obchází Palúdzka dálniční přivaděč (součást cesty II. Třídy 584), z jihu dálnice D1. Ze západu ji obklopuje železniční trať č. 180. Palúdzka je spojena se zbytkem města dvěma silničními mosty, plánuje se výstavba silničního mostu do Liptovská Ondrašová. Jezdí sem několik linky místní MHD, konkrétně č. 2, 5, 8, 9, 11 (v minulosti i zrušena linka č. 7), kromě toho na zastávce Palúdzka, nemocnice zastavují i spoje příměstské autobusové dopravy.\n\nZačátkem 21. století zde nastala hromadná vilová (lokalita \"Pod Hořičky\") a bytová výstavba (\"sídliště Palúdzka\"), která se neustále rozšiřuje. Naplánovaná je i výstavba rodinných domů v areálu zrušené fabriky Glejona.\n\nV současnosti zde stojí areál mikulášské nemocnice, areál sdružené zemědělské školy, Obchodní akademie, základní škola, mateřská škola, kulturní dům, hotel Čáp a fotbalový stadion - FC 34 Palúdzka. Služby doplňuje vinárna, hospoda, pekárna, obchod, lékárna (v areálu nemocnice) a také obchodní dům Kaufland. \n\nNa katastrálním území městské části se nachází také nově vybudovaný komplex v lokalitě Kamenné pole, který zahrnuje obchodní centrum Liptov s hypermarketem TESCO, obchodní centra JYSK, NAY Elektrodom, Koberce TREND, INTERSPORT a KIK. Stojí zde také restaurace McDonald ' s čerpací stanicí.\n\n\n"}
{"id": "1400498", "url": "https://cs.wikipedia.org/wiki?curid=1400498", "title": "Bodice", "text": "Bodice\n\nBodice (mad. \"Bodafalu\") jsou městskou částí města Liptovský Mikuláš, 4 km jihozápadně od centra města.\n\nV roce 1283 král Ladislav IV, dal Zemanovi bodovat Ladislavovmu synovi, územní majetek z polí a lesa který dosud patřil k majetkem Palúdzka. Boda se stal trvalým majitelem tohoto majetku, který se uvádí v listině z roku 1299 v souvislosti s vymezením katastru Palúdzka. Po prvním vlastníkovi bodů nesou Bodice svůj název. Bodice tedy vznikly krátce po roce 1283 z iniciativy zemana Bodu, který osídlil své poddané. Postupně se zde usadili i zemané. V polovině 14. století Bodice byly trvale osídleny se stálým názvem. V písemnostech 14. a 15. století se Bodice uvádějí v maďarštině pod názvem \"Bodafalu\" nebo \"Boda\". Poddanské obyvatelstvo používalo název Bodice. Tradiční zaměstnání obyvatel bylo rolnictvo, pastevectví, pletení košíků z proutí a tkaní koberců.\n\nHistorické názvy Bodice:\n\n\nObec leží v Liptovské kotlině, na levém břehu říčky Demänovky, v nadmořské výšce 640 m n. m. Nachází se západně od městské části Demänová, se kterou je stavebně téměř spojena, leží cca 1 km od silnice II. třídy č. 584 z Liptovského Mikuláše do Jasné.\n\nV obci stojí gotický kostel postavený v letech 1360-80. Zachována byla původní gotická klenba a pastoforium, vnitřní zařízení je neogotické z 19. století. Před kostelem stojí několik chráněných lip, mezi nimi nejstarší a nejmohutnější v Liptově, přes 500 let stará.\n\nV katastru obce jsou dvě chráněná území: CHA Bodický rybník (ochrana břehových a lučních porostů) a PR olše (ochrana největšího areálu olše lepkavé na Liptově).\n\nObyvatelům Bodice slouží obchod a kulturní dům. Ubytování poskytuje několik privátů a penzionů. Jezdí sem linka č. 5 MHD Liptovský Mikuláš se dvěma zastávkami (kostel, Jednota).\n\n\n"}
{"id": "1400503", "url": "https://cs.wikipedia.org/wiki?curid=1400503", "title": "Anatolij Alexejevič Kljosov", "text": "Anatolij Alexejevič Kljosov\n\nAnatolij Alexejevič Kljosov (; * 20. listopadu 1946, Čerňachovsk, Kaliningradská oblast, SSSR) je sovětský a americký biochemik, specialista v oblasti polymerních kompozitních materiálů, biomedicíny a enzymatické katalýzy. V roce 2008 začal propagovat tzv. „DNK-genealogii“, jejíž závěry ovšem majoritní vědeckou komunitou nejsou uznávány, na rozdíl od obecně uznávané vědecké disciplíny genetické genealogie. \n\nVe své práci Kljosov vychází z obecně známých principů dědičnosti prostřednictvím chromozomu Y a mitochondriální DNA, na kterých je založena též genetická genealogie. Kljosov však při sledování historických migrací lidstva v některých ze svých 10 knih vydaných v letech 2010 až 2016 dochází k závěrům, které jsou v přímém protikladu s většinovým názorem vědců, že současný člověk pochází z Afriky. Podle Kljosova se naopak současný bílý člověk vyvinul na Sibiři a rychle rostoucí populace se odtud přibližně před 24 000 lety postupně rozšířila do celého světa, tedy i do Afriky. Sám Kljosov označuje svou „DNK-genealogii“ za „vlasteneckou vědu“, řada dalších vědců ji ovšem považuje za pseudovědu. \n\n"}
{"id": "1400510", "url": "https://cs.wikipedia.org/wiki?curid=1400510", "title": "Miloš Kypěna", "text": "Miloš Kypěna\n\nMiloš Kypěna (30. prosince 1922 Prostějov – ) byl český fotbalový útočník.\n\nV nejvyšší soutěži hrál během druhé světové války za SK Olomouc ASO, aniž by skóroval.\n\n"}
{"id": "1400511", "url": "https://cs.wikipedia.org/wiki?curid=1400511", "title": "3 (linka metra v Ciudad de México)", "text": "3 (linka metra v Ciudad de México)\n\nLinka 3 je jedna z linek metra v Ciudad de México, je značena olivovou barvou. Linka má 21 stanic a dlouhá je 23,6 km.\n\nLinka 3 se kříží s linkami metra 1, 2, 5, 6, 9, B, 12 a linkami Metrobusu 1, 2, 3, 4, 6, 7.\n\nNěkteré stanice dříve nesly jiný název\n"}
{"id": "1400512", "url": "https://cs.wikipedia.org/wiki?curid=1400512", "title": "Miloš Kýr", "text": "Miloš Kýr\n\nMiloš Kýr (26. března 1918 – 26. listopadu 1984) byl český fotbalista, který nastupoval ve středu pole i v útoku. Je pohřben v Prostějově.\n\nV nejvyšší soutěži hrál za SK Prostějov během druhé světové války a v prvním poválečném ročníku, vstřelil jednu prvoligovou branku. Ve své první prvoligové sezoně nastupoval v útoku, později se přesunul do středu pole. Za Prostějov hrál také v divizi (tehdy 2. nejvyšší soutěž).\n\n"}
{"id": "1400513", "url": "https://cs.wikipedia.org/wiki?curid=1400513", "title": "4 (linka metra v Ciudad de México)", "text": "4 (linka metra v Ciudad de México)\n\nLinka 4 je jedna z linek metra v Ciudad de México, je značena tyrkysovou barvou. Linka má 10 stanic a dlouhá je 10,75 km.\n\nLinka 4 se kříží s linkami metra 1, 5, 6, 8, 9, B a linkou Metrobusa 6 ve stanici Martín Carrera.\n"}
{"id": "1400514", "url": "https://cs.wikipedia.org/wiki?curid=1400514", "title": "5 (linka metra v Ciudad de México)", "text": "5 (linka metra v Ciudad de México)\n\nLinka 5 je jedna z linek metra v Ciudad de México, je značena žlutou barvou. Linka má 13 stanic a dlouhá je 15,675 km.\n\nLinka 5 se kříží s linkami metra 1, 3, 4, 6, 9, A, B a linkami Metrobusu 1, 3, 5, 6, 7.\n"}
{"id": "1400516", "url": "https://cs.wikipedia.org/wiki?curid=1400516", "title": "RIPEMD", "text": "RIPEMD\n\nRIPEMD je rodina kryptografických hašovacích funkcí vyvinutá týmem Hanse Dobbertina, Antoona Bosselaerse a Barta Preneela na nizozemskojazyčné Katolické univerzitě v Lovani a v konečné podobě zveřejněná v roce 1996. Kromě původní funkce RIPEMD s 128bitovým výsledným otiskem zahrnuje funkce RIPEMD-128, RIPEMD-160, RIPEMD-256 a RIPEMD-320 (kde čísla odpovídají bitové velikosti otisků). \n\nPro původní funkci RIPEMD byla v roce 2004 nalezena kolize, ale není znám způsob, jak tento útok rozšířit na novější RIPEMD-160.\n\nRIPEMD-160 je zahrnut v hašovacím standardu ISO/IEC 10118.\n\n"}
{"id": "1400517", "url": "https://cs.wikipedia.org/wiki?curid=1400517", "title": "Damačava", "text": "Damačava\n\nDamačava (, – \"Domačevo\", ) je sídlo městského typu v Brestské oblasti v Bělorusku. Ze správního hlediska náleží do Brestského rajónu a k roku 2018 měla 1175 obyvatel.\n\nDamačava leží přibližně 52 kilometrů jižně od Brestu, správního střediska oblasti. Je vzdálena jen necelý kilometr západně od bělorusko-polské státní hranice (a tím i od vnější hranice Evropské unie), na které je také severozápadně od města silniční hraniční přechod.\n\nPrvní zmínka o Damačavě je z 18. století. V roce 1795 připadla Damačava v rámci třetího dělení Polska ruskému impériu.\n\nPo polsko-sovětské válce připadla Damačava rižským mírem v roce 1921 druhé Polské republice. \n\nV roce 1939 v rámci invaze do Polska zabral Damačavu Sovětský svaz, který ji začlenil do své Běloruské sovětské socialistické republiky. Hned v roce 1940 byla povýšena na sídlo městského typu, ale následně ji ještě v rámci druhé světové války obsadilo a drželo od 22. června 1941 do 23. července 1944 nacistické Německo.\n"}
{"id": "1400527", "url": "https://cs.wikipedia.org/wiki?curid=1400527", "title": "Mistrovství světa juniorů v atletice 2018", "text": "Mistrovství světa juniorů v atletice 2018\n\n17. mistrovství světa juniorů v atletice se uskutečnilo ve dnech 10. – 15. července 2018 v finském městě Tampere.\n"}
{"id": "1400528", "url": "https://cs.wikipedia.org/wiki?curid=1400528", "title": "Pisarovina", "text": "Pisarovina\n\nPisarovina je vesnice a opčina v Chorvatsku, v Záhřebské župě. Nachází se asi 25 km od Záhřebu a 27 km od Jastrebarska. V roce 2011 žilo v Pisarovině 440 obyvatel, v celé opčině pak 3 689 obyvatel.\n\nPod opčinu se řadí i vesnice Bratina, Bregana Pisarovinska, Donja Kupčina, Dvoranci, Gorica Jamnička, Gradec Pokupski, Jamnica Pisarovinska, Lijevo Sredičko, Lučelnica, Podgorje Jamničko, Selsko Brdo, Skender Brdo, Topolovec Pisarovinski a Velika Jamnička.\n\nV obci sídlí fotbalový klub NK Jamnica Pisarovina.\n"}
{"id": "1400535", "url": "https://cs.wikipedia.org/wiki?curid=1400535", "title": "Simon Osiašvili", "text": "Simon Osiašvili\n\nSimon Osiašvili je ruský básník a hudební skladatel.\n\nRoku 1985 vystudoval Literární institut Maxima Gorkého, na kterém docházel na semináře poezie, jež vedli Lev Ivanovič Ošanin a Vladimir Andrejevič Kostrov. Ještě před dokončením školy již publikoval a například roku 1984 zpěvačka Sofia Rotaru uvedla jeho píseň „“, k níž hudbu složil Vladislav Migula. Do roku 2017 pak Osiašvili napsal více než čtyři sta písní, jež do svého repertoáru zařadili pěvci Vjatcheslav Leontěv, Alexey Sergeevich Glyzin, Vyacheslav Dobrynin či Irina Ponarovská. Od roku 1993 své písně Osiašvili také autorsky zpívá.\n\nSe svými skladbami vystoupil i v zahraničí, například v České republice na koncertě 22. září 2017 v Ruském středisku vědy a kultury v Praze, kde vedle jiných uvedl písně „“, „“, „“, „“. Jeho skladby se objevily i ve filmu, a sice v českém snímku \"Kolja\".\n"}
{"id": "1400539", "url": "https://cs.wikipedia.org/wiki?curid=1400539", "title": "Sušička prádla", "text": "Sušička prádla\n\nSušička prádla je domácí spotřebič, který slouží k vysušení vypraného prádla, popřípadě bot. Představuje tak rychlejší alternativu ke standardnímu sušení prádla na šňůře nebo na sušáku. První ručně poháněnou sušičku prádla sestrojil v roce 1800 Francouz M. Pochon, první automatická sušička pronikla na trh v roce 1938 a za jejím vznikem stojí americký vynálezce J. Ross Moore.\n\nVzhledem jsou většinou domácí sušičky takřka totožné s automatickými pračkami, dokonce existují i modely s vrchním plněním, ačkoliv většina sušiček se plní předem. Na rozdíl od praček mívají sušičky neprůhledná dvířka bubnu. K sehnání jsou také spotřebiče, které v sobě kombinují sušičku i pračku. Alternativou k bubnovým sušičkám je skříňová sušička, ve které se prádlo neotáčí, ale suší se zavěšené. Skříňové sušičky ale nejsou na českém trhu příliš obvyklé a používají se spíše pro profesionální účely.\n\nJak již bylo zmíněno, existují sušičky s předním i horním plněním, k sehnání bývají i prostorově úsporné slim sušičky se zkrácenou hloubkou. Kromě způsobu se sušičky dělí také podle typu sušení, na sušičky kondenzační a ventilační. Do kategorie kondenzačních sušiček dále patří sušičky s tepelným čerpadlem.\n\nVentilační sušičky odvádějí vodu z prádla spolu s horkým vzduchem ven z budovy. Neobejdou se proto bez stavebního zásahu. Jejich výhodou je poměrně nízká spotřeba a nevelká pořizovací cena. Na českém trhu nejsou ventilační sušičky příliš obvyklé, většina prodávaných modelů je kondenzační. Jedním z důvodů je právě složité odvádění vody s párou ven potrubím. To je navíc potřeba pravidelně čistit od usazených vláken a prachu, jinak hrozí dokonce i vznik požáru.\n\nOblíbenější variantou jsou kondenzační sušičky, ty se dále dělí na modely s topným tělesem, tepelným čerpadlem a na hybridní sušičky. Jak název napovídá, kondenzační sušičky využívají k sušení kondenzaci, tzn. prádlo suší horkým vzduchem, který se uvnitř sušičky opět ochladí a zkondenzovaná voda z prádla putuje do odpadu nebo do nádobky na kondenzát. Bývají dražší než ventilační sušičky, ale není potřeba kvůli nim dělat stavební úpravy.\n\nStarší modely mají neprůhledná dvířka, protože v nich bývaly filtry. Novější sušičky už mají dvířka prosklená, jelikož jsou filtry v prostoru pod nimi, a lépe tak ladí k pračce. Častou jsou od sebe tyto dva spotřebiče k nerozeznání.\n\nBývají cenově dostupnější a jejich výhodou je vyjímatelný kondenzátor, který se snáze udržuje. Jde ovšem o starší typ sušiček a při sušení jsou energeticky náročnější. Fungují na principu teplého a studeného okruhu. V teplém okruhu dochází k ohřívání vzduchu, ten je poté veden do bubnu, kde na sebe naváže vlhkost z prádla a pokračuje do kondenzátoru, kde je ochlazen a zbaven vlhkosti, aby mohlo opět dojít k jeho ohřátí. Úkolem studeného okruhu je potom ochlazování teplého vzduchu, k tomu se využívá vzduch nasátý z místnosti. Čím vyšší je teplota vzduchu v místnosti, tím teplejší musí být vzduch v teplém okruhu, aby byl následný teplotní rozdíl dostatečný k jeho ochlazení. V létě tak může teplota vzduchu v sušičce vystoupat i na 70-80 °C, což zamezuje sušení jemných tkanin.\n\nTepelné čerpadlo není u domácích spotřebičů žádnou novinkou, s podobným prvkem se setkáváme už desítky let například u chladniček. Oproti sušičkám bez tepelného čerpadla mají modely s čerpadlem pouze jeden, uzavřený, okruh. Horký vzduch zde není ochlazovaný vzduchem z místnosti, ale chladivem, které najdeme ve výparníku. To má poměrně nízký bod varu, při začátku cyklu je v kapalném stavu. Později se chladivo ohřeje od teplého vzduchu a změní se v plyn. Ohřáté chladivo je následně stlačeno kompresorem a teplo z něj slouží k opětovnému ohřátí vzduchu v kondenzátoru.\n\nVzduch putuje do bubnu sušičky, kde na sebe opět naváže vodu, a tak stále dokola. Díky využívání zbytkového tepla pro opětovné ohřátí vzduchu jsou sušičky s tepelným čerpadlem energeticky úspornější. Vzduch navíc není třeba ohřívat na příliš vysoké teploty, k sušení dochází i při teplotě okolo 55 °C, která je šetrnější k jemným tkaninám a v některých sušičkách tak můžete sušit třeba i vlnu. Kondenzátor sušičky ovšem nelze vyjmout a jeho čištění je tak náročnější, často téměř nemožné.\n\nMají jak tepelné čerpadlo, tak topné těleso a můžete tak volit mezi rychlejším sušením s vyšší spotřebou, nebo pomalejším úsporným sušením. Jejich nevýhodou je malá dostupnost a vyšší pořizovací cena.\n\nStejně jako pro většinu domácích spotřebičů, i pro sušičky prádla platí povinné zveřejňování energetických štítků. Energetický štítek sušičky uvádí její nejpodstatnější parametry:\n\n\nKromě běžných prvků, jako je funkce odloženého startu, zvuková signalizace nebo displej, bývají některé modely vybavené také řadou složitějších funkcí a technologií, které zvyšují efektivitu a komfort jejich používání.\n\nOdvod kondenzátu – většina sušiček na českém trhu umožňuje připojení k odpadu, jaké bývá například u pračky. Kondenzovanou vodu díky tomu není třeba vylévat z nádržky, její odvod probíhá automaticky.\n\nSamočisticí kondenzátor – u sušiček s tepelným čerpadlem není možné vyjmout kondenzátor pro jeho vyčištění. Kvůli tomu přišli výrobci se samočisticím kondenzátorem, který je během cyklu sušení několikrát propláchnut vodou z kondenzátoru. Díky tomu v ideálních podmínkách nedochází k zanášení kondenzátoru prachem a vlákny z prádla. U některých modelů se ovšem používání samočisticího kondenzátoru vylučuje s odvodem vody do odpadu.\n\nWi-Fi připojení – některé sušičky prádla umožňují také připojení k internetu, díky tomu je možné ovládat je pomocí mobilu nebo tabletu. Aplikace neslouží jen ke spuštění sušičky na dálku a upozornění při jeho dokončení, většinou je její součástí také diagnostika, díky které sušička sama vyhodnotí a upozorní na případnou poruchu. Někteří výrobci také umožňují stažení nových sušicích programů.\n\nSenzory – sušičky vybavené senzory vlhkosti přizpůsobují délku programu podle zbytkové vlhkosti v prádle, to díky tomu nebude přesušené ani příliš vlhké. Zároveň je možné nastavit také požadovanou zbývající vlhkost, například na žehlení. U některých sušiček můžete díky senzorům vlhkosti také přidat prádlo do bubnu během sušení, senzory následně upraví zbývající délku programu.\n\nParní programy - díky parním funkcím odpadá u některých kusů prádla nutnost žehlení, parní programy lze navíc použít i k osvěžení prádla bez nutnosti předchozího praní.\n\n"}
{"id": "1400577", "url": "https://cs.wikipedia.org/wiki?curid=1400577", "title": "Kyselina levulinová", "text": "Kyselina levulinová\n\nKyselina levulinová (systematický název kyselina 4-oxopentanová) je organická sloučenina patřící mezi ketokyseliny (oxokyseliny, které mají karbonylovou skupinu umístěnou uvnitř uhlíkového řetězce). Vzniká při rozkladu celulózy a je potenciálním prekurzorem biopaliv, například ethyllevulinátu. \n\nKyselinu levulinovou izoloval jako první nizozemský chemik Gerardus Johannes Mulder roku 1840, jenž ji připravil zahříváním fruktózy s kyselinou chlorovodíkovou. Název kyseliny byl odvozen od slova levulóza, dřívějšího názvu fruktózy. I když je tato kyselina dobře známa od 70. let 19. století, nikdy nebyla komerčně využita ve vetštím množství. První průmyslová výroba kyseliny levulinové byla zahájena ve 40. letech 20. století. Roku 1956 byla označena za látku se značným potenciálem využití.\n\nPůvodně se kyselina levulinová vyráběla zahříváním hexóz (glukózy či fruktózy) nebo škrobu se zředěnou kyselinou chlorovodíkovou nebo sírovou Výtěžnost této reakce závisí na tlaku, teplotě, použité kyselině a její koncentraci. Při přidání kyseliny mravenčí se tvoří z části nerozpustné vedlejší produkty, jenž mají jasné zbarvení a jejich oddělení je technologicky náročné. \n\nMnoho metod komerční výroby této kyseliny je založeno na silných kyselinách. Procesy probíhají plynule za použití lignocelulózy jako levného výchozího materiálu, jenž je napuštěn zředěnou minerální kyselinou a přesunut do vysokotlakového reaktoru, kde se zahřívá s vodní parou. Po ochlazení reakční směsi a odfiltrování pevných vedlejších produktů se vytvořená kyselina levulinová odděluje od minerální kyseliny použité jako katalyzátor extrakcí bez neutralizace katalyzátoru; tím je umožněno jeho opětovné využití, zatímco kyselinu levulinovou lze přečistit organickým rozpouštědlem neobsahujícím kyseliny. Čistá kyselina levulinová se získává odpařováním z extrakční směsi a následnou destilací.\n\nKyselina levulinová se používá jako prekurzor léčiv, plastifikátorů a mnoha dalších látek. Největší využití má při výrobě kyselIny delta aminolevulinové, biologicky rozložitelného herbicidu používaného v jižní Asii;. používá se taktéž v kosmetice. Ethyllevulinát, její ester s ethanolem, je častou složkou vůní a parfémů. Kyselina levulinová je rovněž výchozím materiálem při přípravě řady dalších sloučenin, k nímž mimo jiné patří potenciální biopaliva jako jsou například γ valerolakton, 2-methyltetrahydrofuran (2-methyl-THF) a ethyllevulinát.\n\nKyselina levulinová se rovněž přidává do cigaret, kde oslabuje distribuci nikotinu v kouři a míru jeho vazby na nervové receptory.\n"}
{"id": "1400589", "url": "https://cs.wikipedia.org/wiki?curid=1400589", "title": "Coggeshall Town FC", "text": "Coggeshall Town FC\n\nCoggeshall Town FC (celým názvem: Coggeshall Town Football Club) je anglický fotbalový klub, který sídlí ve městě Coggeshall v nemetropolitním hrabství Essex. Založen byl v roce 1878. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu West Street.\n\nZdroj: \n\n\n\nZdroj: \n\n\n\nZdroj: \n\n"}
{"id": "1400590", "url": "https://cs.wikipedia.org/wiki?curid=1400590", "title": "Felixstowe &amp; Walton United FC", "text": "Felixstowe &amp; Walton United FC\n\nFelixstowe & Walton United FC (celým názvem: Felixstowe & Walton United Football Club) je anglický fotbalový klub, který sídlí ve městě Felixstowe v nemetropolitním hrabství Suffolk. Založen byl v roce 2000 po fúzi klubů Felixstowe Port & Town a Walton United. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Dellwood Avenue s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1400594", "url": "https://cs.wikipedia.org/wiki?curid=1400594", "title": "Bedfont Sports FC", "text": "Bedfont Sports FC\n\nBedfont Sports FC (celým názvem: Bedfont Sports Football Club) je anglický fotbalový klub, který sídlí v jihozápadním Londýně. Založen byl v roce 2002. Od sezóny 2018/19 hraje v Isthmian League South Central Division (osmá nejvyšší soutěž v Anglii). Klubové barvy jsou červená, černá a bílá..\n\nSvé domácí zápasy odehrává na stadionu Bedfont Recreation Ground s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1400597", "url": "https://cs.wikipedia.org/wiki?curid=1400597", "title": "Velká opereta", "text": "Velká opereta\n\nVelká opereta bylo divadlo s operetním repertoárem, které působilo v pražské Dlouhé ulici (v sále dnešního Divadla v Dlouhé) v letech 1929–1944, v pozdějších letech existence též v pronajatém karlínském Varieté.\n\nVe dvacátých letech 20. století bylo v Praze několik divadel, které provozovaly operety. Jednalo se o \"Vinohradskou zpěvohru\", smíchovskou \"Arénu\" a holešovickou \"Uranii\". Divadelní podnikatel a herec Bedřich Jeřábek (1883–1933) , který \"Uranii\" opustil, inicioval v nově stavěném domu na nároží pražských ulic Dlouhá a Revoluční změnu kinosálu na sál divadelní. Jeřábkovým záměrem bylo přesunout operetní scénu blíž centru a vytvořit kvalitnější podmínky pro divadelní soubor i diváky.\n\nDům (Dlouhá č.p. 728) byl postaven v letech 1927–1928 podle projektu architekta Emila Sušického a spolupracujících architektů Paula Sydowa a Miroslava Maxy.\n\nPrvním ředitelem \"Velké operety\" se stal Bedřich Jeřábek. Slavnostní zahájení provozu se konalo 4. prosince 1929 za přítomnosti ministrů Ladislava Novákaa Štefánka, primátora hlavního města Karla Baxy, vyslanců a dalších osobností. Na programu byla americká opereta Sigmunda Romberga \"Píseň pouště\" Divadlo, které se orientovalo na bohatší klientelu, se dostávalo do finančních obtíží. Ty řešil ředitel Jeřábek tím, že v roce 1932 zlevnil vstupné a v sezóně 1931/1932 přibral mezi své aktivity i Jihočeské divadlo a Divadlo Rokoko.\n\nBedřich Jeřábek zemřel padesátiletý roku 1933 a od jeho vdovy převzal v roce 1934 divadlo stavebník domu v Dlouhé, obchodník O. Sušický s dalšími finančníky; ti jmenovali ředitelem Hugo Krause. Za jeho vedení umožnila dobrá finanční situace, aby si \"Velká opereta\" pronajímala Varieté v Karlíně a uváděla mnohem výpravnější představení, např. i se živými zvířaty.\n\nPoté, co byla 1. 9. 1944 uzavřena divadla na území Velkoněmecké říše a Protektorátu, skončila i činnost Velké operety. Po válce již nebyla \"Velká opereta\" obnovena, v prostorách působila jiná divadla, zejména Divadlo Jiřího Wolkera a Divadlo v Dlouhé.\n\n\"Velká opereta\" usilovala o angažování předních divadelních osobností v oboru operety.\nMezi výrazné osobnosti souboru \"Velké operety\" patřili zejména:\n\nJára Pospíšil (tenorista, 1905–1979), Slávka Tauberová (1903–1983), Nelly Gaierová, Slávka Procházková (1912–1978), Ella Šárková (1906–1991), František Filipovský (1907–1993), Jindřich Plachta (1899–1951), Rudolf Princ (1902–1964), Hugo Kraus (1894–1961 mladokomik, od 1935 ředitel), Antonín Holzinger (1891–1954, starokomik). Mezi další sólisty patřili např. Anna Steimarová (1889–1962), Karel Faltys (1878–1944), Rudolf Lampa (1905–1989).\n\nKromě kmenových členů souboru zvala \"Velká opereta\" k hostování významné umělce; např. v roce 1938 zde hostoval slovenský tenorista Štefan Hoza.\n\nZakladatelem a prvním ředitelem \"Velké operety\" byl Bedřich Jeřábek (1883–1933), po jeho smrti Hugo Kraus (1894–1961).\n\nOrchestr řídil do roku 1934 Jaromír Žid (1892–1981), v letech 1932–1945 ředitel České filharmonie, po něm René Kubínský (1908–1973). Režiséry byli Vladimír Marek (1882–1939), Bolek Prchal (1898–1949), Jiří Koldovský, Karel Smažík (1906–1972).\n\nK zahájení páté sezóny \"Velké operety\" vyšla v Národní politice čtyřstránková komerční příloha, která charakterizovala koncepci repertoáru jako s větším reprízováním menšího množství premiér. Za první čtyři roky existence uvedlo divadlo 22 premiér, v sezóně 1932–1933 pouze čtyři. Mezi uváděnými tituly byly známé operety jako Frimlova \"Rose Marie\", Straussův \"Netopýr\", Benatzkyho \"Tři mušketýři\" a \"U Bílého koníčka\" i operety méně známé. Jako první premiéru nové sezóny inzerovalo divadlo \"Jarní bouři\" Jaromíra Weinbergera.\n\nBěhem patnácti let uvedla \"Velká opereta\" celkem 63 premiér.\n\nV době vzniku \"Velké operety\" byl příchod do divadla ve společenském obleku samozřejmostí. Na to myslel ředitel Jeřábek, když řekl:\n\n„...Aby příchozím z venkova, kteří nemají již čas se jíti převléknouti, aby umožněna návštěva divadla, kdyby event. nechtěli se stavěti na odiv obecenstvu, jsou reservovány lože rozlehlé, do nichž není možno s hlediště nahlédnouti, ale z nichž je nádherný výhled na celé divadlo. Jsou to t. zv. \"lože cizinecké\".“\n\n\n"}
{"id": "1400599", "url": "https://cs.wikipedia.org/wiki?curid=1400599", "title": "Petr Prokop", "text": "Petr Prokop\n\nPetr Prokop (* 15. července 1978) je bývalý český fotbalista, záložník.\n\nV české lize hrál za AC Sparta Praha a FC Kaučuk Opava. Nastoupil ve 4 ligových utkáních. Gól v lize nedal. V nižší soutěži hrál i za SK Spolana Neratovice.\n\n\n"}
{"id": "1400618", "url": "https://cs.wikipedia.org/wiki?curid=1400618", "title": "Bracknell Town FC", "text": "Bracknell Town FC\n\nBracknell Town FC (celým názvem: Bracknell Town Football Club) je anglický fotbalový klub, který sídlí ve městě Bracknell v nemetropolitním hrabství Berkshire. Založen byl v roce 1896 pod názvem Old Bracknell Wanderers FC. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Larges Lane s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1400619", "url": "https://cs.wikipedia.org/wiki?curid=1400619", "title": "Roman Knap", "text": "Roman Knap\n\nRoman Knap (* 23. května 1975) je český manažer, od června 2018 generální ředitel státního podniku Česká pošta.\n\nVystudoval obor podniková ekonomika na Vysoké škole ekonomické v Praze (získal titul Ing.). Pracoval na obchodních pozicích ve společnostech Oracle nebo KPMG Consulting. Od roku 2008 působil v softwarové firmě SAP, kde byl například manažerem partnerské sítě pro střední a východní Evropu a v letech 2012 až 2014 vedl SAP Slovensko. Od ledna 2014 byl generálním ředitelem softwarové firmy SAP Česká republika, v lednu 2018 byl jmenován rovněž ředitelem slovenské pobočky.\n\nV dubnu 2018 vyhrál výběrové řízení na post generálního ředitele státního podniku Česká pošta, které vypsalo Ministerstvo vnitra ČR (přihlásilo se do něj 19 lidí; 13 z nich splnilo podmínky a zúčastnilo se ústního pohovoru). Funkce se ujal dne 18. června 2018.\n\nŽije v obci Dobřejovice v okrese Praha-východ. Ve volném čase rád běhá, jezdí na kole, hraje golf, boxuje a vaří. Je nestraník.\n"}
{"id": "1400621", "url": "https://cs.wikipedia.org/wiki?curid=1400621", "title": "FC Romania", "text": "FC Romania\n\nFC Romania (celým názvem: Football Club Romania) je anglický fotbalový klub, který sídlí ve městě Cheshunt v nemetropolitním hrabství Hertfordshire. Jedná se o sportovní organizaci rumunské komunity v oblasti hrabství Hertfordshire a Velkého Londýna. Založen byl v roce 2006 skupinou rumunských dělníků, kteří začali působit v amatérských nedělních ligách (tzv. Sunday league football). Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou modrá, žlutá a červená.\n\nSvé domácí zápasy odehrává na stadionu Cheshunt Stadium (patřící Cheshuntu FC) s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1400633", "url": "https://cs.wikipedia.org/wiki?curid=1400633", "title": "Ervín Hagedorn", "text": "Ervín Hagedorn\n\nHans Ervín Hagedorn (30. ledna 1952 Eberswalde – 15. září 1972 Lipsko) byl sexuální násilník, sériový vrah dětí z Východního Německa. V tomto případu použili němečtí kriminalisté poprvé psychologický profil vraha. Po dopadení vraha byly provedeny rekonstrukce na místech činu a Hagedorn si zahrál sám sebe ve vzdělávacím dokumentu, který při té příležitosti vznikl. Hagedorn byl posledním popraveným člověkem v NDR (civilní trest smrti).\n\nHagedorn byl kuchařský učeň v nádražní restauraci Mitropa. Dne 31. května 1969 Hagedorn zabil nožem dva 9leté chlapce v lese svého rodného města – Eberswalde. Obě oběti zemřeli v důsledku hlubokého řezu na krku. Těla chlapců byla nalezena až po dvou týdnech. Bylo zahájeno rozsáhlé vyšetřování. Bylo to poprvé v německé kriminální historii, kdy byl sestaven psychologický profil vraha. Profil sestavil berlínský psychiatr Hans Szewczyk. Ministerstvo státní bezpečnosti (Stasi) obdrželo dokumenty o západoněmeckém vrahu dětí Jürgenu Bartschovi. Podle Szewczyka mělo jít o homosexuálního a pedofilního sadistu. První šetření ale nepřineslo žádné výsledky. Vyšetřování bylo z politických důvodů vedeno v tajnosti. Když vyšetřovatelé nedokázali případ vyřešit, byl zkrátka uzavřen.\n\nPo dvou letech Hagedorn zabil znova. Dne 7. října 1971 zabil 12letého chlapce, ve stejné oblasti a stejným způsobem, jakým zabil své první dvě oběti. Celý okres byl potom silně hlídán policejními silami. Dětem bylo povoleno opustit dům pouze v doprovodu rodičů. Také každé dítě muselo být přivedeno a vyzvednuto do a ze školy. Byla vytvořena vyšetřovací komise a byl opět přivolán na pomoc psychiatr Szewczyk. Komise měla nápad, který pomohl vyřešit celý případ. Bylo navrhnuto vyšetřit ve škole třídu po třídě. Objevila se výpověď chlapce, který tvrdil, že byl sexuálně obtěžován. Mělo se to odehrát rok před prvním vražedným útokem vraha. Chlapec o obtěžování mlčel z důvodů hanby. Ervín Hagedorn byl na základě této výpovědi uvězněn 12. listopadu 1971 a okamžitě byl obviněn ze tří vražd. Hagedorn se přiznal k sexuálně motivovaným vraždám. Vyšla najevo také informace, že se Hagedorn při učňovském výcviku, při porcování ryb choval zvláště brutálně.\n\nHagedornovi zločiny byly replikovány na původních místech za účelem tvorby vzdělávacího dokumentárního filmu. Hagedorn hrál sám sebe v tomto dokumentu, oběti v dokumentu ztvárnily děti kriminalistů. Hagedorn při natáčení mimořádně spolupracoval. O činech mluvil bez viditelných emocí.\n\nDne 15. května 1972 byl Hagedorn odsouzen k trestu smrti prvním trestním oddělením Okresního soudu Frankfurtu nad Mohanem.\nVe verdiktu zaznělo, že „obžalovaný ztratil právo žít v naší humánní společnosti.“ Projednávání kasačního opravného prostředku potvrdilo rozsudek nižšího soudu. Žádost o milost, kterou podali rodiče vraha, byla zamítnuta předsedou Státní rady Walterem Ulbrichtem. Hagedornův otevřený projev (chladný opis skutečností) v dokumentu měl zásadní vliv na toto rozhodnutí.\n\nDvacetiletý Hagedorn byl 15. září 1972 popraven v Lipsku jednou střelnou ranou do týla. Popravčí byl Hermann Lorenz. Hagedornovo tělo bylo zpopelněno na jižním hřbitově v Lipsku a pohřbeno na neznámém místě. Zpráva o popravě byla v denním tisku pouze krátká.\n\n\n\n"}
{"id": "1400634", "url": "https://cs.wikipedia.org/wiki?curid=1400634", "title": "Westfield FC", "text": "Westfield FC\n\nWestfield FC (celým názvem: Westfield Football Club) je anglický fotbalový klub, který sídlí ve městě Woking v nemetropolitním hrabství Surrey. Založen byl v roce 1953 pod názvem Westfield Boys Club. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou zlatá a černá.\n\nSvé domácí zápasy odehrává na stadionu Woking Park s kapacitou 1 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1400646", "url": "https://cs.wikipedia.org/wiki?curid=1400646", "title": "Třída M36", "text": "Třída M36\n\nTřída M36 jsou hlídkové čluny Thajského královského námořnictva. Mezi jejich hlavní úkoly patří prosazování práva, kontrola rybolovu a námořních tras, mise SAR nebo přeprava VIP osob. Do roku roku 2018 bylo rozestavěno pět člunů této třídy.\n\nTřídu vyvinula a staví thajská loděnice Marsun Company Limited. První tři jednotky (\"T111\", \"T112\", \"T113\") byly na vodu spuštěny v březnu 2014 a do služby přijaty ještě téhož roku. Stavba dalších dvou člunů (\"T114\", \"T115\") byla zahájena v červnu 2018.\n\nPlavidla mají trup a nástavby z hliníkových slitin. Kromě 28 členů posádky mohou přepravovat ještě 13 osob (např. příslušníků speciálních sil). Jsou vyzbrojeny jedním 20–30mm kanónem na přídi a dvěma 12,7mm kulomety. Na zádi nesou rychlý člun RHIB. Pohonný systém tvoří tři diesely Cummins KTA50-M, každý o výkonu 1800 hp, pohánějící tři lodní šrouby s pevnými lopatkami. Elektrickou energii dodávají dva generátory Cummins. Nejvyšší rychlost přesahuje 27 uzlů. Dosah je 1200 námořních mil.\n"}
{"id": "1400647", "url": "https://cs.wikipedia.org/wiki?curid=1400647", "title": "Projev v Červeném Hrádku", "text": "Projev v Červeném Hrádku\n\nProjev v Červeném Hrádku přednesl generální tajemník Ústředního výboru Komunistické strany Československa Miloš Jakeš v pondělí 17. července 1989 na schůzi stranických funkcionářů v kulturním domě v Červeném Hrádku, který je součástí Plzně. Na neformálním setkání komunistů byl projev zaznamenán pracovníky Československé televize a nebyl určen ke zveřejnění. Nahrávka se přesto dostala do vysílání rádia Svobodná Evropa. Neobratné formulace a dosud tabuizovaná témata improvizovaného vystoupení čtyři měsíce před Sametovou revolucí vzbudily pozornost u českých posluchačů.\n\nVystoupení Miloše Jakeše předcházely střety československého disentu s komunistickou mocí a postupné uvolňování komunistické diktatury v okolních socialistických zemích. V lednu 1989 proběhla série občanských nepokojů v Praze, tzv. Palachův týden a 29. června zveřejnila Charta 77 petici Několik vět, kterou do konce roku podepsalo kolem 40 000 občanů. V Sovětském svazu po nástupu Michaila Gorbačova probíhala tzv. \"přestavba hospodářského mechanismu\" Perestrojka a politika \"otevřenosti\" Glasnosť, k čemuž se formálně hlásil i komunistický režim v Československu. V Polsku a Maďarsku však tyto procesy probíhaly rychleji a s blížícím se srpnovým výročí invaze vojsk Varšavské smlouvy do Československa se schylovalo k odsouzení této invaze polským Sejmem a Maďarskou socialistickou dělnickou stranou. V noci ze 3. na 4. června 1989 došlo v Číně k masakru na náměstí Nebeského klidu. \n\nNa tuto situaci se pokoušela reagovat i Komunistická strana Československa. Miloš Jakeš se 17. července zúčastnil stranické schůze v kulturním domě v Červeném Hrádku. Neměl naplánován projev, ale chtěl poněkud otevřeněji reagovat na předem podané dotazy z pléna. Posluchači byli straníci ze Západočeského kraje a přítomna byla i Československá televize, která z projevu použila velmi krátkou ukázku do Televizních novin.\n\nPrvní část jeho zaznamenaného vystoupení tvořil třicetiminutový projev. Následně odpovídal 36 minut na předem podané dotazy, kterých bylo původně 30 a Miloš Jakeš si vzal 15 minut přestávky na přípravu odpovědí. V záznamu odpověděl na 9 z nich. Zabýval se v nich ekonomickou a politickou situací v zemi. V souvislosti s peticí Několik vět zmínil některé signatáře z řad umělců, především zpěvačku Hanu Zagorovou a národního umělce Jana Baucha. Z disentu promluvil o Václavu Havlovi, Alexandru Dubčekovi, Oldřichu Černíkovi a Jiřím Hájkovi. Ze zahraničních politiků například o bývalém německém kancléři Willy Brandtovi, který od roku 1976 vedl Socialistickou internacionálu a intervenoval ve prospěch Alexandra Dubčeka. Zmínil i německého ministra zahraničí Hanse-Dietricha Genschera, který se přimlouval za možnost vycestování Václava Havla z Československa.\n\nV roce 1998 se k nahrávce přihlásil Petr Smrčka, který byl tehdy technikem na vysílacím pracovišti Československé televize. V přenosovém voze byl i pozdější předseda odborářů v České televizi Antonín Dekoj. Záznam od něj chtěl převzít Jakešův tajemník, ale dostal pouze jeden pásek a druhý zůstal Dekojovi. Ten jej předal režiséru Jindřichu Polákovi. Nahrávka se pak na magnetofonové kazetě dostala k literárnímu kritikovi Josefu Vohryzkovi a není jisté, zda byla původně od Smrčka nebo Dekoje. Vohryzek ji přinesl mluvčímu Charty 77 Alexandru Vondrovi a ten ji přes Vídeň poslal redaktorovi Svobodné Evropy Milanu Schulzovi. Rozhlasová stanice ji pak 29. července odvysílala i se Schulzovým komentářem. Kopie nahrávky se mezi lidmi rychle množily a Schulz ji měl k dispozici i od Pavla Tigrida. V roce 2005 Miloš Jakeš prohlásil, že za únikem nahrávky stála Státní bezpečnost a projev byl sestříhán. Státní bezpečnost po vzniku nahrávky pátrala a vytipovala 53 osob, které ji mohly pořídit. Nikoho konkrétního ale nenašla. Originál nahrávky předal Petr Smrčka po několika letech Václavu Havlovi. Projev se během Sametové revoluce pouštěl ze záznamu v ulicích a později vyšel na CD. Miloš Jakeš v roce 2009 uvažoval o vymáhání honoráře za autorská práva.\n\n"}
{"id": "1400651", "url": "https://cs.wikipedia.org/wiki?curid=1400651", "title": "Haywards Heath Town FC", "text": "Haywards Heath Town FC\n\nHaywards Heath Town FC (celým názvem: Haywards Heath Town Football Club) je anglický fotbalový klub, který sídlí ve městě Haywards Heath v nemetropolitním hrabství West Sussex. Založen byl v roce 1888 pod názvem Haywards Heath Juniors FC. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Hanbury Park.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1400660", "url": "https://cs.wikipedia.org/wiki?curid=1400660", "title": "Sevenoaks Town FC", "text": "Sevenoaks Town FC\n\nSevenoaks Town FC (celým názvem: Sevenoaks Town Football Club) je anglický fotbalový klub, který sídlí ve městě Sevenoaks v nemetropolitním hrabství Kent. Založen byl v roce 1883 pod názvem Sevenoaks FC. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou modrá a černá..\n\nSvé domácí zápasy odehrává na stadionu Greatness Park s kapacitou 1 150 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1400661", "url": "https://cs.wikipedia.org/wiki?curid=1400661", "title": "Trundholmský sluneční vůz", "text": "Trundholmský sluneční vůz\n\nTrundholmský sluneční vůz (dánsky \"Solvognen\") je bronzový částečně pozlacený model vozu taženého koněm a vezoucího sluneční kotouč. Pochází z doby bronzové a byl objeven roku 1902 v Trundholmskkém močálu na poloostrově Odsherred na severozápadě největšího dánského ostrova Sjælland. Další fragmenty nalezl amatérský archeolog na místě původního nálezu roku 1996. Nyní je vůz ve sbírkách Dánského národního muzea v Kodani. Rozměry jsou přibližně 54 cm × 35 cm × 29 cm (šířka x výška x hloubka). Přesné datování není známo, vůz tažený koňmi se však na Severu objevil zřejmě v pozdní době bronzové, tedy někdy v letech 1100 až 550 př. n. l. Kromě kultické role v rámci slunečního kultu mohl vůz mít i kalendářní funkci, jak někteří badatelé vykládají ornamenty na pozlaceném kotouči.\n"}
{"id": "1400662", "url": "https://cs.wikipedia.org/wiki?curid=1400662", "title": "Evidence skutečných majitelů", "text": "Evidence skutečných majitelů\n\nEvidence skutečných majitelů (též Informační systém skutečných majitelů, ISSM) je neveřejný informační systém veřejné zprávy, který je veden rejstříkovými soudy v elektronické podobě. Evidováni jsou skuteční majitelé právnických osob zapsaných do veřejného rejstříku podle rejstříkového zákona a skuteční majitelé svěřenských fondů. Zápisy do evidence provádí buď příslušný rejstříkový soud anebo notář.\n\nPrávnické osoby musí uchovávat aktuální údaje o svém skutečném majiteli, a to\n\nSkutečným majitelem se rozumí fyzická osoba, která má fakticky nebo právně možnost vykonávat přímo nebo nepřímo rozhodující vliv v právnické osobě, ve svěřenském fondu apod. U obchodních korporací je touto hranicí 25 % hlasovacích práv, kapitálu nebo zisku. Pokud takto nelze skutečné majitele určit, jsou uvedeni členové statutárního orgánu. Obdobně se postupuje u spolku, obecně prospěšné společnosti, společenství vlastníků jednotek, církve, náboženské společnosti. U nadace, ústavu, nadačního fondu, svěřenského fondu je to zakladatel, svěřenecký správce, obmyšlený, anebo opět člen statutárního orgánu, zástupce právnické osoby v tomto orgánu nebo osoba v podobném postavení. Přesnou definici nalezneme v ustanovení § 4 odst. 4 zákona č. 253/2008 Sb.\n\nO skutečném majiteli se zapisuje\n\nPovinné právnické osoby\nZápis skutečného majitele provádí příslušný rejstříkový soud nebo notář. Není-li žádost podána prostřednictvím notáře, podává se na formuláři, který lze vyplnit elektronicky na stránkách Ministerstva spravedlnosti. Návrh v elektronické podobě musí být podepsán uznávaným elektronickým podpisem nebo zaslán prostřednictvím datové schránky osoby, která návrh na zápis podává.\n\nSoud údaje zapíše do evidence, aniž by o tom vydával rozhodnutí. Skutečný majitel o zápisu své osoby do evidence není nijak vyrozuměn.\n\nVeřejná evidence údajů o skutečných majitelích v ČR není volně veřejně přístupná. Dálkový přístup k údajům o skutečném majiteli mají\n\nVýpis údajů z evidence skutečných majitelů může získat\n\nEvidence skutečných majitelů do českého právního řádu implementuje čtvrtou směrnici AML (Anti Money Laundering) Evropského parlamentu a Rady 2015/849. Podle novelizovaného znění Směrnice bude v budoucnu mít přístup k těmto údajům vedle orgánů a povinných osob také obecná veřejnost.\n\nEvidence skutečných majitelů je však v ČR definována zákonem o veřejných rejstřících, přestože sama není veřejným rejstříkem. Ustanovení částí první až čtvrté zákona se na evidenci skutečných majitelů nepoužijí, není-li v páté části stanoveno jinak. Novela tedy zákon znepřehlednila a rozdělila ho na dvě protichůdné části. Kritizována je i zbytečná byrokracie, která zvyšuje náklady státu, a také úřední šikana subjektů, které s AML nemají nic společného.\n\n\"Slovensko a Německo si s transparentností a veřejnou kontrolou dat poradilo mnohem lépe\", tvrdí Arthur Braun, partner kanceláře bpv Braun Partners.\n\n\nNa Slovensku není aktuálně vedena evidence skutečných majitelů, která existuje v České republice. Existuje tu však Registr partnerů veřejného sektoru (dále RPVS). Tento registr nahradil Register konečných užívateľov výhod (Register KÚV) vedený Úradom pre verejné obstarávanie (ÚVO). Právní úprava RPVS je zakotvena v zákoně 315/2016 Z. z. o registri partnerov verejného sektora a ve vyhlášce 328/2016 Z. z. obsahující vzory podání. \n\nPovinnost zápisu do Registru partnerů veřejného sektoru vzniká (zjednodušeně řečeno) před přijetím finančních prostředků od veřejného sektoru ve výši 100 tisíc euro v jednotlivém případě nebo 250 tisíc euro ročně. Registr je veřejně přístupný. Údaje zveřejněné v RPVS jsou právě závazné, účinné vůči všem. To znamená, že takto zveřejněné údaje se už nemusí orgánům veřejné moci znovu prokazovat, musí se však každoročně obnovovat. Lhůta uplynula k 31. červenci 2017 a údajně již byly medializovány první případy, kdy byly kvůli neregistrování zrušeny podstatné smlouvy.\n"}
{"id": "1400665", "url": "https://cs.wikipedia.org/wiki?curid=1400665", "title": "Crawley", "text": "Crawley\n\nCrawley je město na jihu Anglie, v němž žije přibližně obyvatel. Nachází se v hrabství Západní Sussex 45 km jižně od Londýna. Nedaleko města se nachází letiště London Gatwick.\n\nNejstarší doklady osídlení pocházejí z období mezolitu, za římské nadvlády nad Británií bylo místo známé díky výrobě železa. Název Crawley pochází ze saského výrazu „Crow's Leah“ (paseka vran). Roku 1202 získala osada právo pořádat trhy a těžila z polohy na cestě z Londýna do Brightonu. Roku 1947 bylo Crawley zařazeno do rozvojového plánu \"new towns\", díky němuž počet obyvatel vzrostl z deseti tisíc na desetinásobek, k městu byly připojeny okolní obce jako Pound Hill, Ifield nebo Three Bridges. Město je součástí oblasti nazývané Gatwick Diamond, jejíž ekonomika je navázána na gatwické letiště: míra nezaměstnanosti patří k nejnižším ve Spojeném království, sídlí zde např. pobočka elektrotechnické firmy Thales Group.\n\nVe městě byla založena hudební skupina The Cure. Narodili se zde hudební skladatel Philip Lawson a atlet Craig Pickering, v Crawley žili fotbalista Gareth Southgate a novinář Mark Lemon, zakladatel časopisu \"Punch\". Nedaleko Crawley byly v roce 1825 poprvé nalezeny pozůstatky Iguanodona. Sídlí zde fotbalový klub Crawley Town FC.\n"}
{"id": "1400667", "url": "https://cs.wikipedia.org/wiki?curid=1400667", "title": "Bavorský zemský sněm", "text": "Bavorský zemský sněm\n\nBavorský zemský sněm () je zemský sněm v Bavorsku, jedné ze spolkových zemí Německa. Je nejvyšším ústavním orgánem Bavorska. Do roku 1991 byl dvoukomorový a zahrnoval i Bavorský senát, od té doby se jedná o jednokomorový parlament. Sídlí v Maximilianeu postaveném Maxmiliánem II. Bavorským v roce 1876 v bavorském hlavním městě Mnichově. Dějiny bavorského zemského sněmu sahají k bavorské ústavě z roku 1818, na základě které byl v roce 1819 zřízen. Za nacistického Německa v roce 1934 byl ale parlament rozpuštěn a kontinutita přerušena; nový sněm byl zaveden až v roce 1946 podle Ústavy svobodného státu Bavorska.\n\nVolební období je pět let a následující volby se budou konat v říjnu 2018. V předchozích volbách v roce 2013 získala nadpoloviční počet mandátů Křesťansko-sociální unie Bavorska, což je v poválečných dějinách parlamentu běžné.\n\n"}
{"id": "1400668", "url": "https://cs.wikipedia.org/wiki?curid=1400668", "title": "Provincie v Zambii", "text": "Provincie v Zambii\n\nZambie administrativně sestává z deseti provincií. Každá provincie je řízena ministrem jmenovaným prezidentem Zambie, každá provincie má své ministerstvo. Administrativním vedoucím provincie je náměstek ministra jmenovaný prezidentem. Dalšími funkcemi jsou zástupce náměstka ministra, vedoucí vládních oddělení a další státní úředníci.\n\nProvincie se dále dělí na distrikty. Názvy distriktů jsou odvozeny od sídel distriktů. Samosprávným orgánem každého distriktu je rada, která je vedena voleným reprezentantem, tzv. radním. Radní je volen na tři roky. Další členové rady jsou vybíráni místní vládní komisí, která může i nemusí být z daného distriktu. Kancelář provinční samosprávy je umístěna v hlavním městě distriktu a disponuje místními úředníky a dozorčími. Každá místní rada je zodpovědná za výběr místních daní. Účetnictví je každý rok kontrolováno podle ročního rozpočtu. Volení členové rady nečerpají stálý plat, ale jsou radou placeni příspěvky. Provincie v Zambii jsou především rurální oblasti, takže zde existují pouze tři městské rady. Centrální vláda přenechává radám 63 různých funkcí, většina z nich se týká řízení místní infrastruktury a správy. Rady jsou pověřeny udržováním komunitních center, zoologických zahrad, parků, hydrologických zařízení, hřišť, hřbitovů, knihoven, muzeí nebo galerií. Místní rady též spolupracují s některými vládními organizacemi v oblasti zemědělství, ochrany přírody, poštovních služeb, zakládání a udržování nemocnic, škol a některých dalších veřejných institucí. Činnost rad je též zaměřena na podporu komunitní participace.\n\nNejvětší provincie je Západní provincie s 126 386 km², zatímco nejmenší je Lusaka s 21 896 km². Nejvíce obyvatel má Lusaka s 2 191 225 obyvateli, která je zároveň nejhustěji zalidněná se 100 obyv./km².\n\n"}
{"id": "1400670", "url": "https://cs.wikipedia.org/wiki?curid=1400670", "title": "6 (linka metra v Ciudad de México)", "text": "6 (linka metra v Ciudad de México)\n\nLinka 6 je jedna z linek metra v Ciudad de México, je značena červenou barvou. Linka má 11 stanic a dlouhá je 13,947 km.\n\nLinka 6 se kříží s linkami metra 3, 4, 5, 7 a linkami Metrobusu 1, 6.\n\nNěkteré stanice dříve nesly jiný název\n"}
{"id": "1400674", "url": "https://cs.wikipedia.org/wiki?curid=1400674", "title": "Pohřeb hraběte Orgaze", "text": "Pohřeb hraběte Orgaze\n\nPohřeb hraběte Orgaze (španělsky \"El entierro del conde de Orgaz\") je 4,80 m vysoký a 3,60 m široký obraz, který El Greco namaloval v letech 1586–1588. Nachází se v boční kapli farního kostela sv. Tomáše (Santo Tomé) v bývalém španělském hlavním městě Toledu. Po dohotovení obrazu došlo k déletrvajícímu sporu mezi farností a malířem o cenu díla; spor byl nakonec rozhodnut až zásahem Svatého stolce.\n\nDolní část obrazu znázorňuje ukládání těla sponzora kostela, Gonzala Ruize de Toleda hraběte z Orgaza, za přítomnosti dobové honorace; jde o jeden z prvních skupinových portrétů dějin evropského malířství. Horní část obrazu znázorňuje nebeskou sféru: Krista, anděly a světce přijímající duši hraběte (malířský motiv \"assumptio animae\", přijetí duše do nebe). Vše se odehrává v nehmotném prostoru, na pozadí je černá barva.\n\nMalířsky jde o obraz o působící dynamicky, což způsobuje například protáhnutí postav či kontrast barev. Obraz působí mysticky a naturalisticky. Malba je provedena krátkými a jemnými tahy štětcem.\n"}
{"id": "1400678", "url": "https://cs.wikipedia.org/wiki?curid=1400678", "title": "Pralesnička ohnivá", "text": "Pralesnička ohnivá\n\nPralesnička ohnivá (\"Oophaga histrionica\") je drobná, nápadně zbarvená jedovatá žába řazená k tzv. „harlekýnovým šípovým žabám“. Vylučuje kůží vysoce toxický sekret obsahující kadiotoxiny, který odpuzuje nebo dokonce zabíjí malé predátory. Pralesnička ohnivá je suchozemský obojživelník trávící většinu svého života skrytě ve vlhkém prostředí pod spadaným listím tropických rostlin, kde také nachází živočišnou potravu.\n\nJe endemit jihoamerické Kolumbie, kde se vyskytuje na západě země v provinciích Antioquia, Chocó a Valle del Cauca. Žije tam v tropických deštných lesích v pohoří Západní Kordillery. Lze ji nalézt téměř od údolních nížin až do nadmořské výšky okolo 1000 m.\n\nPralesnička ohnivá je druh patřící v rodu \"Oophaga\" k největším, samci dorůstají do délky 3,5 cm a samice 3,7 cm, někteří dospělí jedinci však nejsou velcí ani 2,5 cm. Variabilita druhu se projevuje i tím, že byla původně popsána jako jasně oranžová s černými skvrnami, později však byla nalezena řada morfotypů barevně velmi odlišných, se základními barvami světle až matně oranžová, hnědá, žlutá, červená, bílá i modrá a kontrastní barva bývá hnědá nebo černá. Pralesničky ohnivé rozličně zbarvené žijí na jednotlivých horských svazích nepříliš od sebe vzdálených.\n\nNohy a jejich prsty jsou vždy černé, na prstech mají přilnavé polštářky usnadňující lezení po stromech. Nohy jsou v porovnáni s jinými druhy rodu poměrně dlouhé a všechny prvé prsty jsou kratší než druhé. Žába má velké oči a je bezzubá.\n\nMezi základní potravu této žáby patří mravenci, termiti, roztoči, brouci a jiní drobní členovci žijící pod spadaným listím ve vlhkém tropickém lese. Protože nemá zuby, lapá kořist lepkavým jazykem a hltá ji celou.\n\nSložitý reprodukční systém je daň za přechod dospělého živočicha k životu na pevné zemí, když potomci musí stále prodělávat larvární vývoj ve vodě. K páření dochází v období dešťů, kdy dosud osamoceně žijící samci vylézají na listy a volají samice. Samice naklade čtyři až deset vajíček na list a samec je oplodní, tím jeho role končí. Samice vajíčka střeží a za deset dnů se z nich vylíhnou drobní pulci, kteří za pomoci svého ocasu vylezou na její záda. Po jednom je odnese do koruny stromu, kde je každého zvlášť odloží do listové růžice broméliovité rostliny naplněných vodou. Protože v této čisté, převážně dešťové vodě nemají pulci žádnou stravu, samice je po tři měsíce každodenně navštěvuje a denně jim snáší jako potravu neoplodněná vajíčka. Za tři měsíce je metamorfóza dokončená a malé žabky seskáčou na zem. V zajetí je průměrná délka života této žáby okolo 9 let.\n\n\"Oophaga histrionica\" vyměšuje kůži kardiotoxin označovaný jako histrionicotoxin, což je alkaloid blokující především iontový kanál spojený s nikotinový acetylcholinový receptor. Tento jed si žába nevytváří, ale postupně ho shromažďuje z kořisti a koncentruje jej ve své kůži; čím je starší, tím jedovatější. Histrionicotoxin je účinnější než běžný pumiliotoxin, vyskytující se u většiny žab čeledi pralesničkovitých, ale slabší než batrachotoxin. U lidí se symptomy zasažení tímto jedem projevují fyzickou slabost, rozmazaným viděním, bušením srdce a v některých případech srdeční paralýzou vedoucí k úmrtí. Domorodci jejích jed pro otrávené šípy do foukaček nepoužívají, obvykle využívají jedu žab pralesniček rodu \"Phylobates\".\n\nJedná se o běžný druh žijící v početné populaci na rozlehlém území, jeho stavy však pomalu klesají. V posuzování IUCN je pralesnička ohnivá zařazena do kategorie Málo dotčený taxon – LC. Hlavním nebezpečím které jí do budoucna hrozí, je odlesňování pro rozšiřování zemědělské půdy nutné k obživě zvyšující se místní populace, pro těžbu dřeva a budování dopravní infrastruktury.\n\n"}
{"id": "1400680", "url": "https://cs.wikipedia.org/wiki?curid=1400680", "title": "Jedna panna navíc", "text": "Jedna panna navíc\n\nJedna panna navíc (1999, \"One Virgin Too Many \") je historický detektivní román anglické spisovatelky Lindsey Davisové. Jde o jedenáctý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nRomán se odehrává roku 74. Falco díky odměně, kterou získal jako auditor při velkém sčítání lidu může vstoupit do jezdeckého stavu a oženit se se svou družkou Helenou, dcerou senátora Decima Camilla Vera. Od císaře získal za své služby poněkud zvláštní úřad prokurátora drůbeže pro Senát a římský lid a k tomu mu svěřil augurská posvátná kuřata. Ale jeho detektivní práce nekončí. O pomoc jej požádá dívka Gaia Laelia z jedné aristokratické římské rodiny, protože se obává, že jí chce někdo zavraždit. Falco jí nebere vážně, protože ví, jakou mají děti v jejím věku bujnou fantazii. Když pak Gaia najednou zmizí, zoufalá rodina požádá Falcona, zda by jí nenašel. Současně probíhá příprava na volbu nové nejvyšší vestálky, protože té dosavadní vypršela její třicetiletá služba. Nejvyšší vestálka má být určena losem z řady dívek z předních římských rodin, kam patří i Gaia. Mezitím došlo ke krvavé vraždě jednoho z tzv. Arvalských bratří, dvanáctičlenného náboženského bratrstva, jehož mrtvolu najde jeden z Heleniných bratří, což možná souvisí se zmizením dívky. Falco postupně odhaluje prohnilé pozadí oficiálního římského náboženství.\n\n\n"}
{"id": "1400681", "url": "https://cs.wikipedia.org/wiki?curid=1400681", "title": "Saulius Skvernelis", "text": "Saulius Skvernelis\n\nSaulius Skvernelis (* 23. července 1970 Kaunas) je litevský politik, od roku 2016 poslanec parlamentu a předseda vlády.\n\nVystudoval Gediminovu technickou univerzitu ve Vilniusu. Od roku 1994 vyučoval na policejní akademii, roku 2005 získal titul magistra na právnické fakultě Univerzity Mykolase Romerise. Byl policejním důstojníkem, od roku 2011 zastával pozici generálního komisaře policie a roku 2014 ho premiér Algirdas Butkevičius jmenoval ministrem vnitra. V parlamentních volbách v říjnu 2016 kandidoval jako nestraník za středovou stranu Unie rolníků a zelených, která volby vyhrála a Skvernelis byl jmenován předsedou koaliční vlády. Jako své programové priority uvedl posilování euroatlantických vazeb, zmírnění dopadů brexitu na litevské občany pracující na britských ostrovech, efektivnější fungování státní správy, boj s korupcí, snižování daňové zátěže, podporu drobného podnikání a zkvalitnění vzdělávacího systému.\n\nJe podruhé ženatý, má syna a dceru.\n"}
{"id": "1400683", "url": "https://cs.wikipedia.org/wiki?curid=1400683", "title": "Polski Senovec", "text": "Polski Senovec\n\nPolski Senovec ( ) je město na severu Bulharska, které leží na řece Gargalaka. Často se mu říká \"Město carů\" a proslavilo se jako centrum druhé bulharské říše, pročež je vyhledáváno mnoha turisty.\n\n"}
{"id": "1400685", "url": "https://cs.wikipedia.org/wiki?curid=1400685", "title": "Hogland (jižní maják)", "text": "Hogland (jižní maják)\n\nJižní maják Hogland (rusky: \"Южный Гогландский маяк\") stojí na mysu Lounatrivi v jižní části ostrova Hogland (také Gogland) ve Finském zálivu Baltského moře. Ostrov náleží do Kingiseppského rajónu Leningradské oblasti Ruska.\n\nV roce 1861 byl postaven první maják, který byl vybaven Fresnelovou čočkou vyrobenou v Paříži. V roce 1905 byl postaven na počest cara Mikuláše II. nový maják vysoký 22 m. V šedesátých letech 20. století byla provedena poslední modernizace majáku.\n\nVálcová zděná cihlová věž postavená na šestiboké kamenné základně ukončena ochozem a lucernou. V blízkosti majáku je několik jednopatrových domů rodin, které se zabývají hydrografií a servisem majáku. Maják je přístupný veřejnosti.\n\n\noznačení\n\n\n"}
{"id": "1400687", "url": "https://cs.wikipedia.org/wiki?curid=1400687", "title": "Tyršova (Plzeň)", "text": "Tyršova (Plzeň)\n\nTyršova ulice v Plzni spojuje ulice Jízdecká, Pražská, U Prazdroje a Sirková. Nazvána je podle zakladatele sportovní organizace Sokola Miroslava Tyrše. Základna Sokola stojí u Tyršovy ulice, ale katastrálně spadá do Štruncových sadů. Je rovnoběžná s ulicí Sady 5. května. Vstupuje do ní ulice Pallova a Štruncovy sady. Ulice je překlenuta 3 mostními prvky: mostem Generála Pattona, mostem v Roosveltově ulici a lávkou ze Sadů 5. května do parkovacího domu v Truhlářské ulici. Veřejnou dopravu zajišťuje autobusová stanice \"Na Rychtářce\". V ústí ulice do ulic U Prazdroje, Sirková a Pražská je ulice vedena po mostě přes řeku Radbuzu. Za německé okupace nesla název \"Obcizna\". Tato ulice je význačná svým velkým automobilovým provozem.\n"}
{"id": "1400688", "url": "https://cs.wikipedia.org/wiki?curid=1400688", "title": "Leopold Zeman", "text": "Leopold Zeman\n\nLeopold Zeman (10. ledna 1901, Třebíč – po roce 1960) byl český novinář a šéfredaktor Lidových novin mezi lety 1941 a 1945. \n\nLeopold Zeman se narodil v Třebíči, jeho otcem byl poštovní úředník, vystudoval gymnázium v Třebíči a začal působil jako finanční úředník v Brně. Od roku 1921 externě spolupracoval s Lidovými novinami jako dopisovatel sportovní rubriky. Mezi lety 1924 a 1928 pracoval jako redaktor téže novin, do roku 1932 pak působil jako propagační pracovník Zbrojovky Brno. Posléze působil ve vydavatelství Globus (od roku 1934), kde vydával Moravské noviny a Moravskou Orlici, ve vydavatelství Globus se v roce 1938 stal všeobecným redaktorem a v červnu 1940 byl dosazen na pozici šéfa redakční služby Lidových Novin, kde pak od roku 1941 do roku 1945 působil jako šéfredaktor.\n\nDne 10. května 1945 byl zanesen do seznamu novinářů zaslanému České národní radě. Po druhé světové válce byl také vyloučen očistnou komisí Svazu českých novinářů z novinářské organizace a byl předán lidovému soudu. V dubnu 1947 stanul před Národním soudem s obviněním z kolaborace, kdy se posléze ukázalo, že do redakce novin pravidelně zaměstnával Židy či bývalé legionáře a zachránil několik knih Jaroslava Stránského. Byl odsouzen na 2,5 roku do vězení.\n\n"}
{"id": "1400695", "url": "https://cs.wikipedia.org/wiki?curid=1400695", "title": "Signál z neznáma", "text": "Signál z neznáma\n\nSignál z neznáma (v anglickém originále ) je americký sci-fi psychologický filmový thriller z roku 2014 natočený režisérem Williamem Eubankem. Ve filmu hrají v hlavních rolích Laurence Fishburne, Brenton Thwaites, Olivia Cookeová a Beau Knapp.\n\nMladíkům Nick a Jonah a dívce Haley v jejich škole způsobil mnoho nepříjemností tajemný hacker Nomad. Udělají si výlet a snaží se ho vyhledat na opuštěném venkově. Místo toho se ale začnou na místě odehrávat zvláštní věci. Skupinka se ocitá v tajném vládním komplexu, kde jsou zadržováni a zkoumáni. Dostali se totiž do kontaktu s mimozemskou civilizací a jsou nakaženi. Jejich těla jsou modifikována mimozemskou technologií. Následně se jim podaří z komplexu uniknout a rozbíhá se na ně honba mužů v kombinézách. Útěk jim komplikuje, že se nacházejí uprostřed rozlehlé odříznuté oblasti. Když jsou dopadeni, Nik se dozvídá, že jsou produktem hackera Nomada, kombinací lidských a mimozemských vlastností, a že Nomad je právě muž, který se je snaží dopadnout a který je podroboval výzkumu. A že sám Nomad nemá lidské, ale androidí tělo. Nik zjišťuje, že je na jiné planetě, součástí experimentu, nad kterým nemůže mít žádnou kontrolu.\n\n"}
{"id": "1400697", "url": "https://cs.wikipedia.org/wiki?curid=1400697", "title": "DNR", "text": "DNR\n\nZkratka DNR může odkazovat na více významů:\n\n"}
{"id": "1400703", "url": "https://cs.wikipedia.org/wiki?curid=1400703", "title": "Rudolf Křenek", "text": "Rudolf Křenek\n\nRudolf Křenek (24. ledna 1897 Tábor – ) byl český fotbalový útočník a trenér.\n\nTáborský rodák a odchovanec plzeňské Viktorie byl vynikajícím centrforvardem (střední útočník) a dispečerem hry, který vytvořil v SK Židenice slavné vnitřní útočné trio se Štaplem a Mazalem. Do Brna jej přivedl Cyril Metoděj Lacina po první světové válce z Viktorie Plzeň, kam se také po dvou vydařených sezonách v roce 1921 vrátil. V říjnu toho roku byl plzeňskou župou doživotně distancován pro nařčení z profesionalismu, později byl omilostněn.\n\nHrál také za SK Moravská Ostrava a v rumunském klubu Juventus Bukurešť, kde působil v roli hrajícího trenéra.\n\nPo skončení hráčské kariéry se stal trenérem.\n\n\n\n"}
{"id": "1400710", "url": "https://cs.wikipedia.org/wiki?curid=1400710", "title": "Wimbledon 2018 – čtyřhra juniorek", "text": "Wimbledon 2018 – čtyřhra juniorek\n\nČtyřhra juniorek ve Wimbledonu 2018 probíhala v první polovině července 2018. Do deblové soutěže londýnského grandslamu nastoupilo třicet dva párů. Obhájcem titulu byl srbsko-slovinský pár Olga Danilovićová a Kaja Juvanová, které se rozhodly do soutěže nezasáhnout.\nVítězem se stala nejvýše nasazená čínská dvojice složena z 16leté Wang Sin-jü a 17leté Wang Si-jü, jež ve finále hladce zdolaly americké turnajové dvojky Caty McNallyovou a Whitney Osuigweovou po dvousetovém průběhu 6–2 a 6–1. Američanky tak odešly z finále druhý rok v řadě poraženy. Wang Sin-jü získala, po triumfu na Australian Open 2018, druhý grandslamvý titul z juniorské čtyhry a pro Wang Si-jü se jednalo o první takové vítězství.\n\n"}
{"id": "1400711", "url": "https://cs.wikipedia.org/wiki?curid=1400711", "title": "7 (linka metra v Ciudad de México)", "text": "7 (linka metra v Ciudad de México)\n\nLinka 7 je jedna z linek metra v Ciudad de México, je značena oranžovou barvou. Linka má 14 stanic a dlouhá je 18,784 km.\n\nLinka 7 se kříží s linkami metra 1, 2, 6, 9, 12 a linkami Metrobusu 6, 7.\n"}
{"id": "1400712", "url": "https://cs.wikipedia.org/wiki?curid=1400712", "title": "Wimbledon 2018 – dvouhra juniorek", "text": "Wimbledon 2018 – dvouhra juniorek\n\nDvouhra juniorek ve Wimbledonu 2018 probíhala v první polovině července 2018. Do singlové soutěže londýnského grandslamu nastoupilo šedesát čtyři hráček. Z kvalifikace se probojovalo devět tenistek. Obhájkyní titulu byla 18letá Američanka Claire Liuová, která se rozhodla do soutěže nenastoupit.\n\nPremiérový grandslamový titul z dvouhry vybojovala 17letá nenasazená Polka Iga Świąteková, jež ve finále za 73 minut na dvorci č. 1 přehrála švýcarskou kvalifikantku téhož věku Leonii Küngovou po dvousetovém průběhu 6–4 a 6–2. Stala se tak čtvrtou polskou šampionkou wimbledonské juniorky, když navázala na triumfy Aleksandry Olszové (1995), Agnieszky Radwańské (2005) a její mladší sestry Urszuly Radwańské (2007). Po několikaměsíčním výpadku v důsledku operace kotníku během sezóny 2017 na sebe Świąteková upozornila titulem z deblové juniorky French Open 2018 a semifinálovou účastí v singlové soutěži. Bývalá juniorská světová šestka přijížděla do Wimbledonu jako 76. dívka žebříčku ITF. V soutěži ztratila jediný set, který jí v úvodním kole odebrala první nasazená a úřadující šampionka Roland Garros Whitney Osuigweová. Do juniorského žebříčku si Świąteková připsala 375 bodů, poražená finalistka pak 270 bodů.\n"}
{"id": "1400713", "url": "https://cs.wikipedia.org/wiki?curid=1400713", "title": "8 (linka metra v Ciudad de México)", "text": "8 (linka metra v Ciudad de México)\n\nLinka 8 je jedna z linek metra v Ciudad de México, je značena zelenou barvou. Linka má 19 stanic a dlouhá je 20,078 km.\n\nLinka 8 se kříží s linkami metra 1, 2, 4, 9, B, 12 a linkami Metrobusu 2, 4, 7.\n\nNěkteré stanice dříve nesly jiný název\n"}
{"id": "1400714", "url": "https://cs.wikipedia.org/wiki?curid=1400714", "title": "Wimbledon 2018 – dvouhra juniorů", "text": "Wimbledon 2018 – dvouhra juniorů\n\nDvouhra juniorů ve Wimbledonu 2018 probíhala v první polovině července 2018. Do singlové soutěže londýnského grandslamu nastoupilo šedesát čtyři hráčů. Z kvalifikace se probojovalo devět tenistů. Obhájcem titulu se stal 19letý Španěl Alejandro Davidovich Fokina, který již nebyl ke startu v juniorské soutěži věkově způsobilý.\n\nDruhý grandslamový titul vybojovala 16letá juniorská světová jednička Tseng Chun-hsin, jež získala tzv. Channel Slam, když triumfovala i na předcházejícím Roland Garros 2018. Tseng si o titul zahrál i na lednovém Australian Open 2018. Ve wimbledonském finále zdolal za 2.06 hodin britského hráče Jacka Drapera po třísetovém průběhu 6–1, 6–7, 6–4. Jako první tenista od roku 2004 a Gaëla Monfilse dobyl juniorský Channel Slam. Do juniorského žebříčku si připsal 375 bodů, poražený finalista pak 270 bodů.\n"}
{"id": "1400715", "url": "https://cs.wikipedia.org/wiki?curid=1400715", "title": "9 (linka metra v Ciudad de México)", "text": "9 (linka metra v Ciudad de México)\n\nLinka 9 je jedna z linek metra v Ciudad de México, je značena hnědou barvou. Linka má 12 stanic a dlouhá je 15,375 km.\n\nLinka 9 se kříží s linkami metra 1, 2, 3, 4, 7, 8, A, 12 a linkami Metrobusu 1, 2, 3.\n"}
{"id": "1400716", "url": "https://cs.wikipedia.org/wiki?curid=1400716", "title": "A (linka metra v Ciudad de México)", "text": "A (linka metra v Ciudad de México)\n\nLinka A je jedna z linek metra v Ciudad de México, je značena purpurovou barvou. Linka má 10 stanic a dlouhá je 17.192 km.\n\nLinka A se kříží s linkami metra 1, 5, 9 a linkou Metrobusa 2\n"}
{"id": "1400717", "url": "https://cs.wikipedia.org/wiki?curid=1400717", "title": "Taboče", "text": "Taboče\n\nTaboče (také známá jako Taboche, Tawoche, Tobuche, Tāuje, Taweche, Tawache nebo Tawetse) je hora ve východním Nepálu v pohoří Himálaj v oblasti Khumbu. Taboče je spojen s Čolace dlouhým hřebenem. Taboče leží severozápadně od hory Ama Dablam mezi vesnicemi Pheriče a Mačhermo.\n\nPrvní výstup byl uskutečněn v roce 1974 francouzskou expedicí vedenou Yannickem Seigneurem a klarinetistou a skladatelem Jean-Christianem Michelem. Ve vrcholovém týmu byli také Louis Dubost, Paul Gendre a Jacques Brugirard.\n"}
{"id": "1400719", "url": "https://cs.wikipedia.org/wiki?curid=1400719", "title": "Koganei", "text": "Koganei\n\nKoganei () je město v prefektuře Tokio v Japonsku. K roku 2018 mělo přes 124 tisíc obyvatel.\n\nKoganei leží v oblasti Kantó u jihovýchodního pobřeží ostrova Honšú. Patří do prefektury Tokio a od centra Tokia je položeno směrem na západ.\n\nNa východě sousedí Koganei s Musašinem, na jihovýchodě s Mitakou, na jihu s Čófu a Fučú, na západě s Kokubundži, na severu s Kodairou a na severovýchodě s Nišitókjó.\n\nNa území Koganei jsou dvě nádraží společnosti JR East; obě na lince Čúó.\n\nKoganei vzniklo v roce 1889 sloučením několika vesnic. Na městečko bylo povýšeno v roce 1937 a na město v roce 1958.\n\n\nV Koganei sídlí studio Ghibli.\n"}
{"id": "1400720", "url": "https://cs.wikipedia.org/wiki?curid=1400720", "title": "12 (linka metra v Ciudad de México)", "text": "12 (linka metra v Ciudad de México)\n\nLinka 12 je jedna z linek metra v Ciudad de México, je značena zlatou barvou. Linka má 20 stanic a dlouhá je 12,660 km.\n\nLinka 12 se kříží s linkami metra 2, 3, 7, 8 a linkou Metrobusa 1.\n"}
{"id": "1400721", "url": "https://cs.wikipedia.org/wiki?curid=1400721", "title": "Praha-Spořilov (železniční zastávka)", "text": "Praha-Spořilov (železniční zastávka)\n\nPraha-Spořilov je zaniklá železniční zastávka na původně jednokolejné neelektrifikované trati 210 z Vršovic do Modřan. Stála v místech mezi železniční tratí a ulicemi 5. května, Na Nivách a Podle Kačerova na kilometru 3,495.\n\nMístní železniční trať Nusle–Modřany byla zprovozněna 1. března roku 1882, v roce 1885 ji převzala společnost rakouských státních drah. Zastávka Praha–Spořilov vznikla 19. května 1934, v letech 1939-1945 se jmenovala \"Prag-Rosenbühl\", od roku 1945 Praha-Spořilov. Zastávka měla hlásku s křížovým návěstidlem a umožňovala tak lepší propustnost tratě do Krče. Nacházelo se při ní nákladiště Roztyly.\n\nPro záměr výstavby jižní železniční spojky, která propojila vršovické nákladní nádraží s Radotínem, byly provedeny změny ve vedení tratě z Vršovic do Krče. Při zachování provozu staré tratě byl v letech 1958-1960 prokopán ve vrchu Homole hluboký zářez pro novou trať. Poté byl provoz na původní trati na několik dní vyloučen, došlo k odtěžení zbylého materiálu a trať připojena na novou přeložku. V nově vedeném úseku již nebyly ostré oblouky a sklony až 24 promile, napřímená trať se zkrátila a umožnila rychlost vlaků až 80 km/h.\n\nNa spořilovské zastávce byl provoz ukončen 28. května 1960.\n\nZ původně vedené trati se v úseku mezi stanicemi Praha-Spořilov a Praha-Krč dochovaly dvě stavby - v Michelském lese železniční most vedený nad lesní cestou a mostní pilíř ve Vídeňské ulici poblíž zastávky MHD U Labutě ve směru na Kačerov.\n\n\n"}
{"id": "1400723", "url": "https://cs.wikipedia.org/wiki?curid=1400723", "title": "Obvod obce s rozšířenou působností Humpolec", "text": "Obvod obce s rozšířenou působností Humpolec\n\nSprávní obvod obce s rozšířenou působností Humpolec je jedním ze správních obvodů Kraje Vysočina. Zahrnuje město a dalších 24 obcí. Rozsah správního obvodu se plně kryje se správním obvodem obce s pověřeným obecním úřadem Humpolec.\n\n"}
{"id": "1400728", "url": "https://cs.wikipedia.org/wiki?curid=1400728", "title": "Jindřich Skácel", "text": "Jindřich Skácel\n\nJindřich Skácel (* 3. listopadu 1979, Prostějov) je bývalý český fotbalový brankář.\n\nV české lize hrál za SK Sigma Olomouc, 1. FK Drnovice a 1. FK Příbram. Nastoupil v 53 ligových utkáních. Šestnáctkrát vychytal nulu. Ve slovenské lize hrál za FK ViOn Zlaté Moravce. V nižších soutěžích hrál i za SC Xaverov Horní Počernice, FC Graffin Vlašim, FK Mutěnice a FC Tescoma Zlín. V evropských pohárech nastoupil v 6 utkáních, mj. ve dvou utkáních Poháru UEFA proti Olympique de Marseille.\n\n\n"}
{"id": "1400729", "url": "https://cs.wikipedia.org/wiki?curid=1400729", "title": "B (linka metra v Ciudad de México)", "text": "B (linka metra v Ciudad de México)\n\nLinka B je jedna z linek metra v Ciudad de México. Linka má 21 stanic a dlouhá je 23,722 km.\n\nLinka B se kříží s linkami metra 1, 3, 4, 5, 8 a linkami Metrobusu 1, 3, 4, 5, 6, 7.\n\nNěkteré stanice dříve nesly jiný název\n"}
{"id": "1400736", "url": "https://cs.wikipedia.org/wiki?curid=1400736", "title": "Obvod obce s rozšířenou působností Pacov", "text": "Obvod obce s rozšířenou působností Pacov\n\nSprávní obvod obce s rozšířenou působností Pacov je jedním ze správních obvodů Kraje Vysočina. Zahrnuje město a dalších 23 obcí. Rozsah správního obvodu se plně kryje se správním obvodem obce s pověřeným obecním úřadem Pacov.\n\n"}
{"id": "1400741", "url": "https://cs.wikipedia.org/wiki?curid=1400741", "title": "Betina", "text": "Betina\n\nBetina je vesnice v opčině Tisno na ostrově Murter v Chorvatsku v Šibenicko-kninské župě. V roce 2011 zde žilo 697 obyvatel. Nachází se na severovýchodním pobřeží ostrova, 7 km od Tisna. Zástavba plynule navazuje na zástavbu vesnice Murter.\n\nBetina je poprvé zmiňována v roce 1423, kdy je uváděno 15 lidí v 8 domech. V roce 1597 bylo v Betině 16 domů a v roce 1678 zde bylo 52 rodin s přibližně 350 obyvateli. Kostel byl postaven v 15. století a pravděpodobně byl zasvěcen sv. Františku z Assisi, protože se v nedaleké osadě na ostrově Sustipanac nacházel františkánský klášter. Pozůstatky římského osídlení Colentum, jako jsou zříceniny římských letních domů, fresky a mozaiky rozptýlené na zemi a v moři, se nacházejí mezi Betinou a Murterem.\n\nEkonomika je převážně zaměřena na zemědělství (ovoce, vinná réva, olivovníky, ovce), rybolov a poslední době se rozvíjí i cestovní ruch. V roce 1740 vznikla první rodinná loděnice. V místní loděnici poblíž přístavu je možno stavět a opravovat lodě až do výtlaku 300 tun. K rozvoji turismu také napomáhá marina. Obyvatelé vozí v létě část ovcí na pastvu na Kornati, kde jsou pozemky v majetku zemědělců z Betiny a jiných míst ostrova.\n\nOd roku 2015 v místě působí loďařské muzeum. Každé léto se na náměstí koná folklórní festival.\n\n"}
{"id": "1400743", "url": "https://cs.wikipedia.org/wiki?curid=1400743", "title": "Amadeus III. Savojský, vévoda z Aosty", "text": "Amadeus III. Savojský, vévoda z Aosty\n\nPrinc Amadeus Savojský, vévoda z Aosty ( \"Amedeo di Savoia, duca d'Aosta\", * 27. září 1943, Florencie) je italský šlechtic a podnikatel, současná hlava významného italského rodu Savojských.\n\nNarodil se jako jediný syn Amona III., čtvrtého vévody z Aosty, a princezny Ireny Řecké. Byl pokřtěn jako Amadeus Hubert Konstantin Jiří Pavel Elena Florent Zvonimír Savojský z Aosty (Amedeo Umberto Costantino Giorgio Paolo Elena Maria Fiorenzo Zvonimiro di Savoia Aosta).\n\nV letech 1941–1943 byl také následníkem trůnu krátce trvajícího Chorvatského království jako Zvonimír II. Italskými monarchisty je uznáván jako hlava dynastie Savojských. Dle historického práva mu náleží tituly \"5. vévoda z Aosty, kníže cisternský a belriguardský, markýz z Voghery, hrabě z Ponderana\".\n\nVévoda Amadeus se 22. července 1967 oženil s Klaudií Orleánskou (* 1943). Narodily se jim tři děti:\n\nManželství bylo později rozvedeno a církevně anulováno. Roku 1987 se Amadeus oženil podruhé se Silvií Paternò Ventimigliovou ze Spedalotta (* 1954).\n\n\"Rada říšských senátorů\", kolegiální orgán založený v roce 1955 italským králem Hubertem II., který měl na starosti dohled nad dynastickou důstojností Savojských, 7. července 2006 vydal oznámení, že „princ Amadeus Savojský, někdejší vévoda z Aosty, je legitimním vévodou Savojským a hlavou Savojské dynastie“.\n\nPrinc Amadeus Savojský byl vyznamenán italským Řádem zvěstování.\n\n"}
{"id": "1400744", "url": "https://cs.wikipedia.org/wiki?curid=1400744", "title": "Praha-Klukovice (železniční zastávka)", "text": "Praha-Klukovice (železniční zastávka)\n\nPraha-Klukovice je zaniklá železniční zastávka na jednokolejné neelektrifikované trati 173 z Prahy-Smíchova do Rudné u Prahy. Stála na rozhraní Prokopského a Dalejského údolí západně od Klukovic na kilometru 6,10.\n\nŽelezniční zastávka byla zprovozněna roku 1933 spolu se sousední zastávkou Praha-Holyně a měla jen jedno nástupiště. Trať tudy procházela od roku 1873. Již roku 1942 byla zastávka zrušena, protože hrozilo vykolejení vlaků z důvodu nevyhovujícího terénu, na kterém byla postavena.\n\n\n"}
{"id": "1400749", "url": "https://cs.wikipedia.org/wiki?curid=1400749", "title": "Kladno-Ostrovec", "text": "Kladno-Ostrovec\n\nKladno-Ostrovec je železniční stanice v kladenské čtvrti Ostrovec na trati Kralupy nad Vltavou – Kladno (093). Jako jedna z mála stanic ve městě (kromě kladenského nádraží a seřaďovací stanice Kladno-Dubí) má dvě koleje a umožňuje tak vyhýbání vlaků.\n\nStanice je orientovaná ve svahu naproti centru města. Je přístupná autem z níže položené části Podprůhon a shora lávkou pro pěší přes parovod od rodinných domů na Ostrovci.\n\nJe zde plánováno ukončení Rychlodráhy Praha – letiště Ruzyně – Kladno.\n\n"}
{"id": "1400755", "url": "https://cs.wikipedia.org/wiki?curid=1400755", "title": "Paternò", "text": "Paternò\n\nPaternò (v sicilském nářečí \"Patennò\") je město na Sicílii. Nachází se na jihozápadním úpatí Etny v metropolitní oblasti Catania a žije zde 48 013 obyvatel. Poblíž se nachází zřícenina starověkého města Hybla Gereatis.\n\nOblasti dnešního města Paternò byly osídleny již před rokem 3500 př. n. l. Nejstaršími obyvateli byli zřejmě Sikanové, ačkoli se místo nacházelo hlavně na území Sikelů. Tehdejší název města byl \"Inessa\". Moderní název pochází z řeckých slov \"Paeter Aitnaion\", která znamenají \"pevnost Etňanů\". Přítomnost dalšího města nazývaného \"Hybla Mayor\" nebo \"Galeatis\", je doložena severozápadně od dnešního města.\n\nV době řecké a římské éry bylo Paternò město středního významu, a během tří staletí od 14. století př. n. l. došlo ke značnému úbytku obyvatelstva. Během následné arabské nadvlády Sicílie, byl název města \"Batarnù\". Po dobytí Normany ve 40. letech 11. století, bylo přejmenováno na \"Paternionis\" a poté započalo období rozkvětu. V této době zde král Fridrich II. Sicilský nechal vytvořit \"Camera Reginale\" (\"Královninu komoru\") jako svatební dar pro svou nastávající manželku Eleonoru z Anjou. Ta potom přecházela jako dědictví na další královny Sicílie. Toto období hojnosti v Paternò trvalo do 15. století, kdy se město stalo lénem, v důsledku čehož postupně ztrácelo na významu.\n\nMěsto i okolí bylo opakovaně zamořeno malárií, která se šířila z bažin v Katánské nížině. Ty byly později vysušeny a v 60. a 70. letech 20. století došlo k prudkému rozvoji města.\n"}
{"id": "1400764", "url": "https://cs.wikipedia.org/wiki?curid=1400764", "title": "Divoké Filipíny s Nigelem Marvenem", "text": "Divoké Filipíny s Nigelem Marvenem\n\nDivoké Filipíny s Nigelem Marvenem (\"Wild Philippines with Nigel Marven\" či \"Nigel Marven's Wild Philippines\") je britský dokumentární seriál z roku 2017, který vyrobila společnost Image Impact Ltd. Provází jím britský přírodovědec Nigel Marven, který je zároveň producentem seriálu. V kontinentální Evropě vysílá seriál kanál Viasat Nature, v Indii je vysílán na Animal Planet. Premiéra dvoudílné verze pořadu, kterou však Nigel Marven neprovází, proběhla v lednu 2018 v USA na stanici Nat Geo Wild.\n\nV každé epizodě cyklu navštíví Nigel Marven určitou oblast Filipín, setká se s místními obyvateli a pátrá po místních zvířatech. Živočichové, s nimiž se setká, jsou například žralok liščí, žralok velrybí, nártoun filipínský, orel opičí, krajta mřížkovaná, loděnka a mnozí další. Kameramanem seriálu je Michael Hutchinson, který s Nigelem Marvenem spolupracoval na předchozích projektech \"Deset nejnebezpečnějších hadů\" (2013-17), \"Velrybí dobrodružství s Nigelem Marvenem\" (2013) a \"Divoká Kolumbie\" (2012).\n\nNázvy epizod jsou uvedeny v angličtině.\n\n"}
{"id": "1400765", "url": "https://cs.wikipedia.org/wiki?curid=1400765", "title": "Národní park Llanganates", "text": "Národní park Llanganates\n\nNárodní park Llanganates ( \"Parque nacional Llanganates\") je chráněné území v Ekvádoru, nesoucí od roku 1996 status národního parku. Má rozlohu 2199 km² a zasahuje na území provincií Cotopaxi, Tungurahua, Napo a Pastaza. Západní část národního parku leží v andské krajině nazývané páramo, dosahující nadmořské výšky až 4571 m, východní část se svažuje do údolí Amazonky a je porostlá hustým tropickým lesem. Typickými živočichy jsou lama alpaka, vikuňa, puma americká, medvěd brýlatý, tapír horský, aguti tmavý, kondor andský, tangara Wetmoreova a skalňák andský. Název parku znamená v kečuánštině „krásná hora“. Oblast Llanganates je známá díky legendám, podle nichž ve zdejších nepřístupných horách ukryli Inkové před španělskými conquistadory svůj zlatý poklad.\n"}
{"id": "1400769", "url": "https://cs.wikipedia.org/wiki?curid=1400769", "title": "Whitstable Town FC", "text": "Whitstable Town FC\n\nWhitstable Town FC (celým názvem: Whitstable Town Football Club) je anglický fotbalový klub, který sídlí ve městě Whitstable v nemetropolitním hrabství Kent. Založen byl v roce 1886. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu The Belmont Ground s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1400785", "url": "https://cs.wikipedia.org/wiki?curid=1400785", "title": "Andrea Chénier (opera)", "text": "Andrea Chénier (opera)\n\nAndrea Chénier [\"šéňjé\"] je opera o čtyřech dějstvích italského skladatele Umberta Giordana (1867–1948) z roku 1896. Libreto napsal Luigi Illica (1857–1919), který později několikrát pracoval jako libretista pro Giacoma Pucciniho. Občas je opera Andrea Chénier označována také jako historické hudební drama.\n\nLibreto k opeře \"Andrea Chénier\" napsal v letech 1894–1895 operní dramatik Luigi Illica, v italské opeře své doby jediný stálý, profesionální a specializovaný libretista, ne jen pro operu najímaný literát.\n\nLibreto bylo napsáno bez literární předlohy. Je uměleckou reflexí historické osobnosti francouzského básníka André Chéniera (1762–1794) a čerpá inspiraci ve vzrušené a konfliktní době Velké francouzské revoluce v letech 1789 až 1794, bohaté na dramatické výjevy i pohnuté osudy jednotlivců. Illicovi velmi záleželo na tom, aby jeho inspirace byla originální a aby jeho operní libretistika byla skutečnou literární tvorbou, ne jen řemeslnou adaptací již hotových děl do zhudebnitelné podoby. Tématem libreta je láska za časů revoluce. Děj příběhu je založen až do velmi podrobných detailů na historiografii francouzské revoluce a na biografiích některých zde vystupujících postav. Illica však nakládá s tímto faktografickým zázemím velmi volně. Některé situace, motivy, a pojmy respektují skutečnost, zatímco jiné, prezentované v rámci libreta stejně přesvědčivě, jsou z historického pohledu smyšlené, účelově posunuté a pozměněné. Dramatická pravda zde platí více než pravda historická. Zdramatizovaný Chénier je ten, kterého měl při psaní libreta před očima i Louigi Illica. Citlivý mladík, který si je vědom své ceny, hledá neúnavně pravou lásku. Poezie a láska (k ženě, přírodě, potřebným…) jsou mu vším. Tento křehký a nepraktický člověk, který stojí uprostřed revoluční vřavy, zobrazuje nepochopitelně brutální svět, jemuž musí padnout za oběť. Takto romanticky pojatého Chéniera zasazuje Illica do svého fiktivního příběhu, sestaveného z historicky věrných detailů i z volných odkazů a parafrází. Libreto má realistickou přesvědčivost, přestože jen máloco je v opeře přesně tak, jak se to dočteme v historických knihách.V březnu 1894 měla v Neapoli premiéru Giordanova opera \"Regina Diaz.\" Její neinspirativní libreto trpělo schematismem a konvenčností, ze kterých se nepodařilo vybřednout ani Giordanově hudbě. Bylo to fiasko a opera byla po dvou představeních stažena z programu. Po tomto neúspěchu Giordano váhal, zda nemá dráhu operního skladatele ukončit a nadále se věnovat pouze dirigování. V dubnu 1894 však přijeli za svou prací v neapolském divadle skladatel a Giordanův umělecký souputník Alberto Franchetti spolu s vynikajícím italským libretistou Louigim Illicou. Franchetti projevil zájem o Giordanovu situaci a nabídl mu přenechání práv k libretu Chéniera, na která měl s Illicou uzavřenou smlouvu. Vyjednávání o nové opeře si vzal na starost Illica a trvalo dva měsíce, než nakladatel souhlasil se vznikem nové Giordanovy a Illicovy opery ve své produkci. Operu se podařilo dokončit koncem ledna 1896. Když si však šéf hudební produkce partituru opery prostudoval, prohlásil, že se nedá hrát a premiéra byla zrušena. Nicméně se nakonec podařilo nakladatele přesvědčit o kvalitách nové opery a premiéra se konala v milánské La Scale 28. března 1896.\n\nHudba Umberta Giordana je příkladem toho, jak klíčovou roli má pro skladatele libreto, jeho námět, stavba i literární zpracování. Vznikla v době, kdy již nějakých stotřicet let existovaly zásady hudebního dramatu, formulované a realizované Christophem Willibaldem Gluckem a respektované a dále rozvíjené autory, jakými byli Verdi, Puccini a Wagner. Ideálem opery v této době bylo hudební drama, kdy je hudba svým obsahem i formou těsně spojená s dramatickou situací, s příběhem, jeho detaily, atmosférou, kontrasty a zvraty. Charakter a kvalita děje opery určuje i dramatickou kvalitu hudby. Hudební skladatel je přímo závislý na tom, co mu nabízí libreto.Těsnost vazby libreta a hudby má určující vliv na celkové vyznění opery. Živnou půdou Giordanovy hudby je drama plné konfliktů, život ohrožujících situací a radikálních kontrastů, které mísí černou grotesku s tragédií a romantický patos s naturalismem. Jeho hudební jazyk je oddán dramatickému konceptu opery a při jejím poslechu je obtížné vysledovat nějaký jeho vlastní hudební styl. Výrazná je však mnohotvárnost jeho hudebního jazyku.\n\nOpera začíná frází sluhy Gérarda nad pohovkou. Zní sice podezíravě až výhružně, ale následující Gérardův monolog je plný posměchu nad rozmary šlechty za doprovodu parodické nápodoby galantní dvorské hudby s nezbytnými tanečními poklonkami a ozdobami. Galantní taneční idiom v třídobém taktu pak zní po celé první jednání, v rozhovoru Maddaleny a Bersi o dobové módě, při příchodu hostů na zámek, při jejich vítání paní hraběnkou a ve Flévillově zdravici, kterou představuje italského hudebníka Fiorinelliho a básníka Chéniera. Také v melancholickém zpěvu pastýřek a při preludování, znázorněném harfou v orchestru, za prvního rozhovoru Maddaleny a Chéniera. Tancem, konkrétně gavotou, také celé první jednání končí. Druhá, kontrastní a dramatická vrstva prvního jednání přichází bezprostředně po Gérardově žertování nad pohovkou a je uvozena chmurnou melodií, která představuje příznačný motiv bídy. Úvodní melodie Gérardova ariosa (=neohraničená zpěvní forma, něco mezi árií a recitativem) se ale změní ve vypjatý dramatický recitativ. V jeho orchestrálním doprovodu se ještě ozývají někdejší taneční poklonky, ale ty se změní ve hrozivá zvuková bodnutí. Stejně tak je tomu v závěrečné scéně, když společnost tančí gavotu a do taneční hudby se začne mísit zpěv otrhanců, které na zámek přivádí Gérard. Záměrný nesoulad vokální linky otrhanců s tanečním doprovodem orchestru patří k nejoriginálnějším momentům celé partitury. Taneční hudba se ukončuje náhle uprostřed fráze, doznívá pochod bídy za doprovodu bubnů, které již předjímají revoluci a její teror. Druhé jednání je již situované do centra revolučního dění. Slyšíme hudební charakteristiku nespoutané revoluční vřavy a chaosu. Slyšíme přímo i hudbu francouzské revoluce, zaznívá instrumentálně pojatá revoluční píseň \"Ca ira.\" Je to však jen jakýsi tupý, vyprázdněný popěvek, který si prozpěvuje obhroublý sansculot Mathieu. Další z francouzských revolučních tanců a písní, tak zvaná karmaňola (nazvaná podle italského města Carmagnola), zazní v noční scéně, jako metafora všudypřítomné revoluce a tedy jako nebezpečí pro její nepřátele. K hudebnímu vyjádření francouzské revoluce však vedle bojovných a veselých písní patří také údery na buben či víření, které za revoluce nevěstí nic dobrého. Jsou slyšet ve všech čtyřech jednáních Giordanovy opery. Poprvé doprovázejí pochod bídy na konci prvního jednání a zaznějí také při revoluční písni \"Ca ira\" za robustně znějících sólových tympánů. Ukazují odvrácenou tvář revoluce, která jedny osvobozuje,zatímco jiné zabíjí. Nejradikálnější zvuková symbolika bubnování je na konci soudní scény, kdy se za ohlušujícího dunění bubnů rozběsněný dav snaží umlčet Gérarda, který chce zachránit Chénierův život. Ve čtvrtém jednání pak víření bubnů ohlašuje příjezd popravčího vozu.\n\nTéměř všechna sólová ariosa a duety Giordanovy opery mají některé společné rysy. Ať jsou nesena v patetickém duchu (Gérardova obžaloba, Chénierovy básnické exaltace) nebo v duchu tragickém (postavy v nich líčí své ponížení, zoufalství a pochybnosti), všem je společná obrovská emotivita, složitost výstavby a také pěvecká náročnost partů. Prolíná se v nich pucciniovský ariosní zpěv s verdiovskou dramatickou deklamací. Sborová scéna ve druhém jednání, pyšný průvod jakobínských vůdců, je doprovázena důstojně znějící melodií, plné slavnostní oddanosti a upřímné víry v ideály revoluce. Naopak sborová scéna z třetího jednání, příchod soudců a vyvolávání obviněných, rozpoutá divokou orchestrální a sborovou bouří, uzavřenou duněním bubnů. Dalším výrazovým rozměrem, který rozšiřuje hudebně dramatické spektrum Giordanovy hudby, jsou pomalé, těžkomyslné, orchestrální fráze, které disonují s harmonickým doprovodem, dále synkopicky a chromaticky komplikované vzrušené gradace a také odpovídající expresivní smyčcová instrumentace. Tyto wagnerovské fragmenty jsou v opeře těsně před začátkem soudního procesu, dále po zběsilé sborové scéně u soudu, při příchodu Maddaleny do vězení a jejím rozhovoru se žalářníkem a nakonec v závěrečném duetu Maddaleny se Chénierem, kdy se přiblíží jejich poslední ráno.\n\nHlavním hrdinou je tragická postava francouzského básníka André Chéniera, který zemřel v Paříži v roce 1794 ve věku třicet jedna let na gilotině. Děj se odehrává v letech 1789–1794 v době velké francouzské revoluce a krutovlády Jakobínů v Paříži a jejím okolí. Je do značné míry fiktivní a je jen v omezeném rozsahu založen na faktech z Chénierovy biografie.\n\nDélka představení činí dvě hodiny a třicet minut.\n\nNa zámku hrabat z Coigny probíhají poslední přípravy ke slavnosti, kterou tento večer paní hraběnka pro panstvo pořádá. Příprav se neochotně účastní i sluha Gérard. O samotě se vysmívá šlechtické marnivosti, proklíná své služebné postavení a volá po pomstě na aristokracii, která žije z utrpení chudých. Když však vidí hraběnčinu dceru Maddalenu, kterou od mládí tajně miluje, je jeho nenávist ta tam. Maddalena si své komorné stěžuje, jak jí společenská etiketa a nemožná šlechtická móda otravuje, nicméně se i dnes podřídí matčině přání a odchází se ustrojit. Hraběnka zatím přijímá hosty, mezi kterými je romanopisec Fléville, italský hudebník Fiorinelli a básník Andrea Chénier. Na večírek přichází také Abbé, který však nenese dobré zprávy. Král Ludvík XVI ustupuje požadavku na reformy, které předkládá třetí stav, tedy zástupci měšťanů, sedláků a všech neprivilegovaných obyvatel země, a v Paříži se bouří lidé na ulicích. Fléville raději obrací pozornost společnosti k pastýřské hře, kterou připravil k provedení na dnešní slavnosti. Po jejím zhlédnutí se hraběnka obrací k básníku Chénierovi a vyzývá ho, aby dal k dobru něco ze svých veršů. Hrdý Chénier se však odmítá podřízovat šlechtickým rozmarům. K přednesu ho vyprovokuje až Maddalena, která si z něj tropí žerty ale zároveň v něm probouzí něhu a sympatie. Chénier se ujímá slova a přednáší verše o lásce. K překvapení všech však nehovoří o galantních dobrodružstvích, ale o lásce k přírodě, k vlasti a o soucitu s bídou světa, kterou vznešená aristokracie přehlíží. Dovolává se Maddaleniny lidskosti a pochopení a odchází ze společnosti. Trapnou situaci se snaží zachránit hraběnka pozváním hostů k tanci. Ten je ale přerušen davem ubožáků, který přivádí mezi hosty sluha Gérard. Hraběnka ho za to okamžitě propouští ze služby. Gérard odhazuje svou livrej a spolu s chudáky odchází ze zámku. Rozrušená hraběnka znovu vyzývá hosty k tanci.\n\nO pět let později. Francouzská revoluce je v období jakobínského teroru. Jakobínský špeh, který se v centru Paříže vydává za stoupence monarchie, sleduje bývalou komornou Bersi a Chéniera. Tuší, že ho mohou přivést na stopu Maddaleny, která se nyní jako aristokratka musí skrývat. Chénier se setkává se svým přítelem Roucherem. Dostává od něj falešný pas a radu, aby neprodleně opustil Paříž, protože se může jako někdejší umírněný revolucionář ocitnout na seznamu nežádoucích osob. Chénier se mu však svěřuje, že už delší dobu dostává od jakési ženy dopisy plné vroucího citu a že touží poznat jejich tajemnou autorku. Má se s ní dokonce na smluveném místě setkat. Roucher však soudí, že Chéniera vyzývá k milostné aféře pouze některá z povrchních salonních krásek, které se shlížejí v zašlých časech monarchie. Zklamaný Chénier se rozhodne přijmout Roucherův návrh.\n\nMezitím se na ulicích shromažďuje dav, aby pozdravil průvod svých vůdců, který uzavírá sám obdivovaný a obávaný Robespierre. Jedním z idolů revoluce je nyní i Gérard, který se uprostřed slavnosti setkává se svým špehem, aby mu uložil další pokyny. Vychází najevo, že je to právě Gérard, kdo nařídil pátrání po Maddaleně, aby ji získal pro sebe. Bersi přináší Chénierovi zprávu o setkání s jeho neznámou dopisovatelkou a Chénier se rozhodne zůstat. V neznámé ženě Chénier poznává Maddalenu. Ta vzpomíná na jejich zvláštní setkání před pěti lety. Od té doby ji Chénier přitahuje, ale neodvážila se ho oslovit. Vše ztratila, musí se skrývat, je sledována. Nyní žádá Chéhiera o soucit a ochranu. Okouzlený a dojatý Chénier cítí, že v Maddaleně nachází osudovou lásku, kterou až dosud marně hledal. Gérardův špeh však zatím v Maddaleně poznal tu, kterou jeho pán hledá a přivádí Gérarda, aby si ji odvedl. Chénier Maddalenu brání a v souboji Gérarda těžce zraní. Gérard, který již povýšil až na sekretáře revoluce, poznává, kdo je jeho sokem a nechává ho prchnout. Před shromážděným davem a strážemi pak Chénierovu totožnost zamlčí.\n\nGérard se zotavil ze svého zranění a nyní řeční před lidovým shromážděním. Daří se mu Pařížany přesvědčit, aby věnovali poslední zbytky ze svých majetků ve prospěch válkou ohrožené Francie. Jedna z žen dokonce nechává naverbovat svého posledního žijícího potomka, patnáctiletého vnuka do armády. Gérardův špeh mu pak po straně oznamuje, že Chénier byl zatčen. Gérard má nyní Maddalenu na dosah ruky. Očekává, že za ním sama přijde žádat o Chénierovo propuštění. Chénier se mezitím ocitl na seznamu obávaného žalobce Fouqiera-Tinvilla. Gérard poznává, že jeho ušlechtilé revoluční ideály jsou v troskách a že se stal znovu sluhou - jak zběsilého revolučního teroru, tak vlastní vášně k Maddaleně, kterou nedokáže získat jinak než podlým násilím. Chod událostí se mu vymyká z rukou a na nátlak svého špeha podepisuje smyšlenou obžalobu Chéniera. Jako cenu za jeho osvobození žádá po Maddaleně její lásku. Maddalena však pouze chladně nabízí své tělo jako výkupné za Chénierův život. Vypráví o hrůzách, které musela od začátku revoluce pro svůj původ prožít a líčí Gérardovi, co pro ni znamená skutečná láska, která povznáší člověka nad utrpení tohoto světa. Přemožený Gérard se na poslední chvíli rozhodne Chénierův osud zvrátit. Je však už pozdě a jeho prohlášení, že Chénierova obžaloba je vykonstruovaná, už žalobce nezajímá. Rozběsněný dav touží po jakýchkoli vinících všeobecné mizerie a Chénier je ještě s několika dalšími odsouzen k smrti.\n\nVe vězení St. Lazare předčítá Chénier Roucherovi svou poslední báseň. V Gérardově doprovodu za ním přichází i Maddalena. Ta si na Gérardovi vymínila, že jí pomůže podplatit žalářníka, aby ji ponechal ve vězení se Chénierem a místo ní propustil na svobodu jednu z odsouzených žen, Idii Legrayovou. Žalářník souhlasí. Maddalenu se Chénierem čeká nyní společná smrt, kterou vyhlížejí jako završení a vítězství své lásky. Gérard se ještě pokouší získat pro odsouzence u Robespierra milost, ale marně. Nad ránem žalářník vyvolává jména odsouzených a Chénier s Maddalenou spolu odcházejí vstříc gilotině.\n\nOpera měla premiéru 28. března 1896 v milánském divadle Teatro alla Scala. Další uvedení následovala ještě v roce 1896 v Metropolitní opeře v New Yorku a 28. ledna 1897 v tehdy německém městě Breslau. Tam byla opera uvedena v německé řeči s textem od Maxe Kalbecka. rovněž tak v Hamburku 5. února 1897 pod taktovkou Gustava Mahlera. Do roku 1909 byla opera přeložena mimo jiné také do francouzštiny, češtiny, maďarštiny, švédštiny a angličtiny. V angličtině byla opera uvedena až roku 1903 v Manchesteru a Londýně. V českých zemích měla premiéru 5. května 1897 v Národním divadle. Od té doby se v Národním divadle dlouho nehrála. Její další premiéra následovala až 5. května 2016. Uvedena byla také 24. října 1897 v Novém německém divadle v Praze. V Divadle Antonína Dvořáka v Ostravě měla opera \"Andrea Chénier\" premiéru 18. června 2015. Česká televize ji uvedla 7. prosince 2017 v přímém přenosu z milánského Teatro alla Scala. Janáčkovo divadlo v Brně ji uvedlo 22. prosince 2000.\n\n\nPodkladem k tabulce nahrávek je:\n\n\n\n\n\n\n"}
{"id": "1400786", "url": "https://cs.wikipedia.org/wiki?curid=1400786", "title": "Kralupy nad Vltavou (nádraží)", "text": "Kralupy nad Vltavou (nádraží)\n\nNádraží Kralupy nad Vltavou je železniční dopravní uzel v centru města Kralupy nad Vltavou na trati Praha – Ústí nad Labem – Děčín (090).\n\nPůvodní stanice byla na pomezí Kralup a Lobče vybudována jakožto součást trati společnosti Severní státní dráha (\"NStB\") spojující Prahu a Drážďany, podle univerzalizované podoby stanic celé železniční stavby, autorem byl architekt Antonín Brandner. Nacházela se několik stovek metrů v severním směru trati. 1. června 1850 byl s kralupským nádražím uveden do provozu celý nový úsek trasy z Prahy do Lovosic, odkud roku 1851 mohly vlaky pokračovat do Podmokel (Děčína) a na hranici se Saskem.\n\nDruhé nádraží vybudované společností Turnovsko-kralupsko-pražská dráha (\"TKPE\") fungovalo v letech 1865 až do roku 1982. Stanice zažila i slavnostní příjezd císaře Františka Josefa II. 17. června 1901. Dvorní vlak s panovníkem a jeho doprovodem se v Kralupech zastavil na sedm minut za masové účasti lidí z Kralup a okolí. Nádraží patřilo spolu s kralupskou rafinerií mezi cíle náletu amerických bombardérů v poledne 22. března 1945.\n\nV roce 1974 byla zahájena přestavba železničního uzlu, při které byly zbořeny k dráze přiléhající části ulic Husovy a Jungmannovy a staré nádraží. Od roku 1976 procházely železniční tratě v celém městě rozsáhlou přestavbou. Velkorysá čtyřposchoďová panelová budova nového nádraží byla uvedena do provozu po dvouleté výstavbě v roce 1986. Mezi výzdobou zde najdeme také bronzovou sochu běžícího Prométhea nesoucího oheň od brněnského sochaře Ladislava Martínka (1926–1987). Při povodni v roce 2002 bylo nádraží zaplaveno spolu s centrem města.\n\n\n"}
{"id": "1400789", "url": "https://cs.wikipedia.org/wiki?curid=1400789", "title": "Beppo Harrach", "text": "Beppo Harrach\n\nBeppo Harrach (* 11. února 1979 ve Vídni) je rakouský závodník Rallye, který žije ve městě Bruck an der Leitha.\n\nHarrach se narodil ve Vídni a vyrůstal ve městě Bruck an der Leitha. V roce 1997 zde složil maturitu. Jeho otec je Ernst Harrach, který také jezdil rallye.\n\nOd roku 1999 se účastní závodů rallye. Od roku 2006 provozuje školu pro rallye (www.driftcompany.com). V letech 2006 – 2008 se účastnil rakouského mistrovství rallye s vozem, poháněným zemním plynem. Jeho vítězství v Ostarrichi Rallye znamenalo světovou premiéru vítězství s vozem poháněným plynem.\n\nOd roku 2010 jezdí Harrach se spolujezdcem Schindlbacherem za \"DiTech Racing Team\" a obsadili čtvrté místo v rakouském mistrovství.\n\nV roce 2011 získal Harrach svůj první titul mistra Rakouska v rallye a přerušil tím sérii titulů Raimunda Bauschlagera. \n\n"}
{"id": "1400793", "url": "https://cs.wikipedia.org/wiki?curid=1400793", "title": "Seznam dílů seriálu Temný Wales", "text": "Seznam dílů seriálu Temný Wales\n\nToto je seznam dílů seriálu \"Temný Wales\".\n\n<onlyinclude>\n</onlyinclude>\n\n"}
{"id": "1400797", "url": "https://cs.wikipedia.org/wiki?curid=1400797", "title": "Denisovo nábřeží (Plzeň)", "text": "Denisovo nábřeží (Plzeň)\n\nDenisovo nábřeží v Plzni spojuje ulici U Ježíška s ulicí Pražská. Nazváno je podle francouzského historika, politika a slavisty Ernesta Denisa. Nachází se u řeky Radbuzy, na jejímž druhém břehu je protilehlé Anglické nábřeží. Z východu do něho vstupuje ulice U Lázní a Pařížská. Veřejná doprava na nábřeží nezajíždí, je situována do ulic Americká a Pražská se zastávkami \"Pařížská\" a \"Anglické nábřeží\". Nábřeží se nachází v parkovací zóně B. Ulicí prochází cyklostezka č. 3 a 31.\n\n13. července 2018 bylo celé nábřeží i okolní ulice uzavřeny z důvodu nalezení podezřelého předmětu, který připomínal výbušninu.\n"}
{"id": "1400806", "url": "https://cs.wikipedia.org/wiki?curid=1400806", "title": "Sulayman ibn al-Hakam", "text": "Sulayman ibn al-Hakam\n\nSulayman ibn al-Hakam nebo Sulayman al-Musta'in bi-llah (arabsky: سليمان المستعين بالله; zemřel 1016) byl 5. chalífa z dynastie Umajjovců, který vládl od roku 1009 do roku 1010 a od roku 1013 do roku 1016 v Al-Andalusii.\n\nV roce 1009 využil zaneprázdnění Muhammada II. al-Mahdi, který bojoval proti Alfonsovi V. a provedl palácový převrat. Abd al-Rahman Sanchuelo držel v Córdobě právoplatného vládce Hishama II. jako rukojmí. Sulayman převzal vedení berberské armády, která Muhammada opustila a s přispěním Sancha García z Kastilie, dokázal 1. listopadu 1009 porazit Muhammada II. al-Mahdi v bitvě u Alcoley. Zatímco Muhammad II. utekl do Toleda, Sulayman vstoupil do Córdoby, osvobodil právoplatného chalífu Hishama II., ale jen na krátkou dobu, neboť Sulaymanova berbereská armáda jej ustanovila novým chalífou s titulem (laqab) al-Musta'in bi-llah (\"Ten, kdo usiluje o Boží pomoc\"). Sulayman přesto nebyl schopen dobýt Toledo. V květnu roku 1010 Muhammad II. postavil vlastní armádu složenou ze žoldáků z celé Evropy. Spojil se s hrabětem Ramonem Borrellem z Barcelony, porazil Sulaymana a znovu dobyl Córdobu, zničenou katalánskými vojáky. Muhammad II. al-Mahdi byl znovu ustanoven chalífou, ale jeho žoldnéři ho v červenci zavraždili a obnovili vládu Hishama II.\n\nPo útěku do města Algeciras se Sulaymanovi podařilo v roce 1013 znovu s berberskou pomocí dobýt Córdobu a vrátit vládu opět Hishamovi II. Jeho politika ústupků berberským, arabským a žoldáckým vojskům a jejich vůdcům omezila autoritu chalífátu pouze na Córdobu. Mezitím Ziridové z Granady vytvořily nezávislou dynastii. V roce 1016 byla Córdoba napadena velkou berberskou armádou pod vedením Ali ibn Hammud al-Nasira, zvaného Hammudid, guvernéra z Ceuty, který si Córdobu 1. července 1016 podmanil. Sulayman byl uvězněn a krátce poté byl sťat.\n"}
{"id": "1400810", "url": "https://cs.wikipedia.org/wiki?curid=1400810", "title": "Muhammad II. al-Mahdi", "text": "Muhammad II. al-Mahdi\n\nMuhammad II. al-Mahdi (arabsky: محمد المهدي بالله‎, Muḥammad al-Mahdī bi-ʾllāh) byl 4. chalífa z Córdoby z dynastie Umajjovců v Al-Andalusii, (maurská Ibérie). Po rozpadu své armády o počtu 7 000 vojáků bojoval s opozicí ve snaze obhájit svůj nárok na titul chalífy proti svému oponentovi Sulaymanu ibn al-Hakam. Po turbulentním období jeho krátké vlády, ve kterém se mnoho mocných bojujících frakcí střídalo u moci v pokusech o jeho nahrazení, byl nakonec sesazen. Po jeho smrti jej mnoho muslimských historiků obvinilo z toho, že zničil svatost amiridského harému.\n"}
{"id": "1400814", "url": "https://cs.wikipedia.org/wiki?curid=1400814", "title": "Česká florbalová extraliga žen 2017/18", "text": "Česká florbalová extraliga žen 2017/18\n\nČeská florbalová extraliga žen 2017/18 byla 24. ročníkem nejvyšší ženské florbalové soutěže v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off. Zbylé 4 týmy hrály o sestup.\n\nVítězem ročníku se počtvrté stal tým 1. SC TEMPISH Vítkovice po porážce týmu FAT PIPE FLORBAL CHODOV ve finále. Mistr předchozí sezóny, Ivanti Tigers FK Jižní Město, skončil na třetím místě.\n\nNováčkem v této sezóně byl tým Únětická 12° Tatran Střešovice, který se do Extraligy vrátil po roce po vítězství v 1. lize v minulém ročníku.\n\nNejvětšího úspěchu ve své historii dosáhl v tým Panthers Praha, který již ve své teprve druhé sezóně v Extralize skončil na šestém místě v základní části a postoupil do play-off.\n\nPo prohře v play-down sestoupil po pěti sezónách v Extralize do 1. ligy tým TJ Sokol Královské Vinohrady. V další sezóně 2018/19 byl nahrazen vítězem 1. ligy, týmem FBŠ SLAVIA Fat Pipe Plzeň, který postoupil poprvé.\n\nV základní části se všechny týmy dvakrát utkaly každý s každým. Po skončení základní části postoupilo prvních 8 týmů do play-off. Zbylé čtyři týmy základní části se spolu utkaly v play-down.\n\nČtvrtfinále a semifinále se hrály na 4 vítězné zápasy.\n\nPrvní tři týmy si postupně zvolily soupeře pro čtvrtfinále z druhé čtveřice.\n\n1. SC TEMPISH Vítkovice – FbŠ Bohemians 4 : 0 na zápasy\n\nIvanti Tigers FK Jižní Město – Panthers Praha 4 : 0 na zápasy\n\nFAT PIPE FLORBAL CHODOV – KM automatik FBK Jičín 4 : 0 na zápasy\n\nFBC ČPP Bystroň Group Ostrava - Crazy girls FBC Liberec 4 : 0 na zápasy\n\nNejlépe umístěný tým v základní části z postupujících do semifinále (1. SC TEMPISH Vítkovice) si zvolil soupeře (FBC ČPP Bystroň Group Ostrava) ze dvou nejhůře umístěných postupující týmů.\n\n1. SC TEMPISH Vítkovice – FBC ČPP Bystroň Group Ostrava 4 : 0 na zápasy\n\nIvanti Tigers FK Jižní Město – FAT PIPE FLORBAL CHODOV 1 : 4 na zápasy\n\nO mistru extraligy rozhodl jeden zápas tzv. \"superfinále\" 21. 4. 2018 v Ostrava Aréně v Ostravě. Zápas sledovalo 6 753 diváků.\n\n1. SC TEMPISH Vítkovice – FAT PIPE FLORBAL CHODOV 3 : 2p (1:0, 1:1, 0:1, 1:0)\n\nHrály 9. s 12. a 10. s 11. po základní části. Vítězové z 1. kola zůstávají v extralize, poražení hrají 2. kolo.\n\nFBS Olomouc – TJ Sokol Královské Vinohrady 4 : 0 na zápasy\n\nÚnětická 12° Tatran Střešovice – K1 Florbal Židenice 4 : 3 na zápasy\n\nHrály poražení z prvního kola. Vítěz hrál baráž a poražený sestoupil do 1. ligy.\n\nK1 Florbal Židenice – TJ Sokol Královské Vinohrady 4 : 3 na zápasy\n\nVítěz hrál v další sezóně extraligu a poražený 1. ligu.\n\nK1 Florbal Židenice – itelligence Bulldogs Brno 3 : 0 na zápasy\n\n\n"}
{"id": "1400818", "url": "https://cs.wikipedia.org/wiki?curid=1400818", "title": "Kardašovská", "text": "Kardašovská\n\nKardašovská je ulice na Lehovci v katastrálním území Hloubětína na Praze 14. Začíná na Krylovecké a má slepé zakončení, Krylovecká do ní ústí ještě jednou ze severu, z jihu do Kardašovské ústí Rochovská. Ulice má přibližný západovýchodní průběh.\n\nNazvána je podle rybníka Kardaš, který leží u Kardašovy Řečice (okres Jindřichův Hradec). Vedle Oborské tedy patří do velké skupiny ulic sousedních Kyjích, jejichž názvy připomínají vodstvo. Ulice vznikla a byla pojmenována v roce 1988, patří k hlavním osám sídliště Poděbradská, které bylo postaveno v 80. letech 20. století.\n\nZástavbu tvoří panelové domy. U bývalého kulturního střediska je parkoviště, další je ve východní části. Ulici lemují i méně obvyklé dřeviny (katalpa).\n\n\nBudovatelskou plastiku polopostavy dělníka s obrovskýma rukama, který v pravé ruce drží očkový klíč a utahuje šroub, vytvořil v roce 1987 Vojtěch Adamec.\n\n"}
{"id": "1400820", "url": "https://cs.wikipedia.org/wiki?curid=1400820", "title": "Jana Maláčová", "text": "Jana Maláčová\n\nJana Maláčová (* 24. června 1981 Uherské Hradiště) je česká úřednice a politička, od července 2018 ministryně práce a sociálních věcí ČR ve druhé Babišově vládě, od března 2019 místopředsedkyně ČSSD.\n\nV letech 2002 až 2007 vystudovala magisterský studijní obor politologie na Univerzitě Johanna Wolfganga Goetheho Frankfurt v Německu (získala titul Dipl.-Pol.) a následně v letech 2014 až 2016 magisterský studijní obor politická ekonomie Evropy na London School of Economics ve Velké Británii (získala titul MSc.). Ovládá tak plynně němčinu i angličtinu.\n\nV letech 2007 až 2011 pracovala na Ministerstvu pro místní rozvoj ČR jako analytička fondů EU, mezi roky 2012 a 2014 byla zástupkyní Kanceláře Senátu Parlamentu ČR při Evropském parlamentu. Necelý rok pak následně vedla oddělení institucionální komunikace EU Sekce pro záležitosti EU na Úřadu vlády ČR. Od června 2015 byla ředitelkou odboru rodinné politiky a politiky stárnutí na Ministerstvu práce a sociálních věcí ČR.\n\nJana Maláčová žije v Praze, konkrétně v městské části Praha 1. Jejím manželem je Aleš Chmelař, bývalý státní tajemník pro evropské záležitosti při Úřadu vlády ČR. Mají spolu jednoho syna Gustava.\n\nOd června 2008 je členkou ČSSD a od listopadu 2012 pak místopředsedkyní spolku Oranžový klub, který prosazuje spravedlivé zastoupení žen ve veřejném životě a je spojen s touto stranou. Od ledna 2016 do ledna 2018 byla členkou správní rady Česko-německého fondu budoucnosti.\n\nKdyž dne 17. července 2018 oznámil ministr práce a sociálních věcí ČR Petr Krčál kvůli plagiátorské aféře svou rezignaci, informoval předseda ČSSD Jan Hamáček, že navrhl Maláčovou jako jeho nástupkyni. Prezident Miloš Zeman ji do funkce jmenoval dne 30. července 2018 na zámku v Lánech. Maláčová uvedla, že její prioritou bude rodinná politika a téma stárnutí. Což potvrdil i jeden z jejích prvních kroků. Vládě hodlá ještě v roce 2018 předložit návrh na zvýšení rodičovského příspěvku, ten by se měl v absolutní hodnotě zvýšit o 40 tisíc korun, tedy na 260 tisíc.\n\nNa 41. sjezdu ČSSD v Hradci Králové byla dne 1. března 2019 zvolena řadovou místopředsedkyní strany. Získala 390 hlasů od 472 delegátů.\n\nOponenty je pro svůj levicový program přezdívána „Venezuela“ a \"Dávkomat\".\n"}
{"id": "1400821", "url": "https://cs.wikipedia.org/wiki?curid=1400821", "title": "Anglické nábřeží (Plzeň)", "text": "Anglické nábřeží (Plzeň)\n\nAnglické nábřeží v Plzni spojuje ulici U Radbuzy a Pražskou ulici. Nazváno je podle evropského království Anglie. Název je poděkování Anglii za pomoc v II. světové válce. Za německé okupace se nábřeží jmenovalo Německé a za komunistického režimu neslo název Charkovské náměstí. Nachází se u řeky Radbuzy, na jejímž druhém břehu je Denisovo nábřeží. Ze západu do něho vstupují Šafaříkovy sady, Kopeckého sady a Americká ulice. Veřejná doprava je zajištěna trolejbusy v úseku od mostu U Jána po sady Kopeckého. Troleje nábřeží křižují ještě u Wilsonovu mostu ze směru z Americké ulice. Tramvajová zastávka v Pražské ulici nese název po tomto nábřeží. Nábřeží leží v parkovací zóně B, jejíž část naproti mrakodrapu Bohemia je určená jen pro rezidenty. Celou délkou nábřeží prochází naučná stezka Údolím Radbuzy a částí i cyklostezka.\n\n13. července 2018 bylo celé nábřeží i okolní ulice uzavřeny z důvodu nalezení podezřelého předmětu, který připomínal výbušninu.\n\n\n"}
{"id": "1400828", "url": "https://cs.wikipedia.org/wiki?curid=1400828", "title": "Velijudin Sadović", "text": "Velijudin Sadović\n\nVelijudin Sadović (1886 Trebinje, Bosna a Hercegovina – 14. června 1932 Sarajevo, Království Jugoslávie), zkráceně též Velija, byl bosenskohercegovský pedagog a politik bosňáckého původu.\n\nBližší podrobnosti o narození a raném vzdělávání nejsou známy. Jeden z pramenů uvádí, že studoval v Istanbulu. Nedlouho po dokončení studia byl za své politické názory dva roky vězněn, není ovšem jasné, zda v osmanské říši, nebo okupované Bosně a Hercegovině. Krátce po anexi Bosny a Hercegoviny habsburskou monarchií roku 1908 pobýval ve Francii a Švýcarsku. Roku 1912 dokončil studium na pařížské Sorbonně, konkrétní obor studia není znám. Po návratu do Bosny a Hercegoviny byl krátký čas bez zaměstnání, pak získal místo profesora-ekonoma v Šarí‘atské soudní škole (4. srpna 1914–16. března 1921 a znovu 25. června 1923–10. ledna 1928). Roku 1915 složil profesorskou zkoušku na Orientální akademii ve Vídni (\"K.k. Akademie für Orientalische Sprachen\"). Roku 1921 se učitelského místa vzdal, jelikož získal poslanecký mandát za Jugoslávskou muslimskou organizaci v parlamentu Království Srbů, Chrvatů a Slovinců. Roku 1923, kdy již ve volbách nekandidoval a s politickým vedením JMO se rozešel, se vrátil na předchozí pracoviště a navíc byl jmenován profesorem na nedávno zřízeném Šarí‘atském gymnáziu v Sarajevu (honorárně ve škol. roce 1923/1924), poté se stal i jeho ředitelem (1928–1932).\n\nPo první světové válce byl horlivým podporovatelem muslimsko-srbské vzájemnosti, sám se považoval za Srba islámské víry. Dlouhá léta byl členem Hlavního výboru muslimského podpůrného spolku Gajret (Úsilí). \n\nVelija Sadović zemřel 14. června, hned nazítří byla uspořádána zádušní mše v Begově mešitě a provedeno uložení ostatků na hřbitově v sarajevské čtvrti Grlića brdo.\n\nRoku 1913 se v Trebinje oženil s Atijou Fetahagićovou, s níž přivedl na svět šest dětí.\n"}
{"id": "1400840", "url": "https://cs.wikipedia.org/wiki?curid=1400840", "title": "Kakuda", "text": "Kakuda\n\nKakuda (japonsky: 角田市 \"Kakuda-ši\") je japonské město v prefektuře Mijagi. ŽIje zde okolo necelých 30 tisíc lidí. Nedaleko města se nachází buddhistický chrám Kózó-dži.\n\n"}
{"id": "1400844", "url": "https://cs.wikipedia.org/wiki?curid=1400844", "title": "Kostel Všech svatých (Hředle)", "text": "Kostel Všech svatých (Hředle)\n\nKostel Všech svatých ve Hředlích je římskokatolický filiální kostel postavený v barokním slohu zřejmě podle návrhu architekta Františka Ignáce Préeho v letech 1758-1773. Nachází na návsi ve středu obce Hředle na Rakovnicku.\n\nV místě současného barokního kostela stával starší kostel obklopený hřbitovem. Přesná doba založení hředeslkého kostela není známa, původní dřevěný kostel s dřevěnou zvonicí je prvně je poprvé zmiňován roku 1315 jako farní. Po roce 1705 však vyhořel. Poté byl vystavěn kostel nový a mobiliář pochází převážně z tohoto období. Další zmínka o kostele je až ze 17. století, kdy již byl zřejmě filiálním. V letech 1697-1705 byl původní kostelík ještě naposledy opraven. \n\nSoučasná barokní podoba hředelského kostela je z let 1758-1773, kdy byl zcela nově vystavěn. Autorem architektonického návrhu byl zřejmě český stavitel František Ignác Prée. V roce 1882 kostel opět získal status farní. \n\nV roce 1994 byly opraveny zdi a fasády a střecha kostela. Od roku 2004 je hředeslký kostel filiálním a je jím až do současné doby. Spadá do správy novostrašecké farnosti. Neslouží se pravidelně. \n\n"}
{"id": "1400846", "url": "https://cs.wikipedia.org/wiki?curid=1400846", "title": "Nerudova (Plzeň)", "text": "Nerudova (Plzeň)\n\nNerudova je ulice na Jižním Předměstí v Plzni. Spojuje Klatovskou třídu s Korandovou ulicí. Pojmenována je podle českého novináře a básníka Jana Nerudy. Nachází se mezi ulicemi Bendova a Plachého. Ze severu do Nerudovy ulice vstupují ulice: Kardinála Berana, Skrétova a Koperníkova. Na křižovatce s Koperníkovou ulicí ulici protínají trolejbusové troleje ze zastávek \"Tylova\" a \"Jižní Předměstí\". Veřejná doprava ulicí neprojíždí, je situováno do Koperníkovy ulice (trolejbusy) a Klatovské třídy (tramvaje a noční linky autobusů).\n\n"}
{"id": "1400849", "url": "https://cs.wikipedia.org/wiki?curid=1400849", "title": "Kollárova (Plzeň)", "text": "Kollárova (Plzeň)\n\nKollárova je ulice na Jižním Předměstí v Plzni. Spojuje Kotkovu s Palackého ulicí. Pojmenována je podle slovenského básníka, jazykovědce a historika Jána Kollára, který Plzeň zmínil ve své básni \"Krásná Češko v Plzni\". Nachází se mezi ulicemi: Přemyslova, Divadelní a Poděbradova. Ze severu do ulice vstupuje ulice Karlova a Tovární, z jihu Puškinova a Kovářská. Ulicí nevede žádná trasa veřejné dopravy - je situována do ulice Palackého tramvajovou zastávkou \"U Synagogy\". V budoucnu by Kollárova ulice měla spadnout do parkovací zóny F společně s Poděbradovou, Husovou a příčnými ulicemi. Dříve byla ulice vyhledávána lidmi závislých na alkoholu, automatech či drogách. Od roku 2016 se ulice začíná probouzet k životu zásluhou občanů - pořádají se zde např. výstavy. Roku 2015 se magistrát rozhodl prodat jeden z bytových domů v této ulici..\n\n"}
{"id": "1400863", "url": "https://cs.wikipedia.org/wiki?curid=1400863", "title": "Smrček-Na sádkách", "text": "Smrček-Na sádkách\n\nSmrček-Na sádkách je osada a část obce Smrček v okrese Chrudim. Jako samostatná evidenční část vznikla ke dni 28. února 2017 usnesením zastupitelstva obce Smrček z prosince 2016, které schválilo opravu územní anomálie právě vytvořením nové místní části.\n\nČást obce Smrček-Na sádkách leží úplném jihu katastru Smrčku, mezi rybníky Žďár a Hořička, přičemž druhý jmenovaný se již nachází na katastru sousedních Havlovic. V místě stojí především areál Rybářství Litomyšl se sádkami, a dále několik domů.\n"}
{"id": "1400865", "url": "https://cs.wikipedia.org/wiki?curid=1400865", "title": "Čtyry doby", "text": "Čtyry doby\n\nČtyry doby, vydávané také jako Čtyři doby, jsou krátkým prozaickým textem Boženy Němcové. Napsala jej pro rukopisný almanach (památník) určený Josefu Václavu Fričovi k Novému roku 1856, v němž dílo opatřila věnováním a podpisem. Na malém prostoru se propojuje většinu motivů a témat charakteristických pro spisovatelčino psaní: osud ženy, reflektovaný v jejích povídkách, fantazijní proměna světa, kterou zpracovávala v pohádkách, a intimní životní reflexe, známé z její korespondence. Tiskem vyšlo dílo poprvé roku 1890.\n\nDo zámecké kaple v noci přichází dívka, modlí se u oltáře s mramorovými sochami Ježíše Krista a Máří Magdaleny a pláče nevědomou, svatou touhou. Ve druhé části děvče odchází do zahrady a touhu v ní rozněcuje slavík. Poté před hrdinkou rozkvétá nevídaně nádherná květina, v jejímž okolíku stojí jasná bohyně přírody. Ta pak dívku posvětí polibkem na čelo.\n\nVe třetí části je nevěsta vedena do kostela. Kněz káže o manželské lásce a nevěsta přísahá věrnost. Během svatební noci vzpomíná na své dávné setkání s bohyní, ale je pak je přinucena svým mužem, aby se mu poddala. Ráno se žena modlí k Maří Magdaléně. Ve čtvrté části kráčí žena zahalená černý závojem na horu a vyznává se, že zhřešila proti svaté lásce. Z nebe sestupuje ladná děva, odnáší ženu vzhůru, ke světlému trůnu, kde jí její zářivé sestry ukazují Boha a říkají, že je Láska.\n\nText lze srovnat s Čelakovského básní „Běla Krasavice“ (1825), v níž také po dvou šťastných a nadějných obdobích v životě dívky přicházejí dvě období zoufalství a bolesti. V textu přítomná myšlenka sjednoducení ducha a přírody je obdobou úvah, které lze nalézt u Františka Matouše Klácela (koncept „Věsměrnosti“) a Jan Evangelista Purkyně („Všeduch“, duchovní princip vesmíru). Hana Šmahelová toto dílo pro jeho lyričnost a využití scenérie rajské zahrady srovnala se starším textem Němcové, pohádkou „Viktorka“ z roku 1852.\n\nJosef Václav Frič, kterému byla próza věnována, dílo bagatelizoval slovy, že Němcová o sobě prozradila něco, co nepatří na veřejnost. Text byl pak dlouho chápán čistě autobiograficky, jako výpověď o nešťastném manželství s Josefem Němcem. Teprve Felix Vodička ocenil „Čtyry doby“ jako umělecký text a jejich závěr interpretoval nábožensky. Jaroslava Janáčková napsala, že „Čtyry doby“ přitakávají ženské romantické vzpouře. Tímto dílem se Němcová zapsala také do dějin básnické prózy a připojila se k pokračovatelům Máchovým.\n"}
{"id": "1400867", "url": "https://cs.wikipedia.org/wiki?curid=1400867", "title": "Liga mistrů UEFA 2018/19", "text": "Liga mistrů UEFA 2018/19\n\nSezóna 2018/19 Ligy mistrů UEFA byla 64. ročníkem klubové soutěže pro nejlepší evropské fotbalové týmy a 27. od zavedení nového formátu.\n\nFinálové utkání se konalo 1. června 2019 od 21:00 v Madridu na stadionu Wanda Metropolitano. Vítezem finálového utkání a novým držitelem trofeje se stal anglický tým Liverpool FC, pro který šlo o celkově šestý triumf v této soutěži.\n\nTohoto ročníku se účastní celkem 79 týmů z 54 členských zemí UEFA (výjimkou je Lichtenštejnsko, které neorganizovalo žádnou vlastní ligovou soutěž). Každá země měla přidělený počet míst podle koeficientů UEFA.\n\nPro ročník 2017/18, byla asociacím přidělována místa podle koeficientů z roku 2017, které braly v úvahu jejich výkon v evropských soutěžích od sezóny 2011/12 až po ročník 2015/16.\n\nŽebříček UEFA se používal k určení počtu zúčastněných týmů pro každou asociaci:\n\n\nTýmy jsou kvalifikovány podle umístění v ligách jednotlivých asociací do příslušných fází soutěže.\n\nLosování osmifinále proběhlo 17. prosince 2018. V prvním losovacím koši byli vítězové skupin a v druhém týmy na druhých pozicích. Týmy ze stejné fotbalové národní asociace nemohly být proti sobě nalosovány. První zápasy byly hrány 12., 13., 19. a 20. února a odvety 5., 6., 12. a 13. března 2019.\n\nLosování čtvrtfinále proběhlo 15. března 2019. První zápasy budou hrány on 9. a 10. dubna 2019, a odvety 16. a 17. dubna 2019.\n\nLosování semifinále proběhlo 15. března 2019. (po losování čtvrtfinále). První zápasy budou hrány on 30.dubna a 1. května , a odvety 7. a 8. května 2019.\n\nFinále proběhne dne 1. června 2019 na stadiónu Wanda Metropolitano v Madridu. Domácí tým (z administrativních důvodů) byl určen dodatečným losováním po čtvrtfinálovém losování.-\n"}
{"id": "1400871", "url": "https://cs.wikipedia.org/wiki?curid=1400871", "title": "Seznam dílů seriálu Hap &amp; Leonard", "text": "Seznam dílů seriálu Hap &amp; Leonard\n\nToto je seznam dílů seriálu \"Hap & Leonard\".\n\n<onlyinclude>\n</onlyinclude>\n\n"}
{"id": "1400879", "url": "https://cs.wikipedia.org/wiki?curid=1400879", "title": "Tylova (Plzeň)", "text": "Tylova (Plzeň)\n\nTylova je ulice na Jižním Předměstí v Plzni. Pojmenována je po českém dramatikovi a novináři Josefu Kajetánovi Tylovi, který v Plzni zemřel. Nachází se mezi Husovou a Plachého ulicí. Tylovu ulici křižuje Husovo náměstí, náměstí Emila Škody, Korandova, Kotkova, Koperníkova, Skrétova a Kardinála Berana. Veřejná doprava ulici obsluhuje v celé její délce. Nachází se na ní dvě trolejbusové a autobusové stanice: \"Tylova\" a \"CAN Tylova\". Od 1. února 2018 na části ulice platí zpoplatněný tarif parkovací zóny F. Budovu na č.p. 15, kde sídlí základní umělecká škola, odprodal magistrát Plzeňskému kraji. Ulice se vyznačuje vysokým provozem, proto je také častým místem dopravních nehod. Ulice se nachází v části s vyšším počtem přestupků a deliktů. Z ulice pod náměstím Emila Škody a Husovou ulicí vede podchod k centrálnímu autobusovému nádraží.\n\n"}
{"id": "1400880", "url": "https://cs.wikipedia.org/wiki?curid=1400880", "title": "Enchilada", "text": "Enchilada\n\nEnchilada (plurál \"enchiladas\") je zavinutá kukuřičná tortilla s plnkou, zdobená a pokryta omáčkou, nejčastěji feferonovou. Pokrm je tradiční součástí mexické kuchyně, populární je i na americkém západě. Na rozdíl od jiných pokrmů z tortill (například tacos) je enchilada považována za hlavní chod.\n\nEnchiladas lze připravit třemi způsoby – srolované, přeložené nebo stohované. Placka může obsahovat různé druhy masa (hovězí, kuřecí, vepřové, mořské plody), sýr, zeleninu (brambory, fazole), resp. kombinaci těchto přísad.\n\nBěžně jsou zdobeny sýrem, olivami, cibulí, zakysanou smetanou, hlávkovým salátem, chilli papričkami, salsou nebo čerstvým koriandrem.\n\n"}
{"id": "1400886", "url": "https://cs.wikipedia.org/wiki?curid=1400886", "title": "Wimbledon 2018 – čtyřhra juniorů", "text": "Wimbledon 2018 – čtyřhra juniorů\n\nČtyřhra juniorů ve Wimbledonu 2018 probíhala v první polovině července 2018. Do deblové soutěže londýnského grandslamu nastoupilo třicet dva párů. Obhájcem titulu byl pár složený z 19letého Argentince Axela Gellera a stejně starého Tchajwance Hsu Yu-hsiou, kteří již nebyli věkově způsobilí k účasti v juniorském turnaji.\n\nTurnaj ovládla nenasazená dvojice složená ze 17letého Turka Yankıho Erela a Fina téhož věku Otto Virtanena, kteří ve finále za 1.26 hodin na dvorci č. 12 zdolali kolumbijsko-české turnajové šestky Nicoláse Mejíu s Ondřejem Štylerem po setech 7–6 a 6–4. Oba tak získali premiérovou grandslamovou trofej. Dvacátý šestý hráč juniorského žebříčku Erel se stal prvním tureckým tenistou ve finále Wimbledonu a historicky vůbec prvním grandslamovým vítězem z Turecka. Do juniorského žebříčku si šampioni připsali 270 bodů, finalisté pak 180 bodů.\n\n"}
{"id": "1400887", "url": "https://cs.wikipedia.org/wiki?curid=1400887", "title": "Bitozeves-Průmyslová zóna Triangle", "text": "Bitozeves-Průmyslová zóna Triangle\n\nBitozeves-Průmyslová zóna Triangle je část obce Bitozeves v okrese Louny. Tvoří největší, východní část Průmyslové zóny Triangle, která je rozdělena na bitozeveskou, velemyšleveskou a staňkovickou část. Celá průmyslová zóna je umístěna na bývalém vojenském letišti, které bylo mezi lety 2003–2006 zlikvidováno. Prochází zde dálnice D7, silnice II/250 a silnice II/607.\n\nČást obce Bitozeves vznikla k 30. květnu 2018 poté, co zastupitelstvo obce schválilo v červnu 2017 zřízení nové části obce.\n"}
{"id": "1400888", "url": "https://cs.wikipedia.org/wiki?curid=1400888", "title": "La Ruinette", "text": "La Ruinette\n\nLa Ruinette (3875 m n. m.) je hora ve Walliských Alpách ve Švýcarsku. Nachází se na území obce Bagnes v kantonu Valais asi 28 km jižně od města Sion. Leží v krátkém bočním hřebeni, který vybíhá jihozápadním směrem z hory Mont Blanc de Cheilon (3870 m). Hřeben se dále na jihozápadě větví na dvě ramena. První směřuje nejprve na jih a poté se stáčí k západu, kde za sedlem Col de Lire Rose (3065 m) pokračuje hřebenem Arêtes de Lire Rose. Druhé rameno směřuje na západ, kde se za sedlem Col du Mont Rouge (3326 m) stáčí na sever k hřebeni Mont Rouge du Giétro. Na jižních svazích La Ruinette se rozkládá ledovec Glacier de la Ruinette, na východních Glacier de la Serpentine a na severozápadních Glacier du Giétro.\n\nJako první vystoupili na vrchol 6. července 1865 Edward Whymper, Christian Almer a Franz Biner. Dnes vede nejsnazší cesta na vrchol jihozápadním hřebenem od chaty Cabane de Chanrion přes sedlo Col de la Lire Rose (obtížnost II dle UIAA).\n\n"}
{"id": "1400889", "url": "https://cs.wikipedia.org/wiki?curid=1400889", "title": "Květa Novotná", "text": "Květa Novotná\n\nKvěta Novotná (1. 7. 1950, Praha – 11. 2. 2015, Praha) byla přední česká klavíristka a hudební pedagožka. Hrála sólově doma i v zahraničí a spolupracovala s významnými orchestry, byla velmi žádanou spoluhráčkou při provádění různorodého koncertního i komorního repertoáru.\n\nKvěta Novotná začala na klavír hrát v pěti letech. Tato záliba jí přivedla ke studiu na Pražské konzervatoři ve třídě Aleny Polákové. V roce 1972 byla přijata na Akademii múzických umění v Praze (AMU) do třídy profesora Františka Raucha. AMU absolvovala sólovým recitálem a koncertem \"Es dur\"Ference Liszta ve spolupráci se Symfonickým orchestrem hlavního města Prahy FOK. Během studie se zúčastnila kurzů v Zürichu u Gézy Anda, který jí věnoval zvláštní cenu za nejlepší provedení Schumannových skladeb. \n\nOd roku 1977 až do roku 1995 působila pedagogicky na AMU v Praze a komorní hudbě se věnovala od roku 1985 zejména v Adamusově triu, jehož byla zakládající členkou. Pedagogicky působila taktéž na kurzech ve Švédsku a Finsku.\n\nBěhem své kariéry vystupovala s řadou významných orchestrů, jednalo se například o Symfonický orchestr hl. m. Prahy FOK, Českou filharmonii, kde vystupovala v rámci Komorního spolku. Podnikla turné po Španělsku, kde se představila jako sólistka se Sukovým komorním orchestrem. S Josefem Sukem natočila CD slavných přídavků a účinkovala s ním v Salcburku na festivalovém koncertu. Vyjma toho vystupovala i v Dánsku, Švýcarsku, Itálii, Francii, Německu či Chorvatsku.\n\nPro Český rozhlas nahrála bezpočet skladeb jako sólistka i jako partnerka předních českých umělců. \n\n\nKvěta Novotná patřila mezi nejúspěšnější české klavíristy své doby v domácích i zahraničních soutěžích. Na Smetanově klavírní soutěži v Litomyšli získala v roce 1968 třetí místo a stejného umístění dosáhla v roce 1973 v soutěži Pražského jara. Obdržela v témže roce i cenu primátora hlavního města Prahy za nejlepší československý výkon. Ocenění se jí dostalo také v zahraničí na soutěži v italském Bolzanu a Neapoli v rámci Casellovo soutěže, či v německém Zwickau.\n\n"}
{"id": "1400890", "url": "https://cs.wikipedia.org/wiki?curid=1400890", "title": "Punkevní žleb", "text": "Punkevní žleb\n\nPunkevní žleb je část obce Vavřinec v okrese Blansko. Nachází se v jižním cípu katastru obce, v centrální části Moravského krasu, v okolí jižního úseku Pustého žlebu a většiny Suchého žlebu. V této oblasti se nachází Punkevní jeskyně, Kateřinská jeskyně, zřícenina hradu Blansek a dolní stanice lanové dráhy na Macochu. Právě vstupní objekt do Punkevních jeskyní a stanice lanovky tvoří jedny z mála budov v této části obce; další je Dům přírody Moravského krasu, postavený na břehu Punkvy u Skalního mlýna.\n\nČást obce vznikla k 29. červnu 2018 poté, co zastupitelstvo obce Vavřinec schválilo v listopadu 2017 zřízení nové části obce.\n"}
{"id": "1400891", "url": "https://cs.wikipedia.org/wiki?curid=1400891", "title": "Julie Vlastová", "text": "Julie Vlastová\n\nPénélope Julie Vlastová, nepřechýleně Vlasto, provdaná Serpieriová, známá také jako Didi Vlastová (8. dubna 1903 Marseille – 2. března 1985 Lausanne) byla francouzská tenistka řeckého původu, která ve dvacátých letech 20. století patřila do první desítky ženského světového žebříčku. Získala stříbrnou medaili v ženské dvouhře na olympiádě 1924, kde ve finále podlehla Američance Helen Willsové Moodyové 2:6 a 2:6. V roce 1924 také vyhrála dvouhru na French Open – byl to poslední ročník, který se hrál jako francouzský šampionát (účastníci nemuseli mít francouzské občanství, ale museli být registrováni v některém francouzském klubu). Po otevření turnaje byla semifinalistkou ženské dvouhry v roce 1925, vyhrála ženskou čtyřhru v letech 1925 a 1926 spolu se Suzanne Lenglenovou a hrála v roce 1925 finále smíšené čtyřhry spolu s Henrim Cochetem. Také byla semifinalistkou Wimbledonu v roce 1926.\n\n"}
{"id": "1400893", "url": "https://cs.wikipedia.org/wiki?curid=1400893", "title": "Nahá Maja", "text": "Nahá Maja\n\nNahá Maja (také Maja nahá nebo Nahá maja, španělsky \"La maja desnuda\") je akt ležící ženy, olejomalba na plátně, kterou někdy v letech 1797 až 1800 vytvořil španělský malíř Francisco Goya. Jde o jeden z nejslavnějších aktů dějin malířství. Jeho protějškem je později vytvořený obraz \"Oblečená Maja\", znázorňující stejnou modelku v šatech; podle oděvu na druhém obraze obě díla získala svůj název, protože oděv odpovídá \"maje\" (mužský protějšek \"majo\"), což tehdy byla subkultura v lidových vrstvách Španělska, jejíž členové se vyznačovali výrazným oblečením a vyzývavým chováním. Oba protějškové obrazy dnes visí v madridském muzeu Prado, jsou zde od roku 1901.\n\nPravděpodobným objednatelem obrazu byl španělský premiér Manuel de Godoy, který \"Nahou Maju\" uchovával ve zvláštním kabinetu vyhrazeném aktům; poprvé je zde obraz doložen k roku 1800. Identita modelky není s jistotou známa. Roku 1808 obraz objevila španělská inkvizice. Majitel obrazu Godoy i kurátor jeho sbírky Francisco de Garivay se octli u soudu, kde prozradili jméno malíře, což vedlo ke stíhání i samotného Goyi; ten se však zřejmě ubránil poukazem na jiné ženské akty dřívějších malířů, které byly obdivovány i španělským dvorem.\n"}
{"id": "1400894", "url": "https://cs.wikipedia.org/wiki?curid=1400894", "title": "Sokolovská pamětní medaile", "text": "Sokolovská pamětní medaile\n\nSokolovská pamětní medaile je pamětní medaile zřízená 5. března 1948 jako připomínka pětiletého výročí bitvy u Sokolova (únor 1943). Medaile byla udělována všem žijícím, padlým i zesnulým příslušníkům 1. československého samostatného polního praporu v SSSR a tomuto praporu. Spolu s medailí byl předáván i dekret o udělení.\n\nMedaile je bronzová a výtvarný návrh pochází z dílny akademické sochařky Berty Brandejsové.\n\n"}
{"id": "1400895", "url": "https://cs.wikipedia.org/wiki?curid=1400895", "title": "Vladimír Pažický", "text": "Vladimír Pažický\n\nVladimír Pažický (27. listopadu 1931 Považský Chlmec – 6. ledna 1999) byl slovenský fotbalový obránce a trenér. Žil v Považském Chlmci.\n\nJeho starší bratr Emil Pažický byl československým fotbalovým reprezentantem (účastník MS 1954) a se 123 brankami vstřelenými v I. lize je členem Klubu ligových kanonýrů.\n\nV československé lize hrál za Slovan ÚNV Bratislava a Dynamo Žilina, vstřelil jeden prvoligový gól.\n\nPo skončení hráčské kariéry se stal trenérem. Na jaře 1987 vedl druholigové mužstvo TŽ Třinec, sestup do třetí ligy však neodvrátil. Trénoval také Tatran Bytčica.\n\n"}
{"id": "1400898", "url": "https://cs.wikipedia.org/wiki?curid=1400898", "title": "Pamětní odznak Čs. dobrovolce z let 1918-1919", "text": "Pamětní odznak Čs. dobrovolce z let 1918-1919\n\nPamětní odznak Čs. dobrovolce z let 1918-1919 byl založen v roce 1938. Rovněž se nazýval \"Kříž \"v těžkých dobách\"\". Odznak byl udělován MNO Československa zpětně až v r. 1938 příslušníkům čs. armády a dobrovolníkům, kteří se v období od 28. října 1918 do 31. července 1919 účastnili vojenských akcí na Slovensku a všude tam, kde se jednalo o zajištění integrity státních hranic.\n\nKříž je z bronzu a autorem návrhu byl štábní kapitán Oldřich Pilz.\n\n"}
{"id": "1400900", "url": "https://cs.wikipedia.org/wiki?curid=1400900", "title": "Jagellonská (Plzeň)", "text": "Jagellonská (Plzeň)\n\nJagellonská je ulice na Jižním Předměstí v Plzni. Název dostala po panovnické dynastii Jagellonců. Nachází se mezi ulicemi Havlíčkova a Purkyňova. Kříží ji jednosměrná Škroupova ulice. Veřejná doprava do ulice nezajíždí, avšak je situována na Masarykovo náměstí (tramvaje a noční autobusové linky) a k Mrakodrapu (trolejbusy a autobusy). Celá ulice se nachází v parkovací tarifní zóně C. Do ulice má boční vchod budova Krajského úřadu Plzeňského kraje. Dům s číslem popisným 12 byl roku 2013 nabídnut magistrátem ke koupi.\n\n"}
{"id": "1400901", "url": "https://cs.wikipedia.org/wiki?curid=1400901", "title": "Pažický", "text": "Pažický\n\nPříjmení Pažický, přechýleně Pažická, nosí více osobností:\n\n"}
{"id": "1400902", "url": "https://cs.wikipedia.org/wiki?curid=1400902", "title": "Kaple Saint-Jean-de-Porte-Latine", "text": "Kaple Saint-Jean-de-Porte-Latine\n\nKaple Saint-Jean-de-Porte-Latine (tj. \"Jana od Latinské brány\") byla katolická kaple v Paříži. Kaple byla zbořena v roce 1846. Kaple byla zasvěcena sv. Janovi Evangelistovi, kterého nechal dle legendy císař Domitianus u Latinské brány v Římě vhodit do kádě vroucího oleje, který se však proměnil v osvěžující koupel.\n\nKaple se nalézala v prostoru dnešních domů č. 58 a 60 v \"Rue du Faubourg-Montmartre\" a č. 11 v \"Rue de Châteaudun\".\n\nKapli v roce 1780 postavil architekt Pierre-Louis Moreau-Desproux, který současně pracoval na kostele sv. Eustacha, do jehož farnosti kaple Saint-Jean-de-Porte-Latine patřila. Sloužila jako kaple hřbitova sv. Eustacha. Kaple byla zrušena za Francouzské revoluce v roce 1790 a 2. července 1797 byla prodána jako národní majetek. Později ji koupilo město Paříž, které ji zasvětilo Panně Marii Loretánské, neboť stejnojmenná kaple byla během revoluce zničena. Po výstavbě nového kostela Panny Marie Loretánské v roce 1836 byla kaple o deset let později zbořena.\n\nKaple měla obdélníkový půdorys (asi 20 × 6 metrů) s vchodem z ulice \"Rue du Faubourg-Montmartre\" ohraničeným dvěma sloupy. Jedna zeď přiléhala k charitativní škole, kterou postavil Jean Mansart de Jouy. Druhá stěna měla boční vchod.\n\nInteriér byl jednoduchý, nicméně před vchodem bylo retabulum v impozantním dřevěném rámu s trojúhelníkovým průčelím v klasicistním stylu. Na plánech města z 19. století je viditelné, že kostel byl zvětšen přidáním křídla po každé straně stávající lodi.\n\n"}
{"id": "1400903", "url": "https://cs.wikipedia.org/wiki?curid=1400903", "title": "Jean Swank", "text": "Jean Swank\n\nJean Hebb Swank je astrofyzička známá především svým výzkumem černých děr a neutronových hvězd.\n\nV roce 1961 získala Swank na Bryn Mawr College bakalářský titul v oboru fyzika. V roce 1967 jí byl na Kalifornském technologickém institutu udělen titul PhD, taktéž z fyziky.\n\nV letech 1966 až 1969 vyučovala jako odborná asistentka fyziku na California State University. V letech 1961 až 1971 působila na Chicago State University. V roce 1971 se přestěhovala do Ankary, kde začala pracovat na Middle East Technical University jako odborná asistentka.\n\nS NASA Swank spolupracovala poprvé jako výzkumnice pro Národní akademii věd Spojených států amerických a to v Goddardovo kosmickém středisku. Swank byla vedoucí výzkumnicí projektu Proportional Counter Array (PCA) a podílela se na vývoji Rossi X-ray Timing Exploreru. V roce 1999 jí byla udělena Bruno Rossi Prize.\n\nByla zvolena hlavní poradkyní projektu Gravity and Extreme Magnetism Small Explorer (GEMS). Tento projekt byl v roce 2012 z důvodu překročení rozpočtu o 20 až 30 procent zrušen.\n\nV roce 2013 jí byla udělena NASA Distinguished Service Medal.\n"}
{"id": "1400904", "url": "https://cs.wikipedia.org/wiki?curid=1400904", "title": "Jan Palach (film)", "text": "Jan Palach (film)\n\nJan Palach (2018) je český film režiséra Roberta Sedláčka o Janu Palachovi, který měl premiéru na padesáté výročí invaze vojsk Varšavské smlouvy do Československa. Film sleduje poslední měsíce Palachova života včetně událostí ze srpna 1968.\n\nFilm se natáčel v Praze, u Milovic či v Pardubicích na Pernštýnském náměstí, na kterém vznikla maketa pomníku svatého Václava a náměstí tak představovalo Václavské náměstí. Scénu sebeupálení natočil kaskadér ve střešovické vozovně. Scéna z kostela se natáčela autenticky přímo v evangelickém kostele v Libiši, kam Palach chodil, evangelického faráře Jakuba Schwarze Trojana hrál jeho kolega, synodní senior Českobratrské církve evangelické Daniel Ženatý.\n\n\n"}
{"id": "1400905", "url": "https://cs.wikipedia.org/wiki?curid=1400905", "title": "Purkyňova (Plzeň)", "text": "Purkyňova (Plzeň)\n\nPurkyňova je ulice na Jižním Předměstí v Plzni. Spojuje ulici Petákovu s Prokopovou. Pojmenována je po českém biologovi, fyziologovi a anatomovi Janu Evangelistu Purkyňovi. Nachází se mezi Jagellonskou ulicí a tratěmi 183 (Plzeň - Klatovy - Železná Ruda) a 180 (Plzeň - Cheb). Ze severu do Purkyňovy ulice ústí ulice Resslova a Škroupova. Do Purkyňovy ulice má boční vchod Integrovaná střední škola živnostenská. Veřejná doprava není vedena po této ulici, avšak je situována do Prokopovy ulice (trolejbusy) a na Masarykovo náměstí (tramvaje a noční autobusové linky). Jižně od křižovatky s Resslovou ulicí je podchod vedoucí pod tratí 180 a spojující Purkyňovu s ulicí U Trati. Roku 2012 daly České dráhy dům č.p. 22 do elektronické aukce, ale prodat se jim ho nepodařilo. Podle zprávy soukromého investora z roku 2013, by měl ve vnitrobloku ulic Americká, Resslova, Purkyňova a Prokopova vzniknout multifunkční objekt.\n"}
{"id": "1400912", "url": "https://cs.wikipedia.org/wiki?curid=1400912", "title": "Platební rozkaz (rozcestník)", "text": "Platební rozkaz (rozcestník)\n\nPlatební rozkaz může mít více významů:\n\n"}
{"id": "1400914", "url": "https://cs.wikipedia.org/wiki?curid=1400914", "title": "Lípa v Krásné Lípě", "text": "Lípa v Krásné Lípě\n\nLípa v Krásné Lípě je památný strom, lípa malolistá (\"Tilia cordata\") ve Slavkovském lese na území CHKO Slavkovský les. Strom roste v zaniklé obci Krásná Lípa na okraji lesa pod pastvinami, vlevo od staré úvozové cesty do zaniklé osady Týmov. Nedaleko od stromu se nachází informační tabule připomínající zaniklou obec Krásná Lípa. Mohutná lípa má poměrně nízko nasazenou korunu, některé větve jsou proschlé, spodní větve vlivem drsného podnebí odlomené. Jedná se o senescentní strom (strom ve fázi pozdní dospělost). Před vyhlášením stromu za památný byla lípa v roce 2017 odborně ošetřena bezpečnostním řezem a stabilita koruny redukčním řezem. Ořezané větve byly uloženy na hromady v blízkosti stromu. V době vyhlášení byl zdravotní stav posouzen jako dobrý. Kmen podepírají ve svahu silné kořenové náběhy.\n\nObvod kmene měří 410 cm, koruna sahá do výšky 25 m (měření 2018).\n\nLípa je chráněna od roku 2018 jako historicky důležitý strom připomínající obec ve Slavkovském lese, zaniklou krátce po roce 1945.\n\n"}
{"id": "1400917", "url": "https://cs.wikipedia.org/wiki?curid=1400917", "title": "Radoslav Nenadál", "text": "Radoslav Nenadál\n\nRadoslav Nenadál (30. října 1929 Šumperk – 17. července 2018 Praha) byl český spisovatel a překladatel anglojazyčné literatury, amerikanista a anglista, vysokoškolský pedagog.\n\nNarodil se 30. října 1929 v Šumperku, avšak už v dětství se s rodinou přestěhoval do Prahy. Tam posléze vystudoval angličtinu a češtinu na Filozofické fakultě Univerzity Karlovy. Po studiích začal pracovat jako vysokoškolský pedagog.\n\nPřekládal do češtiny například díla Ernesta Hemingwaye, Trumana Capoteho či Johna Irvinga a dalších. Mezi jeho překlady patří i román \"Sophiina volba\" amerického prozaika Williama Styrona. V roce 1981 Nenadál získal Cenu překladatelské sekce za překlad knihy Jamese Thurbera \"Filozof a ústřice\" a rovněž Cenu nakladatelství Odeon za práci v oblasti americké literatury. V roce 2017 byl uveden do Síně slávy v rámci Cen Josefa Jungmanna, udělovaných Obcí překladatelů.\n\nOd 80. let 20. století také psal vlastní uměleckou prózu. Mezi jeho povídkové sbírky a romány patří \"Rakvářova dcera a jiné prózy\" (1985), \"Přijď zpět (anebo radši ne)\", \"Dušinky\" (1989), \"Gaudeamus\" či \"My tě zazdíme, Aido\", dále \"Škorpión\", \"Zahrada\" či \"Sešitky chrámové pěvkyně\" (zinscenovány Východočeským divadlem Pardubice). V jeho dílech se objevovalo vysokoškolské prostředí, Praha nebo také tabuizované téma homosexuality.\n\nPublikoval také vědecké práce z oblasti literární kritiky a historie, učebnice, skripta a další texty.\n\n"}
{"id": "1400923", "url": "https://cs.wikipedia.org/wiki?curid=1400923", "title": "Big Flow Music", "text": "Big Flow Music\n\nBig Flow Music (zkráceně BFM) je mexická hip hopová skupina. Vznikla v roce 2013 v Uriangato. Jejími členy jsou JL (Jose Luis Alvarez Gonzalez, MC), Giorgin (Eduardo Duran, MC), Achas Lokote (Alexis Bedolla, MC), Loco 13 (Efrain Rodriguez 2015 až 2017; MC), Mostro (Jose Francisco 2015 až 2016; MC) a MC Kala (Jose Luis Paniagua, MC).\n\n\n"}
{"id": "1400924", "url": "https://cs.wikipedia.org/wiki?curid=1400924", "title": "Platební systém", "text": "Platební systém\n\nPlatební systém je způsob či zařízení pro vypořádání plateb mezi dvěma účastníky pomocí třetí osoby a jejích zařízení. U centralizovaných systémů obecně pro procesu vstupuje také clearing; u komplikovanějších metod přes propojené systémy však může docházet i ke zřetězení několika clearingů.\n\nPlacení bez platebního systému využívá hotovost, nebo dokonce barter: I ten však může potřebovat clearing, vzájemná započítávání. Při placení s konverzí do různých měn je zapojeno i směnárnictví.\n\n\nVyužívají se bankomaty ATM nebo vkladomaty.\n\nElektronické bezhotovostní platby a převody lze provádět jak z eBankingu své banky, tak i z některých bankomatů. Hybridní službou je pokyn k převodu dříve běžně podávaný na přepážce banky, později přes sběrné boxy na pobočkách.\n\n\n\n"}
{"id": "1400927", "url": "https://cs.wikipedia.org/wiki?curid=1400927", "title": "Kinto Sol", "text": "Kinto Sol\n\nKinto Sol je mexická hip hopová skupina. Vznikla v roce 1999 v Iramuco. Jejími členy jsou Skribe (Manuel Garcia, MC), El Chivo (Eduardo Garcia, MC), DJ Payback (Javier Garcia, klávesy) a El Gordo (1999 až 2007; MC).\n\n\n"}
{"id": "1400928", "url": "https://cs.wikipedia.org/wiki?curid=1400928", "title": "Akwid", "text": "Akwid\n\nAkwid je mexická hip hopová skupina. Vznikla v roce 2000 v Jiquilpan. Jejími členy ja AK (Francisco Gomez, MC) a Wikid (Sergio Gomez, MC).\n\n\n"}
{"id": "1400929", "url": "https://cs.wikipedia.org/wiki?curid=1400929", "title": "Jan Zavřel", "text": "Jan Zavřel\n\nJan Zavřel (5. května 1879, Třebíč – 3. června 1946, Brno) byl český zoolog a entomolog, děkan Přírodovědecké fakulty Masarykovy univerzity, ředitel zoologického ústavu na téže fakultě a rektor Masarykovy univerzity mezi lety 1933 a 1934.\n\nNarodil se v roce 1879 v Třebíči, jeho otcem byl pedagog a přírodovědec František Zavřel. Jan Zavřel vystudoval Gymnázium v Třebíči a následně mezi lety 1898 a 1903 vystudoval Filozofickou fakultu Univerzity Karlovy v Praze. V letech 1903 a 1904 působil jako pedagog na reálce v pražských Holešovicích a následně mezi lety 1904 a 1909 pak působil jako pedagog na zemské reálce v Hodoníně. Od roku 1909 do roku 1919 pak působil na gymnáziu v Hradci Králové a posléze do roku 1920 učil na státní reálce v Praze-Podskalí. V roce 1920 začal působil na Masarykově univerzitě, kde založil zoologický ústav při Přírodovědecké fakultě. Postupně se stal v letech 1924/1925 a 1936/1937 také děkanem fakulty a ve školním roce 1933/1934 pak byl zvolen i rektorem Masarykovy univerzity.\n\nByl žákem pražského zoologa Václava Vejdovského, při studiu na pražské fakultě vystudoval přírodní vědy, ale také aprobaci matematika-fyzika. Stabilně se věnoval anatomii, morfologii a systematiky hmyzu, primárně čeledi pakomárovitých. Působil jako redaktor časopisu Naše věda, redigoval časopis Práce Moravské přírodovědecké společnosti. Byl členem České akademie věd a umění, Královské české společnosti nauk, Masarykovy akademie práce, Národní rady badatelské, Moravské přírodovědecké společnosti, Přírodovědeckého klubu v Brně, Biologické společnosti v Brně, Šafaříkovy učené společnosti v Bratislavě, Československé společnosti entomologické a Spolku Kounicovy studentské koleje českých vysokých škol v Brně. Vědecká práce byla ceněna v mezinárodní sféře, jeho jménem bylo pojmenováno několik druhů, ale i dva rody pakomárů – Zavřelia a Zavřeliella.\n\n\n"}
{"id": "1400937", "url": "https://cs.wikipedia.org/wiki?curid=1400937", "title": "Dávka", "text": "Dávka\n\nDávka může mít více významů:\n\n\n\n\n\n\n"}
{"id": "1400938", "url": "https://cs.wikipedia.org/wiki?curid=1400938", "title": "CERTIS", "text": "CERTIS\n\nPlatební systém CERTIS (Czech Express Real Time Interbank Gross Settlement System) je systém mezibankovního platebního styku provozovaný Českou národní bankou. Jde o clearingové centrum pro vypořádání plateb na mezibankovním trhu, který je pod správou právě ČNB.\n\nČNB pro CERTIS definovala nejen organizační pravidla, nýbrž celé API, v něm například tyto položky: \n\nVývoj CERTISu za poslední roky měl vliv i na občany a jejich běžný život:\n\n\n"}
{"id": "1400944", "url": "https://cs.wikipedia.org/wiki?curid=1400944", "title": "Čolace", "text": "Čolace\n\nČolace (také známá jako Cholatse a Jobo Lhaptshan) je hora ve východním Nepálu v pohoří Himálaj v oblasti Khumbu. Čolace je spojena s horou Taboče dlouhým hřebenem. Čolace leží severozápadně od hory Ama Dablam mezi vesnicemi Pheriče a Mačhermo. Severní a východní stěny Čolace lze vidět ze stezky vedoucí k základnímu táboru pod Mount Everestem.\n\nČolace byla poprvé vylezena přes jihozápadní hřeben 22. dubna 1982. Výstup uskutečnili horolezci Vern Clevenger, Galen Rowell, John Roskelley, Bill O'Connor a Peter Hackett.\n\n"}
{"id": "1400945", "url": "https://cs.wikipedia.org/wiki?curid=1400945", "title": "Yala Peak", "text": "Yala Peak\n\nYala Peak je hora v oblasti Langtang v Nepálu. Vrchol hory je považován Nepálskou horolezeckou asociací za turistický a výstup na něj je poměrně jednoduchý a technicky nenáročný. Hora je známá tím, že je vynikajícím bodem, z něhož lze vidět Šiša Pangmu – nejmenší ze 14 osmiticícovek.\n"}
{"id": "1400946", "url": "https://cs.wikipedia.org/wiki?curid=1400946", "title": "Radek Špiláček", "text": "Radek Špiláček\n\nRadek Špiláček (* 10. ledna 1980) je bývalý český fotbalista, záložník.\n\nV české lize hrál za SFC Opava a SK Sigma Olomouc. Nastoupil ve 179 ligových utkáních. Dal 2 ligové góly. Dále hrál v Německu v nižších soutěžích za TSG 1899 Hoffenheim, FSV Frankfurt, SV Wilhelmshaven a SSV Jeddeloh. V Evropské lize UEFA nastoupil ve 4 utkáních. Za českou reprezentaci do 21 let nastoupil v 7 utkáních.\n\n\n"}
{"id": "1400953", "url": "https://cs.wikipedia.org/wiki?curid=1400953", "title": "Jezera (Chorvatsko)", "text": "Jezera (Chorvatsko)\n\nJezera je vesnice v opčině Tisno na ostrově Murter v Dalmácii, v Chorvatsku, v Šibenicko-kninské župě. V roce 2011 ve vesnici žilo 886 obyvatel. Je jedním z mála míst v Chorvatsku, kde roste počet obyvatel.\n\nOsada se nachází na jihovýchodě ostrova Murter, v zátoce chráněné před silným větrem a rozkládá se do vnitrozemí k zálivu Lovišća, 28 km od Šibeniku, 60 km od Zadaru a 110 km od Splitu, 7 km od jadranské magistrály.\n\nPrvní písemná zmínka o obci je z roku 1298. První obyvatele přilákala dobře skrytá zátoka. Název Jezera je odvozen od velkých kaluží vody, které v údolí vznikají po dešti během podzimu a zimy a vypadají jako skutečná jezera. Půda v okolí je neúrodná, obyvatelé se věnovali rybolovu. Obec má dosud vzhled typické dalmatské rybářské vesnice.\n\n\n"}
{"id": "1400954", "url": "https://cs.wikipedia.org/wiki?curid=1400954", "title": "Zpěv drozda (sci-fi román)", "text": "Zpěv drozda (sci-fi román)\n\nZpěv drozda je sci-fi román od Waltera Tevise poprvé publikován v roce 1980 a byl nominován na cenu Nebula Award za Nejlepší Román.\n\nProtagonistou je děkan z New York University jménem Spofforth, nejvyvinutější android, který žije už po staletí, a proto touží zemřít. Děj románu začíná s jeho neúspěšným pokusem o sebevraždu. Spofforth posléze pozval do New Yorku učitele Paula Bentleyeho z Ohia, jelikož byl posledním  člověkem, který dokázal číst, a díky tomu dekódovat titulky v starobylých němých filmech. Spofforthovi se nelíbila Bentleyeho snaha o předávání své unikátní schopnosti ostatním obyvatelům, protože by tím porušoval podivné společenské ustanovení, přesto  Bentley neodolá a vyučuje Mary Lou, kterou poznal v zoologické zahradě, posléze s ní naváže intimní vztah a oba se vydávají na cestu k gramotnosti. Spofforth na to reaguje posláním Bentleyeho do vězení za zločin čtení a sám si vezme Mary Lou (i když je to proti společenským normám stejně jako čtení). Román poté pokračuje Bentleyeho procesem uvěznění a nakonec i útěkem a úspěšnou nýbrž strastiplnou cestou zpět za svojí milovanou Mary Lou. Děj vyvrcholí asistovanou sebevraždou Spoffortha.\nAnne McCaffrey komentovala: „Již jsem četla knihy odhalující nebezpečí komputerizace, ale z díla \"Zpěv drozda \"mi přímo běhal mráz po zádech.\"\n\nPat Holt uvedla: „Kniha je blízko kombinaci děl \"1984\" a \"Krásný nový svět\" spolu s filmem \"Útěk z New Yorku\".\"\n"}
{"id": "1400958", "url": "https://cs.wikipedia.org/wiki?curid=1400958", "title": "Vernířovice (Žacléř)", "text": "Vernířovice (Žacléř)\n\nVernířovice (německy \"Wernsdorf\") je samota, základní sídelní jednotka a katastrální území města Žacléř v okrese Trutnov. Tato zaniklá vesnice se nachází jeden a půl kilometru na jihozápad od Žacléře a patří do části obce Prkenný Důl.\n\nVernířovice se nachází v Rýchorách na východním úbočí vrchu Kámen (\"Steinhübel\", 895 m. n. m.) nad údolím Sněžného potoka (\"Quinte\", též \"Weiseltbach\"). Severně se tyčí Žacléřský hřbet s vrchem Horní les (\"Oberbusch\", 816 m. n. m.), na jihu kóta Vrchy (\"Reissenhöhe\", 716 m. n. m.) a Březová hora (\"Birkenberg\", 742 m. n. m.), na jihozápadě Sklenářovický vrch (921 m. n. m.), západně Dvorský les (\"Hofelbusch\", 1033 m. n. m.).\n\nSousední sídla byly Vizov (\"Quintenthal\") a Bobr na severu, Žacléř na severovýchodě, Prkenný Důl (\"Brettgrund\") na východě, Malý Křenov (\"Klein Krinsdorf\") a Zlatá Olešnice na jihovýchodě, Babí na jihu, Bystřice (\"Klinge\") a Antonínovo Údolí (\"Thalseifen\") na jihozápadě, Sklenářovice (\"Glasendorf\") a Rýchorský Dvůr (\"Rehornvorwerk\") na západě a Sněžné domky (\"Weiselthäuser\") a Rýchory (\"Rehorn\") na severozápadě. Z Prkenného Dolu vedla do Vernířovic strmá silnice.\n\nVesnice byla pravděpodobně založena v první polovině 16. století a pojmenována po lokátorovi jménem Werner. První písemná zmínka pochází z roku 1541 pod názvem \"Wernirzowitzcze\". Další historické formy jména jsou \"Wermirzowicze\" (1553) a \"Wernerßdorf\" (1654). V období po třicetileté válce se ustálil německý název. V roce 1790 je obec čítající 17 domů označována jaké \"Alt-Wernsdorf\".\n\nV roce 1833 se obec \"Wernsdorf\" případně \"Wernersdorf\", ležící v Hradeckém kraji, skládala z 22 domů, v nichž žilo 120 německy mluvících obyvatel. V obci byla škola. Obyvatelé žili z pastevectví a ručního tkalcovství. Vernířovice patřily pod farnost Žacléř a až do poloviny 19. století byly součástí trutnovského panství..\n\nPo zrušení poddanství se Vernířovice (\"Wernsdorf\") roku 1849 staly součástí obce Prkenný Důl v soudním okrese Žacléř. V roce 1868 byla vesnice přičleněna do okresu Trutnov. V roce 1900 zde žilo v 19 domech 65 lidí. V roce 1911 tu stálo 20 domů, v domě čp. 6 Siegmund Reicho provozoval hostinec a obchod se smíšeným zbožím. Roku 1920 byl oficiálně zaveden český název \"Vernířovice\". V roce 1929 žilo v 15 domech vesnice 67 obyvatel. Mezi lety 1937 a 1938 byly jižně a západně od Vernířovic, mezi Vrchy, Březovou horou a Dvorským lesem vybudovány objekty československého pohraničního opevnění v linii navazující na nedalekou tvrz Stachelberg. Po Mnichovské dohodě byl \"Wernsdorf\" přičleněn k německé Říši a patřil až do roku 1945 k zemskému okresu Trautenau. Po skončení druhé světové války se Vernířovice staly opět součástí Československa. Následovalo vyhnání německých obyvatel. Osídlování vzdálené vesnice Čechy z vnitrozemí nebylo úspěšné. V roce 1950 byly Vernířovice spolu s Prkenným Dolem přičleněny k Žacléři. Roku 1960 Vernířovice ztratily status osady. Chátrající domy byly v roce 1960 zbořeny. Z vesnice od té doby zůstávaly plevelem zarostlé ruiny a zarostlé ovocné sady.\n\nPo sametové revoluci v roce 1989 byl na starých základových zdech znovu postaven jeden obytný dům. V dolní části později postavil nizozemský investor čtyři nové rekreační objekty. Horské úbočí na sever od Vernířovic je nyní v zimních měsících využíváno jako lyžařské středisko Prkenný Důl se třemi lyžařskými vleky.\n\n\n"}
{"id": "1400962", "url": "https://cs.wikipedia.org/wiki?curid=1400962", "title": "Karel Vaněk", "text": "Karel Vaněk\n\nKarel Vaněk může být:\n"}
{"id": "1400964", "url": "https://cs.wikipedia.org/wiki?curid=1400964", "title": "Mezinárodní neurochemická společnost", "text": "Mezinárodní neurochemická společnost\n\nMezinárodní neurochemická společnost (\"International Society for Neurochemistry\", ISN) je profesní sdružení neurochemiků a neurologů z celého světa.\n\nMyšlenka na vznik mezinárodní společnosti vznikla již v 50. letech 20. století, kdy se začalo věnovat více pozornosti neurochemii.  V roce 1962 navrhli Jordi Folch Pi a Heinrich Waelesch vznik Prozatímního organizačního výboru takovéto společnosti. Výbor nakonec vznikl v roce 1963 a byl složen z nejuznávanějších vědců v oblasti z celého světa. Předběžné stanovy byly vypracovány v roce 1965 a dokončeny v roce 1967 jako stanovy ISN. Při vzniku měla společnost 226 členů.\n"}
{"id": "1400965", "url": "https://cs.wikipedia.org/wiki?curid=1400965", "title": "Francouzská (Plzeň)", "text": "Francouzská (Plzeň)\n\nFrancouzská je třída na Východním Předměstí v Plzni. Spojuje náměstí Generála Píky se Slovenskou alejí. Pojmenována je podle státu v západní Evropě Francie. Dříve byla třída pojmenována po rodačce z Chotěšova a oběti nacistického režimu Marii Škardové, která vedla prodejnu v Poděbradově ulici v Plzni. Nachází se mezi ulicemi Rychtaříkova a Koterovská. Ze západu do ni vstupuje ulice Strnadova, z východu ulice Spojovací a Brojova. Veřejná doprava obsluhuje třída v celé její délce. Nachází se zde zastávky autobusů \"Poliklinika Slovany\" a \"Pošta Francouzská\". Z Francouzské třídy se dá také přestoupit na tramvaj do Skvrňan a ke Světovaru. Třídou v celé délce prochází cyklostezka.\n\n"}
{"id": "1400969", "url": "https://cs.wikipedia.org/wiki?curid=1400969", "title": "Lessemsauridae", "text": "Lessemsauridae\n\nLessemsauridae (\"lessemsauridi\") byla čeleď starobylých a vývojově primitivních sauropodních dinosaurů. Zástupci této čeledi žili v období pozdního triasu až rané jury (věk pozdní nor až pliensbach, asi před 215 až 190 miliony let) na území dnešní Argentiny a Jihoafrické republiky. V době jejich existence byla ještě Jižní Amerika a Afrika spojeny v jeden superkontinent (Gondwanu).\n\nJednalo se o vůbec první známé obří dinosaury, jejich délka je odhadována asi na 8 až 10 metrů a hmotnost až na 12 tun. Byli tak zhruba dvojnásobně těžší než jiní dnes známí sauropodomorfové z období přelomu triasu a jury. Rod \"Ingentia\" i její příbuzní jsou tak důkazem, že evoluční trend směrem k obřím rozměrům byl nastoupen již v této době. Byli to robustně stavění dlouhokrcí býložravci, žijící zřejmě v malých stádech.\n\n\n\n"}
{"id": "1400970", "url": "https://cs.wikipedia.org/wiki?curid=1400970", "title": "Habrmannova (Plzeň)", "text": "Habrmannova (Plzeň)\n\nHabrmannova je ulice ve Východním Předměstí v Plzni, která spojuje ulici Úslavskou se Slovanskou. Pojmenována je podle československého politika, senátora a ministra vlád Gustava Habrmana. Dříve se jmenovala \"Sovětská\". Kříží se s ulicemi Juguslávská, Jablonského a Koterovská a protíná Jiráskovo náměstí. Veřejná doprava ulicí neprojíždí, avšak je situována do ulic Koterovská (zastávka \"Bazén Slovany\" - tramvaj č. 2) a Slovanská (zastávka \"Liliová\" - tramvaj č. 1 a noční autobusové linky). Dříve po této ulici byla pojmenována tramvajová zastávka na Koterovské třídě, která byla později přejmenována na \"Bazén Slovany\". Od roku 2009 se okolí ulice a vnitrobloky upravují, v plánu je rozsáhlá rekonstrukce Jiráskova náměstí (2019).\n\nV roce 2007 se objevil problém se psaním názvu této ulice. V mapách a jiných aktech je uvedena jako Habrmannova, ale správně by název měl být Habrmanova. Stejný problém má i název Habrmanova náměstí v Doubravce.\n\n"}
{"id": "1400971", "url": "https://cs.wikipedia.org/wiki?curid=1400971", "title": "Machala", "text": "Machala\n\nMachala je město ve jihozápadním Ekvádoru, hlavní město provincie El Oro a kantonu Machala. Leží na břehu Guayaquilského zálivu Atlantského oceánu v úrodné nížině. V roce 2010 ve městě žilo 241 606 obyvatel. Jedná se o čtvrté největší město a druhý největší přístav v zemi. Je přezdívané \"Banánové hlavní město světa\".\n"}
{"id": "1400975", "url": "https://cs.wikipedia.org/wiki?curid=1400975", "title": "Věra Kohnová", "text": "Věra Kohnová\n\nVěra Kohnová (26. června 1929 Plzeň, Československo – 1942, koncentrační tábor Izbica, Velkoněmecká říše) byla židovská dívka deportovaná s rodinou nejprve v lednu 1942 z Plzně do koncentračního tábora Terezín a v březnu 1942 do polského koncentračního tábora Izbica. Věra Kohnová proslula svým \"deníčkem\", který si psala od srpna 1941 do ledna 1942. Deník, ve kterém sledovala dětskýma očima poslední měsíce života židovských obyvatel Plzně, přestala psát jen několik dní před deportací do Terezína. Věra Kohnová je jednou z dětských obětí holokaustu. Kvůli svému věku a psaní deníku bývá přirovnávána k Anně Frankové.\n\nVěra Kohnová se narodila 26. června 1929 v Plzni, v rodině Otakara Kohna (1889–1942), úředníka plzeňské továrny na železné a kovové zboží \"Gustav Teller.\" Otakar Kohn pocházel z obchodnické rodiny žijící v Týně nad Vltavou. Do Plzně přišel v roce 1908 a roku 1913 se za ním přistěhoval i jeho mladší bratr Rudolf (1894–1942). Maminka Věry Kohnové se jmenovala Melanie. Melanie Langerová (1892–1942) se narodila v Dobřívě u Rokycan, kde měl její otec David Langer, původně židovský učitel z Dolního Cetna u Mladé Boleslavi, obchod, trafiku a výčep. V roce 1912 se Melanie s rodiči přestěhovala do Plzně a koncem března 1923 se zde provdala za Otakara Kohna. Manželé Kohnovi měli dvě dcery. Prvorozená Hanka se narodila v lednu 1924. Věrka byla tedy o pět let mladší než její sestra a několik dní před příchodem německých vojsk do Plzně oslavila své desáté narozeniny.. \n\nVedle strýce Rudolfa Kohna měly Hanka a Věra Kohnovy v Plzni také babičku Otýlii Langerovou, která zemřela v roce 1936. Dědečka Davida Langera, zaměstnance plzeňského velkoobchodu ovocem \"František Vojtěch & spol.\", již Věra nepoznala, protože zemřel v roce 1927. Společně s babičkou Otýlií je pohřben na židovském hřbitově v Plzni, na Rokycanské třídě. Před deportací do Terezína se rodina Kohnových navíc velmi přátelila s manžely Marií a Jaromírem Kalivodovými z Dobříva u Rokycan. Toto přátelství je opředeno tajemstvím, které se dosud nepodařilo rozuzlit. Marie Kalivodová (1912–1992) totiž byla o plných dvacet let mladší než Věrčina maminka Melanie a narodila se teprve v době, kdy již Melanie v Dobřívě nežila. Příčinu je nejspíš třeba hledat v záletech Věrčina dědečka Davida Langera, který byl pravděpodobně také otcem Marie Kalivodové. Marie Kalivodová a její manžel Jaromír Kalivoda byli nadšenými vlastenci, sokoly, sportovci a členy Jednoty bratrské. Přestože není jasné, od kdy udržovaly Melanie Kohnová a Marie Kalivodová přátelství, pomoc arijské rodiny Kalivodových byla pro židovskou rodinu Kohnových za nacistické okupace velmi důležitá. \nNejbližší osobou v životě Věry Kohnové byla bezesporu její sestřenice Edita Kohnová, které Věrka neřekla jinak než Eda. Edita se totiž narodila ve stejném roce jako Věra, v létě 1929, a byla po celý krátký život její věrnou a nerozlučnou družkou. Otcem Edity Kohnové byl strýc Rudolf Kohn, který se v roce 1927 oženil s dcerou bývalého rabína ve Štěnovicích u Plzně, Ellou Frankovou. Věrčin strých Rudolf Kohn pracoval jako obchodvedoucí u filrmy \"Adler a synové\" v Plzeňské Riegrově ulici. Věra chodila společně se sestřenicí Editou do dívčí obecné školy na dnešní Americké třídě v Plzni (za války \"\"Obecná škola, pro dívky v Plzni, třída Vítězství\"\"), odkud to měla jen pár kroků k Editě domů, ale také k babičce Otýlii a k otci Otakarovi do práce. Obě děvčata chodila do stejné třídy a měla výborný prospěch. Byla proto předurčena k dalšímu studiu, ve kterém chtěla pokračovat po dokončení obecné školy v roce 1940. Zatímco Eda si vybrala \"dívčí reálku v plzeňské Veleslavínově ulici\", Věra chtěla nastoupit na \"II. měšťanskou školu pro dívky na Doudlevecké třídě\" v Plzni. Plány jim překazilo rozhodnutí protektorátní vlády vyloučit židovské žáky z českých škol, které vstoupilo v platnost od počátku školního roku 1940/1941. Následující školní rok proto Věra s Edou navštěvovaly soukromé vyučování, při kterém probíraly látku gymnázia a měšťanské školy. Část jejich učitelů tvořili židovští absolventi středních škol nebo vysokoškoláci, kteří museli v listopadu 1939 studium ukončit kvůli uzavření českých vysokých škol. Role učitelů se ujali také mladí Židé, kteří již měli zkušenosti s vedením mládeže, například v rámci zakázaných junáckých oddílů. \n\nBěhem soukromého vyučování byl Věrčiným třídním učitelem dvaadvacetiletý češtinář Pepík Šmolka. Po skončení školního roku 1940/1941 měly Věra s Edou skládat zkoušky. Jako dárek k těmto zkouškám dostala Věra \"deníček\", do kterého zaznamenávala zážitky z nedokončeného prvního pololetí roku 1941/1942. Věra v deníku mimoděk ukazuje, jak chaotické poměry tehdy ve vyučování panovaly a jak marným bojem tehdy byla všechna snaha židovských učitelů. Čas na výuku se stále krátil. Výuka probíhala v bytech samotných žáků. Protože byt Kohnových v Koperníkově ulici byl velký, setkávali se tu žáci častěji. Vedle Pepíka Šmolky učilo Věru a Edu Kohnovy několik dalších učitelů – zbožňovaný devatenáctiletý Arna Ehrlich, dvacetiletá Nely Adlerová, stejně starý Ladislav Bondy, vyučující kreslení, Otto Körper, Hanuš Adel a paní Fischerová. 27. října 1941 přibyla slečna Marešová jako učitelka ručních prací. \n\nUčiteli Arna Ehrlichovi bylo v roce 1941 devatenáct let. Tento čerstvý absolvent gymnázia měl již zkušenosti s vedením dětí. V minulosti totiž působil jako instruktor na prázdninových táborech. Byl milovníkem příběhů Jaroslava Foglara, historie a literatury. Považoval se za českého vlastence a v židovské víře nebyl nijak horlivý. Mnohem později, v roce 2012, vzpomínal na okamžiky, kdy se pro židovské děti s kolegy snažili organizovat výuku: \"\"Protože Němci Židům zakázali chodit do školy, založila židovská obec kvůli výuce dětí své vlastní školy v domácnostech a bytech. Mysleli jsme si, že pokud se budou děti dále vzdělávat, budou se po skončení války moci vrátit do svých normálních škol. Představitelé židovské obce oslovili jak absolventy vysokých škol tak studenty vyšších ročníků středních škol, zda by se nechtěli stát učiteli. Předměty byly stejné jako na všech ostatních školách. Byl jsem jedním z oslovených. Svou práci, učení dětí, jsme dělali tak, jako by šlo o pravidelnou školní docházku, i když to nebylo oficiální.\"\" \n\nUčitelé se snažili u dětí zachoval pocit normálního života a organizovali pro ně, v rámci možností, různé volnočasové aktivity. V letních měsících, od července do září 1941, byla školní výuka spojená s výpravami na \"„rybník“\". Jednalo se o jediné povolené koupaliště pro Židy v Plzni, dnešní Třemošenský rybník v Bolevci. Tomuto rybníku při výpadovce na Třemošnou se ještě po válce říkalo \"Židovák\". Učitel Arna Ehrlich také na tyto okamžiky později vzpomínal: \"\"I když Němci Židy odřízli od mnoha veřejných míst, na jedno místo jim chodit a jezdit dovolili – k rybníku nepříliš vzdálenému od centra Plzně. Tam mohli Židé jezdit a odpočívat od osmi hodin ráno do osmi hodin večer. Mimo tyto hodiny zavedli Němci zákaz vycházení. Rybník byl příjemné místo, avšak vyhrazené Židům, což znamenalo, že jsme sem nemohli brát naše (nežidovské) kamarády z předchozí školy. K rybníku chodili jen mladí lidé, protože pro Židy nefungovala veřejná doprava. Tím pádem tu byli jen ti, kteří mohli přijet na kole. Mí rodiče rybník nikdy neviděli...\"\" \n\nStarší sestra Věry Kohnové, Hanka, navštěvovala nejprve \"dívčí obecnou školu na Chodském náměstí\" v Plzni a ve školním roce 1935/1936 nastoupila do primy (1.C) \"Masarykova státního československého reálného gymnasia\" na Klatovské třídě v Plzni. Její velkou kamarádkou zde byla další židovská dívka, Hanka Löwyová, dcera plzeňského obchodníka obuví. Hanka Kohnová byla studijní typ a měla až do tercie výborný prospěch. Dramatický podzim 1938 a nacistická okupace v březnu 1939 ji zastihly v kvartě. Nové poměry se nejprve podepsaly na prudkém zhoršení jejího prospěchu a vzápětí, v dubnu 1939, se rodiče rozhodli požádat o ukončení studia na gymnáziu. Zároveň s Hankou Kohnovou ukončila studium i její kamarádka Hanka Löwyová. O dalším učení Hanky Kohnové není nic známo, zatímco její kamarádka Hanka Löwyová se začala učit švadlenou. Nové prostředí nenáviděla, ale v koncentračním táboře jí nakonec řemeslo zachránilo život. Zemřela v USA počátkem roku 2017. \n\nV domácnosti Věrčiny sestřenice Edity Kohnové se objevil počátkem roku 1939 devítiletý chlapec jménem Hanuš Kohn, žák třetí třídy obecné školy. Hanušovou matkou byla sestra Editiny maminky. I Kamila Franková byla dcerou bývalého štěnovického rabína Maxe Franka. V roce 1922 se v Plzni provdala, shodou okolností také za Rudolfa Kohna. Pocházel z Tachovska. Vypracoval se na majitele obchodu s prádlem a mohl si dovolit postavit v centru Plzně, Riegrově ulici, vlastní dům č. p. 208/5. Tato moderní stavba je dnes architektonickou památkou.  Rodina úspěšného obchodníka se do svého domu nastěhovala v létě roku 1931. Kamila s Rudolfem měli dva syny – Františka (*1922) a Hanuše (*1930). Zvrat v životě rodiny přišel v únoru 1938, kdy Editina teta Kamila Kohnová zemřela ve věku nedožitých sedmatřiceti let. Její manžel se o rok později, v únoru 1939, vystěhoval se svým starším synem Františkem do Palestiny. Doufal, že se bude moci pro mladšího Hanuše vrátit. 15. března 1939 ale obsadila naše země německá armáda a vznikl Protektorát Čechy a Morava. Hanuš musel zůstat u svých příbuzných. Editina maminka Ella Kohnová se stala poručnicí svého synovce. Druhá polovina března 1939 znamenala pro rodiče malé Edity zoufalou snahu získat pro celou rodinu pas pro cestu do Palestiny. Přestože úřady proti návštěvě příbuzných v cizině nic nenamítaly, rodina nakonec svou žádost z neznámých důvodů stáhla. Hanuš – vrstevník obou děvčat – zůstal v Editině rodině až do jejího trpkého konce v roce 1942. \nByt v plzeňské Koperníkově ulici 1146/43, kde Kohnovi bydleli od roku 1936, byl po vzniku Protektorátu Čechy a Morava shledán pro čtyřčlennou židovskou rodinu příliš velkým. Byl proto úředně vyměřen. Během roku 1941 byly do bytu sestěhovány ještě další dvě rodiny. Šlo o manžele Arnošta a Vilmu Steinerovy s dvacetiletým synem Františkem a Rudolfa a Idu Stránských s patnáctiletým synem Jirkou. Kohnovým postupně zbyly jen dva pokoje, zpola zaplněné nábytkem. Zatímco maminka byla ze změn nešťastná a nervózní, bezelstná Věra byla přímo nadšená a v uprázdněných pokojích před nastěhováním nových nájemníků metala kozelce. \nVe dnech 18. – 26. ledna 1942 byla ve třech transportech, nazvaných \"\"R\"\", \"\"S\"\" a \"\"T\"\", deportována z Plzně do Terezína většina židovských obyvatel města a jeho okolí, tj. více než dva a půl tisíce lidí. Šlo o jedny z prvních transportů v protektorátě vůbec. Není jisté, kdy přesně se Kohnovi naposledy setkali s Marií a Jaromírem Kalivodovými z Dobříva, Stalo se tak mezi 15. lednem, kdy Věra napsala poslední řádky do svého deníku, a 18. lednem, kdy se za její rodinou zavřely dveře plzeňské Sokolovny, ve které byli Kohnovi společně s tisícovkou dalších účastníků transportu \"\"S\"\" až do odjezdu z Plzně internováni. Jedna z věcí, kterou si Kohnovi při posledním setkání u manželů Kalivodových ukryli, byl \"Věrčin deníček\". \n\nKrátce před tím než se začal v neděli 18. ledna sál plzeňské Sokolovny ve Štruncových sadech zaplňovat občany zařazenými do transportu \"\"S\"\", byl odsud vypraven první transport, \"\"R\"\". Tímto transportem odjely některé Věrčiny kamarádky, stejně jako učitel Arna Ehrlich. Ozbrojení vojáci svěřili dohled a zodpovědnost za pořádek ve vlaku skupině mladých mužů, Arna patřil mezi ně. Podle jeho vzpomínek při tomto transportu k žádnému narušení klidného průběhu cesty nedošlo.\n\nMezi tím se pro rodinu Kohnovu a další tisícovku deportovaných plzeňská Sokolovna stala na více než čtyři dny nuceným domovem bez možnosti kontaktu s okolním světem. Pod dohledem českých četníků se shromáždění Židé tísnili na slamnících rozložených po podlaze tělocvičny. Přesto byla Sokolovna místem, kde mnozí měli poslední příležitost být v teple a umýt se teplou vodou. Zatímco v tělocvičně Sokolovny panoval neklid a nejistota, plzeňský denní tisk se radoval: \"\"Na plzeňských ulicích je možno pozorovati nebývalý shon Židů, kteří, označení Davidovou hvězdou a příslušným pořadovým číslem, svážejí na saních a kárách příslušný majetek, který potřebují na cestu, ze které se, k nemalé radosti všech rozumných Čechů, již nikdy nevrátí... Pro židovskou drzost jest charakteristické, že někteří Židé dávají se odvézt na místo soustřeďování ve fiakrech, a tak v poslední chvíli ještě provokují.\"\" \n\nVe čtvrtek 22. ledna byl transport \"\"S\",\" za silného mrazu klesajícího hluboko pod -20 °C, německými vojáky odveden na plzeňské nákladové nádraží, Ozbrojená stráž zde nahnala deportované do nevytopeného osobního vlaku. Vlak byl před odjezdem zadrátován a nebylo z něho úniku. Jediné, co mohlo Věru těšit, bylo, že jede společně se sestřenicí Editou a s většinou svých kamarádek a kamarádů, se kterými navštěvovala v posledním školním roce soukromé vyučování. Rodina Věry Kohnové odjížděla pod transportními čísly 516–519 a rodina její sestřenice Edity pod čísly 525–528. Věra měla číslo 519, Hanka 518, Edita 527 a Hanuš 528. O průběhu transportu \"\"S\"\" se dochovala celá řada svědectví těch, kteří přežili, a lidí, kteří vystrašené účastníky transportu přijímali v Terezíně. Vedle Kohnových odjížděla tímto transportem také Hanka Löwyová s rodiči. Podle jejích pozdějších vzpomínek byly dlouhé hodiny, během kterých jel vlak z Plzně do Bohušovic nad Ohří, okamžiky nekonečné hrůzy. Němečtí vojáci procházeli za neustálého křiku vlakem a užívali si pocit neomezené moci. Transportované psychicky a fyzicky týrali, hrubě je ponižovali a uráželi. V každém kupé byl určen jeden muž nebo chlapec, který měl po příchodu německých vojáků povinnost hlásit v německém jazyce stav mužů, žen a dětí v daném kupé. Pokud nebylo hlášení podle představ vojáků, obdržel políček. Podle jiných svědectví odvedli vojáci do přední části vlaku skupinu starších chlapců a mladých mužů. Bili je a nutili dělat nesmyslné cviky.\n\nZatímco data příjezdů plzeňských transportů do Terezína jsou známá (18. leden, 22. leden a 26. leden), kolem data jejich vypravení z Plzně panují nejasnosti. Zatímco v současnosti se uvádějí jako dny odjezdu 18. leden, 22. leden a 26. leden, v minulosti byly zmiňovány 17. leden, 21. leden a 25. leden. Některé pamětnice – včetně Hanky Löwyové – ve svých výpovědích přesvědčivě uvádějí, že cesta vlakem do Terezína probíhala přes noc, což u nich umocňovalo pocit hrůzy. Podle jiných svědectví byl transport \"\"S\"\" na cestě dokonce více dní a horký čaj, který si lidé připravili do termosek, jim během cesty zamrzal. Jiní pamětníci – mezi nimi i Arna Erban Ehrlich – ovšem uvádějí, že do Terezína dorazili stejný den, kdy byli vypraveni z Plzně. Pátráni po skutečném datu odjezdu jednotlivých transportů neusnadňuje ani dobový tisk – plzeňský list \"Český deník\" přinesl 14. ledna 1942 zprávu, že první z transportů, \"\"R\",\" odjede již ve čtvrtek 15. ledna. Stejné datum uvádí ve svém posledním zápise do deníku také Věra Kohnová. V souvislosti s vypravením transportu \"\"S\"\", do kterého byla Věra s rodinou zařazena, jsou bezpečně známy pouze den příchodu na shromaždiště do Sokolovny, datum příjezdu do Terezína a také den, kdy byli všichni deportovaní policejně odhlášeni z Plzně. To se stalo ve středu 21. ledna 1942.\n\nPoté, co 22. ledna, dorazil vlak do cílové železniční stanice v Bohušovicích nad Ohří, převzali vězně opět čeští četníci a odvedli je do Terezína. Člen vznikající židovské samosprávy Egon Redlich, který měl na starosti ubytování plzeňských transportů, sledoval přicházející maminky s dětmi a dospívající dívky z plzeňských transportů se soucitem. Uvědomoval si velkou změnu, která čekala mladé, hezké ženy, které donedávna žily ve vlastních bytech s koupelnami a veškerým pohodlím, a jež nyní, v mrazivý lednový den, přicházely do drsných a studených místností, v nichž některé z nich neměly ani vlastní postel, nanejvýš slamník. Do deníku si tehdy krátce poznamenal: \"„Přijel druhý plzeňský transport. Vyprávěli, že vojáci, kteří transport doprovázeli, procházeli v jednu chvíli vagóny, hanebně nadávali, mučili transportované o ukazovali jim kříže...\"\" \nTerezín nebyl v době příchodu rodiny Kohnovy ještě ghettem. Šlo stále ještě o otevřené město, kde dosud žilo české civilní obyvatelstvo. Koncentrační tábor v kasárenských budovách byl v té době teprve budován a správa zde byla tvrdá. Ženy, dívky a malé děti byly odděleny od otců a starších chlapců. První skupina byla ubytována v \"Hamburských kasárnách\", druhá skupina v \"kasárnách Sudetských\". V Hamburských kasárnách byly pokoje vybaveny dvěma patrovými palandami. Do každého pokoje bylo umístěno od deseti do dvaceti žen s dětmi. Muži byli v Sudetských kasárnách ubytováni po pěti stech ve velkém sále,na matracích položených na podlaze. Nikdo nesměl opustit svou budovu, byl zakázán styk mezi muži a ženami, stejně jako jakékoliv kontakty s civilním obyvatelstvem ve městě. Vstup do jednotlivých kasárenských budov hlídali příslušníci místní židovské stráže, zodpovědní židovské \"Radě starších\" a komandatuře \"SS\". Za porušení zákazů následovaly tvrdé tresty a popravy. Například ve čtvrtek 26. února 1942 došlo k exekuci sedmi mladých mužů. Hygienická a zdravotní situace byla zoufalá, stejně jako poměry na přeplněných ubikacích. První dny v táboře také doprovázely všudypřítomná zima a pocit hladu. Dětí se ihned ujali dva členové židovské samosprávy – zmíněný Čech Egon Redlich a bývalý německý emigrant Fredy Hirsch. Snažili se, aby i ve velkých mrazech mohli nejmenší trávit co nejvíce času na čerstvém vzduchu, zřídili pro ně první dětské domovy a zaměstnávali je hrami. \n\nDne 5. března 1942 bylo v Terezíně rozhodnuto o vypravení velkého transportu \"\"Aa\"\" na východ, do polské Izbice. Transportem měla ve středu 11. března mezi 1000 lidmi opustit terezínské ghetto i rodina Věry Kohnové. Seznam transportovaných byl zveřejněn v pátek 6. března. V průběhu 8. března byli všichni, kterých se věc dotýkala, vyrozuměni o zařazení do transportu. Kvůli cestě do Izbice se musely v Terezíně rozloučit rodiny Otakara a Rudolfa Kohnových. Rozloučily se také velké kamarádky, sestřenice Věra a Eda Kohnovy, které spolu žily od narození. Otakar, Melanie, Hanka a Věra dorazili do Izbice po dvou dnech cesty, 13. března 1942. Edita zůstala s rodiči a bratrancem Hanušem v Terezíně až do 25. dubna 1942, kdy byli deportováni transportem do Varšavy, kde zahynuli. \n\nNeexistuje žádná evidence o tom, jak bylo po příjezdu do Izbice s jednotlivými vězni z transportu \"„Aa“\" naloženo. Je pouze známo, že sto padesát z deportovaných Židů bylo přijato za příslušníky nově vznikající židovské pořádkové policie v Izbici, \"tzv. Ordnungsdienstu\". Hlavní moc v Izbici měli vojáci \"SS\". Tábor Izbica fungoval jako průchozí, přestupní stanice do neblaze proslulých vyhlazovacích táborů v okolí. Před válkou se většina obyvatel městečka Izbica hlásila k židovské víře. Část těchto lidí byla krátce před příchodem prvních transportů z Terezína postřílena nebo odeslána do vyhlazovacího tábora v Belzeću. Uprázdněné domy zaplnili vězni deportovaní z protektorátu a Říše. Ve městě zůstalo také původní katolické obyvatelstvo. \n\nKaždý z příchozích Čechů si z nádraží do města přinášel svůj majetek sbalený do jediného kufru. V Izbici byli dokonale odříznuti od okolního světa. V židovské čtvrti žili společně s těmi polskými Židy, kteří dosud nebyli odvezeni na smrt. Setkání českých a polských Židů představovalo pro obě strany kulturní šok. Zatímco lidé přicházející z Čech mluvili česky, polští židé používali jazyk \"jidiš\". Domy po vysídlených obyvatelích Izbice byly staré a chatrné, byty měly často jen jednu místnost. V jedné místnosti mělo žít jedenáct lidí. Velkým problémem byly chybějící toalety. Čeští vězni si denně v Izbici hloubili provizorní latríny. \n\nZvyklosti a oblečení českých a německých Židů byly pro ortodoxní a konzervativní polské Židy nepochopitelné. V podstatě je za Židy ani nepovažovali. Nacisté navíc napětí mezi oběma skupinami přiživovali tím, že vězňům ze zahraničí dali funkce v místní židovské samosprávě a z mladých Čechů navíc sestavili jednotku \"Ordnungsdienst\", která měla udržovat pořádek v židovské čtvrti. Toto privilegované postavení vězňů ze zahraničí vyvolávalo u polských Židů nepřátelství. Zároveň existovalo vzájemné napětí mezi nově příchozím obyvatelstvem – českými a německými Židy. Nacistům se tak podařilo vytvořit v Izbici atmosféru, kdy zde všichni bojovali proti všem, a to s jediným cílem – přežít. Pro příchozí Čechy nebylo v Izbici jídlo a ani práce, která by umožnila na jídlo si vydělat. Češi měli zakázán jakýkoliv písemný styk s okolním světem. Každý musel odeslat svým příbuzným nebo známým pouze jediný korespondenční lístek, a to s předem stanoveným textem v německém jazyce: \"„Wir sind gesund und es geht uns gut. Innigsten Dank für die Postsendungen“\". Také Melanie Kohnová napsala z Izbice svůj poslední lístek se vzpomínkou a díky Marii Kalivodové. Marie jí zaslala na zpáteční adresu povolený dvoukilogramový balíček s cukrem, solí a mákem, avšak odpověď již nikdy nedostala.\n\nPro české vězně byl jedinou nadějí na přežití zakázaný černý trh. Místní Poláci brzy pochopili, že od příchozích vězňů mohou získat výměnou za jídlo spoustu zajímavých věcí. Mohli nabídnout především brambory, chléb a mléko. Češi nabízeli nejen peníze a šperky, ale také mýdlo, léky, kosmetiku, žiletky, hudební nástroje nebo prádlo. Prostřednictvím vzájemně výhodného obchodu se rozvinuly mezi příchozími Čechy a Poláky relativně přátelské vztahy. Také mezi dětmi obou národností vznikala kamarádství. Naopak mezi Poláky a německými Židy se nepodařilo prolomit jazykovou bariéru, kvůli které nemohli tito vězni od Poláků očekávat stejnou pomoc, jakou dostávali Češi. Situace v Izbici byla přes dočasné výhody plynoucí z černého obchodu tragická. Všudypřítomný hlad denně zabil 20–30 lidí, především dětí, starých a nemocných. Na denním pořádku byly razie vojáků \"SS\" v židovských domech.\n\nVyhlazovacími tábory, kam směřovaly transporty z Izbice, byly Belžec, Sobibór a Majdanek. Ve dnech 24. března a 10. dubna 1942 proběhly dva masivní transporty do Belžecu, kterými odjelo na okamžitou smrt 4200 vězňů. 19. října 1942 následoval transport pěti tisíc vězňů do Belžecu a do Sobibóru. Před transporty z Izbice, nazývanými \"„akce“\", se zoufalí Židé snažili ukrývat. Byly na ně pořádány hony. Jeden z očitých svědků později popsal svůj hrůzný zážitek z rána 24. března 1942: \"„…Naše ospalé město bylo probuzeno výstřely. Shromažďování. Vystrašení Židé se rychle oblékali, běhali a ukrývali. Na kopcích obklopujících Izbicu se začaly objevovat siluety ozbrojených vojáků. Celá oblast byla obklíčena. Tlupy ukrajinských kolaborantů vtrhly do židovských domovů. Brali každého Žida, na kterého narazili – děti, staré lidi, ženy, a dokonce i mrzáky…“\"\n\nKoncem října a počátkem listopadu 1942 se osudy naprosté většiny Čechů transportovaných počátkem roku do Izbice uzavřely. Nejprve byla Němci pro Židy vyhlášena \"tzv. kontribuce\". Nikdo si v daných podmínkách nedovedl představit, co si pod tímto pojmem představit. Vězni byli nahnáni na centrální náměstí, kde byly postaveny kádě. Do nich měli Židé vhodit všechny cennosti, které jim ještě zbyly – peníze, šperky a zlato. Měli slíbeno, že za tyto peníze pro ně budou v Lublinu postaveny domy, do nichž budou přestěhováni. Počátkem listopadu 1942 dorazilo do Izbice komando \"SS\". Vězni dostali příkaz sbalit okamžitě věci k transportu. Na nádraží byly přistaveny vlaky. Velká skupina vězňů byla ale odvedena k místnímu židovskému hřbitovu, kde byly vyhloubeny masové hroby. Děti byly za velkého křiku a pláče odděleny od dospělých. Dlouhou dobu bylo pak ze hřbitova slyšet střelbu. Zmíněný osud postihl jen část českých Židů internovaných v Izbici. Počátkem listopadu 1942 byly totiž vypraveny ještě transporty několika tisíc vězňů do vyhlazovacích táborů v Belžecu, Sobibóru a Majdanku. Z celkem 1001 deportovaných v březnu 1942 transportem \"\"Aa\"\" bylo zavražděno 993. Který z uvedených osudů potkal rodinu Kohnových, není možné zjistit. Jisté však je, že se po skončení války nikdo z nich domů nevrátil.\n\nPodobně smutný osud potkal také Věrčina dědečka Mořice Kohna (1863–1942), žijícího v Týně nad Vltavou, a většinu sourozenců Věrčina otce. Otakar Kohn totiž pocházel z celkem šesti dětí. Kromě bratra Rudolfa měl sourozence Kamilu (1890–???), Josefa (1892–1942), Maxe (1896–1942) a Viktora (1897–1915). Dědeček Mořic Kohn byl společně se svými dvěma syny – Josefem a Maxem – 18. dubna 1942 z Českých Budějovic deportován do Terezína. Spolu s Maxem opouštěla domov také jeho manželka Marta a devítiletý syn Jirka. Josef a Max s rodinou byli již 27. dubna 1942 deportováni do Izbice. Všichni zahynuli ve vyhlazovacím táboře Majdanek. Věrčin dědeček Mořic Kohn byl 15. října 1942 deportován z Terezína do Treblinky, kde také zahynul. Kamila Kohnová se provdala za vrchního komisaře živnostenského inspektorátu v Liberci, Ing. Lea Vodičku. Tento rodák ze Svatkovic u Bernartic byl, stejně jako sourozenci Kohnovi, aktivně činný v českožidovském hnutí. V září 1942 byli Kamila a Leo deportováni z Prahy do Terezína. Zatímco Kamila se v Terezíně dočkala osvobození, Leo nastoupil v říjnu 1944 transport do Osvětimi. Během cesty zahynul. Na židovském hřbitově v Neznášově najdeme hrob jediného z šesti sourozenců – Viktora Kohna. Ten byl chovancem Zemského ústavu pro choromyslné v Opařanech a zemřel již v roce 1915 na Crohnovu nemoc. Na hřbitově v Neznášově najdeme také hroby Věrčina pradědečka Izáka Kohna a prababičky Marie. Z Týna nad Vltavou bylo roku 1942 deportováno celkem jedenáct židovských rodin, mezi nimi i rodina pozdějšího režiséra Alfréda Radoka.\n\nDeníček, který si dvanáctiletá Věra Kohnová psala od konce srpna 1941 do poloviny ledna 1942, podává výmluvné svědectvím o vrcholící diskriminaci Židů v Plzni. Devadesát stránek popsaných úhledným písmem je vázáno v kožených deskách. Desky jsou nadepsány pozlacenými písmeny: \"„Deník“\". Věra se politikou nezabývala. Realitu brala tak trochu jako dobrodružství. Deníku svěřovala své každodenní pocity, řešila vztahy s kamarádkami, zajímavé kluky, hry a školu. Většinu času trávila mimo domov. Bohužel, v roce 1941 již měla Věra velice omezený prostor pro své bezstarostné hry. Počátkem školního roku 1941/1942 zmiňuje Věra v deníku společné výpravy se spolužáky na \"\"rybník\"\". Pokud to šlo, jezdila Věra na rybník na kole, protože byl z centra města poměrně z ruky. Na podzim 1941 ale již snaha vyplnit dětem zábavným způsobem volný čas ztroskotala, a nakonec se nedařilo organizovat ani vyučování.\n\nMísto váznoucí výuky trávily děti stále více času na \"rabinátě\" ve Smetanových sadech č. p. 80/5. Staly se nástrojem při organizaci opatření proti nim samotným. V září pomáhaly při distribuci židovských žlutých \"„odznaků“\" a výrazně se podílely také při registraci místních Židů před transporty. Buď přímo po Plzni roznášely \"„lístky“\" a na kolech je rozvážely do okolních vesnic, nebo pomáhaly při hlídání dětí na rabinátě. Mnohdy při tom samy hodně zlobily. Židé, které děti navštívily při roznášení lístků, se chovali různě – někteří je nevrle odbyli, jiní je v rámci možností bohatě pohostili.\n\nDěti si i ve ztížených podmínkách dokázaly najít čas na zábavu. V hezkých dnech léta a podzimu 1941 si chodila Věra s kamarádkami a kamarády hrát na \"Hanákojc louku\" – volnou zelenou plochu mezi dnešními ulicemi Radčickou a Karlovarskou. Bývalo tu plno dětí, hrály si různé společenské hry, jezdily na kolech a běhaly. Chodily sem i dámy venčit své psy, a pokud na ně židovské děti narazily, škemraly, zda by se nemohly se psy proběhnout – Židé v té době již neměli dovoleno chovat domácí zvířata. Jindy, když nebylo počasí na velké výlety, brouzdala Věra s kamarádkami po centru Plzně a prohledávala průjezdy starých domů. Když nebylo možné kvůli počasí vystrčit nos z domu, zůstala Věra s děvčaty doma a hrály různé společenské hry. Například \"„foukandu“\". Tu hráli tak, že se na stůl položil lehký míček a do toho každý foukal a snažil se dát gól. Jindy si vyráběli peníze pro hru \"„business“\", tvořili různé loutky nebo hráli hru \"„monopoly\"“.\nVěra zmiňuje ve svém deníčku jména třiceti kamarádů a kamarádek, se kterými v letech 1940–1941 navštěvovala soukromé vyučování. Nejblíže měla kromě sestřenice Edity Kohnové nejspíš k Ireně Welkerové, Alici Epsteinové zvané Alis, Evě Löwyové, Aleně Šulcové, Hance Löwidtové, Jirkovi Brunnerovi a Egonu Popperovi, se kterými byla ve škole organizována v kroužku. Mezi kamarády je zmiňován i Hanuš Treichlinger. Tento úplný sirotek byl o pět měsíců starší než Věra a naposledy žil v Sedláčkově ulici. Honzík se proslavil později v Terezíně jako flašinetář Brundibár ve stejnojmenné dětské opeře. Zahynul v Osvětimi na konci roku 1944. Zmínku zasluhují i další kamarádi a kamarádky Věry Kohnové, jmenovaní v deníku: Margit Becková (1928–1942), Kurt Eckstein zvaný Eke (1928–1942), Petr Gutfreund zvaný Bobík (1928–1943), Rutka Gutmannová (1930–1944), Lily Hausschildová (1929–1944), Dolfi Immergut (1928–1942), Honza Immergut (1930–1942), Fréda Kohn (1929–1942), Rita Koppelová (1929–1942), Mia Lengsfeldová (1930–1942), Eva Picková (1930–1942), Honza Poláček (1923–1942), Vláďa Polák (1922–1942), Pepík Sabat (1927–1942), Jindra Weiss (1927–1942), Emil Zunterstein (1928–1942) a Olga Zuntersteinová (1929–1942). \n\nBližší informace o jednotlivých kamarádech a učitelích podávají odkazy v kapitole Reference. Ze všech jmenovaných je známa pouze podoba učitelů Josefa Šmolky a Hanuše Adela, podnájemníka Františka Steinera a kamarádů Kurta Ecksteina, Honzy Goldscheidera, Petra Gutfreunda, Dolfiho Immerguta, Honzy Immerguta, Honzy Poláčka, Egona Poppera a Hanuše Treichlingera. Věrku již na konci prázdnin 1941 viditelně zajímali kluci. Mezi její idoly patřili Harry Neugröschl (zvaný Harrýk) a Honza Goldscheider. Eda byla zakoukána – stejně jako všechna děvčata – do třídního učitele Pepíka Šmolky a z kluků se jí líbil hlavně Honza Goldscheider. Od konce září 1941 měla Věra nový objev – podnájemníka, patnáctiletého Jirku Stránského. Idolem některých děvčat byl již zmíněný učitel Arna Ehrlich.\n\nZ kamarádů jmenovaných v deníku přežila pouze Hanka Löwidtová, která dnes žije v Londýně. Z učitelů, které Věra jmenuje v deníku, přežil jen Arna Ehrlich, který zemřel roku 2014 v USA. Během návratu z koncentračních táborů se bývalá žačka Hanka Löwidtová a bývalý učitel Arna Ehrlich náhodou setkali v polských Katowicích. V dalších dnech si na cestě do vlasti byli vzájemnou oporou, dělili se o jednu matraci, na které společně spali, a o jídlo. \n\nNový podnájemník a kamarád Jirka Stránský byl jen o tři roky starší než Věrka. Se Steinerovými se paní Melanie Kohnová občas nepohodla, s rodinou Stránských si nejspíš rozuměla o něco více. Z deníku je patrné, že přestože se Kohnovi pravděpodobně počítali mezi sekularizované české Židy, byli věřící rodinou. Chodili do plzeňské synagogy a dodržovali židovské svátky. Věra říkala synagoze prostě \"„kostel“\". Není jisté, zda ještě byla funkční Velká synagoga na Klatovské třídě, nebo zda Židé využívali pouze malou synagogu ve dvoře židovské obce ve Smetanových sadech. Ve Věrčině deníku je zaznamenáno, že 23. září 1941 byla rodina v \"synagoze\" při příležitosti oslavy svátku židovského nového roku Roš Ha-Šana a strýci Rudolfovi se zde udělalo nevolno. Některé židovské rodiny přijaly za své i vánoční svátky s vánočním stromkem. Mezi takové rodiny patřila například rodina Hanky Löwyové, spolužačky a kamarádky Věrčiny starší sestry Hanky Kohnové. Věra však ve svém deníku vánoční stromeček nezmiňuje. Víme pouze, že 25. prosince přišli za Věrou na návštěvu kamarádi a maminka je obdarovala kakaem a vánočkou. Na sklonku roku 1941 se v rodině židovské dívky sem tam odehrál nějaký malý zázrak. V době, kdy Židé byli bez uvedení důvodu vypovídáni ze zaměstnání a končili jako námezdní síly při odklízení sněhu, tatínek si stále držel práci soukromého úředníka ve firmě \"Gustav Teller\". V prosinci se v rodině odehrály dvě velké události – osmnáctiletá sestra Hanka dostala povolení jezdit vlakem a byla zaměstnána v továrně v Horní Bříze. Ve stejné době měl v evangelickém kostele svatbu Věrčin bratranec a Věra se této svatby zúčastnila. \n\nNeexistuje žádný důkaz o tom, že by Věra, Edita nebo Hanka Kohnovy byly před německou okupací členkami nějakého spolku nebo organizace. Mnozí z těch, jejichž jména Věra Kohnová v deníku uvádí, byli ale významnými členy a činovníky plzeňských skautských oddílů. Zde si zaslouží zmínku především Věrčin učitel Hanuš Adel, bývalý majitel plzeňského obchodu se sportovní výbavou. Do příchodu nacistů byl vůdcem junáckého \"8. oddílu\" \"Plzeň\", ve kterém začínala svou skautskou dráhu celá řada židovských chlapců. Mezi ně patřil i Pepík Šmolka, Věrčin třídní učitel a před okupací významný činovník plzeňského \"2. oddílu\" \"\"Stopa\" Plzeň\". Vedle Josefa Šmolky byli významnými členy oddílu \"\"Stopa\"\" také František Steiner, jehož rodina se do bytu Kohnových přistěhovala ve druhé polovině roku 1941, nebo František Löwidt, bratr Věrčiny kamarádky Hanky Löwidtové. Také Věrčin učitel Arna Ehrlich byl velmi ovlivněn skautskými myšlenkami. Uplatňoval je později v Terezíně, jako oblíbený vychovatel v pověstném chlapeckém domově L 417 (zvaném také \"\"devítka\"\"). Jeho svěřenci se na svém pokoji č. 9 snažili žít po vzoru Foglarových \"Hochů od Bobří řeky\" a ti, kteří přežili, pociťovali k Ehrlichovi do smrti vděk za záchranu. Za své zásluhy obdržel roku 1947 od prezidenta dr. Edvarda Beneše Československý válečný kříž 1939. Arna Ehrlich byl původně studentem \"Masarykova státního československého reálného gymnasia\" v Plzni, kam chodila také Věrčina sestra Hanka Kohnová. Školu nemohl dokončit a odmaturoval proto dálkově na Židovském gymnáziu v Brně. I další skauti židovského původu studovali na Masarykově reálném gymnáziu v Plzni. Například Karel Hebak, aktivní člen plzeňského \"8. oddílu\" a oddílu \"\"Stopa\"\" byl spolužákem Hany Kohnové. \n\nV lednu 1942 se z Věrčina deníčku vytratila dětská bezstarostnost. O tom, že během několika týdnů pojedou všichni plzeňští Židé do Terezína, se dozvěděla na rabinátě na Tři krále, 6. ledna 1942. Poté chodila Věra stále častěji do \"Sokolovny\", kde probíhaly registrace před transporty. Dozvěděla se, že v Sokolovně bude bydlet tři dny před transportem. Prvním transportem odjely 18. ledna 1942 dvě Věrčiny kamarádky – Alice Epsteinová, jež zemřela koncem jara 1942 v polském Lublinu, a Irena Welkerová, která zemřela v říjnu 1944 v Osvětimi. Věra je v úterý 13. ledna doprovodila k Sokolovně. Do deníčku si toho dne napsala: \n\n\"\"13. ledna. Ráno v 1/2 9 jsem přišla k Epsteinům. Už tam byli všichni: Emil, Oli a Dolfi. Emil mně dal svoji fotografii. Od Alis a Oli už jsem si vzala včera. Vezmu si je s sebou. Za chvíli jsme šli všichni k Sokolovně, Pomohla jsem nést jeden batoh. Každej má své číslo, které si musí dát na kufry a jedno přišít na sebe. Byla to smutná cesta. Pro Alisku snad naposled. U Sokolovny nastalo loučení. Alis a Oli plakaly. Já jsem se jen stěží opanovala. Dala jsem Alis pusu. Jestli ji ještě jednou uvidím?\"\" \n\nZ deníku je najednou cítit smutek. Maminka i Hanka plakaly a na Věrku vše dolehlo. Ve středu 14. ledna si nechala Věra ostříhat vlasy. Mívala vlasy do půli zad, vzadu svázané dvěma stužkami. Téhož dne se nechala vyfotografovat pro známé a fotky si vyzvedla v pátek 16. ledna. Tato fotografie se nedochovala. Mezi tím, ve čtvrtek 15. ledna dopsala Věra do poslední stránky svůj deník. Nový již nezačala psát: \n\n\"\"15. ledna. Neděle už se, bohužel, blíží. U nás je pořád smutno. Musíme všichni balit... Pro Pána Boha, já už jsem na konci deníku. No, už bez toho nemůžu moc psát. Už jsme tu jenom zítra a pozítří, a pak, kdo ví, co bude pak. Dneska už odjel první transport ze Sokolovny.\" \"Popozejtří nastoupíme my jeho místo. Jak se mi bude po tobě, deníčku, stejskat. To jsem si, věru, nemyslela, když jsem v srpnu po zkouškách začala psát své zážitky, že takhle smutně skončím. Nezažila jsem sice ten půl roku mnoho hezkého, ale jak ráda bych tak zůstala. S Bohem, můj deníčku! S Bohem!\"\"\nMarie Kalivodová ukrývala Věrčin deník po celý zbytek války a okupace. Protože nemohla mít vlastní děti, adoptovala v roce 1949 svou neteř Janičku. Právě Jana je první objevitelkou deníku Věry Kohnové. Když dospěla do věku, ve kterém kdysi byla pisatelka Věra, našla Jana v knihovně Marie Kalivodové záhadný deníček psaný neznámou dívkou. Starosti pisatelky byly Janě velmi blízké a sympatické. K deníku se proto ráda vracela. V dubnu 1968 přišel do Dobříva šestačtyřicetiletý kněz \"Jednoty bratrské\" Miroslav Matouš. Přestože bydlel v Praze a každý týden odsud dojížděl, pravidelně docházel do místních bratrských rodin. Marie Kalivodová k němu pojala velkou důvěru a svěřila mu deník, který před čtvrt stoletím dostala od nešťastné rodiny Kohnovy z plzeňské Koperníkovy ulice. Snad neměla zájem, aby deník nadále jitřil v rodině bolestné vzpomínky na minulost. V roce 2006 se Miroslav Matouš rozhodl za pomoci nakladatele Zdeňka Susy ze Středokluk deník publikovat. Poté deníček odevzdal tam, kam dnes patří – do Židovského muzea v Praze. V úterý 3. září 2019 byly do chodníku před domem v plzeňské Koperníkově ulici, kde žila do roku 1941 rodina Věry Kohnové, zasazeny čtyři \"Kameny zmizelých\", tzv. \"Stolpersteine\". Každý z těchto kamenů je opatřen jménem jednoho člena rodiny Kohnových.\n\n\n"}
{"id": "1400977", "url": "https://cs.wikipedia.org/wiki?curid=1400977", "title": "Tamarin (rozcestník)", "text": "Tamarin (rozcestník)\n\nTamarín či tamarin má více významů:\n\n"}
{"id": "1400978", "url": "https://cs.wikipedia.org/wiki?curid=1400978", "title": "Tamarín", "text": "Tamarín\n\nTamarín (Saguinus) je rod opic z čeledi kosmanovitých. Jedná se o malé opice, zhruba o velikosti veverky, obývající lesní a pralesní oblasti Střední a Jižní Ameriky. Bylo popsáno asi 18 druhů.\n\nPrvní klasifikace tamarínů zahrnovala 10 druhů, dále rozlišených do 33 morfotypů podle typu a osrstění obličeje. Pozdější rozdělení do dvou kladů bylo založeno na variacích v rozměrech zubů a chrupu. Genetická analýza z roku 2016 ukázala, že nejstarší druhy z rodu započaly diverzifikaci před 8-11 miliony lety (což je výrazně dříve než započala diverzifikace mezi rody kosmanů \"Callithrix\", \"Cebuella\" a \"Mico\"), což vedlo autory k doporučení vydělit skupinu \"nigricollis\" do samostatného rodu \"Leontocebus\". Jiní autoři zase argumentují, že skupina \"mystax\" je natolik odlišná od ostatních tamarínů, že by měla být klasifikována v samostatném podrodu \"Tamarinus\".\n\n\n"}
{"id": "1400980", "url": "https://cs.wikipedia.org/wiki?curid=1400980", "title": "Avellaneda", "text": "Avellaneda\n\nAvellaneda je přístavní město v Argentině na území provincie Buenos Aires. Je sídlem stejnojmenného partida. V roce 2001 v něm žilo 328 980 obyvatel. Je součástí aglomerace Velkého Buenos Aires, přičemž s vlastním Buenos Aires je spojeno několika mosty přes řeku Riachuelo.\n"}
{"id": "1400986", "url": "https://cs.wikipedia.org/wiki?curid=1400986", "title": "Hajdúszoboszló", "text": "Hajdúszoboszló\n\nHajdúszoboszló (původně \"Szoboszló\", ) je město v jihovýchodním Maďarsku, v župě Hajdú-Bihar v okrese Hajdúszoboszló.\n\nMěsto se rozkládá v severovýchodní části Velké dunajské nížiny. V sousedství města se setkává několik regionů: Hajdúhát na severo-severo východě, Národní park Hortobágy (Puszta) na severo-severo západě a regiony Sárrét a Berettyó na jihu. Hajdúszoboszló leží v nadmořské výšce do 100 až 110 m n. m. a okolní krajina se pozvolně svažuje dolů k parku Hortobágy.\n\nZ historických záznamů, řídkých nálezů a archaeologických objevů moderní doby je zřejmé, že tato část Velké dunajské nížiny byla osídlena již v dobách stěhování národů. Kvůli změnám v přístupnosti k přírodním zdrojům a obchodních cest, se v této oblasti často střídali Hunové, Vandalové, Gepidové, Gótové, Avarové a další národy. V první polovině vlády dynastie Arpádovců, byla oblast osídlena početnými komunitami. První písemná zmínka o Szoboszló je z roku 1075, kdy král Gejza věnoval půlku královských daní od tohoto města novému opatství založenému v Hronském Beňadiku.\n\nDarovací listinou, datovanou 2. září 1606, poskytnul Štěpán Bočkaj domov pro 700 Hajduků (Hajdú), kterým byly původní domovy zničeny Krymskými Tatary. Ke slovanskému názvu obce byla přidána předpona \"Hajdú\" a forma Hajdúszoboszló se pak od 19. století ustálila.\n\nKe konjunktuře města došlo v říjnu 1925, kdy byly objeveny termální prameny, které jsou od té doby využívány k léčebným účelům.\n\n\n\n"}
{"id": "1400994", "url": "https://cs.wikipedia.org/wiki?curid=1400994", "title": "Krylovecká", "text": "Krylovecká\n\nKrylovecká je ulice na Lehovci v katastrálním území Hloubětína na Praze 14. Spojuje ulici Slévačskou a Kardašovskou, do Kardašovské ústí dokonce dvakrát, jednou ze západu a jednou ze severu. Má přibližný tvar nedokončeného písmene \"U\".\nNazvána je podle rybníka Krylovec, který leží severozápadně od Jindřichova Hradce. Vedle Oborské a Kardašovské tedy patří do velké skupiny ulic na východě Hloubětína a v sousedních Kyjích, jejichž názvy připomínají vodstvo. Ulice vznikla a byla pojmenována v roce 1988, když se v 80. letech 20. století budovalo sídliště Poděbradská.\n\nZástavbu tvoří panelové domy, pouze na západní straně jsou čtyřpodlažní bytové komplexy z druhého desetiletí 21. století. Severní část ulice je jednosměrná.\n\n\n"}
{"id": "1400997", "url": "https://cs.wikipedia.org/wiki?curid=1400997", "title": "Malostranská (Plzeň)", "text": "Malostranská (Plzeň)\n\nMalostranská je ulice v městské části Doudlevce v Plzni. Spojuje Slovanskou s Mostní ulicí. Název je odvozen od místního názvu \"Malá Strana\". Ze severu do ní vstupují ulice Hluboká, Jasanová, Pod Hájem, Pod Homolkou a Květná. Veřejná doprava vede celou délkou ulice. Je řešena trolejbusy a autobusy a zastávkou \"Vodárna\" ve spodní části ulice. Ulice končí u řeky Radbuzy, konkrétně u Malostranského mostu. V celé délce je také cyklostezka. Ve spodní části ulici protíná naučná stezka Údolím Radbuzy a cyklostezka č. 3, 31. U řeky se plánuje vybudovat speciální slalomový kanál pro vodáky.\n\n"}
{"id": "1401000", "url": "https://cs.wikipedia.org/wiki?curid=1401000", "title": "Buenos Aires (rozcestník)", "text": "Buenos Aires (rozcestník)\n\nNázev Buenos Aires má více významů:\n"}
{"id": "1401002", "url": "https://cs.wikipedia.org/wiki?curid=1401002", "title": "Hisingen", "text": "Hisingen\n\nHisingen je švédský ostrov, který patří ke kraji Västra Götaland. Jeho západní a jižní pobřeží omývá průliv Kattegat, od pevniny ho odděluje na východě řeka Göta a na severu její rameno Nordre älv. Na ostrově se nacházejí severní předměstí Göteborgu. Hisingen je nejlidnatějším ostrovem Švédska (žije na něm okolo 145 000 obyvatel) a s rozlohou 199 km² je na pátém místě co do velikosti (na čtvrtém mezi přírodními ostrovy).\n\nV lokalitě Tumlehed byly nalezeny skalní kresby, svědčící o osídlení ostrova v 9. tisíciletí př. n. l. Z doby bronzové pocházejí mohyly ve Skändlabergetu. Podle kroniky z roku 1020 králové Olaf II. Norský a Olof Skötkonung hráli o ostrov kostky. Hisingen byl dlouho sporným územím mezi Švédskem a Norskem, Švédové ho definitivně získali roskildským mírem v roce 1658. Na území dominovaly lesy a pole do 19. století, kdy se začal rozvíjet průmysl.\n\nV Lundby se nachází nejstarší závod automobilky Volvo s firemním muzeem. Na Hisingenu leží také ropná rafinerie, vědecké centrum Lindholmen Science Park, letiště Säve a Göteborský přístav, který je největší ve Skandinávii. Místní firma Götaverken byla největší loděnicí světa, ale v roce 1989 ukončila činnost. Ostrov je rovněž rekreační oblastí, nachází se zde kopec Ramsberget s vyhlídkou, zřícenina středověkého hradu Ragnhildsholmen, parky Hisingsparken a Flunsåsparken a lužní les Rya skog vyhlášený přírodní rezervací. Další atrakcí Hisingenu je nákupní a zábavní centrum Backaplan, známé tragickým požárem diskotéky, k němž došlo 29. října 1998 a vyžádal si 63 obětí.\n\n"}
{"id": "1401003", "url": "https://cs.wikipedia.org/wiki?curid=1401003", "title": "Mistrovství světa v atletice 2017 – Muži 4 × 100 metrů", "text": "Mistrovství světa v atletice 2017 – Muži 4 × 100 metrů\n\nBěh na 4 × 100 m mužů na Mistrovství světa v atletice 2017 se uskutečnil 12. srpna. Zvítězilo Spojené království.\n\n"}
{"id": "1401004", "url": "https://cs.wikipedia.org/wiki?curid=1401004", "title": "Římskokatolická farnost Olomouc – Slavonín", "text": "Římskokatolická farnost Olomouc – Slavonín\n\nŘímskokatolická farnost Olomouc – Slavonín je územní společenství římských katolíků s farním kostelem svatého Ondřeje v děkanátu Olomouc.\n\nPrvní písemná zmínka o vsi pochází z roku 1141, přičemž původně šlo o obec českou, která se ale brzy s příchodem německých kolonistů zgermanizovala. Slavonín (Schnobolin) byl pak součástí olomouckého jazykového ostrova, Češi zde téměř nežili. Místní obyvatelé měli vlastní kroj, hovořili zvláštním dialektem s bavorskými prvky a na místní dožínky (Ertendankfest) či kácení máje se sjížděli i lidé z okolí.\n\nZřejmě již od svého počátku byl Slavonín v majetku olomouckého biskupství. Šlo o významnou obec, neboť byl centrem farnosti, což se projevilo i v tom, že kromě staršího kostela sv. Ondřeje zde byla na návsi (dnes Zolova ulice) postavena kaple sv. Floriána, dále několik božích muk, kamenných křížů a dalších objektů.\n\nPrvní písemná zmínka o farním kostele pochází z roku 1364, ovšem vzhledem ke gotickému jádru budovy lze usuzovat, že pochází již ze 13. století. Gotická je i boční kaple a sanktusová věž, zatímco nižší hlavní věž je již renesanční. Poslední stavební úpravy proběhly roku 1840.\n\nOd července 2015 byl administrátorem excurrendo R. D. Mgr. Ing. Libor Churý. S platností od července 2018 zde byl jmenován farářem.\n\nFarnost se pravidelně zapojuje do akce Tříkrálová sbírka. V roce 2018 dosáhl výtěžek sbírky 53 376 korun.\n\n"}
{"id": "1401012", "url": "https://cs.wikipedia.org/wiki?curid=1401012", "title": "Adolf Gorus", "text": "Adolf Gorus\n\nAdolf Gorus (12. září 1931 - 23. prosince 2009) byl český silniční motocyklový závodník. \n\nV místrovství Československa startoval v letech 1959-1968. V celkové klasifikaci skončil nejlépe na třetím místě ve třídě do 250 cm³ v roce 1966. V roce 1966 při závodě 300 zatáček Gustava Havla zvítězil ve třídě do 250 cm³.\n\n\n\n\n"}
{"id": "1401032", "url": "https://cs.wikipedia.org/wiki?curid=1401032", "title": "Evangelický hřbitov v Řece", "text": "Evangelický hřbitov v Řece\n\nEvangelický hřbitov ve Řece na Frýdeckomístecku se nachází v obci Řeka, a to u hlavní silnice směrem ke Smilovicím.\n\nVlastníkem hřbitova je obec Řeka; vlastníkem hřbitovní kaple je Farní sbor SCEAV v Komorní Lhotce.\n\nEvangelický (luterský) hřbitov v Řece byl založen roku 1844 z iniciativy tehdejšího fojta Jana Kotase. Pozemek pro hřbitov věnoval Jiří Kotas. Roku 1864 a 1890 byl hřbitov rozšířen. \n\nNa hřbitově stála původně dřevěná márnice se zvonem. Roku 1909 byla vedle této původní márnice vystavěna nová márnice (kaple) dle návrhu architekta E. Fuldy a byly do ní pořízeny dva nové zvony; roku 1912 byl instalován hromosvod.\n\nRoku 1970 byla provedena generální oprava hřbitovní kaple, kdy k ní byla přistavěna i sakristie. \n\n"}
{"id": "1401034", "url": "https://cs.wikipedia.org/wiki?curid=1401034", "title": "Evangelický hřbitov ve Smilovicích", "text": "Evangelický hřbitov ve Smilovicích\n\nEvangelický hřbitov ve Smilovicích na Frýdeckomístecku se nachází v obci Smilovice. Má rozlohu 2239 m² (bez pozemků s kaplí a sociálním zařízením).\n\nHřbitov je ve vlastnictví obce Smilovice; vlastníkem hřbitovní kaple a sociálního zařízení je Farní sbor SCEAV v Komorní Lhotce.\n\nEvangelický (luterský) hřbitov ve Smilovicích byl založen roku 1859. \n\nRoku 1965 bylo u kaple vystavěno sociální zařízení. Roku 1974 byla provedena generální oprava hřbitovní kaple, kdy v kapli byla vestavěna galerie a bylo v ní zavedeno elektrické ohřívání. \n\n"}
{"id": "1401038", "url": "https://cs.wikipedia.org/wiki?curid=1401038", "title": "Kabwe", "text": "Kabwe\n\nKabwe je hlavní město Centrální provincie v Zambii. V roce 2010 ve městě žilo 202 914 obyvatel. Do roku 1966 se město jmenovalo Broken Hill. Město bylo založeno roku 1902 díky objevení zásob olova a zinku. Kabwe bylo centrum politického dění v koloniální době a je považováno za kolébku moderní zambijské politiky. Je to důležité dopravní a těžební centum. Město se nachází v nadmořské výšce 1182 m.\n\nJméno \"Kabwe\" nebo \"Kabwe-Ka Mukuba\" znamená ruda. Město bylo založeno evropskými a australskými zlatokopy roku 1902 a bylo pojmenováno Broken Hill podle města Broken Hill v Novém Jižním Walesu v Austrálii. Důl byl největší v zemi po třicet let do počátku 30. let 20. století, kdy byl překonán doly v Copperbeltu. Vedle olova a zinku zde v menším probíhala těžba stříbra, manganu a těžkých kovů jako kadmium, vanad nebo titan. V roce 1921 byla v dole objevena lebka člověka rhodéského (\"Homo rhodesiensis\").\n\nDíky své poloze ve středu země a dobrému dopravnímu spojení po železnici se roku 1960 na Mulungushi Rock of Authority severovýchodně od města konalo shromáždění strany United National Independence Party (UNIP). Jednalo se o první konferenci této nově vzniklé strany vedené Kennethem Kaundou mimo dohled koloniální vlády. Strana UNIP započala zambijské národní hnutí. Na Mulungushi Rock of Authority se v 60. letech 20. století konalo několik důležitých shromáždění, a tak je považováno za kolébku samostatnosti Zambie.\n\nPrvní železnice v zemi, provozovaná společností Rhodesia Railways, dosáhla dolu Broken Hill v roce 1906. Město se tak stalo významným železničním uzlem. Železnice byla druhým největším zaměstnavatelem po dolech. Ve městě byla zřízena opravna kolejových vozidel. V roce 1909 byla železniční trať prodloužena do Ndoly v Copperbeltu.\n\nOdbory železničářů hrály významnou roli v politice země. V koloniální době, kdy Afričané neměli volební právo a vládla politika rasové segregace, bylo město sídlem Roye Welenskyho, ředitele Rhodesia Railway Workers Union, který se později stal premiérem Federace Rhodesie a Ňaska. Opoziční silou jeho organizace byla Northern Rhodesia Railway Trade Union vedená Dixonem Konkolou, která též sídlila v Kabwe.\n\nV současnosti je Kabwe sídlem Zambia Railways. Počet zaměstnanců železnice se však rapidně snížil.\n\nKabwe leží na hlavní železniční trati mezi Lusakou a Copperbeltem a na Great North Road, která spojuje Lusaku s Mpulungu.\n\nUzavření dolů v Kabwe znamenalo ekonomický úpadek. V Kabwe se v 80. letech 20. století nacházela textilní továrna čínských investorů, ale na začátku roku 2007 byl tento závod jako ztrátový uzavřen.\n\nV Kabwe dále působí farmaceutická továrna, mlýny, čistička vod, závody na vyzrňování bavlny a zpracovávání kůže.\n\nVýchodně od města se nachází hydroelektrárny na vodní nádrži Mulungushi, Mita Hills a vodopádech na řece Lunsemfwa, které byly vystavěny na výrobu elektrické energie pro město a doly.\n\nDůl, který zabírá plochu 2,5 km² asi 1 km jihozápadně od centra města, je již uzavřen, ale některé kovy jsou dosud dobývány z hald. Dle studie organizace Pure Earth se město Kabwe řadí mezi deset nejvíce znečištěných míst na světě především kvůli hlušině z rudy těžkých kovů, která ohrožuje zdroje pitné vody. Další průzkumy indikují, že obsah olova v krvi dětí z Kabwe je alarmující, přestože se s těžbou již přestalo.\n\nV okolí Kabwe se nacházejí oblasti s turistickým potenciálem, které však nejsou rozvinuty, ačkoliv jejich umístění v blízkosti Lusaky a tamějšího mezinárodního letiště je výhodné. Mezi tyto oblasti se řadí;\n\nVe městě na Stadioně Godfreye 'Ucara' Chitala 107 sídlí fotbalový klub Kabwe Warriors FC, je zde golfové hřiště a na nedaleké vodní nádrži Mulungushi působí vodácký klub.\n\nVe městě se nachází několik univerzit: Univerzita Mulungushi, Univerzita Nkrumah a Univerzita Kwame Nkrumah. Dále se zde nacházejí tyto instituty a školská zařázení: Mukobeko Trades Training Institute, Kabwe Institute of Technology, National Fire Fighting Services Training School a King George National college.\n\n7. února 2013 se nedaleko Kabwe střetl autobus se dvěma osobními automobily. Při srážce zemřelo 51 lidí. Tato dopravní nehoda se řadí k největším neštěstím v historii zambijské silniční dopravy.\n\n\n\n"}
{"id": "1401040", "url": "https://cs.wikipedia.org/wiki?curid=1401040", "title": "Slovanská alej (Plzeň)", "text": "Slovanská alej (Plzeň)\n\nSlovanská alej je ulice na Východním Předměstí v Plzni, která spojuje náměstí Milady Horákové s Koterovskou třídou. Pojmenování je podle názvu městské čtvrti Slovany. Ze severu do ni vstupuje Francouzská třída, z jihu ulice Topolová a Skladová. Veřejná doprava prochází celou délkou ulice. Nachází se zde autobusové zastávky: \"Slovany\" a \"Vozovna Slovany\". Po celé délce je vedena také tramvajová služební trať. V úseku mezi náměstím Milady Horákové a Francouzskou třídou cyklistům k dispozici cyklostezka. V roce 2013 proběhla oprava komunikace a tramvajové trati.\n\n"}
{"id": "1401041", "url": "https://cs.wikipedia.org/wiki?curid=1401041", "title": "Jacob Matham", "text": "Jacob Matham\n\nJacob Matham (pokřtěn 16. října 1571 Haarlem – 20. ledna 1631 Haarlem), byl holandský grafik a kreslíř, který navázal na práce Hendricka Goltziuse (1558–1617), nejvýznamnějšího rytce z konce 16. století. Díky Goltziusovi získal císařské privilegium, které mu dovolovalo použít náměty obrazů ze sbírek Rudolfa II. jako předlohy ke svým rytinám. A tak přestože Jacob Matham Prahu nikdy nenavštívil, stal se významným šiřitelem obrazových námětů dvorních manýristů, především Bartholomea Sprangera a Roelandta Saveryho. \n\nJacob Matham začal svou uměleckou kariéru v dílně Hendricka Goltzia, který ho adoptoval jako osmiletého chlapce. Na svá učňovská léta strávená v Goltziusově dílně (1585–1588) navázal souborem grafických listů nazvaných \"Roční období\" (1589). V letech 1593–1597 působil v Itálii, kde ho ovlivnilo římské a benátské malířství. Vzorem mu byla díla Tiziánova, Tintorettova a Veroneseho. V roce 1597 se vrátil do Haarlemu, kde vstoupil do cechu sv. Lukáše (1600). Po roce 1600 se Hendrick Golzius přestal zajímat o grafiku, věnoval se malířství a dílnu přenechal svému nevlastnímu synovi, Jacobu Mathamovi. \n\nV době, kdy byl Jacob Matham pověřen vedením dílny, se jeho rytiny začaly odklánět od Goltziova manýristického stylu, což lze spatřovat především v používání méně rafinovaných ryteckých postupů. Byl to projev Mathamova přechodu k časně baroknímu stylu. Vedle mytologických témat Jacob Matham projevoval svůj příklon ke katolictví četnými rytinami s náboženskými motivy, především četnými grafickými listy světců. Současně portrétoval i řadu významných osob, včetně nizozemských místodržících. Jeho tři synové, Adriaen (1590–1660), Jan (1600–1648) a Theodoor (1589–?) pokračovali v otcově tradici a stali se typickými barokními rytci. Theodoor Matham byl z nich nejtalentovanější, přestože dílnu po otci převzal jeho bratr Adriaen.\nNení doloženo, že by Jacob Matham navštívil Prahu, ale jeho grafické listy dokládají, že mnohé z nich vznikly podle předloh rudolfínských malířů. Zvláště často Jacob Matham pracoval podle předloh Bartholomea Sprangera, které poznal již v Goltziusově dílně. Předpokládá se, že se osobně setkali až v Nizozemí (1602), kam Spranger vycestoval po smrti své matky. Navíc se v roce 1601 Jacobu Mathamovi dostalo císařského privilegia opravňující ho k tvorbě grafických listů podle předloh nacházejících se ve sbírkách Rudolfa II. (1552–1612), které obsahovaly velký soubor Sprangerových obrazů.\n\nPříkladem rytecké spolupráce na Sprangerově předloze je rozsáhlá rytina značená Mathamem, kterou však započal jiný z Goltziových žáků, Jan Saenredam. Rytina byla dedikována Petru Vokovi z Rožmberka (1539–1611).\n\nJacob Matham byl pokračovatelem v ryteckém díle Hendricka Goltziuse, které však z manýristické roviny přesunul směrem k baroku. Oproti Goltziusovi také rozšířil okruh námětů o mytologická témata a o portrétní rytinu. Mezi náměty Mathamových rytin jsou i témata obrazů a kreseb dvorních malířů rudolfínské Prahy. Nepřekvapí proto, že mezi významnými náměty je i \"Česká krajina se žebrákem\".\n\n\n"}
{"id": "1401046", "url": "https://cs.wikipedia.org/wiki?curid=1401046", "title": "Návarov (železniční zastávka)", "text": "Návarov (železniční zastávka)\n\nNávarov je železniční zastávka u stejnojmenné osady, části obce Zlatá Olešnice. Zastávka leží na železniční trati 035 (Železný Brod – Tanvald). V roce 2018 zde na znamení zastavovaly všechny po tomto úseku vedené osobní vlaky.\n\nZastávka, která v té době nesla název \"Nawarow\", byla otevřena dne 15. května 1876, ale díky malé využívanosti byla již v roce 1879 zrušena.\n\nMístní správa ovšem požadovala její obnovení. To bylo zrealizováno dne 1. prosince 1883. Došlo zde také ke zřízení kusé koleje (v roce 1908 prodloužené o 50 metrů) s malým nákladištěm a zařízení na dozbrojování lokomotiv vodou. Z peněz majitele návarovského velkostatku zde byla vystavěna zděná čekárna. Jako skladiště posloužil vyřazený nákladní vůz.\n\nDopravna byla až do 1. května 1924 (kromě první světové války) samostatným staničním úřadem. Toho data zde byla zrušena staniční služba a dopravna byla změněna pouze na zastávku s nákladištěm a prodejem jízdenek.\n\nV roce 1929 zde bylo postaveno nové skladiště a v roce 1936 sem byl doveden elektrický proud.\n\nVzhledem ke snižujícímu se zájmu o železniční dopravu (osobní i nákladní) zde byl v roce 1973 zrušen prodej jízdenek a v roce 1986 v rámci rekonstrukce tratě snesena kusá kolej a nákladiště. O dva roky později opustili staniční budovu poslední nájemci a v roce 1993 byla pro špatný stav stržena. Místo ní byl postaven plechový přístřešek.\n\nZastávka je jednokolejná, má sypané nástupiště s betonovým obrubníkem. Na zastávce je postaven malý plechový přístřešek s lavičkou, odpadkovým košem a cedulí s názvem stanice. Osvětlení je zajištěno několika nízkými lampami, které zde byly instalovány v roce 2015. Ve stejné době sem byl nainstalován i staniční rozhlas.\n\nPřístup do žádné části zastávky není bezbariérový a je zajištěn úzkou lesní pěšinou.\n\n\n"}
{"id": "1401048", "url": "https://cs.wikipedia.org/wiki?curid=1401048", "title": "Stadion Godfreye 'Ucara' Chitala 107", "text": "Stadion Godfreye 'Ucara' Chitala 107\n\nStadion Godfreye 'Ucara' Chitala 107 (anglicky \"Godfrey 'Ucar' Chitalu 107 Stadium\") je multifunkční stadion v Kabwe v Centrální provincii v Zambii. Stadion především slouží pro utkání domácího fotbalového klubu Kabwe Warriors FC. Kapacita je 10 000 diváků. Na tomto stadioně se měly konat některé zápasy Poháru COSAFA 2013, ale nakonec byla tato utkání přeložena z logistických důvodů na Stadion Nkana v Kitwe v Zambii.\n\nStadion byl roku 2012 přejmenován z dřívějšího Stadion drah na Stadion Godfreye 'Ucara' Chitala 107 na počest fotbalového útočníka Godfreye 'Ucara' Chitala, který v sezóně 1972 vstřelil 107 gólů. Godfrey Chitalu v roce 1993 zemřel.\n"}
{"id": "1401050", "url": "https://cs.wikipedia.org/wiki?curid=1401050", "title": "Oliver Pospíšil", "text": "Oliver Pospíšil\n\nOliver Pospíšil (* 14. června 1970 Brno) je český politik a manažer, od roku 2002 zastupitel města Brna (v letech 2006 až 2014 a opět od roku 2018 též náměstek primátora), v letech 1998 až 2018 zastupitel MČ Brno-Řečkovice a Mokrá Hora (v letech 2002 až 2006 a opět od roku 2014 též místostarosta MČ), člen ČSSD.\n\nV letech 1984 až 1988 absolvoval obor technologie pojiv na Střední průmyslové škole v Hranicích na Moravě a následně v letech 1988 až 1993 vystudoval obor materiálové inženýrství na Fakultě stavební Vysokého učení technického v Brně (získal titul Ing.). Mezi lety 1993 a 2002 působil ve stavebně expertizní a znalecké kanceláři, kde se věnoval především oceňování nemovitostí.\n\nPozději se uvádí jako obchodní manažer výzkumného centra AdMaS při VUT v Brně. V letech 1997 až 2004 byl také jednatelem, společníkem a odpovědným zástupcem ve firmě \"Trier\". Působil také jako místopředseda dozorčí rady akciové společnosti \"JIŽNÍ CENTRUM BRNO\" (2003 až 2007), člen dozorčí rady akciové společnosti \"Brněnské komunikace\" (2003 až 2007), člen dozorčí rady akciové společnosti STAREZ – SPORT (2005 až 2007) a místopředseda \"Sdružení obcí a měst jižní Moravy\" (2011 až 2015).\n\nOliver Pospíšil je od roku 1993 ženatý a má tři děti (dva syny a jednu dceru). Žije v Brně, konkrétně v části Mokrá Hora.\n\nOd roku 1995 je členem ČSSD, v letech 1999 až 2009 byl předsedou Místní organizace ČSSD Brno-Řečkovice a Mokrá Hora. V roce 2010 byl manažerem volební kampaně sociálních demokratů pro komunální volby v roce 2010. Od roku 1999 je členem Městského výkonného výboru ČSSD Brno-město, kterému od roku 2015 také předsedá.\n\nV komunálních volbách v roce 1998 byl za ČSSD zvolen zastupitelem Městské části Brno-Řečkovice a Mokrá Hora. Mandát zastupitele městské části pak obhájil ve volbách v letech 2002, 2006, 2010 a 2014. V letech 1998 až 2002 byl předsedou Kontrolního výboru a v letech 2002 až 2006 místostarostou městské části. V listopadu 2014 se stal 2. (neuvolněným) místostarostou s působností pro odbor sociálních věcí a zdravotnictví, oddělení sekretariátu.\n\nV komunálních volbách v roce 1998 se také pokoušel za ČSSD dostat do Zastupitelstva města Brna, ale neuspěl. Zastupitelem tak byl zvolen až ve volbách v roce 2002 a následně působil jako člen Finančního výboru a místopředseda Komise majetkové. Mandát zastupitele města pak obhájil ve volbách v letech 2006, 2010 a 2014. V letech 2006 až 2014 byl náměstkem primátora Romana Onderky pro oblast hospodářskou. Od roku 2010 působí také jako člen Komise bydlení a Komise majetkové a od roku 2014 předsedá Kontrolnímu výboru.\n\nV komunálních volbách v roce 2018 do Zastupitelstva města Brna byl lídrem kandidátky ČSSD a tudíž i kandidátem této strany na post primátora města. Ve volbách získal post zastupitele města (obdržel 8 496 preferenčních hlasů), do zastupitelstva městské části již nekandidoval. V rámci nové koalice \"\"ODS s podporou Svobodných\"\", KDU-ČSL, Piráti a ČSSD se stal dne 20. listopadu 2018 třetím náměstkem primátorky pro oblast bydlení a správy majetku.\n\nVe volbách do Poslanecké sněmovny PČR v roce 2006 kandidoval za ČSSD v Jihomoravském kraji, ale neuspěl.\n"}
{"id": "1401051", "url": "https://cs.wikipedia.org/wiki?curid=1401051", "title": "Homolice mapová", "text": "Homolice mapová\n\nHomolice mapová (latinsky \"Conus geographus\") je mořský plž z čeledi homolicovití (Conidae).\n\nJedná se o běžný druh, který se vyskytuje v tropické oblasti Indo-Pacifiku, od Rudého moře až po Japonské ostrovy (souostroví Izu), včetně Indie, Austrálie a Filipín.\n"}
{"id": "1401052", "url": "https://cs.wikipedia.org/wiki?curid=1401052", "title": "Sofiko Čiaureliová", "text": "Sofiko Čiaureliová\n\nSofiko Čiaureliová ( სოფიკო ჭიაურელი, 21. května 1937 Tbilisi – 2. března 2008 tamtéž) byla gruzínská herečka.\n\nJejím otcem byl režisér Michail Čiaureli a matkou herečka Veriko Andžaparidze. Je sestřenicí režiséra Georgije Daněliji. Jejím prvním manželem byl režisér Georgij Šengelaja, druhým manželem televizní komentátor Kote Macharadze.\n\nVystudovala moskevský VGIK a působila jako herečka v Mardžanišviliho divadle a Rustaveliho divadle v Tbilisi. Ve filmu debutovala v roce 1957 (\"Náš dvůr\"), během své kariéry natočila více než sto filmů. Mezinárodní úspěch získala díky rolím ve filmech Sergeje Paradžanova \"Barva granátového jablka\" (1968), \"Legenda o Suramské pevnosti\" (1984) a \"Ašik-Kerib\" (1988). Za hlavní roli v hudebním filmu svého manžela Georgije Šengelaji \"Melodie Verijské čtvrti\" (1974) získala cenu pro nejlepší herečku na Všesvazovém filmovém festivalu v Baku. Tengiz Abuladze ji obsadil do filmu \"Strom přání\" (1976), výrazné psychologicky pojaté role ztvárnila také v dílech Lany Gogoberidzeové \"Rozhovory o soukromém životě\" (1978) a Genricha Maljana \"Facka\" (1981).\n\nByla členkou poroty Mezinárodního filmového festivalu v Moskvě a poslankyní Nejvyššího sovětu. Získala titul národní umělkyně Gruzínské SSR a Arménské SSR a Státní cenu SSSR. V centru Tbilisi jí byl v roce 2009 odhalen pomník, jehož autorem je sochař Levan Vardosanidze.\n\n\n"}
{"id": "1401067", "url": "https://cs.wikipedia.org/wiki?curid=1401067", "title": "Univerzitní (Plzeň)", "text": "Univerzitní (Plzeň)\n\nUniverzitní je ulice na Jižním Předměstí v Plzni. Spojuje ulici U Nové Hospody s Dobřanskou ulicí. Pojmenována je podle kampusu Západočeské univerzity, která zde sídlí. Ze severu do ni vstupují ulice U Letiště a U Panasoniku a z jihu Morseova a Daimlerova. Jižně pod úrovní ulice vede železniční trať č. 183 (Plzeň – Klatovy – Železná Ruda). Ulice je v celé její délce obsluhována veřejnou dopravou, a to z autobusových zastávek \"Západočeská univerzita\", \"Plochá dráha\" a \"Morseova\" a od prosince 2019 také tramvajovou stanicí \"Technická\" <br>\n31. července 2017 byla Univerzitní ulice z důvodu nalezení dělostřeleckého granátu uzavřena. \n\nZačátkem léta 2018 magistrát rozhodl o prodloužení tramvajové tratě na Borská pole. Trať by měla vést Kaplířovou ulicí na Borská pole. V Univerzitní ulici by měla vzniknout smyčka.\n<br>\nSlavnostně byla prodloužení tramvajové tratě otevřeno 16. prosince 2019.\n\n"}
{"id": "1401070", "url": "https://cs.wikipedia.org/wiki?curid=1401070", "title": "Hans-Jürgen Döscher", "text": "Hans-Jürgen Döscher\n\nHans-Jürgen Döscher (* 18. listopadu 1943 Eberswalde) je německý historik. Döscher napsal mnoho článků o nacismu a antisemitismu, hlavně pro Frankfurter Allgemeine Zeitung. Vytvořil devět televizních dokumentů včetně dokumentů o ministru Zahraničních věcí Joachimovi von Ribbentropovi. Šlo o sérii z r. 1997 pod názvem „Hitlerovi pomocníci“, vysílané na německé ZDF.\n\nDöscher studoval historii, politologii a romanistiku v Hamburku a Bordeaux mezi lety 1968 a 1973. Doktorát získal na Univerzitě v Hamburku. V roce 2006 mu na Univerzitě v Osnabrücku udělili čestný profesorský titul ze Soudobých dějin. Byl také označen jako „přední německý znalec“ událostí okolo 9. listopadu 1938, známou jako Křišťálová noc.\n\nDöscherovi knihy a články:\n\n"}
{"id": "1401073", "url": "https://cs.wikipedia.org/wiki?curid=1401073", "title": "Krynica Morska (maják)", "text": "Krynica Morska (maják)\n\nMaják Krynica Morska (polsky: \"Latarnia Morska Krynica Morska\", německy: \"Leuchtthurm Kahlberg\") stojí v Polsku na Viselské kose na pobřeží Baltského moře v obci Krynica Morska okres Nowodworký Pomořské vojvodství.\n\nNachází se mezi majáky Gdaňsk severní přístav a maják Baltijsk v Kaliningradské oblasti, v enklávě Ruské federace.\n\nV roce 1895 byla postavena cihlová zděná válcová věž vysoká 19 m ukončena osmibokou římsou a lucernou. Na maják byla nainstalována Fresnelova čočka, kterou vyrobila německá firma Picht & Co. Zdrojem světla byl olejový plamen, později byl ke svícení použit benzol, a do roku 1938 plyn, který byl nahrazen elektrickým světlem. Dosvit byl 18 námořních mil.\n\nNa konci druhé světové války byl maják zničen ustupujícím německým vojskem.\n\nV roce 1951 byl postaven nový maják ve vzdálenosti patnácti metrů od původního majáku.\n\nV období 1957–1997 sloužila rovněž jako radiomaják a vysílala signál \"KW\" v Morseově abecedě.\n\nMaják je ve správě Námořního úřadu (\"Urząd Morski\") v Gdyni.\n\nMaják je přístupný veřejnosti v letních měsících.\n\nAutorem projektu byl profesor Stanisław Puzyna. Maják byl postaven z prefabrikovaných betonových bloků spojovanými ocelovými vložkami. Komolý kužel se základnou o průměru šest metrů a čtyři metry nahoře, s ochozem v horní části a válcovou skleněnou lucernou zastřešenou střechou na níž je instalována radarová anténa. V lucerně je instalována cylindrická čočka o průměru jeden metr, zdrojem světla je žárovka o výkonu 1000 W. V případě poruchy je automaticky vysunuta druhá záložní žárovka o stejném výkonu. Dosvit je 19,5 námořních mil. Věž má červenou barvu a bílý ochoz.\n\n\noznačení:\n\n\n\n"}
{"id": "1401074", "url": "https://cs.wikipedia.org/wiki?curid=1401074", "title": "Alessandro Barnabò", "text": "Alessandro Barnabò\n\nAlessandro kardinál Barnabò (* 2. března 1801, Foligno - 24. února 1874, Řím) byl italský římskokatolický kněz, prefekt Kongregace pro evangelizaci národů a kardinál.\n\n"}
{"id": "1401075", "url": "https://cs.wikipedia.org/wiki?curid=1401075", "title": "13 Rivers", "text": "13 Rivers\n\n13 Rivers je studiové album anglického zpěváka a kytaristy Richarda Thompsona. Vydáno bylo 14. září roku 2018 společnostmi New West Records (USA) a Proper Records (mezinárodně). Producentem alba je sám Thompson a dále se na něm podíleli jeho dlouholetí spolupracovníci Michael Jerome Moore, Taras Prodaniuk a Bobby Eichorn. Album se skládá ze třinácti písní (odtud název desky), z nichž první dvě, „The Storm Won’t Come“ a „Bones of Gilead“, byly zveřejněny již v červenci 2018. Deska byla nahrána během deseti dnů, a to analogově.\n\n"}
{"id": "1401078", "url": "https://cs.wikipedia.org/wiki?curid=1401078", "title": "Plays Well with Others", "text": "Plays Well with Others\n\nPlays Well with Others je čtyřdiskové kompilační album anglického hudebníka Phila Collinse. Vydáno bylo 28. září roku 2018. Komplet obsahuje celkem 59 písní, a to ne přímo Collinsových, ale těch, na kterých se podílel coby hostující či doprovodný hudebník. Nachází se zde tak nahrávky například od Erica Claptona, Briana Ena, Johna Calea či Roberta Planta.\n"}
{"id": "1401079", "url": "https://cs.wikipedia.org/wiki?curid=1401079", "title": "Oblečená Maja", "text": "Oblečená Maja\n\nOblečená maja (také Maja oblečená nebo Oblečená maja, španělsky \"La maja vestida\") je obraz ležící ženy, olejomalba na plátně, kterou někdy v letech 1800 až 1805 vytvořil španělský malíř Francisco Goya. Jeho protějškem je dříve vytvořený obraz \"Nahá maja\", znázorňující akt stejné modelky v podobné pozici. Podle modelčina oděvu obě díla získala svůj název, protože oděv odpovídá \"maje\" (mužský protějšek \"majo\"), což tehdy byla subkultura v lidových vrstvách Španělska, jejíž členové se vyznačovali výrazným oblečením a vyzývavým chováním. Oba protějškové obrazy dnes visí v madridském muzeu Prado, jsou zde od roku 1901.\n\nOba obrazy zřejmě od Goyi objednal ministerský předseda a známý donchuán Manuel de Godoy. \"Oblečená maja\" prý v jeho domě visela před \"Nahou majou\", kterou zakrývala a dala se pomocí kladkového mechanismu snadno odstranit – to z toho důvodu, že španělská inkvizice přísně zakazovala a stíhala vyobrazení nahoty a vystaven mohl být jen obraz oděné ženy.\n"}
{"id": "1401083", "url": "https://cs.wikipedia.org/wiki?curid=1401083", "title": "Státní znak Fidži", "text": "Státní znak Fidži\n\nStátní znak Fidži je tvořen stříbrným štítem, rozděleným červeným svatojiřským křížem na čtyři pole. V prvním poli jsou tři zelené stvoly cukrové třtiny, ve druhém zelená kokosová palma, ve třetím stříbrná holubice se zelenou olivovou snítkou v zobáku a ve čtvrtém zlatý trs banánů. V červené hlavě štítu je zlatý anglický lev s hnědým kakaovým bobem v tlapách. Nad štítem je stříbrnočervená točenice, nad ní místní loď s plachtou. Štítonoši jsou dva melanéští bojovníci v suknicích a s tradičními zbraněmi. Pod štítem je růžovostříbrná (zlatě podšitá) stuha s nápisem Rerevaka na Kalou ka doka na Tui (). Ve zdroji je nápis mírně pozměněný: Rere vaka na kalou ka doka na Tui.\n\nZnak ostrovům udělil 4. července 1908 britský král Eduard VII. Tento znak se stal státním znakem i po vyhlášení nezávislosti 10. října 1970 a užívá se s nepatrnými změnami dodnes.\n\nOsamocené souostroví 322 ostrovů vulkanického nebo korálového původu bylo osídleno již ve 2. století Melanésany z jihovýchodní Asie. Roku 1774 jej navštívil James Cook. Roku 1827 ho prozkoumal Jules Dumont d'Urville. V roce 1835 dovezli britští misionáři červené vlajky s bílými holubicemi míru. Roku 1862 byl (pod vlivem těchto vlajek) zaveden státní znak domorodého státu Bau, který tvořil červený štít s bílou holubicí, která měla v zobáku bílou olivovou ratolest. Nad štítem byla královská koruna, za ním zkřížené domorodé zbraně a kolem štítu bílá, několikrát přeložená stuha s černým nápisem (není obrázek).\n\n5. června 1871 vzniklo za pomoci Angličanů Království Fidži. Znak tvořil opět (po vzoru misionářského znaku) červený štít s bílou holubicí se zelenou (dle jiných zdrojů žlutou) olivovou ratolestí. Nad štítem byla žluto-červená královská koruna.\n\n10. října 1874 bylo Fidži prohlášeno britskou korunní kolonií a užívaly se státní symboly Spojeného království.\n\nRoku 1877 byla zavedena vlajka, kterou tvořila modrá britská služební vlajka (státní námořní vlajka), kde ve vlající části byl umístěn vlajkový emblém () Fidži. Ten tvořil světle modrý štít v bílém kruhu s mořskou hladinou a mořskou pannou držící zelenou větvičku v jedné a žluté zrcadlo v druhé ruce. Za štítem byly dva zkřížené domorodé oštěpy, celý znak byl orámován zelenou vavřínovou ratolestí (není obrázek).\n\nV roce 1883 byl vlajkový emblém, z důvodu složitosti, změněn. V bílém kruhu byl poté pouze žlutý anglický lev stojící na žluté Tudorovské koruně s modrým sametem. Pod korunou byl černý nápis \"FIJI\" (není obrázek).\n\nRoku 1903 byla koruna nahrazena korunou sv. Eduarda a upraven nápis \"FIJI\" (drobnější a zdobnější písmo) (není obrázek).\n\n4. července 1908 udělil britský král Eduard VII. Fidži nový znak. Štít znaku byl zobrazen i v bílém kruhu na současně přijaté vlajce ve vlající části (jako badge). Bílý kruh byl z vlajky vypuštěn roku 1924.\n\nV roce 1965 získalo Fidži omezenou vnitřní autonomii a 10. října 1970 byla vyhlášena nezávislost (se statusem dominia. Znak i emblém na vlajce zůstal zachován (vlajka se však změnila), i přes několikero změn názvu státu: \"Nezávislá republika Fidži\" (6. října 1987, \"Nezávislá demokratická republika Fidži\" (25. července 1990, \"Republika Fidži\" (27. července 1998).\n\nExistují návrhy na změnu vlajky, někteří si přejí návrat kompletního státního znaku na vlajku. Stylizovaný státní znak je užit i na vlajce fidžijského prezidenta.\n\n"}
{"id": "1401084", "url": "https://cs.wikipedia.org/wiki?curid=1401084", "title": "Stanislav Vanžura", "text": "Stanislav Vanžura\n\nStanislav Vanžura (18. září 1936 – 16. listopadu 1988 Tisem) byl český fotbalový útočník.\n\nByl odchovancem Slavoje Řevnice. Během základní vojenské služby nastupoval za Dům armády Sokolovo v Mikulovicích na Jesenicku. V československé lize hrál za Spartak Praha Sokolovo (dobový název Sparty), aniž by skóroval (16.03.1958–28.03.1959). Po odchodu ze Sparty patřil k oporám druholigového Spartaku Radotín, v jehož dresu vstřelil celkem 259 branek (klubový rekord).\n\n"}
{"id": "1401088", "url": "https://cs.wikipedia.org/wiki?curid=1401088", "title": "Cyril Mandel (architekt)", "text": "Cyril Mandel (architekt)\n\nCyril Mandel (19. května 1929, Trnava – 10. října 2011, Praha) byl hlavní projektant a vedoucí projekční skupiny sportovních staveb v Pražském projektovém ústavě.\n\nIng. Cyril Mandel se narodil 19. května 1929 v Trnavě, kde působil jeho otec gymnaziální profesor a akademický malíř Jiří Mandel. Po částečném uvolnění politických poměrů mu bylo umožněno dálkové studium na Stavební fakultě Vysoké školy železniční (1955–1961). Po celý svůj život působil v Pražském projektovém ústavě. Byl mladším kolegou architekta Vladimíra Syrovátky, který po srpnu 1968 emigroval do Kanady. V sedmdesátých a osmdesátých letech minulého století působil jako hlavní projektant a vedoucí projekční skupiny sportovních staveb v Pražském projektovém ústavě. Mezi jeho nejbližší spolupracovníky patřili Ing. Tomáš Havránek a Milan Vopička. Hlavním projektantem ocelových konstrukcí byl Ing. Alois Sehnal (VŽKG Ostrava). Při umělecké výzdobě sportovních areálů spolupracoval např. se sochaři Zdeňkem Němečkem,Vladimírem Janouškem a Jiřím Novákem. Od r. 1990 byl členem Obce architektů. \n\nByl dlouholetým (1964–1982) technickým vedoucím ligového družstva mužů košíkové Sparta Praha ČKD a místopředsedou oddílu košíkové. V letech 1965–1967 pořádal a organizoval tzv. Letenský pohár, jehož pravidelným účastníkem byl i univerzitní výběr hráčů z USA. Na tomto turnaji v jednotlivých letech hráli i pozdější nejslavnější hráči NBA, konkrétně Bill Bradley, Bill Cunningham, David Thompson a Tommy Burleson.\n\nUměleckým východiskem jeho realizací byl bruselský styl a brutalismus (přiznání ocelové konstrukce doplněné o pohledový beton, sklo a vysoce pálené cihly). Na rozdíl od některých staveb ve stylu brutalismu se však snažil o citlivé zakomponování stavby do přírodního reliéfu (např. hlavni tribuna fotbalového stadionu Dukly Praha na Julisce) a o přizpůsobení objemu a výšky objektu okolní zástavbě (např. stadion Sparty Praha na Letné). Proto často využíval zahloubení základní hrací plochy hřiště pod úroveň terénu (např. plocha fotbalového hřiště Sparty Praha záměrně zahloubena o 2,9 m). Byl autorem a spoluautorem následujících sportovních areálů: TJ Sparta Praha ČKD v Praze 7 na Letné (společně s V. Syrovátkou, dokončeno 1969), VTJ Dukla Praha v Praze 6 na Julisce (1975), TJ Slavia Praha IPS v Praze 10 Vršovících (přípravná studie 1967/68 společně s V. Syrovátkou, realizována I. a II. etapa, nerealizována III. etapa, tj. fotbalový stadion), Tenisový areál TJ Sparta ČKD Praha v Praze 7 ve Stromovce (1979) a TJ Vodní stavby v Praze 10 Hostivaři (1981). Dále uskutečnil rekonstrukci a přístavbu haly Sparty pro sálové sporty v Praze 7 (1990), která byla původním dílem architektů A. Bořkovce a V. Ježka (z r. 1962). Mezi nerealizované architektonické návrhy patří především Sportovní hala pro kopanou a cyklistiku v Praze 3 Zásobní zahradě (návrh dokončen v r. 1982) a fotbalový stadion TJ Slavia Praha IPS.\nPo roce 1990 v řadě případů došlo k necitlivému uživatelskému narušení původních architektonických koncepcí bez souhlasu autora (nástavba na objekt restaurace a šaten v tenisovém areálu ve Stromovce, krytá běžecká dráha uzavírající volný prostor pod střechou tribuny na Julisce, změna barevnosti fotbalového stadionu Sparty Praha a odstranění, resp. zničení abstraktní plastiky V. Janouška a J. Nováka na přehlídkové tribuně při nepovolené rekonstrukci).\n\nCena Národního výboru hlavního města Prahy v r. 1982 za vyprojektování a realizaci sportovních areálů\n\nHlavní cena Československé vědecko-technické společnosti za období 1973–1976 v kategorii občanských neprůmyslových staveb za nejlepší ocelovou konstrukci - Zimní stadión Slavia Praha (společně s Aloisem Sehnalem) \n\n\n"}
{"id": "1401089", "url": "https://cs.wikipedia.org/wiki?curid=1401089", "title": "Maxim Dunajevskij", "text": "Maxim Dunajevskij\n\nMaxim Isaakovič Dunajevskij (do roku 1961 Paškov, * 15 ledna 1945 Moskva) je ruský skladatel filmové hudby, od roku 2015 umělecký ředitel a předseda Umělecké rady Moskevské regionální filharmonie. Je nositelem titulů Zasloužilý umělec Ruské federace (1996). a Lidový umělec Ruské federace (2006)\n\nJe synem skladatele Isaaka Dunajevského a Zoe Ivanovny Paškové (1922–1991), tanečnice Souboru písní a tance Ruské armády a Moskevského divadla operety. Jeho otec zemřel, když mu bylo 10 let. Jako nemanželský syn získal příjmení po otci až v šestnácti letech; do té doby nosil příjmení matky.\n\nV roce 1970 ukončil studium kompozice na Moskevské státní konzervatoři; jeho učiteli byli Nikolaj Rakov, Dmitrij Kabalevskij, Andrej Ešpaj, Tichon Nikolajevič Chrennikov a Alfred Schnittke. Po ukončení studií se mohl stát skladatelem klasické hudby, ale jeho další umělecké směřování natrvalo poznamenalo setkání se souborem studentského divadla Lomonosovy univerzity \"Náš dům\", kde působil v letech 1964–1969 jako vedoucí hudební složky.\n\nV letech 1969–1974 byl dirigentem Vachtangovovova divadla, v období 1974–75 hlavním dirigentem a hudebním ředitelem Moskevské music hall a v letech 1985–1987 uměleckým vedoucím a hlavním dirigentem Státního estrádního orchestru RSFSR.\n\nV roce 2008 bylo jedné z dětských uměleckých škol v Kaliningradské oblasti uděleno jméno „Izák a Maxim Dunajevskij“.\n\n\n"}
{"id": "1401091", "url": "https://cs.wikipedia.org/wiki?curid=1401091", "title": "Tišnov (nádraží)", "text": "Tišnov (nádraží)\n\nTišnov je železniční stanice v Tišnově v okrese Brno-venkov. Nachází se na trati Brno – Havlíčkův Brod, ze které ve stanici odbočuje trať přes Nové Město na Moravě do Žďáru nad Sázavou.\n\nPřes tišnovské nádraží jezdí vlaky linky S3. Provoz S3 zde začíná ve 4:59. Další spoj jede o třicet minut později a poté již spoje jezdí v intervalu 1-2 hodiny. Některé spoje vyjíždějí již ze Žďáru nad Sázavou a jako linka S3 jsou vedené až od Níhova. Také zde jezdí vlaky linky S31 z Tišnova do Rovného-Divišova. Zajímavostí na trase je hrad Pernštejn. Spoje dále pokračují jako nezaintegrované až do Žďáru nad Sázavou.\n\nNa trati Brno-Tišnov je možné využít rychlíky z Brna do Prahy. V úseku Brno-Tišnov jsou rychlíky vedené jako linka R9 IDS JMK. V pracovních dnech jezdí ve špičkovém intervalu 1 hodina, přes den 2 hodiny.\n\nTišnov je uzlem dvou železničních tratí. Hlavní železniční trať vede z Brna do Havlíčkova Brodu. Je to velmi vytížené nákladní a osobní spojení pro kraj Vysočina. Pro efektivní využití plánované vysokorychlostní trati Praha-Brno je na trať také naplánovaná odbočka u Velkého Meziříčí (aby byť jen na část vysokorychlostní tratě sjely i rychlíky z konvenční tratě). Druhou tratí je vedlejší železniční trať, která představuje druhé možné spojení Tišnova se Žďárem nad Sázavou. Trať vede přes Nedvědici, Bystřici nad Pernštejnem a Rovné-Divišov.\n"}
{"id": "1401092", "url": "https://cs.wikipedia.org/wiki?curid=1401092", "title": "Spálov (železniční zastávka)", "text": "Spálov (železniční zastávka)\n\nSpálov je železniční zastávka umístěná ve stejnojmenné části města Semily nedaleko vodní elektrárny Spálov. Zastávka leží na železniční trati 035 (Železný Brod – Tanvald). V roce 2018 zde na znamení zastavovaly (až na dva páry spojů) všechny po tomto úseku vedené osobní vlaky.\n\nZastávka je druhá nejnovější na této trati, byla otevřena dne 7. října 1934.\nNástupiště zastávky je pokryto travou prorostlým asfaltem s betonovým obrubníkem. Na zastávce je vystavěn moderní oranžový přístřešek pro cestující, který nese ceduli s názvem zastávky a odpadkový koš. Na jedné straně zastávka ústí u železničního mostu.\n\nPřístup do přístřešku je bezbariérový, na nástupiště ovšem ne. V zastávce je instalován informační systém INISS dálkově řízený z nádraží Liberec.\n\n"}
{"id": "1401093", "url": "https://cs.wikipedia.org/wiki?curid=1401093", "title": "Otakar Číla", "text": "Otakar Číla\n\nOtakar Číla, \"křtěný\" Otakar Petr (10. března 1894 Nová Paka – 28. března 1977 tamtéž), byl český malíř a legionář.\n\nNarodil se v Nové Pace v rodině obchodníka Petra Číly. Rodinné zázemí jej přivedlo k výtvarnému umění. Otakar měl deset sourozenců, jeho dva starší bratři Antonín (*1883) a Bohumír (*1885) byli rovněž znamenití malíř. Po dokončení obecné a měšťanské školy ve svém rodišti se vyučil v malířské dílně ak. malíře J. Mühla. V letech 1913-1914 studoval na pražské Akademii výtvarných umění. Studium však byl nucen přerušit a narukovat do vypuknuvší první světové války. V roce 1915 však přešel z rakouské armády do ruského zajetí a v roce 1917 vstoupil do srbských legií. Pro nemoc byl zproštěn služby a vyučoval kreslení na soukromé škole v Dněpropetrovsku. Koncem roku 1917 působil v Jurjevi, kde majiteli tamního panství maloval hrobku a obrazy pro tamní kostel. Roku 1918 se jako legionář dostal k 8. pěšímu pluku, s nímž odcestoval do Penzy. Dále pokračoval po magistrále do Vladivostoku, kde se zúčastnil bitev o město. Další putování jej zavedlo až k Bajkalu a na Ural. Koncem roku 1919 byl v Irkutsku přidělen k typografickému oddělení československého generálního štábu, kde se podle jeho návrhů tiskly peníze pro bělogvardějskou Kolčakovu vládu. V té době rovněž vypracoval návrhy na poštovní známky čs. legií. V roce 1920 Číla odjel na služební cestu do Číny a Indie, kde ilustroval časopis \"\"Times of India\"\".\n\nDomů se vrátil až v prosinci 1920 v hodnosti nadporučíka a přivezl si značné množství kreseb, skic a obrazů. Tato svá díla pak v roce 1922 vystavoval na vánoční výstavě v Nové Pace a později také v Jičíně. Z armády však odešel, aby pokračoval po nuceně přerušeném studiu na pražské malířské akademii. V letech 1920-1925 se školil v oboru portrétní malířství pod vedením Vratislava Nechleby. Během svého studia získal několik cen za portrétní práce a několik jeho obrazů z cest bylo zakoupeno do Památníku odboje v Praze. V roce 1926 odjel Číla z popudu pražské malířské akademie na studijní cestu do Albánie. Během svého pobytu portrétoval mimo jiných i pozdějšího albánského krále Ahmeda Zogu a rovněž se podílel na výzdobě albánského parlamentu. Podle Čílova návrhu byl zhotoven i nejvyšší albánský řád. Po návratu do vlasti se věnoval portrétní tvorbě, maloval celou řadu oficiálních portrétů a krom toho začal také malovat obrazy s mysliveckými náměty. Pravidelně vystavoval samostatně a rovněž se zúčastňoval i souborných výstav.\n\nZa druhé světové války se Číla zapojil do odbojové činnosti, kdy působil v odbojové skupině Obrana národa a v květnových dnech roku 1945 byl okresním velitelem v Nové Pace. V roce 1949 byl spolu se svým synem Vratislavem zatčen a po vykonstruovaném procesu odsouzen na 20 let do vězení. V roce 1958 byl ze zdravotních důvodů podmínečně propuštěn. Během pobytu ve vězení stále maloval - portrétoval své spoluvězně. Zemřel po těžké nemoci 28. března 1977 v Nové Pace.\nRoku 1990 byl plně rehabilitován a v roce 1998 byl in memoriam jmenován Čestným občanem Nové Paky.\n\n\n\n"}
{"id": "1401094", "url": "https://cs.wikipedia.org/wiki?curid=1401094", "title": "Pablatnice nosatá", "text": "Pablatnice nosatá\n\nPablatnice nosatá (\"Megophrys nasuta\") je suchozemská, kryptická, suchému listu podobná žába vstupující do vody jen při kladení vajíček. Vyskytuje se ve vlhkých, nížinných až podhorských deštných lesních porostech v jihovýchodní Asii. Popsal ji německý herpetolog a ornitolog Hermann Schlegel podle nálezu v Malajsii. V minulosti byla pablatnice nosatá (\"Megophrys nasuta\") považována za poddruh (\"Megophrys montana\" subsp. \"nasuta\").\n\nŽába má hladkou kůži, která bývá na horní straně těla v odstínech šedé, červenohnědé nebo hnědé barvy a na spodní straně je navíc doplněná hnědými skvrnami. Připomíná suché spadlé listy, ve kterých nejčastěji žije a pokud se nepohybuje, je prakticky je nedetekovatelná. Je velmi plachá a v případě tušeného ohrožení znehybní a splyne s okolím. Žije osamoceně a partnera si hledá jen v období páření.\n\nJe rozšířena v areálu jihovýchodní Asie, od jižního Thajska přes poloostrovní Malajsii a Singapur až po ostrovy Sumatru, Borneo a menší přilehlé ostrovy, kde přebývá v nadmořské výšce od mořské hladiny po 1000 m n. m. Dává přednost trvalé vlhkému a relativně chladnému prostředí s optimální teplotou mezi 22 až 24 °C. Obývá nejčastěji starý deštný nebo bažinatý les na místech blízkých nevelkým sladkovodním tokům nebo stojatým vodám, které jsou nezbytné pro její rozmnožování.\n\nVyskytuje se ve velké počtu na širokém teritoriu a trend dalšího vývoje její populace je podle IUCN považován za stabilní. Je proto zařazena do kategorie , mezi málo dotčené druhy.\n\nJe poměrně velkým obojživelníkem, samci dosahují délky 10 až 12 cm a větší samice měří až 16 cm. Nejnápadnější na nich jsou dva kožní výstupky na hlavě nad horním očním víčkem ve tvaru rohů, což zadává podnět pro častý lidový název \"rohatá žába\". Zornice má vertikální s tmavě hnědou duhovkou. Má robustní tělo, širokou, plochou hlavu a špičatý čenich. Od týlní kosti u hlavy vedou ke slabinami dva páry dorzolaterálních kožovitých záhybů. Na kůži má několik výrůstků, jejichž tvar, počet a umístění na povrchu těla se liší od jednotlivce k jednotlivci. Poměrně štíhle, hnědé přední i krátké zadní nohy jsou doplněné skvrnami, prsty jsou na koncích mírně rozšířené a mezi nimi má náznaky plovací blány. Pohybuje se jen krátkými přískoky, neboť kombinace široké hlavy, mohutného těla a krátkých štíhlých nohou brání dlouhým skokům. Je považována za dlouhověkou.\n\nVýlučně masožravý obojživelník je hbitý, ze zálohy lapající lovec, který kořist ihned pohlcuje. Živí se obvykle nic netušícími drobnými hlodavci, hmyzem a ostatními bezobratlými, ještěrkami, pavoukovci, měkkýši, kraby, škorpióny i menšími žábami, které loví za soumraku nebo v noci.\n\nHlasité volání \"honk\", ustávající při vyrušení, je slyšet zejména v ranních hodinách nebo s příchodem soumraku, v počátku období dešťů se četnost a intenzita zesiluje. Volání slouží k nalezení partnera, neboť v průběhu roku žijí žáby samotářsky.\n\nK páření dochází mimo vodu, tehdy je samec na samici a zezadu ji objímá nohama v tříslech okolo pánve (v amplexu), stimuluje její ovulaci. Tuto pozici udržují po dobu několika hodin a nepřeruší ji ani při vyrušení. Samice v klidné, sladké vodě přilepí na spodní stranu potopených kamenů nebo dřev shluk několika vzájemně spojených bílých vajíček velkých až 2 cm, které samec oplodnil. Většinou je klade v hustých rohožích plovoucích rostlin nebo na místech s napadanými odumřelými listy, které jsou zárukou hojnosti planktonu.\n\nPřibližně za týden se z vajíček vylíhnou bílé, beznohé larvy pulců, které klesnou ke dnu a živí se ze žloutkového váčku. O týden později dostanou tmavší zabarvení a vyplavou k hladině. Tmavě hnědí pulci mají široké pysky tvořící nálevku, kterou z hladiny vysávají jemné částice potravy (což mohou být řasy, pyl, plankton, mikroorganizmy), zatímco tělo visí vertikálně dolů. V ústní dutině mají jemné kožní řasy, kterými nasávanou vodu filtrují a vybírají vhodné poživatiny. Ocas mají protáhlý se zaobleným hrotem.\n\nZa dva a půl až sedm měsíců, v závislosti na teplotě vody, pulci zcela ztratí ocas, změní se na malé žabky a vylezou z vody. V chladnější vodě (19 - 22 °C) trvá metamorfóza déle, vyvinou se však větší dospělci.\n\n"}
{"id": "1401096", "url": "https://cs.wikipedia.org/wiki?curid=1401096", "title": "Jozef Šidlo", "text": "Jozef Šidlo\n\nJozef Šidlo (září 1931 Vrútky – září 2011 tamtéž) byl slovenský fotbalový útočník (pravé křídlo). Za Vrútky hrál také lední hokej.\n\nV září 2006 obdržel u příležitosti svých 75. narozenin \"Pamätný list mesta Vrútky\".\n\nVrútecký rodák a odchovanec hrál v československé lize za Slovan ÚNV Bratislava, vstřelil tři prvoligové branky. Do Slovanu jej doporučil funkcionář Jozef Gosiorovský (pozdější předseda SFZ v letech 1973–1978). Během základní vojenské služby nastupoval za Dom armády Trenčín. Poté krátce působil ve Spartaku Martin, odkud se vrátil do Vrútek. V Lokomotívě Vrútky patřil k ústředním postavám mužstva až do poloviny 60. let 20. století.\n\n"}
{"id": "1401097", "url": "https://cs.wikipedia.org/wiki?curid=1401097", "title": "Šídlo (příjmení)", "text": "Šídlo (příjmení)\n\nPříjmení Šídlo nosí více osobností:\n\n\n"}
{"id": "1401099", "url": "https://cs.wikipedia.org/wiki?curid=1401099", "title": "Teslova (Plzeň)", "text": "Teslova (Plzeň)\n\nTeslova je ulice v městské čtvrti Skvrňany v Plzni. Spojuje ulici U Nové Hospody s Daimlerovou. Nachází se mezi Daimlerovou a Univerzitní ulicí. V polovině své délky je kříženy Morseovou ulicí. Pojmenovaná je po srbském vynálezci a fyzikovi Nikolovi Teslovi. Veřejná doprava ulicí neprochází, avšak je situována do ulice U Nové Hospody, kde se nachází zastávka \"Borská pole\", která se dříve jmenovala \"Borská pole, Teslova\".\n\n"}
{"id": "1401101", "url": "https://cs.wikipedia.org/wiki?curid=1401101", "title": "Team INEOS", "text": "Team INEOS\n\nTeam INEOS je britský profesionální cyklistický UCI WorldTour tým, který vznikl v roce 2009. Sídlí v Národním cyklistickém centru v anglickém Manchesteru s logistickou základnou v belgickém Deinze. Tým je řízen bývalým výkonným ředitelem British Cycling - Davem Brailsfordem.\n\nTým Sky vstoupil na světovou scénu s v roce 2010 s ambicí vyhrát Tour de France s britským jezdcem během následujících pěti let. Cíl byl dosažený již po třech letech, kdy Bradley Wiggins vyhrál Tour de France v roce 2012 a stal se tak vůbec prvním britským vítězem v historii. O rok později pak přidal další vítězství Chris Froome, čímž se podařilo Teamu Sky, vyhrát Tour de France, dvakrát v rámci plánovaného pětiletého období. Froome pak získal v roce 2015 pro stáj Sky i třetí titul, následně pak čtvrtý v roce 2016 a pátý v roce 2017. V roce 2018 vyhrál Froome i první titul na Giro d'Italia a ukončil tak dlouhou dobu trvající trápení týmu v tomto závodě.\n\n"}
{"id": "1401107", "url": "https://cs.wikipedia.org/wiki?curid=1401107", "title": "Ptychodus", "text": "Ptychodus\n\nPtychodus byl rod paryb z řádu Hybodontiformes, který vyhynul na konci období křídy před zhruba sedmdesáti miliony let. \n\nNejvětší představitelé tohoto rodu dosahovali délky až okolo deseti metrů, tělo měli kryto plakoidními šupinami. Žili při dně teplého Západního vnitrozemského moře a živili se převážně měkkýši, jako byli až dvoumetroví \"Inoceramus\" a \"Platyceramus\". Jako úzcí potravní specialisté měli v čelistech až okolo 550 plochých zubů s drážkami na kousacích plochách, uzpůsobených k drcení tvrdých ulit, což jim vyneslo vědecký název \"Ptychodus\", znamenající v řečtině „rýhovaný zub“. Fosilní nálezy těchto žraloků, především zuby, pocházejí ze Severní Ameriky a Evropy včetně českého území.\n\n\n\n"}
{"id": "1401108", "url": "https://cs.wikipedia.org/wiki?curid=1401108", "title": "Bitva o Karamé", "text": "Bitva o Karamé\n\nBitva o Karamé (arabsky:معركة الكرامة), (též 'Operace Peklo', anglicky: Operation Inferno, hebrejsky:מבצע תופת) bylo jednodenní vojenské střetnutí Izraelských obranný sil s Fatahem, vojenskou složkou OOP a jordánské armády o jordánské město Karamé. Boje proběhly 21. března 1968. Souběžně s operací Peklo probíhala operace Asuta (hebrej.:מבצע אסותא), při níž IOS útočila na jordánskou vesnici Safi, kterou také ovládaly jednotky OOP.\n\nIzraelské jednotky se při útoku snažily zničit palestinské ozbrojené milice, které město Karamé ovládaly. K dalším cílům operace patřilo zničení palestinských základen v oblasti, zajmutí vůdce OOP Jásira Arafata a v neposlední řadě i potrestání Jordánska za podporu, kterou poskytovalo palestinským útokům proti Izraeli. Do bojů se zapojily i jednotky jordánské armády. Výsledkem byla řada padlých a zraněných na všech stranách. \n\nVítězství si nárokovaly všechny strany. Izraeli se podařilo zničit palestinské tábory a zabít či zajmout řadu palestinských bojovníků. Zajmout Jásira Arafata se ale nepodařilo. Za své vítězství to, vzhledem k rychlému stažení izraelských jednotek považovali i Palestinci a v následujícím období se jim to podařilo i propagandisticky využít a získat výraznou podporu v arabských zemích. Ze stejných důvodů jako palestinské organizace se k vítězům řadilo i Jordánsko, které se tak v očích arabského světa stalo význammým bojovníkem proti Izraeli. Ze strategického pohledu ale pro Jordánsko posílení palestinského vlivu znamenalo stupňování problémů s palestinskou ozbrojenou přítomností na jordánském území. To vedlo až ke zpochybňování jordánské autority na jordánském území ze strany palestinských organizací a vyústilo v palestinský pokus o svržení jordánské vládnoucí dynastie Hášimovců a následné vyhoštění Palestinců do Libanonu.\n\nV druhé polovině 60. let se vystupňovaly útoky proti Izraeli ze strany palestinských ozbrojených milicí sídlících v Jordánsku. Tyto útoky byl přímo i nepřímo podporované jak jordánskou armádou, tak iráckým vojenským kontingentem umístěným v Jordánsku. Proto byla velká část izraelských vojenských jednotek vázána na izraelsko-jordánské hranici. \n\nKrátce po skončení Šestidenní války dospělo vedení OOP k názoru, že nastala příznivá situace k dalšímu vystupňování útoků proti Izraeli. OOP se proto snažilo vyvolat na Západním břehu Jordánu, okupovaném Izraelem mezi palestinským obyvatelstvem nepokoje, které by za příznivých okolností mohly vést k otevřenému povstání proti Izraeli. Díky efektivní vojenské správě se Izraeli dařilo likvidovat palestinské oddíly, což nakonec vedlo ke stažení se OOP na východní břeh Jordánu. Odtud poté podnikalo OOP ozbrojené útoky proti izraelským jednotkám včetně dělostřeleckého ostřelování izraelských osad a farem na horním toku Jordánu. Z pozice Izraele se neudržitelnost situace vyhrotila 18. března 1968, kdy izraelský školní autobus najel na Palestinci nastraženou minu. Výsledkem byli dva mrtví dospělí a 28 zraněných dětí. To byl poslední impuls, který přesvědčil velení izraelské armády o nutnosti podniknout proti OOP útok. Ten schválila izraelská vláda v noci z 18. na 19. března 1968.\n\nPřesto, že palestinské odbojové organizace sídlily v Jordánsku se souhlasem vlády, vztah mezi nimi a jordánskou státní správou nebyl ideální. Na palestinské minometné ostřelování izraelských osad odpovídala izraelská armáda dělostřeleckou palbou. To vedlo k tomu, že z Jordánského údolí uprchli jordánští farmáři a území ovládly palestinské ozbrojené oddíly. Své sídlo tady měla řada palestinských organzací včetně OOP a jejího vůdce Jásira Arafata. Jordánská vláda se sice snažila omezit palestinský vliv, což se jí ale plně nepodařilo.\n\nHlavním důvodem izraelského útoku byl incident, při kterém izraelský školní autobus najel na nastraženou minu. Výsledkem byli dva mrtví dospělí (učitel a lékař) a 28 zraněných dětí.\n\nIzraelské velení od začátku předpokládalo, že jordánská armáda v případě izraelského útoku do bojů nezasáhne. Jordánská zpravodajská služba pečlivě monitorovala izraelské vojenské přesuny u hranic. Podařilo se jí identifikovat izraelskou 7. obrněnou brigádu, 60. obrněnnou brigádu, 35. parabrigádu, 80. pěší brigádu a ženijní a dělostřelecké jednotky. Předpokládali, že Izrael chystá útok na Ammán a proto velení jordánské armády začalo do prostoru přesouvat své obrněné jednotky tvořené tanky Patton, dále dělostřelectvo a pěchotu.\n\nVelením celé operace byl pověřen brig. gen. Šmuel Gonen (zároveň velel centrální skupině a skupině jižní), severní skupině velel plk. Rafael Ejtan, jordánské obraně velel gen. mjr. Mašrúr Hadítha, velitel 1. jordánské pěší divize. Izraelské jednotky rozdělené do čtyř skupin (tři útočily do prostoru obce Karamé, jedna proti obci Saffi jižně od Mrtvého moře. Největší z nich měla za úkol dostat se přes Jordán po Allenbyho mostě a zaútočit na Karamé z jihu, další skupina se ke Karamé měla dostat ze severu a odříznout palestinským jednotkám ústupové trasy. Výsadková skupina měla být vrtulníky vysazena přímo do města. Třetí skupina dostala za úkol přejít po mostě Krále Abdulláha a odříznout jordánské armádě přístup do prostoru bojů. Podle některých informací byli o útoku informováni palestinští bojovníci prostřednictvím egyptské zpravodajské služby, podle jiných se to dozvěděli od jordánských zpravodajců, kteří měli tyto informace údajně od CIA. Většina z 2000 palestinských bojovníků město opustila a uchýlila se do okolních kopců. V Karamé zůstalo pouze asi 200 palestinských bojovníků. přičemž civilní obyvatelsvo se v Karamé již nenacházelo. Karamé opustilo i vedení OOP včetně Arafata.\n\nK zahájení útoku došlo 21. března v 5:30. IOS nasadily do útoku 15 tisíc vojáků včetně tanků, dělostřelectva a letectva, proti nim stálo 15 tisíc příslušníků jordánské armády a asi 300 Palestinců z Fatahu, ozbrojené složky OOP. Útočící jednotky doprovázeli i vyšetřovatelé Šin Bet a informátoři z řad zajatých palestinských bojovníků. Izraelci zaútočili současně na všechny tři mosty, Damianův most na severu, Allenbyho most uprostřed a Abdullahův most na jihu. Izraelští ženisté navíc začali budovat pontonový most. Zatímco pozemní jednotky 7. izraelské brigády postupovaly směrem na Šunat Nimreen, severně od Karamé v 6:30 vysadily vrtulníky izraelské výsadkáře. Vlivem husté mlhy se tak stalo s dvacetiminutovým zpožděním. Výsadkáři se proto setkali se silným odporem palestinských jednotek a jordánského dělostřelectva a zaznamenali ztráty.\n\nSkupina izraelských výsadkářů postupující ke Karamé od jihu narazila na jordánskou pěchotu podporovanou dělostřelectvem. Těm se podařilo Izraelce zadržet a odrazit několik jejich útoků. Izraelské letectvo, které postup podporovalo, nedokázalo zakopaným Jordáncům způsobit vážnější škody. Od jihu se izraelským jednotkám vedeným výsadkáři na polopásových vozidlech ke Karamé podařilo proniknout až v 7:00. V 8:00 se izraelským výsadkářům podařilo Karamé obsadit. Obsazeny byly i palestinské výcvikové tábory, které svou velikostí Izraelce překvapily. Tábory byly následně výsadkáři ničeny. \n\nJordánské jednotky se stáhly do kopců a s využitím převýšeného postavení sváděla s izraelskými jednotkami těžké boje. \n\nV prostoru mostu krále Abdulláha se izraelští ženisté pokoušeli postavit další pontonový most, v čemž jim ale zabránila jordánská dělostřelecká palba. \n\nPo překročení Allenbyho mostu se 7. brigáda po dosažení Šuny rozdělila na tři směry: první skupina pokračovala směrem na sever, kde měla za úkol odříznout jordánským jednotkám přístup ke Karamé. Druhá skupina (pěchotní a tankový prapor) pokračovala východním směrem, aby zablokovala postup dalším jordánským jednotkám. Třetí skupina o síle jednoho praporu pěchoty zamířila na jih, aby pomohla izraelským jednotkám pokoušejícím se prolomit jordánskou obranu Abdullahova mostu.\n\nNa severu se 80. izraelské brigádě podařilo překrošit Damienův most (ženisté zároveň zde začali budovat pontonový most). Svůj úkol, totiž postupovat směrem na jih na Karamé nemohla splnit, neboť se dostala do bojů s 1. jordánskou pěší divizí. V prostoru se navíc pohypovaly i palestinské jednotky, které ustoupily od Karamé. Další palestinské jednotky včetně velení v čele s jásirem Arafatem se stáhly na východ. \n\nU Damiánova mostu se izraelská 80. pěší brigáda dostala do těžkých bojů s jordánskou 1. pěší divizí posílenou jordánským tankovým praporem. Od Abdulláhova mostu směrem na sever k Allenbyho mostu útočila část jordánských jednotek, ale tam se postavily izraelské jednotky na odpor a bitva skončila patem.\n\nIzraelské jednotky postupující od Allenbyho mostu na východ se střetly s 60. jordánskou obrněnou brigádou postupující směrem na Karamé. v následných bojích Jordánci ztratili 8 tanků patton a následně se stáhli do hor, odkud proti Izraelcům vedli palbu. V následných dvou hodinách zahájili Izraelci proti jordánským pozicím na silnici Musrí – Karamé a poblíž Abdulláhova mostu rozsáhlou dělostřeleckou palbu. Ostřelováno bylo také Karamé, přičemž byl systematicky demolován výcvikový tábor palestinských jednotek.\n\nV době, kdy probíhala bitva o Karamé (operace Peklo) probíhal i útok proti palestinským partyzánským skupinám jižně od Mrtvého moře. Zde izraelské jednotky poblíž obce Safi zaútočily s leteckou podporou na pozice jordánské armády a jednotek palestinského Fatahu.\n\nV 11:00, pět a půl hodiny po zahájení útoku se izraelské jednotky začaly stahovat zpět na izraelské území. Stahování se protáhlo až do 20:40 z důvodu snahy evakuovat zpět na izraelské území veškerou bojovou techniku, což se úplně nepodařilo.\n\nČísla ztrát se u jednotlivých zúčaněných stran liší\n\nNikdy oficiálně počty ztrát nezveřejnil. Odhady padlých se pohybují mezi 28 až 33 (tři z nich se nepodařilo vyprostit a vrátit zpět do Izraele), počty zraněných mezi 69 až 161. Izrael ztratil 1 letadlo Dassault Ouragan (pilot se zachránil), poškozeno bylo 1 letadlo Mirage. Dále Izrael ztratil 6 obrněných vozů, poškozeno bylo 27 tanků (z nich 2 se nepodařilo dostat zpět do Izraele).\n\nNikdy pošty padlých nezveřejnilo. Odhady se pohybují mezi 40 až 156 padlými a 108 až 250 zraněnými. 4 jordánští vojáci byli zajati, poškozeno či zničeno bylo 30 jordánských tanků.\n\nNikdy počty padlých nezveřejnili. Podle odhadů padlo 100 až 200 palestinských bojovníků, 100 jich bylo zraněno a kolem 150 zajato izraelskou armádou. Mimo to bylo dalších 20 Palestinců zabito během operace Asuta.\n\nZ taktického hlediska se jednalo o vítězství Izraele. Izraelská armáda dosáhla primárního cíle, totiž likvidace palestinského výcvikového tábora v Karamé. Díky nájezdu byly palestinské jednotky nuceny se stáhnout dále od řeky Jordán, čímž se ztížila jejich možnost přeshraničních útolů proti Izraeli. Naproti tomu se nepodařilo dosáhnout dalšího z cílů, likvidace či zajetí velitelů palestinského odboje včetně Jásira Arafata.\n\nNa druhou stranu ale operace vyvolala na domácí scéně rozpaky či kritiku. Izraelskou veřejnost zaskočily především vysoké ztráty na životech izraelských vojáků. Kritiky se také dostalo neúměrné nasazení vojáků a techniky vzhledem k tomu, že se jednalo \"jen\" o odvetný nájezd. Operace postrádala moment překvapení, neboť jordánští zpravodajci zaznamenali izraelské přípravy na nájezd a jordánská armáda připravila hluboce členitou protitankovou obranu. Samotná operace trpěla špatnou koordinací jednotlivých útočících skupin a od začátku postrádala vysoké tempo pro takový útok nezbytné. Velení izraelské armády si uvědomilo, že zatímco proti pravidelné armádě dokáže IOS s úspěchem bojovat, proti nepravidelným jednotkám používajícím partyzánskou taktiku jsou větší vojenské jednotky málo účinné a nelze vyhrát pouze vojenskými prostředky.\n\nŘada izraelských účastníků bitvy později kritizovala zejména podcenění jordánské armády ze strany velení IOS. V roce 2011 byly v Izraeli zveřejněmy dokumenty, ze kterých vyplývalo, že IOS plánovalo nájezd už v roce 1967 a překročení řeky Jordán se nacvičovalo již v roce 1966.\n\nZa vítěze se prohlásilo i Jordánsko. Jordánské armádě se totiž podařilo zabránit Izraeli v obsazení části jordánského území, kterou chtěl, dle jordánského tvrzení, posléze používat jako jakousi bezpečnostní zónu. Neuspěl ani izraelský pokus potrestat Jordánsko za podporu palestinského hnutí odporu.\n\nZ dlouhodobějšího hlediska si jordánský král Husajn i velení jordánské armády začalo stále více uvědomovat, že narůstající sebevědomí Palestinců bude přinášet Jordánsku další problémy, což nakonec vyústilo až do událostí známých jako Černé září. Pozdější palestinské líčení bojů, kdy jordánská armáda byla Palestinci obviňována, že se bojů neúčastnila, posílilo v řadách jordánské armády narůstající averzi proti přítomnosti OOP a Fatahu v Jordánsku.\n\nPalestinské hnutí odporu vnímalo výsledek jako psychologické vítězství nad IOS. Bitvu samotnou navíc Palestinci využili i propagandisticky, samotné boje byly palestinskými zdroji líčeny jako boj mezi Palestinci a Izraelem, úloha jordánské armády byla marginalizována, ačkoliv v místech, kde se palestinské oddíly nemohly opřít o jordánskou armádu se jejich pozice rychle zhroutily. Palestinská \"věc\" se dostala na stránky světového tisku a natrvalo zařadila palestinský problém do celosvětového podvědomí. V arabském světě se OOP podařilo získat významnou podporu včetně financí či výcviku. Obrovský byl i zájem o vstup do palestinských milicí. Po rozsáhlém náboru vzrostl počet palestinských bojovníků (fidájínů) v Jordánsku do konce března téhož roku na 20 tisíc mužů. Vzrostlo i sebevědomí palestinského hnutí odporu po pokořující porážce arabských zemí v Šestidenní válce v roce 1967. Vůdci v čele s Arafatem dospěli k názoru, že mohou na mezinárodní scéně vystupovat jako samostatný subjekt a nebýt tolik závislí na politické podpoře arabských států.\n\nSpojené státy americké ústy svého velvyslance v OSN Arthura Goldberga vyjádřili znapokojení nad nepřiměřenou reakcí Izraele na násilné činy Palestinců. Rada bezpečnosti OSN v rezoluci č. 248 izraelský nájezd odsoudila a zároveň připomněla rezoluci č. 237, která vyzývala Izrael k ochraně civilistů v bojových zónách.\n\n\n"}
{"id": "1401110", "url": "https://cs.wikipedia.org/wiki?curid=1401110", "title": "Bakumacu", "text": "Bakumacu\n\nBakumacu (, volně přeloženo „\"konec šógunátu\"“) je v rámci dějin Japonska označení zhruba pro závěrečnou fázi období Edo v letech 1853–1869, přesněji od vylodění amerických „černých lodí“ pod vedením Mathewa Perryho a tím ukončení izolace Japonska do konce občanské války Bošin. V této válce císař Meidži porazil šógunát Tokugawa a následně v rámci reforem Meidži přebudoval Japonsko na stát evropského typu.\n\nNucené zrušení japonského izolacionismu bylo důsledkem americké invaze. Formálně mělo podobu podpisu řady nerovných smluv umožňujícím cizincům otevřít v Japonsku své konzuláty a začít obchodovat. První byla uzavřena Kanagawská smlouva se Spojenými státy americkými v březnu 1854, smlouvy s dalšími mocnostmi následovaly v druhé polovině padesátých let. Součástí smluv se navíc stala i nízká cla.\n\nNucené otevření obchodu rozvrátilo mocenskou stabilitu japonského státu už tím, že šlo o výrazný krok, ke kterému měly různé části japonské společnosti výrazně odlišné postoje. Z hlediska nacionalistů jejichž vliv začal stoupat, nehájil šógunát dostatečně zájmy Japonska, a vůdčí figuru odporu vůči cizincům našli v císaři. Šógunát byl navíc oslabený tím, že šógun Iesada Tokugawa vládnoucí v letech 1853–1858 byl špatného zdraví a celkově poměrně slabý. Když v roce 1858 ve věku 34 let zemřel bezdětný, vypukly navíc boje o nástupnictví i mezi zastánci šógunátu a v nich došlo i k čistkám, které šógunát dále oslabily. Takto oslabený šógunát už si nebyl schopen jednoduše sjednat autoritu v separatistickým provinciích, zejména v Čóšú a Sacumě. Tou dobou se začínalo hroutit i hospodářství, které nebylo připraveno na otevřený obchod se zahraničím. Část obyvatel bohatla, ale část chudla a rostla její nespokojenost. Zhroutil se monetární systém, který počítal s pevným kurzem mezi zlatem a stříbrem 5:1, zatímco celosvětově se kurz pohyboval v oblasti 15:1 – zahraniční obchodníci začali zlato masivně vykupovat. Cizinci přinesli i nemoci, zejména choleru, na kterou umřely tisíce obyvatel. Navíc aktivně přispívali nestabilitě svými rozhodnutími, komu poskytnou moderní zbraně, i přímými vojenskými intervencemi. Úplně na začátku období navíc stabilitu společnosti načala série zemětřesení, při kterých rovněž zemřely tisíce obyvatel.\n\nPoslední šógun Jošinobu Tokugawa si byl vědom neudržitelnosti situace a koncem roku 1867 sám odstoupil a předal moc císaři, přičemž doufal, že tím pro svou stranu získá přízeň a bude se moci částečně podílet na moci i v novém režimu. Jeho nepřátelé ale vyvinuli snahu bývalé odpůrce zničit a tak ještě vypukla krátká válka Bošin, ve které císařství rozhodně zvítězilo.\n"}
{"id": "1401114", "url": "https://cs.wikipedia.org/wiki?curid=1401114", "title": "Městské lesy Hradec Králové", "text": "Městské lesy Hradec Králové\n\nMěstské lesy Hradec Králové a.s. jsou samostatnou akciovou společností vlastněnou Statutárním městem Hradec Králové. Hlavní činností je obhospodařování a rozvoj lesního a rybničního majetku města, podnikání a plnění veřejných služeb s obecně prospěšným posláním a provozování těžby štěrkopísku. V současné době činí výměra lesů 3800 ha, včetně rybníků a dalších pozemků. Ředitelem společnosti je Ing. Milan Zerzán.\n\nMěsto Hradec Králové dostalo své lesy darem od římského krále Albrechta v roce 1307. V následujících stoletích jejich rozlohu postupně zvětšovalo. V roce 1931, odkoupením části panství markraběte Pallaviciniho, se zvětšila výměra městských lesů téměř na dvojnásobek. Dnes je ve vlastnictví statutárního města Hradec Králové 3800 ha lesa, včetně rybníků a dalších pozemků. Od roku 1991 je obhospodařuje a spravuje nejprve příspěvková organizace Městské lesy Hradec Králové, která byla v roce 2001 přeměněna na akciovou společnost Městské lesy Hradec Králové a.s.\n\nNaprostá většina lesů byla (98%) zařazena do kategorie lesa zvláštního určení – příměstské lesy se zvýšenou rekreační funkcí. Tyto lesy jsou osvobozeny od placení pozemkové daně a jsou zvýhodňovány při čerpání dotačních titulů.\n\nV 90. letech 20. století byla otevřením písníku Marokánka rozšířena činnost společnosti o těžbu štěrkopísku. V roce 2011 přistoupila společnost k nové podobě filozofie společnosti, přiblížit městské lesy více lidem a vedle těžby dřeva, písku a rybníkářství posílit i rekreační funkci lesů. \n\nV roce 2012 zasáhla lesy rozsáhlá kalamita. Větrná smršť po sobě zanechala polámané porosty na ploše více než 200 ha.\n\n"}
{"id": "1401118", "url": "https://cs.wikipedia.org/wiki?curid=1401118", "title": "Mulungushi", "text": "Mulungushi\n\nMulungushi (anglicky \"Mulungushi River\") je řeka v Centrální provincii v Zambii. Je to pravostranný přítok řeky Lunsemfwa, která ústí do řeky Luangwa.\n\nNa hoře Mulungushi Rock of Authority, která je pojmenována podle této řeky, se konalo první shromáždění strany United National Independence Party (UNIP) mimo dohled tehdejší koloniální vlády. Tato událost měla významný vliv na vznik nezávislé Zambie.\n\nŘeka Mulungushi vzniká u Kabwe v pohoří Muchinga v nadmořské výšce okolo 1200 m n. m. Na toku se nachází vodní nádrž Mulungushi z roku 1925 s hydroelektrárnou. V nadmořské výšce 472 m n. m. ústí zprava do řeky Lunsemfwa, která je největším přítokem řeky Luangwa. Řeka Mulungushi náleží do povodí Zambezi.\n"}
{"id": "1401120", "url": "https://cs.wikipedia.org/wiki?curid=1401120", "title": "Tiličo", "text": "Tiličo\n\nTiličo (také Tilicho Peak) je hora v Nepálu v pohoří Himálaj, ležící nedaleko Annapurny. Vrchol objevili členové francouzské expedice Annapurna z roku 1950 vedené Mauricem Herzogem, kteří se pokoušeli najít Annapurnu I. Severovýchodně od hory Tiličo se nachází jezero Tiličo.\n\nPrvní výstup byl proveden v roce 1978 francouzským horolezcem Emanuelem Schmutzem.\n"}
{"id": "1401121", "url": "https://cs.wikipedia.org/wiki?curid=1401121", "title": "Num Ri", "text": "Num Ri\n\nNum Ri je hora v Nepálu v pohoří Himálaj, oblast Khumbu. Num Ri se skládá z dlouhého hřebene, který vyvrcholí na východní straně v pyramidový vrchol. Sousední horami jsou Island Peak, Baruntse a Cho Polu.\n\nNa vrchol Num Ri poprvé vystoupili 7. listopadu 2002 němečtí horolezci Olaf Rieck, Lydia Schubert a Carsten Schmidt.\n"}
{"id": "1401122", "url": "https://cs.wikipedia.org/wiki?curid=1401122", "title": "Rada města Hradec Králové", "text": "Rada města Hradec Králové\n\nRada města Hradec Králové je volena Zastupitelstvem města Hradec Králové. Má 11 členů, mezi něž patří primátor města, 4 náměstkové primátora a 6 dalších radních. Schůze rady se konají minimálně jedno úterý v měsíci (případně podle potřeby i jinak) a jsou, na rozdíl od schůzí zastupitelstva, neveřejné.\n\nRada má podle zákona o obcích účel, postavení a kompetence jako rady obcí a rady krajů. Je výkonným orgánem města v oblasti samostatné působnosti a za svůj výkon odpovídá zastupitelstvu obce. Rada připravuje návrhy pro zasedání zastupitelstva města a zákonem je jí vyhrazeno například:\n\n\n\n\n\n\n\n\n\n"}
{"id": "1401130", "url": "https://cs.wikipedia.org/wiki?curid=1401130", "title": "NumPy", "text": "NumPy\n\nNumPy je knihovna programovacího jazyka Python, která poskytuje infrastrukturu pro práci s vektory, maticemi a obecně vícerozměrnými poli. Kromě potřebných datových struktur přitom nabízí i řadu užitečných matematických funkcí pracujících s těmito strukturami, například základní metody lineární algebry nebo diskrétní Fourierovu transformaci. Podporu dalších funkcí pro vědecké výpočty nad datovými strukturami z knihovny NumPy nabízí knihovna SciPy, podle které se jmenuje i projekt, který zastřešuje obě zmíněné i řadu dalších knihoven (SymPy, Matplotlib, …).\n\nNumPy je svobodný software uvolněný pod licencí BSD-new a napsaný částečně přímo v Pythonu a částečně v C. Ve vývoji je od roku 1995, kdy se jmenoval \"Numeric\". Pod jménem NumPy se objevil až v roce 2006, kdy v něm bylo sloučeno několik pythonovských knihoven stejného účelu do jedné. \n\n"}
{"id": "1401132", "url": "https://cs.wikipedia.org/wiki?curid=1401132", "title": "Bolt (firma)", "text": "Bolt (firma)\n\nBolt, dříve Taxify, je mezinárodní platforma pro přepravu osob ve městech, která byla založena v Tallinu v Estonsku.\n\nOd února 2019 působí Bolt ve 30 zemích a 100 městech v Evropě, Africe, západní Asii a v Austrálii. Společnost prostřednictvím své aplikace přepravila přes 25 milionů cestujících po celém světě.\n\nBolt založil v roce 2013 devatenáctiletý student střední školy Markus Villig s cílem spojit všechny taxíky v Tallinu a Rize do jedné platformy. Služba startovala v srpnu 2013 a v roce 2014 expandovala do zahraničí.\n\nV roce 2017 Bolt začala nabízet služby v Londýně akvizicí lokální taxi firmy s licencí, ale regulační instituce Transport for London mu činnost zakázala. Později začala nabízet služby ve městech Paříž a Lisabon.\n\nV červnu 2019 se aplikace Bolt vrátila do Londýna s 20 000 zaregistrovanými partnerskými řidiči.\n\nV srpnu 2019 spustila společnost dovoz jídla v Tallinnu pod názvem Bolt Food s plánem expanze do dalších měst v rámci Evropy a Afriky v následujících měsících.\n\nMezi první investory patřil český Bolt Start Up Development, který v roce 2016 do Taxify investoval 8 milionů Kč a v prosinci 2017 svůj podíl prodal za 70 milionů Kč. Před oznamem strategického partnerství s čínskou firmou na sdílení aut DiDi, Bolt dostal přes 2 miliony euro z investičního kapitálu od estonských a finských andělských investorů. V srpnu 2017 firma DiDi investovala do Bolt \"8 cifernou sumu\" v dolarech. V květnu 2018 v dalším kole dostala firma investici 175 milionu dolarů a její tržní hodnota dosáhla miliardy dolarů.\n\n"}
{"id": "1401139", "url": "https://cs.wikipedia.org/wiki?curid=1401139", "title": "Čínská akademie věd", "text": "Čínská akademie věd\n\nČínská akademie věd () je akademie věd pro přírodní vědy v Čínské lidové republice. Hlavní sídlo má v pekinském obvodě Si-čcheng, ale má řadu ústavů po celé Číně. Vznikla v roce 1949 odštěpením od staršího Centrálního výzkumného institutu, který se stal akademií věd pro Čínskou republiku a přesídlil do Tchaj-peje na Tchaj-wanu.\n\nS bezmála padesáti tisíci vědeckých pracovníků a rozpočtem v přepočtu přes 110 miliard korun (rok 2013) je Čínská akademie věd jednou z největších výzkumným organizací na světě. Je podřízena přímo Státní radě Čínské lidové republiky.\n\n"}
{"id": "1401145", "url": "https://cs.wikipedia.org/wiki?curid=1401145", "title": "Bestie Der Freiheit Tour 2018", "text": "Bestie Der Freiheit Tour 2018\n\nBestie Der Freiheit Tour je samostatné turné německé skupiny Hämatom k podpoře stejnojmenného nejnovějšího alba. Turné mělo celkem čtrnáct zastávek v Německu, dvě zastávky v Rakousku a jednu ve Švýcarsku. Turné je pro české fanoušky rocku a metalu významné tím, že speciálním hostem na všech zastávkách v Německu a Švýcarsku byla česká skupina Dymytry, pro kterou šlo o první zahraniční turné a vystupovala v anglickém jazyce (představí materiál z alb United We Stand a Beast from the East). Druhým hostem byla německá kapela Kaizaa.\n\nK příležitosti vydání alba Bestie Der Freiheit proběhly také dvě krátké série koncertů tzv. \"Release shows\" (6 koncertů) a \"Kick-off shows\" (6 koncertů). Na \"Release shows\" ve Vídni a Lucernu byla také hostem kapela Dymytry.\n\n\n\nDrážďany, 27. října\n\n\n\nPřídavky\n\n"}
{"id": "1401148", "url": "https://cs.wikipedia.org/wiki?curid=1401148", "title": "Podsadový stan", "text": "Podsadový stan\n\nPodsadový stan je specifický druh obytných stanů rozšířený mezi organizacemi pracujícími s dětmi a mládeží (jde zejména o turistické oddíly mládeže, tábornické oddíly, pionýry, skauty etc.) zejména v České republice.\n\nPodsadový stan byl poprvé použit českými skauty v roce 1913 na táboře Jana Pulkrábka u Pelíškova mostu na Sázavě.\n\nStan se skládá se z dřevěné podsady (tj. konstrukce) a konstrukce pro upevnění plachty – tj. plátěné střechy. Obvykle má stan dvě postele při každé ze stran, může však mít i postele tři (tj. tzv. účko), kdy postele jsou při každé straně stanu nebo tzv. letiště, které pokrývá celou plochu stanu.\n\nRozměry stanu jsou většinou cca 2x2 metry s výškou podsady cca 75 cm.\n\nPodsadový stan vznikl jako jednoduchý způsob dlouhodobého táboření. Původně se podsady vyráběly na místě táboření z krajinek (odpadové dřevo) a jako plachta sloužily dvě spojené celty.\n"}
{"id": "1401154", "url": "https://cs.wikipedia.org/wiki?curid=1401154", "title": "IP Fabric", "text": "IP Fabric\n\nIP Fabric je český startup, který vyvíjí pokročilý software na správu IP síťové infrastruktury. Platforma informuje o všech prvcích a uživatelích sítě a poskytuje topologické diagramy, automatickou dokumentaci, zobrazení stavu sítě včetně všech protokolových vazeb atd. Firmu založili v roce 2015 síťoví specialisté Pavel Bykov, Roman Aprias a Miroslav Hybl a o 2 roky dostali na rozvoj 1,3 milionu eur od fondu Credo Ventures. Software využívají hlavně velké nadnárodní firmy, síť kterých je komplexní a nepřehledná. V roce 2017 do firmy investoval startup akcelerátor Bolt Start Up Development. \n\n"}
{"id": "1401156", "url": "https://cs.wikipedia.org/wiki?curid=1401156", "title": "Jaroslav Jech", "text": "Jaroslav Jech\n\n\n"}
{"id": "1401157", "url": "https://cs.wikipedia.org/wiki?curid=1401157", "title": "Gornje Igrane", "text": "Gornje Igrane\n\nGornje Igrane je malá horská vesnička v Chorvatsku ve Splitsko-dalmatské župě, spadající pod občinu města Podgora. Vesnička se nachází v pohoří Biokovo. Název znamená \"horní Igrane\".\n\nPodle sčítání lidu z roku 2011 zde trvale žili pouze 3 obyvatelé. Většina lidí a především turistů zde jezdí pouze sezónně během léta kvůli horským vycházkám.\n\nGornje Igrane se skládá z pěti malých nesamostatných částí: Igar, Miocevici, Rudelji, Sosici a Tribic.\n\nGornje Igrane se nachází asi 13 km na východ od Podgory. Na jih od něj se u moře nachází letoviska Drašnice a Igrane.\n"}
{"id": "1401169", "url": "https://cs.wikipedia.org/wiki?curid=1401169", "title": "Martin Litchfield West", "text": "Martin Litchfield West\n\nMartin Litchfield West (23. září 1937, Londýn – 13. červenec 2015, Oxford) byl britský badatel v oblasti klasických studií. Jeho manželkou se v roce 1960 stala Stephanie Pickard, působící ve stejném oboru, s níž má syna a dceru. V roce 1973 byl zvolen členem Fellow of the British Academy, čímž se v té době stal druhým nejmladším zvoleným členem, v roce 2014 získal Řád Za zásluhy.\n\nAbsolvoval londýnskou St Paul's School a oxfordskou Balliol College. Od roku 1960 do roku 1963 se věnoval výzkumu oxfordské St John’s College a poté působil na University College na téže univerzitě. Od roku 1974 působil jako profesor řečtiny na londýnské Bedford College, po sloučení této instituce s Royal Holloway College v roce 1985 se však navrátil od Oxfordu. Zde se stal výzkumníkem na All Souls College.\n\nJeho práce byla zaměřena především na starořeckou poesii a jeho komentované edice Hésiodovy \"Theogonie\" a \"Práce a dní\" se staly standardem. Vytvořil také příručky pro práci s textovou kritikou, řeckým metrem a hudbou. Zabýval se vztahem řecké a předovýchodní literatury a výsledky své práce shrnul v díle \"The East Face of Helicon\" z roku 1997. Na rozdíl od většinového názoru zastával názor že Hésiodova práce je starší než Homérova.\n\n"}
{"id": "1401170", "url": "https://cs.wikipedia.org/wiki?curid=1401170", "title": "Rafaela", "text": "Rafaela\n\nRafaela je město v provincii Santa Fe v Argentině. Nachází se 96 km od hlavního města provincie Santa Fe. Je hlavním městem departementu Castellanos. V roce 2010 zde žilo 99 150 obyvatel.\n\nMěsto bylo založeno v roce 1881 Guillermem Lehmannem a status města získalo v roce 1913.\n\n"}
{"id": "1401173", "url": "https://cs.wikipedia.org/wiki?curid=1401173", "title": "Rauf Denktaş", "text": "Rauf Denktaş\n\nRauf Denktaş (27. ledna 1924 Pafos – 13. ledna 2012 Severní Nikósie) byl kyperský politik turecké národnosti. Absolvoval anglickou střední školu v Nikósii a pracoval jako překladatel, novinář, fotograf, učitel a právník, působil v londýnské advokátní společnosti Lincoln’s Inn. V roce 1958 založil organizaci Türk Mukavemet Teşkilatı, bojující za práva turecké menšiny a proti připojení Kypru k Řecku (tzv. enosis). Po etnických nepokojích v roce 1963 odešel do exilu v Turecku, návrat na ostrov mu byl dovolen až v roce 1968. V roce 1974 nastala turecká invaze na Kypr a Denktaş se stal prezidentem Turky obsazené severní části ostrova. V listopadu 1983 vyhlásil samostatnou republiku Severní Kypr, jejíž existenci však uznalo pouze Turecko. Denktaş vyhrál volby severokyperského prezidenta v letech 1985, 1990, 1995 a 2000. V roce 2005 již nekandidoval, jeho nástupcem se stal Mehmet Ali Talat. Zemřel v roce 2012 na klinice Blízkovýchodní univerzity a byl pohřben v Cumhuriyet Parku v Nikósii. Jeho syn Serdar Denktaş je severokyperským ministrem financí.\n\n"}
{"id": "1401176", "url": "https://cs.wikipedia.org/wiki?curid=1401176", "title": "Dateio", "text": "Dateio\n\nDateio je český startup, který provozuje slevové programy pro banky, kde analýzou transakčních dat poskytuje klientům zajímavé slevové nabídky formou cashbacku při platbě kartou, tedy bez použití kupónů a věrnostních karet. Je to tzv. Card Linked Marketing a do firmy investovali například My Air a.s., Bolt Start Up Development nebo Erste Group Bank AG, akciová společnost. Mezi klienty Dateio patří firma Baťa, Booking.com, Burger King, Mall.cz, Shell atd. \n\n"}
{"id": "1401177", "url": "https://cs.wikipedia.org/wiki?curid=1401177", "title": "Misterine", "text": "Misterine\n\nMisterine je softwarová společnost, která se zaměřuje zejména na vývoj B2B a B2C softwarových řešení s využitím virtuální (VR) a rozšířené (AR) reality. Vytváří například průmyslová řešení pro oblast automotive, aerospace nebo hi-tech technology, čímž je nedílnou součástí Průmyslu 4.0. V roce 2018 byla společnost nominována do žebříčku 10 nejvýznamnějších evropských poskytovatelů AR/VR řešení.\n\nPro obchodní a průmyslové společnosti nabízí například:\n\n\nPro průmyslová řešení společnost využívá vlastní technologii VIPER, kterou vyvíjí ve spolupráci s Evropskou vesmírnou agenturou.\n\nMisterine je i autorem počítačové hry ve virtuální realitě s názvem Theatre VR. V té si hráč vyzkouší, jaké to je být hercem na \"opravdovém\" divadelním jevišti. Hra Theatre VR získala první místo v Indie sekci v rámci GDS Prague 2017.\n\n"}
{"id": "1401179", "url": "https://cs.wikipedia.org/wiki?curid=1401179", "title": "Martin Říha (politik)", "text": "Martin Říha (politik)\n\nMartin Říha (* 20. září 1969 Brno) je český politik a stavební technik, v letech 2014 až 2018 zastupitel města Brna a Městské části Brno-střed, člen KSČM.\n\nDětství prožil na Starém Brně, kde vychodil i osmiletou základní školu. Následně absolvoval Střední průmyslovou školu stavební v Brně, ukončil ji maturitní zkouškou a nastoupil základní vojenskou službu. Po návratu z vojny pracoval dvacet pět let ve stavebnictví jako technik. \n\nOd října 1997 do října 2002 byl členem představenstva stavebního družstva ALFA. V roce 2012 se uvádí jako soudní exekutor. Od dubna 2016 do června 2017 byl členem představenstva akciové společnosti Veletrhy Brno.\n\nMartin Říha je ženatý. Žije v Brně, konkrétně v části Brno-střed. Je členem Českého zahrádkářského svazu (ČZS), v němž je od roku 2011 předsedou Územního sdružení Brno a předsedou technické komise ČZS Brno.\n\nJe členem KSČM. Za tuto stranu kandidoval v komunálních volbách v roce 2010 do Zastupitelstva Městské části Brno-střed, ale neuspěl (skončil jako první náhradník). Zastupitelem městské části se tak stal až po volbách v roce 2014. Působil jako člen Kontrolního výboru, Komise výstavby, územního rozvoje a strategického plánování, Komise dopravy a služeb, Komise životního prostředí a Komise pro správu bytových domů. Ve volbách v roce 2018 se mu mandát zastupitele městské části obhájit nepodařilo.\n\nV komunálních volbách v roce 2010 kandidoval za KSČM také do Zastupitelstva města Brna, ale neuspěl. Zvolen byl až ve volbách v roce 2014. Působil jako člen Finančního výboru, Komise bezpečnosti a veřejného pořádku, Komise majetkové a Komise dopravy.\n\nV komunálních volbách v roce 2018 do Zastupitelstva města Brna byl lídrem kandidátky KSČM a tudíž i kandidátem této strany na post primátora města. Do zastupitelstva se však KSČM nedostala.\n\nVe volbách do Senátu PČR v roce 2012 kandidoval za KSČM v obvodu č. 59 – Brno-město. Se ziskem 7,64 % hlasů skončil na 7. místě. Ve stejném roce kandidoval také do Zastupitelstva Jihomoravského kraje a v roce 2013 ve volbách do Poslanecké sněmovny PČR, ani v jednom případě však neuspěl.\n"}
{"id": "1401180", "url": "https://cs.wikipedia.org/wiki?curid=1401180", "title": "Banfield", "text": "Banfield\n\nBanfield je město v provincii Buenos Aires v Argentině. Je součástí okresu (\"partido\") Lomas de Zamora. Nachází se ve vzdálenosti 14 kilometr jižně od Buenos Aires a je součástí aglomerace Velkého Buenos Aires.\n\nV roce 1873 byla otevřena místní železniční stanice a byl inzerován prodej pozemků v jejím okolí. Od roku 1880 se místo rychle rozvíjelo. V roce 1896 byl založen fotbalový klub Club Atlético Banfield.\n"}
{"id": "1401186", "url": "https://cs.wikipedia.org/wiki?curid=1401186", "title": "Martin Říha", "text": "Martin Říha\n\nJméno a příjmení Martin Říha má více nositelů:\n\n"}
{"id": "1401188", "url": "https://cs.wikipedia.org/wiki?curid=1401188", "title": "Masarykova (Plzeň)", "text": "Masarykova (Plzeň)\n\nMasarykova je ulice v městské čtvrti Doubravka v Plzni. Spojuje Rokycanskou třídu se Zábělskou ulicí. Pojmenována je podle prvního československého prezidenta T. G. Masaryka. Za první republiky nesla název Jana Amose Komenského, za německé okupace ulice nesla název Svatojirská třída, za komunistického režimu nesla název po městě Leningradu. Za doby bronzové se na území Masarykovy ulice a některých ulic přilehlých rozprostíralo rozsáhlé mohylové pohřebiště. Ze západu do ulice vstupují ulice Těšínská, Partyzánská, V Malé Doubravce, Opavská, Moravská, Slezská, V Homolkách, Skalní, Sadová a Poštovní, z východu Na Dlouhých, Družby, Smrková, Třešňová, Borová, Školní a Na Kovárně. Masarykovu ulici kříží Mohylová ulice. Atobusová linka č. 29 ji obsluhuje v celé její délce, linka 30 pouze ke stanici Poliklinika Doubravka. Trolejbusové linky 16, 17 a 18 ji obsluhují v úseku od křižovatky s Těšínskou ulicí do křižovatky se Zábělskou ulicí. Obsluhována je zastávkami: \"Opavská\", \"Poliklinika Doubravka\" a \"Habrmannovo náměstí\".\n\n"}
{"id": "1401191", "url": "https://cs.wikipedia.org/wiki?curid=1401191", "title": "Mluvii", "text": "Mluvii\n\nFirma Mluvii byla založena v roce 2005 pod názvem iCord, změna názvu proběhla po vstupu investora Bolt Start Up Development v roce 2017. Produkuje software pro velké firmy na komunikaci se zákazníky (klientský servis) ve formě webové aplikace. Hlavní funkce jsou psaný chat, videochat, virtuální call centrum, sdílení dokumentů a obrazovky, analýza a reporting atd.\n\n"}
{"id": "1401192", "url": "https://cs.wikipedia.org/wiki?curid=1401192", "title": "Matěj Zimprecht", "text": "Matěj Zimprecht\n\nMatěj Zimprecht, (1624 Mnichov – 1680 Praha) byl český malíř, syn zaměstnance na kurfiřtském dvoře v Mnichově, vyučil se u tamního dvorního malíře Caspara Amorta (1612–1675), po roce 1646 se vydal na tovaryšskou cestu (doložen je roku 1650 ve Štýrském Hradci), nepochybně pobýval v Itálii, kde pod vlivem aktuální římské malby (Pietro da Cortona) zformoval svůj výtvarný projev. \n\nOd roku 1655 je Matěj Zimprecht doložen v Praze, kde až do roku 1667 působil ve službách hraběte Václava Michny z Vacínova jako soukromý malíř. Poté se usadil na Novém Městě pražském a stal se představeným tamního malířského cechu. Od té doby lze sledovat jeho malířskou činnost soustavněji – dodával oltářní obrazy pro tamní kostely (farní chrámy sv. Štěpána a sv. Jindřicha), ale také na Malou Stranu (chrám Panny Marie Vítězné), byl také autorem portrétů a velmi ceněných galerijních kusů, o kterých se až na výjimky dovídáme pouze ze sbírkových inventářů. \n\nSvým barevně svěžím, vpravdě barokním projevem, silně poznamenaným italskou (cortonovskou) malbou, směřoval dál než jeho starší současník Antonín Stevens a současně představoval antipod k výrazově soustředěnějšímu a světelně dramatičtějšímu Karlu Škrétovi. Jeho smrtí při velké morové epidemii v roce 1680 končí epocha prvních tvůrců barokního slohu v Čechách, současně jeho dílo představuje spojovací článek ke generaci nastupující v posledních desetiletích 17. století, Janu Jiřímu Heinschovi, Janu Rudolfu Bysovi, Janu Kryštofu Liškovi a Michaelu Václavu Halbaxovi.\nJeho tvorbu dnes poznáváme hlavně z oltářních pláten. Mistrovským kusem je rozměrné \"Ukamenování sv. Štěpána\" ve výše zmíněném novoměstském kostele sv. Štěpána z roku 1669, kvalitní jsou rovněž obrázky sv. Terezie z Ávily, sv. Jana od Kříže a ct. Denise Perroneta na poprsni kazatelny chrámu Panny Marie Vítězné (1679), tamtéž na bočním oltáři ještě obraz \"Apoteóza sv. Jana od Kříže\" (1675–1676). V katedrále sv. Víta se dochoval v boční kapli sv. Kříže obraz \"Tři apoštolové\", v majetku Řádu křižovníků s červenou hvězdou \"Svatá Rodina se sv. Annou\" (před 1672). Ojediněle identifikovaným portrétem tohoto malíře je \"Karel Kunata Dobřenský z Dobřenic\" (1677) v majetku Muzea Vysočiny v Jihlavě.\n"}
{"id": "1401193", "url": "https://cs.wikipedia.org/wiki?curid=1401193", "title": "Kostel svatého Kleofáše (Al-Kubajba)", "text": "Kostel svatého Kleofáše (Al-Kubajba)\n\nKostel sv. Kleofáše (zv. také \"kostel Lámání chleba\", \"kostel Manifestace Páně\") v Al-Kubajbě je podle tradice jednou z možných lokalizací biblických Emauz, kde se Ježíš dal poznat po svém zmrtvýchvstání dvěma učedníkům, a to v domě jednoho z nich, Kleofáše (srv. Lk 24,13-25). Náleží františkánské Kustodii Sv. země.\n\nV byzanstkém období postavili v Kubajbě baziliku nad starověkým domem, o němž byli přesvědčeni, že jde o dům učedníka Kleofáše. Na jejích zbytcích vystavěli křižáci ve 12. století velkou trojlodní baziliku. Její zbytky zakoupila roku 1861 markýza Pauline de Nicolay (1811-1868), která je věnovala františkánům. Ti zde nejprve provedli vykopávky (1873-1889) a v letech 1900-1901 podle projektu německého architekta W. Hinterkeusera vybudovali novorománský chrám, do nějž byly začleněny zbytky domu z římského období i křižáckého chrámu. V roce 1906 pak přistavěli františkánský klášter a seminář, roku 1911 zvonici s hodinami. Od roku 1919 je kostel papežskou bazilikou minor.\n\n\n"}
{"id": "1401197", "url": "https://cs.wikipedia.org/wiki?curid=1401197", "title": "Svobodný dům", "text": "Svobodný dům\n\nSvobodný dům či svoboda ( \"Freihaus\") je označení domů či budov ve středověku a v raném novověku, které se nacházely uvnitř hradeb města, nepodléhaly však pod jeho jurisdikci.\n\nVlastníci svobodného domu byl územně nezávislí a byli osvobozeni od městských daní. Zároveň se na ně vztahovala zvláštní soudní pravidla při zemském soudu. Vedle šlechty požívali takových městských privilegií často také církevní instituce.\n\n"}
{"id": "1401198", "url": "https://cs.wikipedia.org/wiki?curid=1401198", "title": "Dave Brailsford", "text": "Dave Brailsford\n\nSir David John Brailsford CBE (* 29. února 1964 Shardlow, Derbyshire, Anglie) je britský cyklistický trenér. Do roku 2014 zastával pozici výkonného ředitele britské cyklistiky, v současné době je generálním ředitelem Teamu Ineos.\n\n"}
{"id": "1401199", "url": "https://cs.wikipedia.org/wiki?curid=1401199", "title": "Alfred Neuland", "text": "Alfred Neuland\n\nAlfred Karl Neuland nebo také Neiland (10. října 1895 Valga – 16. listopadu 1966 Tallinn) byl estonský vzpěrač. Sportu se začal věnovat během svých studií v Rize a v letech 1915 a 1916 se stal vzpěračským mistrem Ruska. Bojoval v první světové válce a estonské osvobozenecké válce, v roce 1920 se stal první olympijským vítězem v historii nezávislého Estonska, když vyhrál lehkou váhu na antverpské olympiádě. Pak přešel do střední váhy, v níž vyhrál domácí mistrovství světa ve vzpírání 1922 v Tallinnu a na Letních olympijských hrách 1924 obsadil druhé místo za Italem Carlem Galimbertim. Vytvořil čtyři světové rekordy v lehké váze a dva ve střední váze. Po ukončení kariéry působil jako vzpěračský trenér a rozhodčí, po druhé světové válce byl ředitelem sodovkárny v Tallinu. V roce 1964 byl mezi prvními nositeli sportovní ceny Nejvyššího sovětu Estonské SSR. V roce 1995 mu byla v rodném městě Valga odhalena busta. Vzpěračským reprezentantem byl také jeho starší bratr Voldemar Neiland.\n\n"}
{"id": "1401200", "url": "https://cs.wikipedia.org/wiki?curid=1401200", "title": "Radnice (Kašperské Hory)", "text": "Radnice (Kašperské Hory)\n\nRadnice v obci Kašperské Hory je renesanční budova na náměstí.\n\nRoku 1539 dům získal Jiří z Lokšan darem od krále Ferdinanda I. jako svobodný dům královského hradu Kašperka. Po jeho smrti v roce 1551 ho jeho vdova odkázala městu. Od roku 1597 slouží jako sídlo radnice.\n\nŠtuková výzdoba na průčelí domu pochází z doby poslední přestavby v 70. letech 18. století; autorství je připisováno stavebnímu mistrovi Filipu Hegerovi. V letech 1850 až 1938 byla radnice zároveň sídlem oblastního soudu.\n"}
{"id": "1401201", "url": "https://cs.wikipedia.org/wiki?curid=1401201", "title": "ISO/IEC 9797-1", "text": "ISO/IEC 9797-1\n\nISO/IEC 9797-1 je mezinárodní standard vydaný společně Mezinárodní organizací pro normalizaci (ISO) a Mezinárodní elektrotechnickou komisí (IEC), který definuje metody pro vytváření MAC funkcí. Jádrem vzniklé MAC funkce je uživatelem zvolená symetrická bloková šifra. První verze standardu byla vydána v roce 1989, revidovaný standard byl vydán v letech 1994, 2002 a 2011. \n\nVytvoření MAC se v modelu dle standardu ISO/IEC 9797-1 rozděluje na šest fází:\n\nPro jednotlivé fáze standard specifikuje různé možné postupy, z kterých si implementátor může vybrat.\n\n"}
{"id": "1401206", "url": "https://cs.wikipedia.org/wiki?curid=1401206", "title": "Státní rada Čínské lidové republiky", "text": "Státní rada Čínské lidové republiky\n\nStátní rada Čínské lidové republiky () je vláda Čínské lidové republiky. V jejím čele stojí premiér Čínské lidové republiky (k roku 2018 Li Kche-čchiang), který je navržen prezidentem Čínské lidové republiky (k roku 2018 Si Ťin-pching) a schválen Všečínským shromážděním lidových zástupců; následně on sám navrhuje zbytek členů, které rovněž schválí Všečínské shromáždění lidových zástupců.\n\nStátní rada se jako celek odpovídá Všečínskému shromáždění lidových zástupců, kteří mohou i měnit její složení. Demise premiéra přitom neznamená demisi Státní rady jako celku.\n\nFunkční období Státní rady odpovídá funkčnímu období Všečínského shromáždění lidových zástupců. Členové Státní rady mohou danou funkci zastávat jen ve dvou obdobích.\n\nV souladu s Ústavou Čínské lidové republiky má Státní rada plnou moc nad státní i místní správou a má také zákonodárnou iniciativu.\n\nPočet členů státní rady určuje Všečínské shromáždění lidových zástupců. Například k roku 2013 jich bylo 36: Kromě premiéra ještě čtyři vicepremiéři, pět státních radních a zbytek ministři jednotlivých ministerstev.\n\n"}
{"id": "1401211", "url": "https://cs.wikipedia.org/wiki?curid=1401211", "title": "HMS Electra", "text": "HMS Electra\n\nHMS Electra odkazuje na tato plavidla Royal Navy:\n"}
{"id": "1401212", "url": "https://cs.wikipedia.org/wiki?curid=1401212", "title": "František Repka", "text": "František Repka\n\nFrantišek Repka (* 9. ledna 1966, Poprad) je bývalý československý lyžař, sdruženář. Po skončení aktivní kariéry působil jako sportovní funkcionář.\n\nNa XV. ZOH v Calgary 1988 skončil v severské kombinaci v závodě jednotlivců na 30. místě. Na mistrovství světa v klasickém lyžování 1989 v Lahti skončil v severské kombinaci v závodě družstev na 6. místě. Ve světovém poháru skončil nejlépe na 3. místě v roce 1989 v Oberwiesenthalu.\n\n"}
{"id": "1401227", "url": "https://cs.wikipedia.org/wiki?curid=1401227", "title": "Godoy Cruz", "text": "Godoy Cruz\n\nGodoy Cruz je město v provincii Mendoza v Argentině. Město leží na východní straně And – jen necelých 200 km od nejvyšší hory Ameriky Aconcaguy. V roce 2010 ve městě žilo 189 578 obyvatel. Město těsně urbanisticky z jihu přiléhá k Mendoze a je součástí aglomerace Velké Mendozy\n"}
{"id": "1401229", "url": "https://cs.wikipedia.org/wiki?curid=1401229", "title": "Seznam kustodů Svaté země", "text": "Seznam kustodů Svaté země\n\n\n\n\n\n\n\n\n\n"}
{"id": "1401232", "url": "https://cs.wikipedia.org/wiki?curid=1401232", "title": "Gymnázium Luďka Pika", "text": "Gymnázium Luďka Pika\n\nGymnázium Luďka Pika je gymnázium všeobecného zaměření v plzeňské čtvrti Doubravka. Působí zde rodilí mluvčí španělského jazyka. Budova se nachází v ulici Opavská nedaleko stejnojmenné zastávky městských trolejbusů a autobusů.\n\nBudova byla navržena ve 20. letech 20. století Hanušem Zápalem, Původně se nazývala \"Občanské školy Luďka Pika\" a tvořily ji dvě samostatné občanské školy pro Doubravku a pro Lobzy. Výstavba proběhla mezi lety 1930–1932, Budova byla zkolaudována roku 1932. slavnostně byla otevřena 4. září 1932. Náklady na výstavbu činily v tehdejší měně asi 6,5 miliónu Kč. Škola byla pojmenována dle mnohaletého starosty Plzně Luďka Pika. Během druhé světové války roku 1945, když byla Plzeň bombardována americkou armádou, bomba zasáhla a poškodila tělocvičnu. Od 12. června 2003 je budova památkově chráněna.\n\nFunkcionalistický objekt školní budovy byl postaven podle návrhu architekta Hanuše Zápala. Stavba je považována za jeho nejprogresivnější dílo. Budova je rozdělena do dvou základních částí, dominantou je čtyřpodlažní objekt s plochou střechou, který stojí na půdorysu tvaru L a je tvořen dvěma nestejně dlouhými křídly. Konce křídel jsou pouze třípodlažní a jsou zde umístěny hlavní vchody. Na hlavní budovu navazuje nižší objekt tělocvičny, který půdorys doplňuje do tvaru T. Zděná tělocvična má střechu z lepených rámů, školní budovu tvoří železobetonový skelet ukončený výraznou průběžnou římsou. Nejvýznamnějším prvkem budovy jsou na svou dobu neobvykle rozměrná horizontální okna. Zajímavým ozvláštněním stavby jsou dvojicemi pásových oken osvětlená schodiště. Mimořádně efektním výtvarným prvkem je rozměrné pásové okno v čele krátkého křídla, které pokračuje přes obě nároží. Fasáda byla dvoubarevná, barevně byly odlišeny vstupy a moduly schodišť. Za školní budovou v návaznosti na tělocvičnu vzniklo školní hřiště, botanická zahrada a lesní školka.\n\nGymnázium umožňuje osmileté studium (třídy L), šestileté studium od 3. E částečně ve španělštině (třídy E) a čtyřleté (třídy A). V každém ročníku konkrétního typu studia je jedna třída. Škola má kapacitu pro 680 žáků. Je zde tělocvična, dvůr, hřiště pro fotbal a volejbal, několik počítačových učeben, laboratoře biologie, fyziky a chemie. Škola se účastní mnohých jazykových, humanitních, přírodopisných i technických soutěží.\nArtefakt stojící před vstupem do budovy Gymnázia Luďka Pika byl vytvořen jako součást programu pro Plzeň – Evropské město kultury 2015. Vznikl jako společný umělecký projekt partnerských škol v Plzni a Chamu, jeho autory jsou Andi Dünne a Philipp Klein. Strom v sobě ukrývá přání, která do něj na lístečcích uložili studenti v den slavnostního odhalení 28. dubna 2015. Stejný Strom přání – Wunschbaum – stojí také před budovou partnerského Gymnasia Josepha von Fraunhofera v Chamu. Organizátorem celé akce bylo Centrum Bavaria Bohemia v Schönsee v rámci projektu Regio 2015.\n\nV prvním patře budovy gymnázia byla dne 28. listopadu 2018 odhalena pamětní deska bývalé učitelce školy a spolupracovnici Nadace pro transplantaci kostní dřeně Marii Helmové, která v roce 1996 založila Sluníčkovou sbírku. Studenti gymnázia vyráběli sluníčka, která nabízeli za dobrovolný příspěvek plzeňské veřejnosti. Za 21 let dosavadní existence sbírky bylo vybráno 3,4 miliony korun. Celý výtěžek sbírky byl určen Nadaci pro transplantaci kostní dřeně.\n\nPamětní deska vznikla při příležitosti prvního výročí úmrtí Marie Helmové, reliéf navrhl akademický sochař Jaroslav Veselák a zpracování provedl umělecko-modelářský ateliér Matějka.\n\n"}
{"id": "1401235", "url": "https://cs.wikipedia.org/wiki?curid=1401235", "title": "Volby do Zastupitelstva města Brna 2018", "text": "Volby do Zastupitelstva města Brna 2018\n\nVolby do zastupitelstva města Brna v roce 2018 se uskutečnily v rámci komunálních voleb v pátek 5. a v sobotu 6. října 2018, a to současně s volbami do zastupitelstev jednotlivých městských částí. Brno mělo pouze jeden volební obvod, volilo se celkem 55 zastupitelů. Celkem volilo 130 029 voličů (resp. bylo odevzdáno tolik volebních obálek), volební účast dosáhla výše 42,65 % z celkového počtu oprávněných voličů.Zhruba o 4 procentní body tak předstihla účast ve volbách roku 2014 a byla i nepatrně vyšší než v roce 2010.\n\nVítěznou stranou se stalo hnutí ANO v čele s volebním lídrem Petrem Vokřálem, který obhajoval funkci primátora. Oproti předchozím volbám zřetelně posílilo. Největší zisk proti roku 2014 zaznamenala Občanská demokratická strana (s podporou Svobodných), která získala o 9 mandátů více a vrátila se tak ke stejnému počtu zastupitelů, jaký za ni zasedal v zastupitelstvu po volbách roku 2010. Úspěch zaznamenali rovněž Piráti s šesti mandáty, kteří v roce 2014 sestavili společnou kandidátku s hnutím Žít Brno. To nově při samostatné kandidatuře nepřekročilo potřebnou minimální hranici 5 % získaných hlasů a do zastupitelstva se nedostalo. Obdobně pod hranicí skončila KSČM, Strana zelených či TOP 09. Naopak nově do zastupitelstva proniklo hnutí SPD, které minimální hranici velmi těsně překročilo. Ačkoli KDU-ČSL v podílu hlasů o půl druhého procentního bodu oslabila, v přepočtu na mandáty naopak získala o jedno křeslo víc. Citelný propad o více než 11 procentních bodů zaznamenala ČSSD, která v důsledku získala méně než polovinu stávajícího počtu zastupitelů. Strany, které se do zastupitelstva nedostaly, získaly celkem 28,1 % hlasů, což bylo mnohem více než v předchozích volbách, kdy takto „propadlo“ jen 10,4 %. \n\nVe volbách kandidovalo 22 politických subjektů nebo volebních uskupení v tomto vylosovaném pořadí:\n\nZ voleb do zastupitelstva statutárního města vzešli tito zastupitelé a zastupitelky:\n\nVzhledem k menšímu počtu subjektů, které získaly mandáty, se oproti předchozím volbám povolební kombinatorika zjednodušila. Lídr vítězného hnutí ANO Petr Vokřál před volbami uvedl, že preferuje koalici s co nejméně stranami, ideálně dvoučlennou. Již v průběhu volebního víkendu však představil své úvahy o široké koalici nejen s ODS (s dostačujícím nadpolovičním počtem 32 zastupitelů), ale rovněž s KDU-ČSL, ČSSD (celkem 45 mandátů), případně i s Piráty (51 mandátů). Pro MF DNES uvedl: \"„Moje zkušenost ze čtyř let v politice je (...) ta, že kdo sedí v opozici, tak brzdí. A čím víc stran sedí v opozici, tím víc se brzdí. Chtěli bychom vyzkoušet zapojit co nejvíc politických klubů, abychom na problémech pracovali společně, aby těch problémů bylo co nejméně.“\" Podobně se pro širší koalici vyslovila i lídryně ODS Markéta Vaňková, ačkoli by zároveň ráda byla primátorkou. ODS byla za koaliční spojení s ANO kritizována, neboť se v předvolební kampani stavěla naopak do role alternativy vůči němu. V pondělí 8. října 2018 se již hovořilo o čtyřčlenné koalici ANO, ODS, KDU-ČSL a ČSSD bez Pirátů, neboť posledně jmenovaným hnutí ANO na dvoustranném jednání nabídlo účast v koalici bez postu v radě města, což odmítli.\n\nV úterý 9. října odpoledne však došlo ke zvratu událostí, když dohodu na společné koalici oznámili představitelé čtveřice stran: ODS, KDU-ČSL, Piráti a ČSSD. Podle této varianty se primátorkou měla stát Markéta Vaňková z ODS, která by současně měla ještě jednoho náměstka, ostatními náměstky by byli lídři zbylých stran: Petr Hladík, Tomáš Koláčný a Oliver Pospíšil. V opozici by tak zůstalo hnutí ANO s SPD. Iniciátorem tohoto uspořádání měl být lidovecký lídr Petr Hladík. Podle Vaňkové byla důležitým motivem k obratu silná kritika voličů vůči koaličnímu spojení s ANO. Vokřál to označil za podraz a vyjádřil zklamání. Týž den nabídl Pirátům variantu s třemi místy v městské radě a vpodvečer dokonce s jejich čtyřčlennou účastí v radě včetně pozice prvního náměstka.\n\nKrajský soud v Brně obdržel dvě stížnosti. Jedna se týkala pouze voleb v Brně, druhá v Brně i ve všech městských částech.\n"}
{"id": "1401239", "url": "https://cs.wikipedia.org/wiki?curid=1401239", "title": "Rochovská (Praha)", "text": "Rochovská (Praha)\n\nRochovská je ulice na Lehovci v katastrálním území Hloubětín na Praze 14. Začíná na Kardašovské a má dvě slepá zakončení. Půdorys ulice připomíná písmeno \"y\".\n\nNazvána je podle Rochovského rybníka, který leží u Jindřichova Hradce. Vedle Oborské, Krylovecké a Kardašovské tedy patří do velké skupiny ulic na východě Hloubětína a v sousedních Kyjích, jejichž názvy připomínají vodstvo. Ulice vznikla a byla pojmenována v roce 1988, když se v 80. letech 20. století budovalo sídliště Poděbradská.\n\nZástavbu tvoří panelové domy. Ulicí prochází cyklostezka A26. Ulice se stejným názvem se nachází také v Brozanech nad Ohří, ovšem tam je nazvána podle obce Rochov (okres Litoměřice).\n\n\n\n"}
{"id": "1401246", "url": "https://cs.wikipedia.org/wiki?curid=1401246", "title": "Tres Arroyos", "text": "Tres Arroyos\n\nTres Arroyos je město v provincii Buenos Aires v Argentině. Je centrem stejnojmenného partida. V roce 2010 ve městě žilo 46 867 obyvatel, z nichž významná část má nizozemský a dánský původ.\n"}
{"id": "1401255", "url": "https://cs.wikipedia.org/wiki?curid=1401255", "title": "Jan Bedřich Hess", "text": "Jan Bedřich Hess\n\nJan Bedřich Hess, celým jménem Jan Bedřich Hess z Hessic (\"von Hessitz\") (asi 1622 Most – 1673 Praha), patří k významným pražským malířům činným v druhé třetině 17. století, svou tvorbou dotvářel charakter raně barokního malířství v Čechách.\nJan Bedřich Hess se narodil nejspíš roku 1622 v měšťanské rodině v severočeském Mostu. Vstoupil do učení k malostranskému malíři Matyáši Mayerovi († 1647) a za tovaryše byl prohlášen roku 1641. Členství ve sdruženém cechu staroměstských a malostranských malířů se dlouhodobě vzpíral, až do smrti svého učitele na podzim roku 1647 působil v jeho dílně, poté získal od panovníka dvorskou svobodu (\"Hoffreiheit\"), která mu krátkodobě zaručovala nezávislou uměleckou živnost. V roce 1650 se oženil s o deset let starší zámožnou vdovou, a získal tak měšťanské právo na Malé Straně. Cechovním mistrem se stal v roce 1652 a nejpozději od roku 1661 je souběžně doložen ve funkci dvorského malíře na Pražském hradě. Od dvorského stavebního úřadu (\"Hofbauamt\") většinou přijímal triviální úkoly, mimo jiné také restauroval obrazy v císařské obrazárně.\nJeho dílo známe především z oltářních obrazů, které se dochovaly v Praze i na venkově (poutní kostel ve Staré Boleslavi, kartouza Valdice respektive kostel Narození P. Marie v Popovicích u Jičína, benediktinský klášter Broumov), velmi činným byl jako inventor grafiky, jeho nejlepší kresebné návrhy, podle kterých přední augsburští rytci ryli univerzitní teze, snesou srovnání s pracemi Karla Škréty. Hessův malířský projev má ke Škrétovi ostatně velmi blízko, a to přestože nebyl jeho žákem a sám vedl samostatnou malířskou dílnu. Spřízněnost se projevuje v podobnosti malířského rukopisu, kladoucího důraz na světelné kvality malby a barevnost vycházející z bolusového základu, i v kompoziční invenci. Nehledě na to, dochované práce dokládají značnou kultivovanost a tvůrčí jistotu.\n"}
{"id": "1401259", "url": "https://cs.wikipedia.org/wiki?curid=1401259", "title": "Terasa (geologie)", "text": "Terasa (geologie)\n\nTerasa je v geologii a v geomorfologii podlouhlá a více méně vodorovná plošina pokrytá klastickými uloženinami říčního, jezerního, mořského, ledovcového aj. původu. Vzniká jednak erozí (vymíláním) koryta řeky, abrazí na březích jezer a moří, anebo akumulační činností vody. \n\nNejčastější jsou říční terasy podél vodních toků, vzniklé tím, jak se vodní tok zařezával do říční nivy. Terasy jsou pak nad hladinou toku a obsahují starší, často křemičité sedimenty – štěrky, písky, jíly atd. Pokud se v údolí řeky vyskytuje několik úrovní říčních teras čili terasových stupňů, budou vrchní terasy starší než dolní. Jejich vznik odpovídá střídání akumulační (usazovací) a erozní (vymílací) činnosti řeky. Vysvětluje se kolísáním klimatu (teplých a chladných období, např. ledových dob), proměnami vodnatosti toku, kolísáním mořské hladiny, případně tektonickou činností (stoupáním či klesáním určité oblasti).\n\nMořské terasy vznikají mořskou abrazí (mořská eroze) a sedimentací na mořském břehu a mohou se obnažit při poklesu mořské hladiny, anebo při stoupání pevniny. Podobně vznikají i jezerní terasy, a to abrazní činností při březích rozsáhlých jezer.\n\n\n\n"}
{"id": "1401263", "url": "https://cs.wikipedia.org/wiki?curid=1401263", "title": "GIAT M621", "text": "GIAT M621\n\nM621 je automatický kanón ráže 20 mm francouzské konstrukce vyráběný firmou Nexter Systems (dříve GIAT Industries) a užívaný jako výzbroj obrněných vozidel, letounů, vrtulníků (např. Aérospatiale Gazelle, IAR 330 SOCAT a HAL Light Combat Helicopter), jakož i menších plavidel Francouzského námořnictva. Zkonstruován byl v 60. letech 20. století a do služby vstoupil v roce 1973.\n\nKanón lafetovaný v otočné věži určený pro vrtulníky.\n\nKanónový kontejner určený pro vrtulníky a lehké letouny.\n\nDálkově ovládaná zbraňová stanice s kanónem M621 a kulometem ráže 7,62 × 51mm.\n\nKanón pohyblivě lafetovaný ve dveřích vrtulníků.\n\nKanón na kloubové lafetě určený pro bojová vozidla a čluny.\n\nVarianta určená pro válečné lodě.\n\nDálkově ovládaná námořní lafetace.\n"}
{"id": "1401268", "url": "https://cs.wikipedia.org/wiki?curid=1401268", "title": "GIAT 30", "text": "GIAT 30\n\nGIAT 30 je označení rodiny automatických kanónů ráže 30 mm francouzské konstrukce vyvinuté jako náhrada leteckých kanónů řady DEFA 550.\n\nJe vyráběná firmou Nexter Systems (dříve GIAT Industries) od 80. let 20. století. Jedná se o automatický revolverový kanón s elektrickým zápalem. Na rozdíl od kanónů DEFA, fungujících na principu odběru prachových plynů, je revolverová nábojová komora otáčená elektromotorem, což zvyšuje kadenci i spolehlivost střelby. Zbraň existuje ve dvou hlavních variantách, označených M781 a M791, které se liší užívanou municí, určením a rozměrovými parametry.\n\nM781 je zbraň určená pro výzbroj vrtulníků, a nabízená v několika pevných, věžových anebo podvěsných lafetacích. Je 1,87 m dlouhá, její celková hmotnost činí 65 kg a používá stejné střelivo 30 × 113 mm B jako kanóny ADEN, DEFA a M230. Hmotnost náboje je od 244 (HE-I) do 270 g (APHEI-SD). Typická úsťová rychlost je 810 m/s a kadence 750 ran za minutu.\n\nVzhledem ke značnému zpětnému rázu je typ často užíván pro střelbu jednotlivými ranami nebo krátkou dávkou, ne nepřetržitou střelbu. Typ je užíván bitevním vrtulníkem Eurocopter Tiger a také nabízen jako součást námořního systému NARWHAL (\"NAval Remote Weapon High Accuracy and Light\" - námořní dálkově ovládaná zbraň, vysoce přesná, lehká).\n\nTypy užívané munice: HEI; APHEI; APHEI-SD; API-T; TP.\n\nM791 je kanón určený pro stíhací a víceúčelové bojové letouny,\nnapříklad Dassault Rafale. Užívá nově vyvinutou řadu munice 30 × 150 mm B v celé řadě typů, dosahující úsťové rychlosti 1 025 m/s, což odpovídá energii střely 127,4 kJ (94 000 ft-lb) na ústí, bez zohlednění explozivní síly náplně. Kadence je volitelná, s možností 300, 600, 1 500 nebo 2 500 ran za minutu, a kanón může střílet buď nepřetržitě, nebo v kontrolovaných dávkách o trvání 0,5 nebo 1 s.\n\n"}
{"id": "1401269", "url": "https://cs.wikipedia.org/wiki?curid=1401269", "title": "Karol Košúth", "text": "Karol Košúth\n\nKarol Košúth (14. ledna 1931 – 6. března 2010 Prešov), uváděný také jako Karol Košuth nebo Karol Košút, byl slovenský fotbalový útočník. Je pohřben v Prešově.\n\nV československé lize hrál za Tatran Prešov, vstřelil jednu prvoligovou branku.\n\n"}
{"id": "1401271", "url": "https://cs.wikipedia.org/wiki?curid=1401271", "title": "Husova (Plzeň)", "text": "Husova (Plzeň)\n\nHusova je ulice na Jižním Předměstí v plzeňském měststkém obvodě Plzeň 3. Spojuje ulice Skvrňanskou se sady Pětatřicátníků. Pojmenována je po českém středověkém reformátorovi a vysokoškolském pedagogovi Janu Husovi. Za komunistického režimu ulice nesla jméno po vůdci Bolševické strany Vladimiru Iljiči Leninovi. Nachází se mezi ulicemi Tylova, Poděbradova a Divadelní. Ulici kříží Husovo a náměstí Emila Škody. Ze severu do ulice vstupují ulice: U Tržiště, Kovářská, Karlova a Kotkova, z jihu: Koperníkova, Skrétova a Kardinála Berana. Autobusová veřejná doprava obsluhuje ulici v celé její délce, trolejbusová v úseku Husovo náměstí - centrální autobusové nádraží. Na ulici leží dvě zastávky: \"Divadlo J. K. Tyla\" (autobusy) a \"CAN Husova\" (autobusy a trolejbusy). V úseku mezi ulicí Kardinála Berana a sady Pětatřicátníků je parkovací tarifní zóna B. Pod ulicí u centrálního autobusového nádraží vede podchod z Tylovy ulice do budovy nádraží. Ulice a její přilehlé okolí je vyhledáváno narkomany.\n\n"}
{"id": "1401274", "url": "https://cs.wikipedia.org/wiki?curid=1401274", "title": "Ethyl-levulinát", "text": "Ethyl-levulinát\n\nEthyl-levulinát je organická sloučenina, ethylester kyseliny levulinové. Lze jej získat esterifikací kyseliny levulinové ethanolem nebo reakcí ethanolu s furfurylalkoholem. Díky těmto dvěma metodám výroby je ethyl-levulinát možné použít jako biopalivo, jelikož se oba prekurzory dají získat z biomasy: kyselina levulinová ze zpolymerovaných šestiuhlíkatých sacharidů, jako je celulóza, a furfural, z nějž readukcí vzniká furfurylalkohol, ze zpolymerovaných pětiuhlíkatých sacharidů, například z xylanu a arabinanu.\n"}
{"id": "1401278", "url": "https://cs.wikipedia.org/wiki?curid=1401278", "title": "Petr Stuchlík", "text": "Petr Stuchlík\n\nPetr Stuchlík (* 8. dubna 1977 Zlín) je český podnikatel a manažer s dlouholetou praxí v oblasti finančnictví a médií. Většinu svojí dosavadní profesní kariéry spojil s finančně poradenskou společností Fincentrum, kterou na přelomu tisíciletí spoluzaložil a až do svého vstupu do politiky v roce 2018 také spoluvlastnil. Ve volbách na podzim 2018 byl kandidátem hnutí ANO 2011 na primátora Prahy, do června 2019 působil v zastupitelstvu hlavního města Prahy. Nyní je prostřednictvím své společnosti Duck Sauce spoluvlastníkem algoritmického investičního fondu Quant či pánského zakázkového krejčovství Le Premier. Kromě toho mu patří soutěž Banka roku a ceny klasické hudby Classic Prague Awards.\n\nMezi lety 1995 a 2001 vystudoval Fakultu managementu Vysoké školy ekonomické v Praze. Během vysokoškolského studia absolvoval v roce 1999 studijní pobyt na Erasmus University v nizozemském Rotterdamu.\n\nJeště při studiích na VŠE v Praze založil v dubnu roku 2000 společně s Martinem Nejedlým finančně poradenskou společnost Fincentrum. Její internetové aktivity v čele s portálem www.fincentrum.cz odkoupila v červnu 2001 mediální skupina MAFRA, v níž Stuchlík od září 2002 budoval a řídil obchodní oddělení zpravodajského portálu iDNES.cz. Po dvou letech se stal navíc zástupcem obchodního ředitele deníků Mladé fronty DNES, Lidové noviny a Metropolitní expres. Na starosti měl také obchodní pobočky v krajských městech a elektronická média. \n\nPo sjednocení obchodních týmů mediální skupiny MAFRA v roce 2005 byl jmenován zástupcem obchodního ředitele celé skupiny. Kromě tištěných deníků tak odpovídal i za obchod internetových portálů iDNES, lidovky.cz, jobdnes.cz, televize Óčko, hudebního časopisu Filter a pražských rádií Classic FM a Expresrádio. Mezitím však rychle rostla finančně poradenská společnost Fincentrum, a tak skupinu MAFRA v roce 2006 opustil, aby se mohl z pozice generálního ředitele plně věnovat rozvoji vlastní firmy.\n\nV té době už Fincentrum vyhlašovalo ocenění Banka roku, provozovalo projekt Fincetrum Hypoindex, který poskytuje informací o reálně poskytnutých úrokových sazbách hypoték, a obrat celé skupiny dosahoval 100 milionů korun. V roce 2008 byly finančně poradenské služby spadající pod Fincentrum a.s. v nezávislém hodnocení České televize označeny za nejkvalitnější v tuzemsku. O rok později firma pod Stuchlíkovým vedením dosáhla obratu půl miliardy korun. Následovala řada dalších ocenění, například v květnu 2012 bylo Fincentrum českým ekonomickým týdeníkem EURO vyhodnoceno jako nejlepší finančně-poradenská společnost pro penzijní reformu.\n\nRok 2013 byl pro Fincentrum přelomový. Stuchlík i Nejedlý totiž na jeho začátku prodali majoritu ve firmě mezinárodním investorům Arx Equity Partners a Capital Dynamics, ponechali si jen menšinový podíl. O rok později se Stuchlík stal prostřednictvím své firmy Voice of Prague (dříve Kesmar Service) vlastníkem rozhlasových stanic Expres radio a Classic FM. Obě stanice získal od německého mediálního koncernu Rheinisch-Bergische Verlagsgesellschaft (RBVG). Ten dříve vlastnil skupinu MAFRA, její nový majitel holding (Agrofert podnikatele Andreje Babiše) však neměl o rozhlasovou divizi zájem, a tak stanice zůstaly v majetku RBVG. V letech 2015 až 2017 Stuchlík absolvoval kurz OPM (Owners Presidents Management) na americké Harvard Business School. \n\nDalším klíčovým rokem v kariéře Petra Stuchlíka byl rok 2018. Kromě investice do nebankovního poskytovatele spotřebitelských úvěrů Fair Credit, kterého v červenci téhož roku prodal, se rozhodl také pro vstup do politiky, když přijal nabídku předsedy hnutí ANO 2011 Andreje Babiše, aby se v podzimních komunálních volbách stal kandidátem hnutí na pražského primátora. Krátce před volbami, jež se konaly 5. a 6. října byl dokončen prodej 100 % Fincentra švýcarské skupině Swiss Life, Stuchlík tak po 18 letech firmu definitivně opustil. Se společností Seznam.cz se také dohodl na prodeji rádií Classic FM a Expresradio (transakce byla dokončena v únoru 2019) a ve volbách se stal zastupitelem hlavního města Prahy.\n\nV červnu 2019, krátce předtím, než oznámil odchod z politiky, koupil prostřednictvím své společnosti Duck Sauce za nižší desítky milionů korun od firem Westbourne a Amista 65% podíl ve společnosti Robot Asset Management SICAV s podfondem Quant. Zároveň oznámil, že chce do pěti let zvýšit objem aktiv pod správou fondu z 500 milionů na 4 miliardy. \n\nPetr Stuchlík žije v Praze se svým registrovaným partnerem Davidem Šimoníkem, který působí jako tiskový mluvčí společnosti Kapsch. Je autorem prvních českých knih o internetové reklamě – Marketing na internetu (2000) a Reklama na internetu (2002). Ve volném čase poslouchá vážnou hudbu, rád cestuje a alespoň jednou týdně pilotuje sportovní letoun Cirrus SR22T.\n\nVstup Petra Stuchlíka do politiky se pojí s komunálními volbami roku 2018, jež se uskutečnily 5. a 6. října 2018. Stuchlík v nich vedl jako nestraník kandidátku hnutí ANO 2011 v Praze a byl tak jedním z uchazečů o post pražského primátora. V čele kandidátky nahradil tři měsíce před volbami Patrika Nachera, kterého zvolila lídrem pražská organizace ANO 2011. V souladu s vnitřními pravidly hnutí však může celostátní výbor zasahovat do kandidátek a měnit pořadí kandidátů, což se stalo i v tomto případě.\n\nDen před oficiálním zahájením kampaně v září 2018 Stuchlík oznámil prodej svého zbylého podílu ve společnosti Fincentrum švýcarské firmě Swiss Life. Již v červenci prodal společnost Fair Credit, což zdůvodnil častými dotazy médií na jeho podnikání. Fair Credit poskytovala krátkodobé půjčky do 150 tisíc korun, přičemž úroky mohly dosáhnout desítek procent a nejdůležitější údaj RPSN (roční procentní sazba nákladů) v některých případech překročil i 200 procent. I proto se firma umístila v Indexu odpovědného úvěrování vydávaného organizací člověk v tísni na 30. místě ze 42 hodnocených společností.\n\nV kampani se Stuchlík snažil oslovit voliče pořádáním takzvaných sousedských večeří, které byly zaměřené především na obyvatele pražských sídlišť. V médiích pak nejvíce rezonovala jeho prezentace neobvyklé vize architektonického řešení Libeňského mostu založené na nápadu architekta Jaromíra Pizingera. Na mostě, jenž byl v té době uzavřený kvůli havarijnímu stavu, měly být podle této vize byty a park, zatímco mostovka a provoz na ní by se skryla do tunelu.\n\nVe volbách do pražského zastupitelstva nakonec hnutí ANO získalo 15,36 % hlasů a skončilo na pátém místě za ODS (17,86 %), Českou pirátskou stranou (17,07), hnutím PRAHA SOBĚ (16,56 %) a koalicí STAN, TOP 09 (16,28 %). Petr Stuchlík se stal jedním z 12 zastupitelů hnutí ANO 2011, to však po koaličních vyjednáváních skončilo v opozici, zatímco pozici primátora získal Zdeněk Hřib z České pirátské strany.\n\nV lednu 2019 se Stuchlík stal členem ANO 2011 a na únorovém celostátním sněmu hnutí se chtěl ucházet o post v předsednictvu. I kvůli tomu, že se stal členem hnutí na poslední chvíli, však nakonec mezi kandidáty nebyl. V červnu 2019 oznámil rezignaci na mandát pražského zastupitele, svůj konec v politice a návrat k byznysu. \"„Byla to mimořádná roční zkušenost. Ale stále hůře jsem se smiřoval s tím, že v politice na rozdíl od byznysu nemůžu věci rychle měnit a posouvat k lepšímu,\"\" vysvětlil konec svého politického angažmá. V zastupitelstvu ho nahradil Stanislav Nekolný.\n\nPodle zpravodajského serveru Echo24.cz byl Petr Stuchlík lichvář, jelikož ještě krátce před oznámením své (neúspěšné) kandidatury na pražského primátora vlastnil podíl ve společnosti Fair Credit, která \"se živí krátkodobými půjčkami s velmi vysokým úrokem\". \nPodle Indexu odpovědného úvěrování Člověka v tísni poskytovala společnost Fair Credit v roce 2019 roční půjčku 50 000Kč za více než 30 000Kč, tedy ten, kdo by si u Fair Credit půjčil 50 000Kč na rok, by musel vrátit celkem 80 000Kč. \n"}
{"id": "1401279", "url": "https://cs.wikipedia.org/wiki?curid=1401279", "title": "Marriott World Trade Center", "text": "Marriott World Trade Center\n\nMarriott World Trade Center byla 22 pater vysoká hotelová budova s 825 pokoji. Byla otevřena v červenci 1981 pod názvem Vista International Hotel v komplexu Světového obchodního centra na Dolním Manhattanu v New Yorku. Budova měla vlastní ZIP kód 10048. Hotel byl zničen během zhroucení budov Světového obchodního centra v důsledku teroristických útoků z 11. září 2001. Hotel nebyl opětovně vystavěn během obnovy komplexu Světového obchodního centra a pod jeho číslem byla postavena nová kancelářská budova. \n\nVista International byl první hotel otevřený na Dolním Manhattanu od roku 1836. Byl navrhnut architektonickou kanceláří Skidmore, Owings and Merrill a jeho původními vlastníky byly Port Authority of New York and New Jersey a KUO Hotels of Korea. V roce 1995 budovu koupila společnost Host Marriott. Hotel byl propojen s oběma věžemi Světového obchodního centra.\n\nV roce 1993 byla budova poškozena výbuchem bomby v dodávce v podzemních garážích světového obchodního centra. \n\nV úterý 11. září 2001 byl hotel plně obsazen a bylo v něm registrováno 1 000 hostů. K tomu se v prostorách hotelu měla konat konference National Association for Business Economics. \n\nV 8:46 narazil do Severní věže Světového obchodního centra let American Airlines 11, jehož přední kolo dopadlo na střechu hotelu. Newyorský požární sbor zřídil v hotelovém loby provizorní shromaždiště k organizaci evakuace osazenstva věží a hotelových hostů. Na střeše hotelu hasiči také ohlásili lidské ostatky nebo celá těla lidí, kteří buď vyskočili nebo spadli s hořících věží. V 9:59 rozdělil kolaps Jižní věže budovu na dvě části a kolaps Severní věže v 10:28 kompletně zničil zbytek hotelu kromě jeho nejvzdálenější části (zachycené na obrázku). Tato část budovy byla zesílena během oprav po bombovém útoku z roku 1993. Pravě tam přežilo 14 lidí, kteří se snažili evakuovat po kolapsu Jižní věže. \n\nV důsledku útoku z 11. září byla budova hotelu neopravitelně zničena. Zůstala stát pouze tři patra, která byla později zbourána. Kolem 40 lidí zemřelo v troskách hotelu Marriott včetně jeho zaměstnanců a mnoha hasičů, kteří hotel využívali jako shromaždiště. \n\nV lednu 2002 byly trosky hotelu kompletně rozebrány. Na místě hotelu a obou věží Světového obchodního centra byl vybudován Národní památník a muzeum 11. září.\n"}
{"id": "1401281", "url": "https://cs.wikipedia.org/wiki?curid=1401281", "title": "Přeštická (Plzeň)", "text": "Přeštická (Plzeň)\n\nPřeštická je ulice na Jižním Předměstí v plzeňském městském obvodě Plzeň 3. Spojuje ulici U Trati s Třebízského ulicí. Pojmenována je podle města v okrese Plzeň-jih Přešticích. Je obklopená tratí č. 183 (Plzeň - Klatovy - Železná Ruda) a sportovními středisky. Veřejná doprava ulicí neprojíždí, situována je do Doudlevecké ulice, která je obsluhována trolejbusy v zastávce \"Zimní stadion\". Autobusová doprava obsluhuje ulici U Trati, konkrétně zastávku \"Radobyčická\". Vlaková doprava je dostupná přímo v ulici. Nachází se zde železniční stanice Plzeň zastávka, odkud je možné jet rychlíky do Železné Rudy přes Klatovy nebo do Prahy přes Beroun. Ve výpravní budově se konají kulturní akce, pořádají výstavy a provozuje kavárna.\n"}
{"id": "1401282", "url": "https://cs.wikipedia.org/wiki?curid=1401282", "title": "Jarosławiec (maják)", "text": "Jarosławiec (maják)\n\nMaják Jarosławiec (polsky: \"Latarnia Morska Jarosławiec\", anglicky: \"Jarosławiec Lighthouse\") stojí v Polsku na pobřeží Baltského moře v obci Jarosławiec okres Sławieńský Západopomořanské vojvodství.\n\nNachází se mezi Majáky Darlowo a Ustka. Maják je kulturní památkou zapsanou v seznamu kulturních památek Západopomořanského vojvodství pod číslem A-320 z 30. srpna 1993.\n\nV roce 1830 byl postaven první maják, který byl nízký a clonily jej okolní stromy a střechy domů. Místní obyvatelé byli proti vykácení stromů a maják nebylo možné zvýšit, protože měl slabé stěny. Z těchto důvodů bylo v roce 1835 rozhodnuto o výstavbě nového majáku. V roce 1838 byl postaven nový maják a dům pro obsluhu majáku. V lucerně bylo rozsvíceno patnáct lamp na řepkový olej, dosah světla byl 16 námořních mil (nm). Na začátku 20. století byla lampa převedena na plyn a později byla instalována elektrická lampa, která fungovala do roku 1975. Byla to 1000 W žárovka ve Fresnelově čočce, která měla průměr 1150 mm. Dosvit byl 19,5 nm.\n\nNa konci druhé světové války byl maják poškozen. Znovu byl uveden do provozu v roce 1946.\n\nV roce 1993 byl zapsán do seznamu památek a v roce 1996 byla provedena generální oprava majáku.\n\nMaják je ve správě Námořního úřadu (\"Urząd Morski\") ve Słupsku. Maják je přístupný veřejnosti v letních měsících.\n\nStupňovitá věž, přechody jsou zdůrazněny římsami, je přisazena k dvoupodlažní budově. Maják je postaven z červených neomítaných cihel ukončený ochozem s lucernou. Zdrojem světla jsou čtyři otočné panely každý s šesti reflektory o výkonu 600 W (každý). Dosvit je 23 námořních mil. Věž má červenou barvu a bílou ochoz.\n\n\noznačení:\n\n\n\n"}
{"id": "1401283", "url": "https://cs.wikipedia.org/wiki?curid=1401283", "title": "Golden Star de Fort-de-France", "text": "Golden Star de Fort-de-France\n\nGolden Star de Fort-de-France je fotbalový klub z Fort-de-France, hlavního města francouzského zámořského departementu Martinik. Byl založen v roce 1905 studenty Schoelcherova lycea, klubové barvy jsou modrá a žlutá, domácím stadiónem je Stade Serge Rouch. Je účastníkem nejvyšší soutěže Championnat de la Martinique de football, největšími úspěchy byly druhé kolo Ligy mistrů CONCACAF v roce 1985 a postup mezi 64 nejlepších týmů Francouzského fotbalového poháru sezóny 1974/75. Mezi odchovance klubu patří Frédéric Piquionne. Golden Star má kromě fotbalového oddílu také basketbalový, házenkářský nebo atletický. \n\n\n\n\n"}
{"id": "1401286", "url": "https://cs.wikipedia.org/wiki?curid=1401286", "title": "Fadil Kurtagić", "text": "Fadil Kurtagić\n\nFadil Kurtagić (1889 Kladanj, Bosna a Hercegovina – 1958 Sarajevo, Federativní lidová republika Jugoslávie) byl bosenskohercegovský spisovatel a bankovní úředník bosňáckého původu.\n\nStřední školu dokončil v Tuzle, jeden rok se vzdělával v Učitelské škole v Sarajevu. Za pobytu v bosenskohercegovské metropoli v letech 1920–1922 působil jako šéfredaktor odborného periodika \"Bankovni činovnik\" (\"Bankovní úředník\"). Roku 1922 se přestěhoval do Záhřebu, kde studoval na místní univerzitě a pracoval jako tajemník Svazu pracovníků v peněžnictví a současně od roku 1922 vedl odborné periodkum \"Glasnik Saveza bankovnih činovnika Jugoslavije,\" od 1923 pod názvem \"Glasnik Saveza bankovnih činovnika i namještenika Jugoslavije\" (\"Věstník Svazu bankovních úředníků a přidělenců Jugoslávie\"). Roku 1939 znovu přesídlil do Sarajeva, kde pracoval v místní pobočce slovinské pojišťovny \"Glavna bratinska blagajna\". V letech 1945–1947 působil jako úředník v republikovém ministerstvu hornictví, poté odešel do penze.\n\nV mládí byl horlivým stoupencem muslimsko-chorvatské vzájemnosti, již propagovala Strana práva Josipa Franka a v Bosně a Hercegovině Adem-aga Mešić. Po první světové válce podporoval jihoslovanskou myšlenku.\n\n\n"}
{"id": "1401290", "url": "https://cs.wikipedia.org/wiki?curid=1401290", "title": "Distrikt Kabwe", "text": "Distrikt Kabwe\n\nDistrikt Kabwe je jeden ze šesti distriktů v Centrální provincii v Zambii. Hlavním městem je Kabwe. V roce 2010 v distriktu Kabwe žilo 202 360 obyvatel na ploše 1 572 km².\n"}
{"id": "1401292", "url": "https://cs.wikipedia.org/wiki?curid=1401292", "title": "Distrikt Serenje", "text": "Distrikt Serenje\n\nDistrikt Serenje (anglicky \"Serenje District\") je jeden ze šesti distriktů v Centrální provincii v Zambii. Hlavním městem je Serenje. V roce 2010 v distriktu Serenje žilo 166 741 obyvatel. Rozloha distriktu je 23 351 km², což z něj činí největší distrikt Centrální provincie.\n"}
{"id": "1401293", "url": "https://cs.wikipedia.org/wiki?curid=1401293", "title": "Snídaně v trávě", "text": "Snídaně v trávě\n\nSnídaně v trávě (francouzsky \"Le Déjeuner sur l'herbe\", původní název \"Koupel\", francouzsky \"Le Bain\") je olejomalba francouzského malíře Édouarda Maneta z let 1862 až 1863. Zobrazuje nahou ženu a další spoře oblečenou koupající se ženu v pozadí, jak piknikují se dvěma zcela oblečenými muži. Obraz roku 1863 odmítla porota Salonu, a tak ho Manet spolu se dvěma dalšími vystavil na Salonu odmítnutých. Pro svůj erotický a v té době nezvyklý námět vyvolal obraz rozruch a spory. Některé umělce inspiroval, jiným například Odilonu Redonovi se obraz nelíbil. O díle diskutuje také Marcel Proust ve své práci \"Remembrance of Things Past\" (\"Vzpomínka na věci minulé\"). Jeden výklad obrazu je, že líčí bujnou prostituci v Boulogneském lesíku, velkém parku na západním okraji Paříže. Prostituce byla v Paříži běžná, ale téma bylo považováno za umělecké tabu. Boulogneský les je dodnes známý jako místo pro vyhledávání prostitutek a nedovolené sexuální aktivity po setmění, stejně jako tomu bylo v 19. století. Émile Zola napsal:\n\nDnes je obraz vystaven v pařížském Muzeu Orsay, raná menší verze se nachází v Londýně v Courtauldově institutu umění.\n"}
{"id": "1401295", "url": "https://cs.wikipedia.org/wiki?curid=1401295", "title": "Konference latinských biskupů arabských oblastí", "text": "Konference latinských biskupů arabských oblastí\n\nKonference latinských biskupů arabských oblastí (\"Conférence des evêques latins dans les régions arabes\", CELRA) je biskupská konference sdružující katolické biskupy latinského ritu v arabském světě. Byla založena v roce 1967 Kongregací pro evangelizaci národů, její statut byl potvrzen v roce 1989. Předsedou konference je z titulu své funkce vždy Latinský patriarcha jeruzalémský.\nČleny konference jsou všichni sídelní, emeritní, pomocní biskupovéé i koadjutoři následujících církevních správních jednotek:\n\n"}
{"id": "1401297", "url": "https://cs.wikipedia.org/wiki?curid=1401297", "title": "Distrikt Chililabombwe", "text": "Distrikt Chililabombwe\n\nDistrikt Chililabombwe (anglicky \"Chililabombwe District\") je jeden z deseti distriktů v provincii Copperbelt v Zambii. Hlavním městem je Chililabombwe. V roce 2010 v distriktu Chililabombwe žilo 91 833 obyvatel. Rozloha distriktu Chililabombwe činí 1 026 km².\n"}
{"id": "1401299", "url": "https://cs.wikipedia.org/wiki?curid=1401299", "title": "Aiguille de Triolet", "text": "Aiguille de Triolet\n\nAiguille de Triolet (3870 m n. m.) je hora v Montblanském masivu na francouzsko-italské státní hranici. Francouzská část se nachází na území obce Chamonix v departementu Horní Savojsko, italská část na území obce Courmayeur v oblasti Údolí Aosty. Hora leží v hraničním hřebeni orientovaném ve směru severovýchod-jihozápad. Na severovýchodě pokračuje hřeben k vrcholu Mont Dolent (3820 m), na jihozápadě pokračuje přes vrcholy Aiguille de Talèfre (3730 m) a Aiguille de Leschaux (3759 m) k masivu Grandes Jorasses (4208 m). Severozápadním směrem vybíhá z hory boční hřeben směřující přes vrcholy Les Courtes (3856 m) a Les Droites (4000 m) k hoře Aiguille Verte (4121 m). Jihovýchodním směrem vybíhá krátký hřeben Monts Rouges de Triolet. Po severních svazích Aiguille de Triolet stéká ledovec Glacier d'Argentière, po východních Glacier de Pré de Bar, po jižních Glacier de Triolet a po západních Glacier de Talèfre.\n\nJako první vystoupili na vrchol 26. srpna 1874 J. A. G. Marshall, U. Almer a J. Fischer. Dnes vede nejsnazší výstupová trasa na vrchol přes ledovec Glacier de Pré de Bar a sedlo Col de Triolet (obtížnost PD, III).\n\n"}
{"id": "1401303", "url": "https://cs.wikipedia.org/wiki?curid=1401303", "title": "Langburkersdorf (zámek)", "text": "Langburkersdorf (zámek)\n\nZámek Langburkersdorf () je památkově chráněná budova ve vsi Langburkersdorf (místní část města Neustadt in Sachsen) v německém zemském okrese Saské Švýcarsko-Východní Krušné hory. Zámecká budova byla postavena po požáru roku 1611 ve stylu saské renesance a barokně upravena roku 1749. Zámek je ve vlastnictví města, které jej využívá pro různé společenské a kulturní události.\n\nVes Langburkersdorf vznikla patrně v polovině 13. století a nedlouho poté zde byl založen rytířský statek. Ten je v písemných pramenech prvně zmiňován roku 1423, kdy jej vlastnil hohnsteinský hejtman Leuthold von Luttitz, vazal Berků z Dubé. Dne 28. června 1584 statek vyhořel. Roku 1611 byla na jeho místě postavena zámecká budova ve stylu doznívající saské renesance. Během následujících staletí se držitelé zámku často střídali. Roku 1749 prošel barokními stavebními úpravami a do průčelí byla přistavěna věž. V roce 1906 navštívil zámek se svým rozsáhlým doprovodem saský král Fridrich August III. (1865–1932). Roku 1925 majetek odkoupil saský penzijní ústav, který zde po rozsáhlých stavebních úpravách zřídil domov důchodců. Statek v této době zásoboval zemědělskými produkty kliniku Hohwald. Ve 30. a 40. letech 20. století sloužil zámek jako zotavovna, v letech 1947–1966 jej používala hohwaldská klinika k rekonvalescenci pacientů po léčbě tuberkulózy. Roku 1966 přešel zámek do vlastnictví zemského okresu Sebnitz. Nový vlastník jej začal v roce 1981 rekonstruovat, roku 1991 pak byly obnoveny vnější fasády. V roce 1992 se stal zámek majetkem penzijního ústavu, od kterého jej roku 1997 odkoupila společnost .\n\nPo dlouhých jednáních odkoupila celý zámecký areál roku 2000 tehdejší obec Hohwald. Téhož roku byl založen spolek , jehož úkolem se stala především pomoc při připravované rekonstrukci. Po sloučení obce Hohwald s městem Neustadt in Sachsen roku 2007 přešel zámek do vlastnictví města. Celková rekonstrukce začala roku 2008, kdy se zámecká budova dočkala opravy krovů a položení nové střešní krytiny. V letech 2010–2011 následovala rekonstrukce exteriéru, z interiéru bylo dokončeno první a druhé patro, roku 2012 také přízemí. Rekonstrukční práce skončily v roce 2013.\n\nZámecký areál je chráněn jako nemovitá kulturní památka pod číslem 09303128. Přízemí zámku slouží především pro pořádání kulturních a společenských akcí, jako např. koncertů, slavností či svateb, místnosti v patrech jsou využívány především jako kanceláře a zázemí pro konané akce.\n\nTřípodlažní zámecká budova stojí na obdélníkovém půdorysu. Z průčelí vystupuje osmiboká schodišťová věž zakončená lucernou, ke které vede kamenný most. V přízemí je umístěn svatební salón a slavnostní sál s kazetovými stropy pocházejícími ze 17. století. Kazetové stropy zanikly při přestavbě v 18. století a 48 původních desek bylo objeveno až při rekonstrukci na počátku 21. století. Desky jsou zdobeny figurálními a ornamentálními motivy. Západním až jižním směrem navazují na zámek bývalé hospodářské budovy z přelomu 18. a 19. století a zámecký park.\n\n\n"}
{"id": "1401305", "url": "https://cs.wikipedia.org/wiki?curid=1401305", "title": "Kandžiroba", "text": "Kandžiroba\n\nKandžiroba (také Kanjiroba) je hora v Himaláji v Nepálu. Se svojí výškou 6883 metrů nad mořem je nejvyšší horou Kandžiroba Himalu, podhůří Himálaje.\n"}
{"id": "1401306", "url": "https://cs.wikipedia.org/wiki?curid=1401306", "title": "Dragmarpo Ri", "text": "Dragmarpo Ri\n\nDragmarpo Ri je hora na hranici mezi Nepálem a Čínskou lidovou republikou.\n"}
{"id": "1401310", "url": "https://cs.wikipedia.org/wiki?curid=1401310", "title": "Lukáš Černín", "text": "Lukáš Černín\n\nLukáš Černín (* 23. listopadu 1975) je bývalý český fotbalista, obránce. Po skončení aktivní kariéry působí jako trenér.\n\nV české lize hrál za SFC Opava. Nastoupil v 45 ligových utkáních. Dal 1 ligový gól. V nižších soutěžích hrál i za FK Baník Havířov, FC Vítkovice, FK Mladá Boleslav a SK Železárny Třinec.\n\n\n"}
{"id": "1401311", "url": "https://cs.wikipedia.org/wiki?curid=1401311", "title": "Zdeněk Stromšík", "text": "Zdeněk Stromšík\n\nZdeněk Stromšík (* 25. listopadu 1994 Valašské Meziříčí) je český atlet, specializující se na atletický sprint.\n\nPochází z Poličné, s atletikou začínal v Uherském Hradišti. Poté, co byl v roce 2017 jako neperspektivní vyřazen z týmu PSK Olymp Praha, trénuje v Ostravě.\n\nJe (k červenci 2019) spoludržitelem českého národního rekordu v běhu na 100 metrů, a to časem 10,16 sekundy, kterého dosáhl 18. července 2018 v Táboře. Zároveň je i držitelem juniorského českého maxima (časem 10,32 s z roku 2013) na stejné trati a českého žákovského rekordu v běhu na 60 metrů. S nepovolenou podporou větru 3,0 m/s zaběhl stovku ještě rychleji, a to v nejrychlejším českém čase historie 10,11 sekundy při Českých akademických hrách v Brně v červnu 2018.\n\n\n"}
{"id": "1401313", "url": "https://cs.wikipedia.org/wiki?curid=1401313", "title": "Akainacephalus", "text": "Akainacephalus\n\nAkainacephalus („hlava z Akaina“) byl rod ptakopánvého dinosaura ze skupiny ankylosauridů. Zahrnuje jediný známý druh (\"A. johnsoni\"), formálně popsaný v roce 2018 dvojicí amerických paleontologů. Fosilie tohoto býložravého obrněného dinosaura byly objeveny v sedimentech souvrství Kaiparowits na jihu státu Utah v USA. Stáří nálezu je pozdně křídové (geologický věk pozdní kampán, před 75,97 milionu let). Jedná se o vůbec první dochovanou lebku ankylosaura, spojenou dosud s části postkraniální kostry, objevenou ve zmíněném souvrství.\n\nProvedená analýza a morfologické porovnání ukázaly, že \"Akainacephalus\" je nejspíš blízce příbuzný druhu \"Nodocephalosaurus kirtlandensis\" a zároveň i některým asijským taxonům (například druhům \"Saichania chulsanensis\", \"Pinacosaurus grangeri\" a \"Minotaurasaurus ramachandrani\"), ale sdílí také příbuzenství se severoamerickými taxony \"Euoplocephalus tutus\", \"Anodontosaurus lambei\" a \"Ankylosaurus magniventris\".\n\n\n"}
{"id": "1401328", "url": "https://cs.wikipedia.org/wiki?curid=1401328", "title": "Staré Mesto (Košice)", "text": "Staré Mesto (Košice)\n\nStaré Mesto je městská část Košic, součást okresu Košice I.\n\n\nAlvinczyho, Alžbetina, Bačíkova, Bajzova, Baštová, Belanská, Bellova, Bencúrova, Bílá, Bocatiova, Boční, Bosákova, Bottova, Boženy Němcové, Branisková, Czambelova, Čajakova, Čajkovského, Československé armády, Dargovská, Doktora Kostlivého, Dominikánské náměstí, Dřevní trh, Festivalové náměstí, Floriánská, Františkánska, Galenova, Garbiarska, havířské, Hlavní, Hlavní náměstí, hradební, Hrnčířská, husarský, Hutnická, Hviezdoslavova, Jakobyho, Jarní, Podzimní, Jesenského, Jilemnického, Jiskrova, Kapitána Nálepku, Karpatská, Kasárenská náměstí, Kmeťova, Komenského, Kováčska, Krmanova, Kuzmányho, Lermontovova, Letní, Löfflerova, Lomená, Magurská, Malá, Masarykova, Mäsiarska, Městský park, Mlynská, Mojmírova, Mozyesova, Muránska, Murgašova, Náměstí Ladislava Novomeského, Náměstí Maratonu míru, Náměstí svobody, Orlí, Pajorova, Palackého, Park Angelinum, Podtatranského, Poštovní, Při jízdárně, Při miklušova věznice, Při plynárně, Pribinova, Průmyslová, protifašistických bojovníků, Puškinova, Rampová, Rooseveltova, Rumanova, Senná trh, České jednoty, Staničné náměstí, Stará Baštová, Stará prešovská, Strojírenská, Stromová, Svätoplukova, Šilhat Étyho, Šrobárova, Štefánikova, Štítová, Štúrova, Tajovského, Tatranská, Thurzova, Timonova, Tovární, Tyršovo nábřeží, Univerzitní, Uršulínska, Vodná, Vojenská, Vrátna, Zádielska, Zámečnická, Zbrojničná, Zimní, Zvonárska, Železniční, Vřídelní\n\n\nZastupitelstvo v Košicích usnesením č. 274/2007 na svém IX. jednání dne 25. října 2007 v souladu se zákonem o obcích schválilo Obecně závaznou vyhlášku města Košice č. 97 o znaku a vlajce městské části Košice – Staré Mesto\n\nV modré hlavě sedmkrát stříbrno-červeno děleného štítu tři zlaté lilie. A polovina orla na pravé straně.\n\nVlajka má podobu v jedné čtvrti od žerdi štěpeného listu, jehož žrďová část je žluto-modro dělená, vlající část sestává z osmi, střídavě bílých a červených pruhů. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny její listu.\n\n\n\n\n\"Viz Hlavní ulice\"\n\n\n\n\n"}
{"id": "1401331", "url": "https://cs.wikipedia.org/wiki?curid=1401331", "title": "Florencio Varela (Buenos Aires)", "text": "Florencio Varela (Buenos Aires)\n\nFlorencio Varela je město v Argentině na území provincie Buenos Aires. Je centrem stejnojmenného partida. V roce 2001 v něm žilo 79 678 obyvatel. Je součástí aglomerace Velkého Buenos Aires.\n\nBylo založeno v roce 1891 Juanem de la Cruz Contrerasem. Je pojmenováno po spisovateli Florenciu Varelovi.\n"}
{"id": "1401334", "url": "https://cs.wikipedia.org/wiki?curid=1401334", "title": "Karel Vaněk (malíř)", "text": "Karel Vaněk (malíř)\n\nKarel Vaněk (15. února 1900 Praha – asi 1960) byl český malíř, básník a právník, člen skupiny Devětsil.\n\nMaturoval na gymáziu v Křemencově ulici v Praze. Jeho spolužáky byli K. Teige, L. Süss, A. Wachsman, J. Frič, A. Hoffmeister, V. Vančura, V. Štulc, J. Voskovec, J. Werich a další. Vystudoval práva na Universitě Karlově. Patří k zakládajícím členům uměleckého svazu Devětsil. V květnu 1922, po názorovém střetu mezi svojí apolitickou koncepcí a Teigeho komunistickým programem, opustil Devětsil a založil Novou skupinu. Později se živil jako právník.\n\nJeho otcem je právník a politik JUDr. Ludvík Vaněk (1860 – 1926). Jeho bratr JUDr. Ludvík Vaněk ml. (1897 – 1942), otec herečky Anny Pitašové, byl zavražděn nacisty během druhé Heydrichiády na Kobyliské střelnici.\n\nJiž na gymnáziu v Křemencově ulici byl živelným malířským temperamentem, který začal rovnou s futurismem. Byl tam iniciátorem a redaktorem školního časopisu – sborníku \"Kniha všeho\", psal do něj nejdekadentnější verše.\nNa přelomu let 1918–1919 dedikoval „Panu Janu Zrzavému“\nnásledující báseň:<br><br>\nIDYLA POSCHODÍ<br>\n\"Panu Janu Zrzavému\"<br><br>\nÓ domy, mrtvé stromy,<br>\nó slavíci električtí,<br>\nplechový ty měsíci!<br>\n(Na dalekých ulicích<br>\ntoužil jsem po světicích<br>\nmodrookých!)<br><br>\nDnes večer čistý límec jsem si vzal,<br>\nvlasy si pěkně učesal<br>\na čekal u okna otevřeného.<br><br>\nTu přišlo ke mně poschodí mé,<br>\nkočička, vrabec a slepé štěně,<br>\nposchodí, které oživuje<br>\nschody a pavlač a nádobí,<br>\nna zemi rozložené:<br>\ntu byla světnice nad městem jako loď<br>\nodplouvající,<br>\nsen brány otvírající,<br>\nprincezna hlubokých očí.<br><br>\n(listopad 1918 – únor 1919)<br><br>\nV Národní galerii v Praze se nachází jeho obraz Krajina.\n\n"}
{"id": "1401335", "url": "https://cs.wikipedia.org/wiki?curid=1401335", "title": "Vizírská", "text": "Vizírská\n\nVizírská je ulice na Lehovci v katastrálním území Hloubětína na Praze 14. Začíná na Slévačské a má slepé zakončení (vjezd na dvůr základní školy). Ulici protíná vrstevnice 250 metrů nad mořem.\n\nNazvána je podle rybníka Vizír, který leží západně od Chlumu u Třeboně (okres Jindřichův Hradec). Vedle Oborské, Krylovecké, Rochovské a Kardašovské tedy patří do velké skupiny ulic na východě Hloubětína a v sousedních Kyjích, jejichž názvy připomínají vodstvo (rybníky). Ulice vznikla a byla pojmenována v roce 1975, tvoří severozápadní hranici sídliště Lehovec, které se budovalo v letech 1972–1975.\n\nPodél severní strany je parkoviště s podélným parkováním, za ním je ve svahu parková úprava a dětské hřiště. Na jižní straně ulice je mateřská škola a panelový dům.\n\n"}
{"id": "1401336", "url": "https://cs.wikipedia.org/wiki?curid=1401336", "title": "Dvojitý rybářský uzel", "text": "Dvojitý rybářský uzel\n\nDvojitý rybářský uzel je typ uzlu. Používá se ke spojení dvou stejně silných lan nebo jako jistící uzel. Používají ho často rybáři, horolezci a jeskyňáři. Pro horolezce je jedním z nejdůležitějších uzlů. Používají i jednoduchý rybářský uzel, ale dvojitý je doporučovanější.\n\nAlternativní název je dvojitá rybářská spojka.\n"}
{"id": "1401338", "url": "https://cs.wikipedia.org/wiki?curid=1401338", "title": "Stromšík", "text": "Stromšík\n\nPříjmení Stromšík nese více různých osobností:\n\n"}
{"id": "1401339", "url": "https://cs.wikipedia.org/wiki?curid=1401339", "title": "Florencio Varela", "text": "Florencio Varela\n\nFlorencio Varela může znamenat:\n\n"}
{"id": "1401349", "url": "https://cs.wikipedia.org/wiki?curid=1401349", "title": "Gobernador Julio A. Costa", "text": "Gobernador Julio A. Costa\n\nGobernador Julio A. Costa je město v Argentině na území provincie Buenos Aires. Je součástí partida Florencio Varela. V roce 2001 v něm žilo 49 151 obyvatel. Je součástí aglomerace Velkého Buenos Aires.\n\nBylo založeno v roce 1891. Je pojmenováno po spisovateli Juliu A. Costovi.\n"}
{"id": "1401353", "url": "https://cs.wikipedia.org/wiki?curid=1401353", "title": "Jiří Hlaváč (motocyklový závodník)", "text": "Jiří Hlaváč (motocyklový závodník)\n\nJiří Hlaváč (* 9. srpna 1928) je bývalý český silniční motocyklový závodník. \n\nV místrovství Československa startoval v letech 1959-1968. V celkové klasifikaci skončil nejlépe na druhém místě ve třídě do 350 cm³ v roce 1962. V letech 1962 a 1965 při závodě 300 zatáček Gustava Havla skončil ve třídě do 350 cm na 3. místě. Jezdil především na motocyklu ČZ 350 cm³ OHC.\n\n\n\n\n"}
{"id": "1401355", "url": "https://cs.wikipedia.org/wiki?curid=1401355", "title": "Anna Pitašová", "text": "Anna Pitašová\n\nAnna Pitašová (28. srpna 1928 Praha - 22. září 2011 Praha), česká filmová herečka a manekýna.\n\nVystudovala školu pro ženská zaměstnání, živila se jako manekýna a modistka. Hrála v řadě filmů, většinou epizodní role.\n\nDcera JUDr. Ludvíka Vaňka ml. (vnučka Ludvíka Vaňka) a Milady Wachsmanové, sestry Aloise Wachsmana. Její otec byl zavražděn nacisty během druhé Heydrichiády na Kobyliské střelnici.\n\n"}
{"id": "1401356", "url": "https://cs.wikipedia.org/wiki?curid=1401356", "title": "Ladislav Patráš", "text": "Ladislav Patráš\n\nLadislav Patráš (* 19. července 1967, Banská Bystrica) je bývalý československý lyžař, sdruženář.\n\nNa XV. ZOH v Calgary 1988 skončil v severské kombinaci v závodě jednotlivců na 21. místě a v závodě družstev na 6. místě. Závodil za ČH Štrbské Pleso.\n\n"}
{"id": "1401366", "url": "https://cs.wikipedia.org/wiki?curid=1401366", "title": "Lanús", "text": "Lanús\n\nLanús je město v Argentině na území provincie Buenos Aires. Je sídlem stejnojmenného partida. V roce 2010 v něm žilo 212 152 obyvatel. Je součástí aglomerace Velkého Buenos Aires, přičemž se nachází jižně od vlastního Buenos Aires.\n"}
{"id": "1401370", "url": "https://cs.wikipedia.org/wiki?curid=1401370", "title": "Individual Challenge Cup 2018", "text": "Individual Challenge Cup 2018\n\nIndividual Challenge Cup 2018 (ICC 2018) byl IX. ročník mezinárodní soutěže jednotlivců ve field trialu retrieverů, který se konal 13. a 14. října 2018 v Dánsku poblíž zámků Gavnø (Næstved) a statku Svenstrup (Borup). Pořadatelem soutěže se stal Dansk Retriever Klub (DRK) člen Dansk Kennel Klubu (DKK).\n\nDRK nominoval čtyři rozhodčí a dva hlavní stevardy.\nSeznam soutěžících z jednotlivých zemí (řazeno podle země).\n\nVýsledky prvního soutěžícího den, který proběhl poblíž zámků Gavnø (Næstved).\n       postupující do finále.g.c. - volba střelců ()n.c. - neklasifikován ()el. - vyloučen ()\n\nVýsledky druhého soutěžícího den, který proběhl poblíž statku Svenstrup (Borup).\n\n"}
{"id": "1401371", "url": "https://cs.wikipedia.org/wiki?curid=1401371", "title": "Doudlevecká (Plzeň)", "text": "Doudlevecká (Plzeň)\n\nDoudlevecká je ulice v plzeňské čtvrti Doudlevce v městském obvodě Plzeň 3. Spojuje ulici U Trati se Zborovskou ulicí. Pojmenována je podle městské části, ve které leží. Ze západu do ulice ústí ulice: Štefánikovo náměstí, Čelakovského, Antonína Uxy a Harantova, z východu: U Radbuzy, Presslova, Heldova, Cukrovarská, Hankova a Plynární. Trolejbusová doprava obsluhuje ulici v celé její délce, a to zastávkami: \"U Radbuzy\", \"Zimní stadion\" a \"U Plynárny\". Od Štefánikova náměstí směrem ke Zborovské ulici vede cyklostezka. Na úrovni městské plovárny se nachází odbočka ke garážím a přejezdu trati č. 183 (Plzeň - Klatovy - Železná Ruda). Za přejezdem je zadní vchod do Fakultní nemocnice Bory.\n\n"}
{"id": "1401376", "url": "https://cs.wikipedia.org/wiki?curid=1401376", "title": "Riverina", "text": "Riverina\n\nRiverina je geografický region v Austrálii, zahrnující povodí řek Murray a Murrumbidgee (název pochází z anglického výrazu pro řeku „river“), jeho východní hranici tvoří Velké předělové pohoří. Má rozlohu okolo 70 000 km² a žije v něm asi čtvrt milionu obyvatel, leží v jihozápadní části Nového Jižního Walesu a zasahuje také na území Victorie a Jižní Austrálie. Největším městem je Wagga Wagga.\n\nPodél vodních toků se nacházejí blahovičníkové a akáciové lesy, v nichž žije koala medvídkovitý a vakoveverka létavá. V sušších oblastech převládá buš s rostlinou \"Maireana aphylla\". Díky úrodné půdě, teplému podnebí a dostatku vláhy patří Riverina k nejvýznamnějším zemědělským oblastem Austrálie: pěstuje se réva vinná, ovoce (převážně citrusy), mandloň obecná, rýže setá, obilniny a brukev řepka, významné je i pastevectví ovcí a skotu nebo rybolov (nejhojnější rybou je \"Maccullochella peelii\"). Dominantním odvětví ekonomiky je potravinářský průmysl, provozuje se také těžba sádrovce a černého uhlí. Hlavní dopravní tepnou je Riverina Highway.\n\nJiž před více než třiceti tisíci lety oblast osídlili domorodí Austrálci, především kmen Wiradjuri. Jako první Evropan navštívil Riverinu v roce 1817 John Oxley. V roce 1830 byla založena první osada Moulamein. V roce 1901 zde byl zřízen volební obvod Division of Riverina. Ve městě Wagga Wagga se nachází vysoká škola Charles Sturt University a velká základna Australských obranných sil. V Griffithu hraje fotbalový klub Riverina Rhinos.\n\n"}
{"id": "1401388", "url": "https://cs.wikipedia.org/wiki?curid=1401388", "title": "Invaze do Portugalska (1807)", "text": "Invaze do Portugalska (1807)\n\nInvaze do Portugalska (1807) je označení pro obsazení Portugalska vojsky Napoleonské Francie a jejího spojence Španělska v listopadu 1807 takřka bez boje. Brzy po té začala španělská válka za nezávislost.\n\nPortugalské království bylo již od středověku tradičním spojencem Anglie. Od Francouzské revoluce byli Francie a Británie ve válce a Portugalsko podporovalo Velkou Británii, což vyústilo v Pomerančovou válku, po níž byli Portugalci přinuceni uzavřít své přístavy britským lodím, což ovšem po bitvě u Trafalgaru začalo porušovat. V Portugalsku formálně vládla královna Marie I., ovšem prakticky moc držel její syn Jan VI. Portugalský.\n\n19. července 1807 Napoleon nařídil Portugalsku opět uzavřít přístavy pro britské lodě a to do 1. září. 12. srpna Francie v podmínkách ještě přitvrdila, požadovala po portugalskému regentovi vyhlášení války Velké Británii, předání loďstva do Francie a Španělska, zabavit britský majetek v zemi a Brity v Portugalsku zatknout. Regent souhlasil s přesušením diplomatických vztahů s Británii, ale odmítl zabavit britský majetek. 30. září Portugalsko opustili francouzští a španělští diplomaté.\n\n12. října vyrazil francouzský generál Andoche Junot se svou armádou do Španělska. uzavřela Francie se Španělskem tajnou smlouvu z Fontainebleau, která stanovila okupaci jižního Portugalska španělskou armádou, střední části s Lisabonem francouzskou armádou a v okolí Porta vytvoření státu království Severní Lusitánie. Rovněž bylo stanoveno rozdělení portugalských kolonií mezi Francii a Španělsko. Smlouva však nebyla nikdy prakticky uplatněna.\n\nDalší den královská rodina spolu s dvořany a státními pokladu uprchla z Portugalska do Brazílie v doprovodu 20 válečných lodí.\n\nDne 12. listopadu vstoupila francouzská armáda do španělské Salamancy na západě země. Cestou Francouzi potajmu mapovali španělské pevnosti. Napoleon nařídil pochod armády urychlit ze strachu, že se v Portugalsku vylodí Britové, aby bránili svého spojence. Francouzská armáda byla pochodem po vyprahlém západě Španělska vyčerpaná a přišla o polovinu koní. Armáda získala od Španělů střelivo.\n\n19. listopadu francouzská armáda vtrhla do Portugalska. Útok započal za prudkých dešťů a tak byla řada cest neprůchodná. Portugalsko nemělo proti na svou dobu moderně vyzbrojené a organizované francouzské armádě šanci se ubránit. Dne 30. listopadu vstoupilo 1 500 francouzských vojáků do Lisabonu. 2. prosince vtrhli do Portugalska i Španělé. Dne 29. listopadu přistála uprchlá královská rodina v Brazílii. 13. prosince obsadili Francouzi Porto. 13. prosince nechal Junot na portugalských úřadech vyvěsit francouzskou vlajku, v reakci na což vypuklo v ulicích Lisabonu lidové povstání, které však Francouzi snadno potlačili. Část portugalské armády byla propuštěna, zbytek se stal součástí francouzské armády a byl vyslán do severního Německa doplnit francouzské pozice a později se účastnili francouzské invaze do Ruska. 15 000 Portugalců uprchlo do Brazílie. Majetek, který zanechali v Portugalsku, Napoleon nařídil zabavit.\n\nDne 23. března 1808 se Napoleon pokusil na španělský trůn dosadit svého bratra Josefa Bonaparteho, což byla pro Španěly poslední kapka a tak vypuklo celonárodní povstání. Francouzské okupační vojsko se tak v Portugalsku ocitlo odříznuté od Francie. V červnu 1808 vypuklo na severu Portugalska s centrem v Portu lidové povstání. Následovali tvrdé boje po celém Pyrenejském poloostrově. Povstalcům později připluli na pomoc Britové a na konci napoleonských válek byla francouzská armáda z poloostrova definitivně vyhnána a poté byla v Portugalsku ustanovena prozatímní vláda, která v roce 1820 povolila návrat krále z Brazílie pod podmínkou, že nebude mít absolutní pravomoci. Z Portugalska se tak stala konstituční monarchie.\n"}
{"id": "1401389", "url": "https://cs.wikipedia.org/wiki?curid=1401389", "title": "Strhovec", "text": "Strhovec\n\nStrhovec je potok na rozhraní okresů Brno-venkov a Blansko, přítok Křtinského potoka. Pramení v Bukovince, teče po hranici obou okresů a asi po 2 km se vlévá jižně od Bukoviny do Křtinského potoka. Na Strhovci jsou 3 rybníky.\n\nNa Strhovci jsou vystavěné tři rybníky. Z toho nejvýznamnější a největší je rybník Strhovec, který se nachází v jihovýchodní části katastru Bukoviny. Na tomto rybníku byla v roce 1977 povodeň, při které se hráz rybníku podmáčela. Povodeň zaplavila několik domů ve Křtinách. Ostatní dva menší rybníky jsou nepojmenované; jejich zajímavostí je, že kdyby se jejich rozloha sečetla, byly by stále asi dvakrát menší než rybník Strhovec.\n\nStrhovec má několik drobných a nepojmenovaných přítoků. Ten větší přitéká od jihu. Vede souběžně s lesní cestou a pramení u domu Bukovinka č. p. 224. Za zmínku stojí i druhý potok, jenom 87 metrů dlouhý, vedle kterého se nachází i rybník. Tento přítok však zaniká, takže se do Strhovce nevlévá.\n\nPřestože je Strhovec na soutoku s Křtinským potokem mnohem kratší, je zároveň mnohem vodnatější (asi o polovinu).\n"}
{"id": "1401392", "url": "https://cs.wikipedia.org/wiki?curid=1401392", "title": "Seznam současných hlav států a vlád", "text": "Seznam současných hlav států a vlád\n\nToto je seznam současných hlav států a předsedů vlád.\n"}
{"id": "1401403", "url": "https://cs.wikipedia.org/wiki?curid=1401403", "title": "Základní škola Kunratice", "text": "Základní škola Kunratice\n\nZákladní škola Kunratice je veřejná škola založená roku 1935. Nachází se v městské části Kunratice na Praze 4. K roku 2018 měla přibližně 700 žáků a 100 zaměstnanců. Hlavní stará budova současného areálu byla postavena v roce 1935, v roce 2007 byly dostavěny nové pavilony a i poté probíhala další výstavba. V areálu školy v centru Kunratic se nachází kromě učebních pavilonů také sportovní hala, jídelna, venkovní sportovní hřiště či přístřešek na kola.\n\n"}
{"id": "1401405", "url": "https://cs.wikipedia.org/wiki?curid=1401405", "title": "Francesco Patton", "text": "Francesco Patton\n\nFrancesco Patton O.F.M. (* 23. prosince 1963, Vigo Meano, Trentino) je italský katolický řeholník a kněz, který je od roku 2016 Kustodem Svaté země.\n"}
{"id": "1401412", "url": "https://cs.wikipedia.org/wiki?curid=1401412", "title": "Morón", "text": "Morón\n\nMorón je město v Argentině na území provincie Buenos Aires. Je sídlem stejnojmenného partida. V roce 2001 v něm žilo 92 725 obyvatel. Je součástí aglomerace Velkého Buenos Aires, přičemž se nachází ve vzdálenosti 20 km západně od centra vlastního Buenos Aires.\n"}
{"id": "1401414", "url": "https://cs.wikipedia.org/wiki?curid=1401414", "title": "Berkhamsted FC", "text": "Berkhamsted FC\n\nBerkhamsted FC (celým názvem: Berkhamsted Football Club) je anglický fotbalový klub, který sídlí ve městě Berkhamsted v nemetropolitním hrabství Hertfordshire. Založen byl v roce 2009 po zániku původního Berkhamsted Town FC. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Broadwater s kapacitou 2 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1401421", "url": "https://cs.wikipedia.org/wiki?curid=1401421", "title": "Emauzy (Nicopolis)", "text": "Emauzy (Nicopolis)\n\nEmauzy (řecky \"Níkopolis\", arabsky Amwas, Imwas) je lokalita v Izraeli (mezi 3. a 7. stol. město), která se nacházela přibližně 30 km západně od Jeruzaléma na hranici mezi Judskými horami a Ajalónským údolím, blízko místa, v němž se cesta vedoucí ze středomořského přístavu Jaffo do Jeruzaléma rozdělovala na severní větev (přes Bejt Choron) a jižní větev (přes Kirjat Je'arim). Poštovní adresa: Emmaus-Nicopolis, P.O.B. 638, 72100 Ramla, Izrael. Je jedním z možných míst novozákonních Emauz, kde se Ježíš po svém zmrtvýchvstání zjevil svým učedníkům.\n\nV době Hasmonejské vlády se Emauzy staly dominantní lokalitou Ajalónské doliny a obdržely status regionálního administrativního centra (toparchie). Podle zprávy v Lukášově evangeliu (ve 24. kapitole, verše 13 - 35) zde Ježíš Kristus po svém zmrtvýchvstání „lámal dvěma svým učedníkům chléb“. Nepodával jim však chleba proměněného, svátostného, ale chléb neproměněny, nesvátostný a nejednalo se tak o slavení Eucharistie. \nNa konci římské a byzantské éry měly Emauzy status města, nazvaného Nikopolis. V raně arabském období, s příchodem muslimských dobyvatelů (v 7. stol.), bylo místu navráceno původní jméno, arabsky 'Imwás () nicméně pozbylo významu regionálního centra.\n\nV období křižáckých výprav do Svaté země byla v Emauzích obnovena křesťanská přítomnost, současně se však začala uctívat památka na Kristovo zjevení v Emauzích také na dalších místech ve Svaté zemi: Moca (6 km od Jeruzaléma), Al-Kubajba (11 km od Jeruzaléma), Abu Goš (12 km od Jeruzaléma), Latrun. Arabská vesnice 'Imwás byla v moderní době znovu identifikována jak s biblickými Emauzy, tak s římsko-byzantskou Nikopolis následujícími vědci: Edward Robinson (1838 — 1852), M.-V. Guérin (1868), Clermont-Ganneau (1874), J.-B. Guillemot (1880 — 1887), a zároveň také díky vizi, kterou přijala blahoslavená Mariam od Ježíše Ukřižovaného z Betlémského karmelitánského kláštera, jíž v roce 1878 sám Kristus ukázal vesnici 'Imwás jako novozákonní Emauzy. Toto svaté místo bylo následně zakoupeno od muslimů Betlémským karmelitánským klášterem, byly provedeny archeologické vykopávky, a obnovily se i poutnické cesty do Emauz–Nikopole.\n\nArabská vesnice 'Imwás byla zcela zničena v červnu 1967 po obsazení izraelskými vojsky během Šestidenní války. Svaté místo Emauzy, nacházející se na latrúnské křižovatce cest mezi Jeruzalémem a Tel Avivem, 20 minut od Ben Gurionova letiště, však zůstalo zachováno a je dnes opět otevřeno návštěvníkům.\n\nArcheologické výzkumy v Emauzích začaly na konci 19. století a pokračují dodnes:Clermont-Ganneau (1874), J.-B. Guillemot (1883–1887), L.-H. Vincent et F.-M. Abel (1924–1930), Y. Hirschfeld (1975), M. Gichon (1978), M. Louhivuori, M. Piccirillo, V. Michel, K.-H. Fleckenstein (1994-).\nBěhem výzkumuprovedeného na území parku Canada (Ayalon) byly objeveny ruiny opevnění Emauz z hasmoneovského období spolu s římskými lázněmi ze 3. století, židovské pohřební jeskyně z 1. století, římsko-byzantský vodní system, lis na olej a hrobky. Dále na území posvátného místa Emauz byly objeveny další židovské pohřební jeskyně z 1. století a rovněž lis na olej, hrobky a mnoho předmětů z římsko-byzantského období (mince, olejové lampy, nádobí, šperky). Byla vykopána východní (zadní) trojapsidová zeď byzantského kostela s vnější křtitelnicí a barevnou mozaikou a rovněž křižácký kostel, který byl přistavěn k byzantské apsidě ve 12. století. V oblasti Emauz bylo nalezeno také několik hebrejských, samařských, řeckých a latinských nápisů vytesaných do kamene.\n\nVětšina starých rukopisů Lukášova evangelia, které dnes máme k dispozici, stanovují vzdálenost mezi Jeruzalémen a Emauzy na 60 stadií (12 km). Na druhou stranu existuje několik rukopisů, které určují vzdálenost na 160 stadií (cca 30 km). Jedná se například o unciální rukopis א (Codex Sinaiticus), Θ, Ν, Κ, Π, 079 a minuskulní rukopisy 158, 175, 223, 237, 420 a rovněž stare překlady do latiny (některé rukopisy z Vetus Latina, např. Codex Sangermanensis), vysoce kvalitní rukopisy Vulgaty (včetně nejstaršího z nich Codex Fuldensis), do aramejštiny (Palestinský Evangeliář), do gruzínského a arménského jazyka. Verze stanovující vzdálenost na 60 stadií byla použita v tištěných verzích Lukášova evangelia od 16. století. Proti verzi stanovující vzdálenost na 160 stadií mluví skutečnost, že tuto vzdálenost je jen stěží možné ujít za den tam i zpět. Na druhou stranu nelze zapomínat na princip interpretace starých textů \"Lectio difficilior, lectio verior\", který říká, že pokud zkoumáme dvě verze, za původní je třeba pokládat tu složitější, jelikož bibličtí písaři měli tendenci texty zjednodušovat a nikoliv obráceně. Důležitý je také fakt, že cestu z Jeruzaléma do Emauz a zpět je možné ujít za jeden den, což bylo potvrzeno pokusem.\n\nStaré židovské zdroje (1. Makabejská, Josephus Flavius, Talmud a Midraš) uvádí v oblasti Jeruzaléma pouze jednu vesnici s názvem Emauzy: Emauzy poblíž údolí říčky Ajalon. Například ve Válce Židovské (4,8,1) Josephus Flavius zmiňuje, že Vespasianus umístil 5. makedonskou Legii do Emauz. Toto potvrzují archeologové, kteří objevili nápisy na náhrobních kamenech vojáků Legie v oblasti Emauz-Nicopolis, takže vesnice Emauzy skutečně existovala poblíž Ajalonského údolí v 1. století a Josephus Flavius měl na mysli právě tuto vesnici, když uváděl Emauzy ve svých spisech.\n\n(vesnice ha-Moca nacházející se 30 stadií (asi 6 km) od Jeruzaléma je zmíněna ve středověkém řeckém rukopisu Války Židovské od Josepha Flavia pod názvem Ammaus; jedná se evidentně o omyl písaře.\nPodle staré křesťanské tradice Církevních otců a také poutníků do Svaté Země v římsko-byzantském období je Nikopolis jednoznačně ztotožněno s Emauzy z Lukášova evangelia. (Origenes (pravděpodobně), St. Eusebius z Caesareje, St. Jeroným, Hesychius Jeruzalemský, Theophanes Zpovědnik, Sozomen, Theodosius, a jiné.\n\nV roce 1878 měla blahoslavená Mariam Baouardy zjevení, v němž Ježíš označil 'Imwás za skutečné Emauzy. Následně bylo posvátné místo odkoupeno od muslimů karmelitánským klášterem.\n"}
{"id": "1401422", "url": "https://cs.wikipedia.org/wiki?curid=1401422", "title": "Szentimrefalva", "text": "Szentimrefalva\n\nSzentimrefalva je malá vesnička v Maďarsku, v župě Veszprém v okrese Sümeg. Nachází se asi 11 km jihovýchodně od Jánosházy, asi stejnou vzdálenost severovýchodně od Sümegu, 34 km jihozápadně od Pápy a 52 km západně od Veszprému. Vesnice je silničně spojená s vesnicemi Veszprémgalsa, Gyepükaján, Ukk a městem Csabrendek.\n\nPodle sčítání lidu z roku 2015 zde žilo 195 obyvatel. K vesnici připadá plocha 10,87 km², takže hustota zalidnění je asi 18 obyvatel na 1 km².\n"}
{"id": "1401423", "url": "https://cs.wikipedia.org/wiki?curid=1401423", "title": "Bromsgrove Sporting FC", "text": "Bromsgrove Sporting FC\n\nBromsgrove Sporting FC (celým názvem: Bromsgrove Sporting Football Club) je anglický fotbalový klub, který sídlí ve městě Bromsgrove v nemetropolitním hrabství Worcestershire. Založen byl v roce 2009 po zániku původního Bromsgrove Rovers FC. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou červená, bílá a modrá.\n\nSvé domácí zápasy odehrává na stadionu Victoria Ground s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1401425", "url": "https://cs.wikipedia.org/wiki?curid=1401425", "title": "Krnov (Liboš)", "text": "Krnov (Liboš)\n\nKrnov (německy \"Jägersfeld\") je bývalá obec, nyní katastrální území a základní sídelní jednotka obce Liboš v Olomouckém kraji, okres Olomouc. Rozkládá se asi 1,5 km západně od Liboše u řeky Oskavy.\n\nKrnov vznikl roku 1789 jako osada obce Žerotín. Přifařen byl ale do Hnojic, kam chodily i místní děti do školy. Roku 1867 se Krnov osamostatnil, byl poté samostatnou obcí v politickém a soudním okrese Šternberk. Národnostně šlo o obec čistě českou (např. v roce 1930 zde žilo 153 obyvatel, všichni Češi). Protože byl založen na místě vysušeného rybníka, nebyla zde až do regulace řeky Oskavy ve druhé polovině 19. století vhodná půda pro zemědělství. V roce 1871 byla postavena kaple sv. Antonína Paduánského. Postupně byla také zbudována silnice spojující Krnov se Žerotínem a Štěpánovem, v roce 1938 byla obec elektrifikována a po druhé světové válce byla mj. vybudována kanalizace. S Liboší byl Krnov sloučen v roce 1960.\n"}
{"id": "1401427", "url": "https://cs.wikipedia.org/wiki?curid=1401427", "title": "Coleshill Town FC", "text": "Coleshill Town FC\n\nColeshill Town FC (celým názvem: Coleshill Town Football Club) je anglický fotbalový klub, který sídlí ve městě Coleshill v nemetropolitním hrabství Warwickshire. Založen byl v roce 1885. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Pack Meadow.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1401429", "url": "https://cs.wikipedia.org/wiki?curid=1401429", "title": "Ladislav Faktor", "text": "Ladislav Faktor\n\nLadislav Faktor (* 9. dubna 1957 České Budějovice) je český právník, hudebník, skladatel a podnikatel. Od roku 2018 nezávislý senátor za obvod č. 14 – České Budějovice.\n\nPo absolvování základní školní docházky na ZŠ s rozšířenou výukou jazyků v Českých Budějovicích pokračoval ve studiu na Gymnáziu Karla Šatala, kam nastoupil ve školním roce 1972/73. Již na základní škole byl členem hudebního souboru v kostele Panny Marie Růžencové v Českých Budějovicích. Po maturitě v roce 1976 pokračoval ve studiu na sociálně právní nástavbě s maturitou v Písku a poté na Právnické fakultě Univerzity Karlovy v Praze, kde získal titul doktora práv.\n\nPo tříleté kariéře podnikového právníka se začal naplno věnovat hudbě. Jako hudebník i jako skladatel měl za sebou celou řadu počinů, mezi jeho nejznámější patří především filmová hudba k dílům \"Tady hlídám já\", \"Když kámen promluví\" či znělka k cyklu dokumentárních pořadů České televize \"13. komnata\". Dále je to hudba k televizním pořadům jako talkshow Haliny Pawlowské \"Banánové rybičky\", jehož byl i hostem, nebo hudebnímu pořadu České televize \"Na Kloboučku\".\n\nOd roku 1990 do roku 1994 byl členem hudební skupiny Pražský výběr, kde působil jako hráč na klávesové nástroje. Dne 24. června 1991 s Pražským výběrem odehrál koncert v pražské Sportovní hale pod názvem „Adieu C.A.“, na němž účinkoval například Frank Zappa (1940–1993). Tato událost byla oslavou odsunu sovětských vojsk z území tehdejšího Československa.\n\nDne 31. prosince 1990 spustil na frekvenci 99,7 MHz vysílání prvního jihočeského soukromého rádia, tehdy ještě pirátského, pod názvem Rádio Podzemí. Název vycházel z toho, že tehdy se rádio opravdu nacházelo ve sklepě rodinného domu v Jírovcově ulici v Českých Budějovicích. Po získání licence 1. července 1991 bylo rádio přejmenováno na Rádio Faktor, které dodnes vysílá pod oficiálním názvem Hitrádio Faktor. Frekvenci 99,7 MHz v Českých Budějovicích později převzala značka Rádio Gold, dnešní Rock Radio, protože 5. prosince 1994 již vlastnil „regionální“ licenci a odstartoval vysílání na vlně 104,3 FM.\n\nK počátkům rádia Faktor uvedl:\n\nK ukončení své činnosti v rádiu pak Ladislav Faktor dodal:\n\nV roce 2004 se rozhodl koupit Tereziinu chatu na jihočeské Kleti. Rekonstrukce chaty trvala zhruba 3 roky. Chata se nachází v bezprostřední blízkosti současné Josefovy věže. Na vrchol vede sedačková lanovka.\n\nO svém vztahu k horské chatě a rozhledně na Kleti ladislav Faktor řekl:\n\nPo sametové revoluci v roce 1989 se aktivně účastnil zakládání Občanského fóra v Českých Budějovicích (byl členem Rady Občanského fóra).\n\nVe volbách do Senátu PČR v roce 2018 kandidoval jako nezávislý v obvodu č. 14 – České Budějovice. Se ziskem 41,05 % hlasů vyhrál první kolo voleb a ve druhém kole se utkal s kandidátem hnutí Občané pro Budějovice a hnutí STAN Jiřím Šestákem. Toho porazil poměrem hlasů 61,88 % : 38,11 % a stal se senátorem. Ještě v říjnu 2018 pak vstoupil do Senátorského klubu ODS.\n\nŽije v Českých Budějovicích, je rozvedený. Z předchozích manželství má dvě děti. Sám sebe charakterizuje jako jihočeského patriota, antikomunistu, křesťana, nadšence do technologií a milovníka vína, žen i zpěvu. Jeho dalšími koníčky jsou golf a hudební tvorba pro divadla a dokumentární i hrané filmy.\n"}
{"id": "1401430", "url": "https://cs.wikipedia.org/wiki?curid=1401430", "title": "Natalie Zemon Davis", "text": "Natalie Zemon Davis\n\nNatalie Zemon Davis (8. listopadu 1928 Detroit) je kanadsko-americká historička specializující se na dějiny raného novověku. Zabývá se historickou antropologií. V současnosti působí jako profesorka historie, antropologie a středověkých studií na Torontské univerzitě. Obdržela mnoho ocenění a vyznamenání, mimo jiné \"Holberg International Memorial Prize\", \"National Humanities Medal\" a také \"Řád Kanady\". \n\n"}
{"id": "1401431", "url": "https://cs.wikipedia.org/wiki?curid=1401431", "title": "Half-time", "text": "Half-time\n\nHalf-Time (Poločas, H 142) je první orchestrální kompozicí Bohuslava Martinů vzniklou po jeho příchodu do Paříže. Slovem „poločas“ je myšlen poločas fotbalového zápasu, ale též symbolicky očekávaná budoucnost. Celá kompozice trvá kolem deseti minut. Dílo skládal od léta do podzimu roku 1924, v období, kdy cestoval mezi Paříží a Poličkou. Programově dílo odráží avantgardní směr Pařížské šestky, která reflektuje civilistní témata.\n\nPremiéra \"Half-Timu\" byla provedena Českou filharmonií 7. prosince 1924, ve Smetanově síni v Praze. Z korespondence Bohuslava Martinů s přítelkyní Vlastou Hálkovou se dozvídáme, že dílo bylo slíbeno Václavu Talichovi, který skladbu přijal s nadšením a sám ji dirigoval. Martinů se premiéry nemohl účastnit osobně, kvůli nedostatku financí na zpáteční jízdenku z Paříže do Prahy. Požadoval po Talichovi, jak víme z korespondence, aby byl v programu upřesněn jeho záměr skladby: \n\"„…nesleduji žádnou ideu (myslím ovšem ideu v tom smyslu, v jakém jsme u nás zvyklí ji přijímat) ani žádnou vznešenou ideu ani nelíčím obyčejný život na hřišti. Nechávám se jenom inspirovat tímto životem, plným pohybu, ruchu, děje. Tím se moje práce nestává nijak ani \"impresionistickou, ani deskriptivní\", poněvadž tyto zážitky, které jsou obdivem pro zdravý sport a výraz síly i mládí zdravého a výbojného, nejsou tvořeny v onom prvním stadiu, kdy přijímám tyto pocity, nýbrž v tom druhém, v kterém je ovládám a tvořím z nich novou formu, nové dílo, které je samo pro sebe, soběstačné, a tvořím je formou čistě hudební, formou rondovou.“\"\n\nU obecenstva vyvolalo dílo značný rozruch. Publikum bylo rozděleno na dva tábory, jeden dílo přijal kladně, druhý záporně. Nadšení z díla Bohuslava Martinů sdíleli členové hudebního spolku Mánesa. Ačkoliv se stylem hudby odlišovali, byl jimi přijat a podporován. Proti tomu se vyjadřovali konzervativní kritici zastávající tradiční směr, zejména Zdeněk Nejedlý, Mirko Očadlík a Václav Štěpán. Miroslav Barvík označil \"Half-Time\" a \"La bagarre\" (Vřava) za kopii Igora Stravinského. Přestože někteří kritici přijímali dílo Martinů s rezervou, předpovídali mu světovou slávu. \"Half-Time\" se stal reprezentativním dílem druhého ročníku festivalu Mezinárodní společnosti pro soudobou hudbu (ISCM) pořádaného v roce 1925 (v Praze v květnu a v Benátkách v září).\n\nSkladba vyjadřuje napětí davu očekávající výsledek fotbalového zápasu. Převážně rytmický ráz vyplynul z představy pohybu a hluku lidí na fotbalovém hřišti. Martinů nechtěl vyjádřit činnost fotbalového zápasu samotného, ale zachytit ruch a umění pohybu. Kopanou měl v lásce už z rodného města a nemusel se k této oslavě sportu nijak nutit. S touto představou souvisí i rychlé tempo přerušované uprostřed několika volnějšími takty. Hlavní úlohu zde hraje krátký rytmický motiv, jenž napětí prostupující celé \"rondo\", žene stále kupředu. Charakter skladby vyznívá „provokativně \"antiromantickým programem\".“ \nMartinů skladbu koncipoval jako symfonickou větu s tempovým označením \"Allegro con brio\" (živě a energicky). Forma je variační a odpovídá \"rondu\". Jde o sedm variací s úvodem a \"kodou\", každá \"variace\" je uvozena obměnou vstupní \"fanfáry\" (popularizačně interpretováno jako píšťalka rozhodčího, která ukončuje první poločas). Podle kritiky právě zde shledáváme příliš úzkou podobnost s baletem Petruška Igora Stravinského. Martinů tuto kritiku ale vyvracel v otevřeném dopisu Stanislavu Novákovi z roku 1924. Skladba se tematicky řadí ke generaci Pařížské šestky, která nacházela zdroj inspirace v civilistických tendencích, sportu, mládí a technologickému pokroku. Martinů chtěl symbolicky oslavit lidské úsilí prostřednictvím sportu. Do jisté míry byl při skladbě ovlivněn i přítelem Ondřejem Sekorou, který byl do Paříže poslán z Lidových novin jako sportovní redaktor. Díky Sekorovi navštěvoval Martinů sportovní zápasy.\n\n\n"}
{"id": "1401432", "url": "https://cs.wikipedia.org/wiki?curid=1401432", "title": "Welwyn Garden City FC", "text": "Welwyn Garden City FC\n\nWelwyn Garden City FC (celým názvem: Welwyn Garden City Football Club) je anglický fotbalový klub, který sídlí ve městě Welwyn Garden City v nemetropolitním hrabství Hertfordshire. Založen byl v roce 1921. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou rudá a modrá.\n\nSvé domácí zápasy odehrává na stadionu Herns Way.\n\nZdroj: \n\n\n\nZdroj: \n\n\n\nZdroj: \n\n"}
{"id": "1401437", "url": "https://cs.wikipedia.org/wiki?curid=1401437", "title": "Malá opereta", "text": "Malá opereta\n\nMalá opereta bylo divadlo s operetním repertoárem, které působilo v pražské Římské ulici 45 (v sále dnešního Divadla U Hasičů) v letech 1930–1936.\n\nVe třicátých letech 20. století bylo v Praze několik divadel, které provozovaly operety. Jednalo se o \"Vinohradskou zpěvohru\", smíchovskou \"Arénu\" a holešovickou \"Uranii\". V roce 1929 k nim přibyla \"Velká opereta\". I v této situaci v roce 1930 se pokusil tenorista Miroslav Bukovský o založení další operetní scény, která však vytrvala pouze šest let.\nDivadelní sál vzniknul v podzemí spolkového \"Hasičského domu\", který postavila \"Česká zemská hasičská jednota v Praze\" v letech 1927–1929. Hlavními architekty byli Tomáš Pražák (1890–1947) a Pavel Moravec (1891–1971), stavbu provedla firma Aloise Krofty (1888–1958). Stavba byla kolaudována 24. 6. 1929.\n\nV sále nejprve působilo \"Varieté bio\".\n\nPrvním ředitelem \"Velké operety\" se stal tenorista Mirko Bukovský (1893–1976). Nově vzniklé divadlo si kladlo za cíl uvádět přednostně díla tuzemských autorů.\n\nProvoz \"Malé operety\" byl zahájen v sobotu 27. září 1930 premiérou operety \"Léto prchlo v dál\" maďarského skladatele Lajose Lajtaje. Vznik divadla byl přijat kritikou v zásadě vlídně, i když k první premiéře vyslovovali kritici výhrady. Nové divadlo se však mělo potýkat s intrikami konkurenčních vinohradských divadel (\"Vinohradská zpěvohra\" a \"Městské divadlo na Královských Vinohradech\"), které způsobily, že divadelní koncese nebyla Mirko Bukovskému k datu zahájení udělena a soubor odehrál několik představení svépomocí. Podle zprávy z tisku mělo divadlo ještě pět minut před zahájením představení administrativní problémy (údajně pro chybějící železnou oponu, i když divadlo bylo vybaveno moderním protipožárním zařízením).\n\nPravidelná každodenní představení zahájila \"Malá opereta\" až 25. prosince 1930, reprízováním operety \"Léto prchlo v dál\".\n\nMiroslav Bukovský ukončil svou činnost v Malé operetě v květnu 1935. Po něm převzal divadlo herec Vojtěch (Vojta) Merten (1895–1945, vl. jm. Vojtěch Bartůšek). Ten uvedl operety Vlastislava Antonína Viplera \"Jen ty a já\", Eduarda Ingriše \"Holubník\" a \"Píseň lásky\" od E. Kašpara, J. Chlumeckého a F. Mrázka. Poslední představení \"Malé operety' se konalo 31. 3. 1936.\n\nPo zániku \"Malé operety\" hrálo v sále \"Kino Tatra\". Od října 1945 do roku 1995 zde vystupovalo \"Divadlo Spejbla a Hurvínka\", nyní \"Divadlo U hasičů\".\n\nHlavním představitelem byl v sezóně 1932/33 brněnský tenorista Valentin Šindler (1885–1957), který vystupoval v rozhlasem zpopularizované roli \"Stréčka Křópala z Břochovan\".\n\nDalšími představiteli, kteří v \"Malé operetě\" vystupovali, byli např.: Truda Grosslichtová, Ilona Hodačová (1905–??), Helena Monczáková (1882–1958), Valja Petrová (1900–1976), Ella Šárková (1906–1991), Vladimír Klemens (1905–1982), Josef Kubík (1877–1949), František (Fanda) Mrázek (1903–1970), Vojta Merten (1895–1945), Jindřich Láznička (1901–1970).\n\nRežiséry \"Malé operety\" byli R. Kautský, J. L. Novák, A. Přerovský a Jaroslav Sadílek (1906–1943, popraven za okupace).\n\nDirigenty byli mj. Eduard Ingriš (1905–1991) a Ladislav Macák.\n\nV sezóně 1932–1933 dominovaly hry, ve kterých vystupoval \"Stréček Křopal z Břochovan\" představovaný Valentinem Šindlerem ve hrách \"Křópal biletářem\" s hudbou Roberta Stolze (1880–1975) či \"Křópal poslancem\" a \"Křópal detektivem\" s hudbou Přemysla Payera (1898–??). Nejúspěšnější byla \"Hanácká krev\" Mirko Bukovského, která se dočkala více, než padesáti repríz a hrála se do počátku roku 1932.\n\nDalší složkou repertoáru byly lidové operety s hudbou Vlastislava Antonína Viplera jako \"Masér pro dámy\", \"Setník z Kopníku\", \"Hřích paní Liany\" či \"Na Svatém kopečku\" (v roce 1934 zfilmoval režisér Miroslav Cikán). Nejúspěšnější inscenací byla kromě \"Hanácké krve\" opereta \"Brandejští dragouni\" Jaroslava Jankovce, uvedená roku 1934.\n\n"}
{"id": "1401442", "url": "https://cs.wikipedia.org/wiki?curid=1401442", "title": "Sado (město)", "text": "Sado (město)\n\nSado () je město v Japonsku. Leží na stejnojmenném ostrově patřícího do prefektury Niigata v oblasti Čúbu. Zahrnuje celý ostrov a k roku 2018 v něm žilo přes čtyřiapadesát tisíc obyvatel.\n\nMěsto vzniklo 1. března 2004 sloučením obcí Rjócu, Aikawa, Sawada, Kanai, Hatano, Mano, Ogi, Hamoči, Niibo a Akadomari.\n"}
{"id": "1401443", "url": "https://cs.wikipedia.org/wiki?curid=1401443", "title": "Linie (umělecké sdružení)", "text": "Linie (umělecké sdružení)\n\nLinie bylo sdružení avantgardně orientovaných výtvarníků a literátů činné v Českých Budějovicích v letech 1930-1938 kolem stejnojmenného časopisu. Vzniklo v opozici ke Sdružení jihočeských umělců, v němž působili převážně tradiční krajináři střední generace. Linie je pokládána za jednu z předních fotografických skupin meziválečného období.\n\nZaložení skupiny Linie předcházelo pětičlenné umělecké sdružení Kontakt, které se od roku 1928 scházelo v kavárně Savoy v Českých Budějovicích. Kromě Josefa Bartušky a Oldřicha Nouzy v něm působili J. Kotrlý, Richard Lander a Miroslav Haller. Kotrlý odešel roku 1930 do Náchoda a ke skupině se přidali Karel Fleischmann a Emil Pitter, kteří opustili konzervativní Sdružení jihočeských výtvarníků. Pitter zařídil založení družstva Linie s.r.o., aby pro podporu vydavatelské činnosti získal místní drobné podnikatele. \n\nZákladem skupiny byla sedmičlenná redakční rada časopisu Linie kolem Josefa Bartušky (Fleischmann, Haller, Lander, Nouza, Pitter, Miloš Mühlstein, Rudolf Stejskal) a dalších šest (sedm) členů kteří se připojili později. Linie během své osmileté činnosti pořádala každoročně jednu výstavu (v letech 1933, 1934, 1937 dvě), kde se členy Linie vystavovali další výtvarníci jako hosté. Skupina Linie navázala kontakty se Sdružením výtvarníků v Praze a uspořádala společnou výstavy v Ústavu pro zvelebování živností v Českých Budějovicích roku 1934.\n\nVýtvarníci sdružení ve skupině Linie byli ovlivněni manifesty a tvorbou levicových avantgard Dada, De Stijl a Lef, ruským konstruktivismem a německým Bauhausem, moderním francouzským uměním, zejména impresionismem (Pitter), kubismem (Nouza, Novák), expresionismem (Fleischmann, Nouza) a částečně surrealismem a geometrickou abstrakcí (Bartuška, Lander, Valter). Skupina Linie vycházela z dědictví pražského a brněnského Devětsilu. \n\nSoučástí tvorby skupiny byla fotografie. Nejprogresivnějšími členy skupiny byli Josef Bartuška, který vytvářel vizuální poezii a jeho fotografie a rayogramy byly reprodukovány v našich i zahraničních časopisech, a O. Nouza a K. Valter, kteří tvořili fotografické koláže a dvojexpozice. Po druhé společné výstavě roku 1933 v Plzni vzniklo uvnitř skupiny Linie seskupení \"Fotolinie\", které se prezentovalo samostatně na výstavách. Třetí výstavy \"Fotolinie\" v Českých Budějovicích (1934) se zúčastnilo osm autorů z Prahy, mj. Josef Sudek a František Drtikol a také fotograf Viktorin z USA. \n\nVyvrcholením činnosti \"Fotolinie\" byla výstava roku 1936 v Českých Budějovicích, která vedle sebe konfrontovala surrealismus a konstruktivismus. Byla na ní představena kolekce děl László Moholy-Nagye spolu s pracemi Jindřicha Štyrského, avantgardní brněnské skupiny \"f5\" a \"Fotolinie\". V následujícím roce Linie vystavila vedle dokumentární, reportážní a experimentální fotografie také typografii s soubor prací Státní grafické školy v Praze, kde byl zastoupen také Ladislav Sutnar.\n\nPodobně jako skupina Devětsil, zajímala se skupina Linie také o amatérský film. Filmy na úzký formát natáčeli Josef Bartuška, Karel Valter, Ludvík Mühlstein a Jiří Linhart. Roku 1936 např členové linie natáčeli pašijové hry v Hořicích. Ludvík Mühlstein na stránkách Linie vyjádřil přání, seskupit kolem Linie amatérské filmaře a pořádat filmařské soutěže a filmové večery Linie. Z filmové tvorby se zachoval pouze Valterův krátký film \"Experiment\" z roku 1934 a dvě filmová libreta Josefa Bartušky, publikovaná v časopisu Linie.\n\nUvnitř skupiny se postupně vytvořil liberální tábor, který nesouhlasil se spoluprací J. Bartušky a O. Nouzy s brněnským levicovým sdružením Blok. Roku 1936 časopis na rok přerušil činnost a Bartušku ve funkci šéfredaktora nahradil Rudolf Stejskal a později Jiří Linhart. Roku 1939 se konala valná hromada, po které skupina zanikla, ale část členů pod hlavičkou Mladí jihočeši vystavovala společně ještě roku 1940 v Praze.\n\nRoku 1939 začal vycházet měsíčník pro školní výtvarnou výchovu \"Kreslíme\", redigovaný Emilem Pitterem a Z. Loudou. Vydávání bylo zastaveno roku 1942. Roku 1940 vystavovali někteří členové Linie na pozvání E. F. Buriana v divadle D 40 a později vydali tři čísla strojopisného časopisu \"Dopisy\".\n\nKmenovou tiskárnou Linie byla firma Karel Fiala v Českých Budějovicích (od 1936 ji vedl spolupracovník sdružení Karel Fiala mladší). Některé tiskoviny vydala tiskárna St. Kocmoud, výjimečně tiskárny v Brně a v Chrudimi.\n\nBěhem války zemřel předseda Linie Emil Pitter (1943), Rudolf Stejskal a Karel Valter byli deportováni do koncentračních táborů, Josef Stejskal popraven za heydrichiády a v koncentračních táborech byli zavražděni Karel Fleischmann (1944, Osvětim) a Karel Vopátka (1943, Dachau).\n\n\n\n\n\n\n\n"}
{"id": "1401444", "url": "https://cs.wikipedia.org/wiki?curid=1401444", "title": "Yaxley FC", "text": "Yaxley FC\n\nYaxley FC (celým názvem: Yaxley Football Club) je anglický fotbalový klub, který sídlí ve vesnici Yaxley v nemetropolitním hrabství Cambridgeshire. Založen byl v roce 1962 pod názvem Yaxley Rovers FC. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Leading Drove s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1401446", "url": "https://cs.wikipedia.org/wiki?curid=1401446", "title": "Pod Vinicemi (Plzeň)", "text": "Pod Vinicemi (Plzeň)\n\nPod Vinicemi je ulice na Severním Předměstí v plzeňském městském obvodě Plzeň 1. Spojuje Radčickou s Lochotínskou ulicí. Název dostala podle polohy pod městskou čtvrtí Vinice. Dominantami ulice jsou: Zoologická a botanická zahrada města Plzně, amfiteátr] a Lochotínský park. Veřejná doprava ulicí neprojíždí, avšak je situována do Karlovarské ulice (zastávka \"Zoologická zahrada\" – tramvaje), do ulice Na Chmelnicích (zastávka \"Lochotínský pavilón\" – autobusy) a do Radčické ulice (zastávka \"Pod Zámečkem\" – autobusy). K zoologické zahradě jezdí každé léto vláček pro turisty z centra. Podél jižní strany ulice vedla do roku 1977\npionýrská železnice (Zoologická zahrada – Lochotín – Výstaviště). U křižovatky s Lochotínskou ulicí je ještě patrná stanice bývalé železnice \"Lochotnín\".\nRoku 2015 byla provedena oprava části ulice.\n"}
{"id": "1401450", "url": "https://cs.wikipedia.org/wiki?curid=1401450", "title": "Ali ibn Hammud al-Nasir", "text": "Ali ibn Hammud al-Nasir\n\nAli ibn Hammud al-Nasir (arabsky: الناصر علي بن حمود - al-nāṣir'alī ben ḥammūd) byl 6. chalífou v Córdobě z dynastie Hammudid. Vládl od roku 1016 až do své smrti 22. března 1018. Byl členem dynastie Hammudid v Al-Andalusu.\n\nV roce 1013 byl jmenován guvernérem Ceuty po chalífovi Sulaymanu ibn al-Hakam. Ali ibn Hammud al-Nasir využil anarchie, panující v době jeho vlády. Podmanil si marocký Tanger, poté obsadili iberský přístav Algeciras, načež se přestěhoval do Malagy. Poté se se svou severoafrickou armádou obrátil ke Córdobě a dobyl ji 1. července 1016. Chalífa Sulayman ibn al-Hakam byl uvězněn. Když přišly zprávy o smrti předešlého chalífy, Hishama II. (19. dubna 1013), kterého Sulayman držel jako rukojmí, Sulayman byl sťat.\n\nAli byl zvolen chalífou, přijal titul (laqab) al-Nasir li-din Alláha (\"Obránce náboženství Boha\"). Zpočátku ho obyvatelé vítali, doufali v jeho nestranost. Později, když jej srovnávali s chalífou předchozí vládnoucí dynastie Umajjovců, Abd ar-Rahmanem IV., jeho oblíbenost klesla natolik, že 22. března 1018 byl zavražděn. Abd ar-Rahman byl zvolen chalifou. Abd ar-Rahman IV. byl ve vládě vystřídán svým bratrem Al-Qasimem al-Ma'munem, guvernérem Sevilly.\n"}
{"id": "1401453", "url": "https://cs.wikipedia.org/wiki?curid=1401453", "title": "Karím Ansárífárd", "text": "Karím Ansárífárd\n\nKarím Ansárífárd (کریم انصاری‌فرد‎, * 3. dubna 1990 Ardabíl) je íránský fotbalový útočník ázerbájdžánské národnosti, hráč řeckého klubu Olympiakos Pireus.\n\nJe absolventem mládežnické akademie Inter Campus. V roce 2011 ho server Goal.com zařadil mezi největší talenty světového fotbalu. O jeho služby se zajímal také Everton FC. Byl nejlepším střelcem íránské nejvyšší soutěže v letech 2011/12 a 2013/14 a s klubem Tractor Sazi FC vyhrál v roce 2014 Hazfi Cup. S Olympiakosem se stal v roce 2017 řeckým mistrem.\n\nStartoval na mistrovství světa ve fotbale 2014 a na mistrovství světa ve fotbale 2018, kde proměnil penaltu v nastaveném čase utkání s Portugalskem a vyrovnal tím na konečných 1:1.\n"}
{"id": "1401454", "url": "https://cs.wikipedia.org/wiki?curid=1401454", "title": "Philip Herbert, 4. hrabě z Pembroke", "text": "Philip Herbert, 4. hrabě z Pembroke\n\nPhilip Herbert, 4. hrabě z Pembroke, 1. hrabě z Montgomery (\"Philip Herbert, 4th Earl of Pembroke, 1st Earl of Montgomery, 4th Baron Herbert of Cardiff, 1st Baron Herbert of Shurland\") (10. říjen 1584, Wilton House, Anglie – 23. ledna 1650, Londýn, Anglie) byl anglický dvořan, politik a vojevůdce ze šlechtického rodu Herbertů. Od mládí se pohyboval u dvora Jakuba I., za jeho syna Karla I. byl dlouholetým nejvyšším komořím, později se dostal do konfliktu s královským absolutismem a za občanské války se nakonec stal vojevůdcem parlamentního vojska. Byl rytířem Podvazkového řádu.\n\nNarodil se na rodovém sídle Wilton House, křestní jméno získal po španělském králi Filipovi II., v jehož službách tehdy působil jeho otec 2. hrabě z Pembroke. Krátce studoval v Oxfordu, poté přišel ke dvoru Jakuba I. a díky svému atraktivnímu vzhledu získal jeho přízeň. V letech 1604–1605 byl krátce členem Dolní sněmovny, ale již v roce 1605 získal titul hraběte z Montgomery a vstoupil do Sněmovny lordů. V roce 1608 obdržel Podvazkový řád, od roku 1617 byl též členem skotské Tajné rady. Přestože patřil k oblíbencům Jakuba I., z jeho přízně dokázal vytěžit jen hraběcí titul, zatímco z jiného králova favorita 1. vévody z Buckinghamu se stala osobnost celoevropského významu.\n\nVysoké postavení si udržel i po nástupu Karla I. a v letech 1625–1641 byl lordem nejvyšším komořím. Po násilné smrti 1. vévody z Buckinghamu převzal místodržitelské posty v hrabstvích Kent a Buckingham. V roce 1630 zdědil po starším bratrovi titul hraběte z Pembroke a po něm také získal další tři místodržitelské funkce ve Wiltshire, Somersetu a Cornwallu, kromě toho v rámci rodových tradic zastával řadu justičních postů ve Walesu. Koncem třicátých let 17. století se dostal do sporu s politikou Karla I. a musel rezignovat na některé funkce, ztratil například místodržitelství v Somersetu (1639) a Cornwallu (1640), nakonec byl v roce 1641 odvolán i z úřadu nejvyššího komořího. V roce 1642 byl členem výboru pro bezpečnost a guvernérem na ostrově Wight, nakonec se přidal na stranu revoluce a jako generál bojoval proti Karlovi I. V roce 1645 byl komisařem admirality, dále parlamentním komisařem v Oxfordu a Uxbridge, v letech 1647–1650 kancléřem oxfordské univerzity. V roce 1649 se stal členem státní rady a znovu vstoupil do Dolní sněmovny, zemřel krátce poté v lednu 1650 v Londýně.\n\nPoprvé se oženil se Susan Vere (1587–1629), dcerou 17. hraběte z Oxfordu a vnučkou 1. barona Burghleye, jeho druhou manželkou byla od roku 1630 Anne Clifford, baronka z Cliffordu a vdova po 3. hraběti z Dorsetu. Z prvního manželství se narodilo deset dětí, z nichž pět zemřelo v dětství. Dědicem rodových titulů byl čtvrtý syn Philip Herbert, 5. hrabě z Pembroke (1621–1669). Z dcer se Anna Sophia (1610–1695) provdala za 1. hraběte z Carnarvonu a tento šlechtický titul byl později udělen v potomstvu Herbertů.\n\n\n\n\n"}
{"id": "1401455", "url": "https://cs.wikipedia.org/wiki?curid=1401455", "title": "George Herbert, 11. hrabě z Pembroke", "text": "George Herbert, 11. hrabě z Pembroke\n\nGeorge Augustus Herbert, 11. hrabě z Pembroke, 8. hrabě z Montgomery (\"George Augustus Herbert, 11th Earl of Pembroke, 8th Earl of Montgomery, 11th Baron Herbert of Cardiff, 8th Baron Herbert of Shurland\") (10. září 1759, Wilton House, Anglie – 26. října 1827, Londýn, Anglie) byl britský generál, státník a diplomat ze starobylého šlechtického rodu Herbertů. V mládí procestoval Evropu a celkem třikrát pobýval v Praze. V armádě dosáhl hodnosti generála, zastával též vysoké posty u královského dvora a uplatnil se i jako diplomat. Byl rytířem Podvazkového řádu.\n\nNarodil se na rodovém sídle Wilton House jako nejstarší syn generála 10. hraběte z Pembroke, po matce Elizabeth Spencer byl vnukem 3. vévody z Marlborough. Po babičce Mary Fitzwilliam, manželce 9. hraběte z Pembroke, zdědil statky v Irsku. Studoval v Harrow a v roce 1775 vstoupil do armády, poté absolvoval kavalírskou cestu, během níž nadále postupoval v armádních hodnostech.\n\nKavalírská cesta, která měla završit vzdělání mladého šlechtice, je v případě 11. hraběte z Pembroke jedním z nejlépe zdokumentovaných putování po evropských zemích. Jeho vychovatelem byl historik, kněz William Coxe (1748–1828), který cestu svého svěřence pečlivě zaznamenal. Pětileté putování po Evropě bylo spíše výjimečné, většinou kavalírská cesta trvala zhruba dva roky. Putování lorda Herberta začalo v listopadu 1775, načež kromě léta 1776 stráveného ve Švýcarsku pobýval bezmála dva roky ve Štrasburku. Na jaře 1777 se vydal přes Belgii a Nizozemí do Berlína, Drážďan a Prahy, následoval návrat do Berlína, pak cesta přes Lipsko a znovu zastávka v Praze. Zimu 1777–1778 strávila společnost ve Vídni, odtud se vydali do Bratislavy a navštívili část Uher. Následně se lord Herbert s doprovodem vydal na dalekou cestu přes Varšavu do Ruska, navštívil Moskvu a Petrohrad, cestou přes Švédsko a Dánsko se dostal znovu do Německa a po zastávkách v Hamburku a Lübecku zavítal opět do Prahy a Vídně. Léto 1779 strávil Herbert s doprovodem v Miláně, Benátkách a Neapoli, z Itálie se lodí vypravili i na krátkou návštěvu Španělska a Portugalska. Počátkem roku 1780 pobývali v Turíně, načež se přes Francii vrátili v červnu 1780 do Anglie.\n\nPo návratu do Anglie se stal členem Dolní sněmovny a poslancem byl celkem jedenáct let (1780–1785 a 1788–1794). V politice patřil k whigům, jako náměstek nejvyššího komořího (1784–1794) byl členem širšího kabinetu W. Pitta mladšího, od roku 1784 byl zároveň členem Tajné rady. V devadesátých letech 18. století se zúčastnil francouzských revolučních válek, v roce 1795 byl povýšen na generálmajora. Mezitím po otci zdědil titul hraběte z Pembroke a vstoupil do Sněmovny lordů (1794, do té doby vystupoval jako otcův dědic pod jménem \"lord Herbert\"). Po otci zároveň převzal post lorda–místodržitele v hrabství Wiltshire, kde měla rodina statky.\n\nV roce 1802 byl poýšen na generálporučíka, v roce 1805 obdržel Podvazkový řád a v letech 1807–1809 byl vyslancem ve Vídni. Od roku 1807 až do smrti byl guvernérem na ostrově Guernsey a v roce 1812 dosáhl hodnosti generála.\n\nPoprvé se oženil se svou sestřenici Elizabeth Beauclerk (1766–1793) z rodu vévodů ze St. Albans. Jeho druhou manželkou byla od roku 1808 Kateřina Voroncovová (1779–1856), dcera významného ruského diplomata Semjona Voroncova, který tehdy žil v Londýně. Z obou manželství pocházelo deset dětí, z nichž dvě zemřely v dětství. Z dcer se Elizabeth (1809–1858) provdala za diplomata 3. hraběte Clanwilliama, Mary (1813–1892) byla manželkou 2. markýze z Ailesbury který zastával vysoké funkce u dvora. Dědicem titulů byl syn Robert Herbert, 2. hrabě z Pembroke, který měl s otcem dlouholeté spory a žil trvale ve Francii, správu statků převzal mladší syn Sidney Herbert, významný státník 19. století.\n\n\n\n"}
{"id": "1401456", "url": "https://cs.wikipedia.org/wiki?curid=1401456", "title": "Henry Herbert, 4. hrabě z Carnarvonu", "text": "Henry Herbert, 4. hrabě z Carnarvonu\n\nHenry Herbert, 4. hrabě z Carnarvonu (\"Henry Howard Molyneux Herbert, 4th Earl of Carnarvon, 4th Baron of Porchester\") (24. června 1831 Londýn – 29. června 1890 Londýn]) byl britský státník z šlechtického rodu Herbertů. Jako člen Konzervativní strany byl dvakrát britským ministrem kolonií, který prosadil zásadní změnu státoprávního postavení Kanady v rámci britského impéria (Zákon o Britské Severní Americe). Jeho syn George proslul financováním archeologických vykopávek v Egyptě, je známý také ve spojitosti s objevem Tutanchamonovy hrobky.\n\nByl nejstarším synem 3. hraběte z Carnarvonu, po jehož úmrtí zdědil rodové tituly (1849) a po dosažení plnoletosti vstoupil do Sněmovny lordů (1852). Mezitím studoval v Oxfordu. Na půdě Horní sněmovny získal pozornost již svým prvním proslovem a později patřil k předním mluvčím peerů z řad konzervativců. První vládní post získal jako státní podsekretář kolonií (1858–1859), poté cestoval po britských koloniích, do vlády se vrátil jako státní sekretář kolonií (1866–1867) a od roku 1866 byl též členem Tajné rady. Jako ministr kolonií v roce 1867 navrhl, předložil a v parlamentu obhájil zásadní změnu státoprávního postavení Kanady (Zákon o Britské Severní Americe). Dosavadní náboženské a národnostní rozpory v jednotlivých provinciích byly utišeny sloučením v jeden státní celek, federativní stát \"Dominion of Canada\". Zatímco dosavadní označení Kanada platilo v podstatě jen pro největší provincii Quebec, nyní byl název rozšířen na všechny sloučené provincie (Québec, Ontario, Nové Skotsko, Nový Brunšvik, Britská Kolumbie a Manitoba). Generálním guvernérem Kanady s novým statutem jako zástupce britské královny zůstal nadále 4. vikomt Monk. Státoprávní změna Kanady byla uskutečněna zákonem z 1. července 1867, ale hrabě z Carnarvonu mezitím odstoupil ze své funkce, protože nesouhlasil s předloženou parlamentní reformou, kterou považoval za příliš demokratickou. Novým státním sekretářem kolonií se pak stal 3. vévoda z Buckinghamu. Ze stejného důvodu jako Carnarvon odstoupil v březnu 1867 také ministr pro Indii, markýz ze Salisbury. Na Carnarvonovu a Salisburyho abdikaci navazovalo vzápětí dalších šest změn v obsazení nejvyšších státních úřadech.\n\nMinistrem kolonií byl znovu v letech 1874–1878 v Disraeliho a stejně jako předtím v Kanadě se ve svém druhém funkčním období snažil prosadit změnu uspořádání kolonií v jižní Africe. Z vlády odešel předčasně po Rusko-turecké válce, v níž prosazoval britskou neutralitu. Pro Turecko nepříznivý vývoj však přiměl Disraeliho požádat parlament o mimořádnou válečnou dotaci ve výši 60 miliónů liber a britské loďstvo vplulo do Dardanelského průlivu. Výsledný mír z roku 1878 však neodpovídal britské angažovanosti v této záležitosti, což vedlo k tomu, že již na jaře 1878 odstoupil ministr zahraničí 15. hrabě z Derby a Carnarvon, na jejich rezignaci navazovala rozsáhlá rekonstrukce vlády. Poté v opozici předsedal vládnímu výboru na námořní obranu kolonií (1879–1882), zastával též řadu čestných funkcí, byl prezidentem Společnosti starožitností, konstáblem hradu Caernarfon, důstojníkem dobrovolnickým sborů a zástupcem místodržitele v hrabství Nottingham. Proslul jako spisovatel a překladatel antické literatury a získal dva čestné doktoráty.\n\nPoprvé se oženil s Evelyn Stanhope (1836–1875), dcerou 6. hraběte z Chesterfieldu, jeho druhou manželkou byla Elizabeth Molyneux-Howard (1856-1929]]) z vedlejší linie vévodů z Norfolku. Nejstarší syn George (1866–1923) byl dědicem peerských titulů a proslul především jako objevitel Tutanchamonovy hrobky v Egyptě. Ddalší syn Aubrey Molyneux Herbert (1880–1923) sloužil v armádě, byl členem Dolní sněmovny a působil i v diplomacii. Hlavním rodovým sídlem byl zámek Highclere Castle v hrabství Berkshire. Čtvrtý hrabě z Carnarvonu pokračoval v novogotické přestavbě zámku započaté již jeho otcem.\n\n\n"}
{"id": "1401457", "url": "https://cs.wikipedia.org/wiki?curid=1401457", "title": "Sidney Herbert", "text": "Sidney Herbert\n\nSidney Herbert 1. baron Herbert of Lea (16. září 1810, Richmond, Anglie – 2. srpna 1861, Wilton House, Anglie) byl britský státník ze starobylého šlechtického rodu Herbertů. Patřil ke konzervativcům a dlouholetým poslancům Dolní sněmovny, zastával funkce ministra války a kolonií. Během krymské války podporoval aktivity Florence Nightingalové, průkopnice ošetřovatelství.\n\nByl nejmladším synem generála a diplomata 11. hraběte z Pembroke, jeho matkou byla ruská šlechtična Kateřina Voroncovová (1779–1856), dcera ruského diplomata Semjona Voroncova. Vynikl jako řečník již za studií v Oxfordu, kde se seznámil s W. Gladstonem, a i když reprezentovali odlišné politické linie, zůstali celoživotními přáteli.\nV roce 1832 byl zvolen do Dolní sněmovny, kde bezmála třicet let zastupoval hrabství Wiltshire. Zde měla rodina statky včetně hlavního rodového sídla Wilton House, které Sidney Herbert spravoval namísto staršího nevlastního bratra 12. hraběte z Pembroke, který trvale žil ve Francii. Krátce po vstupu do parlamentu se dostal k nižším vládním postům, nejprve jako tajemník kontrolního úřadu Východoindické společnosti (1835) a první tajemník admirality (1841–1845). V roce 1845 byl jmenován členem Tajné rady a stal se státním podsekretářem války (1845–1846 a 1852–1855). V roce 1855 byl krátce státním sekretářem vnitra a kolonií, svou politickou kariéru zakončil jako státní sekretář váky (1859–1861). Ve svých funkcích byl zodpovědný za britskou účast v krymské válce.\n\nKvůli vysokému pracovnímu vytížení a špatnému zdravotnímu stavu odstoupil v červenci 1861 z funkce ministra války a s titulem barona Herberta byl povolán do Sněmovny lordů. Zemřel krátce poté následkem Brightovy nemoci.\n\nV roce 1846 se oženil s Elizabeth à Court (1822–1911), neteří státníka a diplomata 1. barona z Heytesbury. Proslula jako filantropka, spisovatelka a překladatelka. Spolu měli celkem 7 dětí. Synové George (1850–1895) a Sidney (1853–1913) zdědili postupně hraběcí titul z Pembroke, nejmladší syn Michael Herbert (1857–1903) byl britským velvyslancem v USA. Nejstarší dítě, dcera Mary Catherine (1849–1935) se provdala za rakouského katolického teologa Friedricha von Hügela; další dcera Constance (1859–1917) se poprvé provdala za 4. hraběte z Lonsdale, po ovdovění se jejím druhým manželem stal 2. markýz z Riponu.\n\n\n"}
{"id": "1401459", "url": "https://cs.wikipedia.org/wiki?curid=1401459", "title": "Letiště Milliken", "text": "Letiště Milliken\n\nLetiště Milliken (, ICAO: FLKW) je letiště v Kabwe v Centrální provincii v Zambii. Nachází se západně od centra města.\n\nLetiště je v nadmořské výšce 1195 m n. m. Vzletová a přistávací dráha je dlouhá 1 100 m a její povrch je z hlíny.\n"}
{"id": "1401463", "url": "https://cs.wikipedia.org/wiki?curid=1401463", "title": "Rugiswalde", "text": "Rugiswalde\n\nRugiswalde je vesnice, místní část města Neustadt in Sachsen v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nRugiswalde bylo založeno patrně franskými osadníky ve 12. století jako lesně-lánová ves. V písemných pramenech je prvně zmiňováno roku 1413 nebo 1415 jako \"Rudolswalde\", kdy bylo spravováno z rytířského statku v sousedním Langburkersdorfu. Samostatná obec se roku 1973 stala součástí Langburkersdorfu a roku 1994 byla začleněna do nově vzniklé obce Hohwald. Od roku 2007 je Rugiswalde součástí města Neustadt in Sachsen.\n\nVesnice leží na hranicích Šluknovské pahorkatiny a Saského Švýcarska. Nachází se jihovýchodně od Neustadtu in Sachsen na státní hranici s Českou republikou; sousedí s Novou Vískou a Horní Poustevnou, částmi obce Dolní Poustevna. Do Horní Poustevny vede turistický hraniční přechod pro pěší a cyklisty. Rugiswalde se táhne údolím potoka Frohnbach, který teče přibližně západo-východním směrem. Západně od vsi se nachází vrch Ungerberg (537 m) s rozhlednou.\n\n\n"}
{"id": "1401465", "url": "https://cs.wikipedia.org/wiki?curid=1401465", "title": "Solomon Luria", "text": "Solomon Luria\n\nŠalamoun Luria (1510 - 7. listopadu 1573) (: ) byl jedním z velkých aškenazských poskim (rozhodčích židovského práva) a učitelů své doby. Je znám zejména díky svému halachickému dílu \"Jam šel Šlomo\" a komentáře k talmudu s názvem \"Chochmat Šlomo\". Luria je znám pod akronymem Maharšal (hebrejská zkratka pro „náš účitel rabbi Šlomo Luria“) nebo jako Rašal (rabi Šlomo Luria).\n\n"}
{"id": "1401467", "url": "https://cs.wikipedia.org/wiki?curid=1401467", "title": "Bernard Altum", "text": "Bernard Altum\n\nJohann Bernard Theodor Altum (31. ledna 1824 Münster – 1. února 1900 Eberswalde) byl německý katolický kněz, zoolog a výzkumník v oboru lesnictví.\n\nStudoval filozofii a teologii v Münsteru. V roce 1849 byl vysvěcen na kněze. Později jej zájem vedl ke studiu zoologie a příbuzných disciplín, jež vystudoval pod Johannem Peterem Müllerem a Martinem Lichtensteinem na Humbodtově univerzitě v Berlíně. Od roku 1859 vyučoval na Univerzitě v Münsteru, potom se v r. 1869 přemístil na Lesnickou akademii v Eberswalde jako nástupce Julia Theodora Christiana Ratzeburga.\n\nNa počátku se ve svém výzkumu věnoval savcům a ptákům. Ale po přemístění do Eberswaldu, se jeho odborný zájem rozšířil.\nV letech 1893 až 1900 byl presidentem Německé ornitologické společnosti.\n\n"}
{"id": "1401468", "url": "https://cs.wikipedia.org/wiki?curid=1401468", "title": "Tartárie", "text": "Tartárie\n\nTartárie nebo Velká Tartárie byl název používaný od středověku do dvacátého století pro rozlehlou oblast severní a střední Asie rozkládající se od Kaspického moře a Uralu k Tichému oceánu, po mongolské invazi a následné turkické migraci obývanou především Turko-mongoly.\n\nTato rozsáhlá oblast zahrnovala velkou část Kavkazu, Sibiře, Turkestánu, Mongolska a Mandžuska.\n\nTartárie byla často dělena podle předpony značící vládnoucí moc nebo geografickou lokaci. Tudíž západní Sibiř byla označována jako Moskevská nebo Ruská Tartárie, Sin-ťiang a Mongolsko byly čínskou Tartárií, západní Turkestán (později Ruský Turkestán) byl znám jako Nezávislá Tartárie a Mandžusko jako Východní Tartárie.\n\nJak se Ruské impérium rozpínalo dále na východ a větší části Tartárie byly známé Evropanům, začal tento termín zastarávat. Evropské oblasti severně od Černého moře osídlené turkickým lidem byly známé jako Malá Tartárie.\n\nVýchodní Tartárie je starý název pro oblast obývanou Mandžuy táhnoucí se od soutoku řek Amur a Ussuri až po ostrov Sachalin. Tato oblast je nyní Přímořským krajem s oblastním správním centrem Vladivostokem.\n\nTyto oblasti byly obývány moheskými kmeny a národem Džürčenů a také různými královstvími včetně Korjo, Parhe, Liao nebo Kitany.\n"}
{"id": "1401473", "url": "https://cs.wikipedia.org/wiki?curid=1401473", "title": "Palác míru a harmonie", "text": "Palác míru a harmonie\n\nPalác míru a harmonie () je 77 m vysoká pyramida v hlavním městě Kazachstánu Astaně, která příležitostně slouží různým účelům. Postavila ji firma Sembol Construction za 8,74 miliardy tenge (okolo 58 milionů USD), byla otevřena na konci roku 2006.\n\nPyramida byla postavena zejména pro Kongres představitelů světových a tradičních náboženství. Poskytuje prostor lidem nejrůznějšího vyznání, židům, muslimům, křesťanům, buddhistům, hinduistům, taoistům a vyznavačům dalších věrouk.\n\nJe zde operní sál o třináctistech místech, muzeum kultury, knihovna, studijní centrum kazachstánských etnických a geografických společenství. Různost sjednocuje čistá forma pyramidy vysoké 62 m o základně 62×62 m. Budova je koncipována coby globální centrum náboženského porozumění, zřeknutí se násilí a prosazování víry a rovnosti lidí.\n"}
{"id": "1401479", "url": "https://cs.wikipedia.org/wiki?curid=1401479", "title": "František Mysliveček (1943)", "text": "František Mysliveček (1943)\n\nFrantišek Mysliveček (* 11. prosince 1943 Praha-Žižkov) je bývalý český fotbalista a trenér.\n\nJeho syn František Mysliveček je funkcionář a bývalý prvoligový fotbalista.\n\nNejvýše hrál II. ligu, ve které nastupoval za Slavoj Žižkov (dobový název Viktorie), Duklu Písek (během základní vojenské služby) a Xaverov. Hráčskou kariéru ukončil na začátku 80. let 20. století v Jílovém u Prahy jako hrající trenér.\n\nV letech 1981–1984 vedl třetiligové mužstvo TJ KŽ Králův dvůr. Na jaře 1985 byl asistentem Vladimíra Táborského v pražské Spartě (mistr ligy 1984/85). Jako hlavní trenér vedl druholigová mužstva Viktorie Žižkov, České Lípy a Ústí nad Labem. Ve Slavoji Vyšehrad strávil tři roky a dokázal s ním postoupit o dvě úrovně výše. Vyhrál s ním Pražský přebor (1998/99) a následně i divizi (1999/00), čímž se klub probojoval do ČFL – jedné ze dvou skupin 3. nejvyšší soutěže. Ze Slavoje Vyšehrad odešel do Uhelných skladů Praha. Před začátkem sezony 2012/13 se vrátil po více než deseti letech do Slavoje Vyšehrad, kde se stal trenérem dorostu (U19). U dorosteneckého mužstva skončil na začátku prosince 2015.\n\n"}
{"id": "1401482", "url": "https://cs.wikipedia.org/wiki?curid=1401482", "title": "Autobusová doprava v Izraeli", "text": "Autobusová doprava v Izraeli\n\nAutobusová doprava ( , \"tachbura ciburit otobusim be-Jisra'el\") je nejrozšířenější typ veřejné dopravy v Izraeli.\n\nHlavními dopravci autobusové dopravy jsou společnosti Egged a Dan. Egged patří mezi největší autobusové dopravní společnosti na světě. V Izraeli zajišťuje většinu meziměstských a dálkových spojů a navíc i městskou hromadnou dopravu v některých větších městech jako Jeruzalém a Haifa. I společnost Dan zaujímá na domácím trhu významný podíl. Zajišťuje některé meziměstské linky a hlavně provozuje síť autobusů v aglomeraci Tel Avivu (Guš Dan). \n\nSpolečnost Egged Ta'avura je dceřinou společností Eggedu a zajišťuje dopravu v některých lokalitách. Firma Kavim poskytuje autobusové spojení v některých městech aglomerace Tel Avivu. Podobně firma Dan má dceřinou společnost Dan ba-darom, která působí v jižním Izraeli a její podsložkou je Dan Beerševa (též Metrodan Beerševa), provozovatel autobusů v Beerševě. Novými hráči na trhu v některých městech jsou společnosti Metropoline, Superbus nebo Nateev Express, jejichž vznik většinou souvisí s liberalizačními kroky v izraelské dopravě, kdy bylo přistoupeno k rozmělnění původní dominance Eggedu. Technologickým posunem je pak síť expresních městských autobusů v Haifě, zvaná Metronit.\n\nJednotliví dopravci nabízejí kromě základního jízdného i časově omezené jízdenky, denní, měsíční i roční, také předplacené hromadné jízdenky pro 5-20 jízd. Meziměstské spoje obsluhují většinu izraelských měst i vesnických sídel. Tyto linky se dělí na běžné zastávkové (me'asef, מאסף), expresní (ekspres, אקספרס) a přímé (jašir, ישיר). V 2. polovině 20. století byla autobusová doprava v Izraeli jednoznačně dominantním způsobem přepravy, teprve postupně byla nahrazována individuální automobilovou dopravou, později od přelomu století i revitalizovanou a rozšiřovanou sítí železnic Izraelských dráh. Ve většině izraelských měst se nacházejí velké autobusové terminály. Největší z nich (a jedno z největších na světě) je telavivské centrální autobusové nádraží, dokončené po průtazích roku 1993. Autobusové zastávky mají jednotný systém značení, sestávající z žlutého informačního sloupu a kovové tabule, na jejíž jedné straně jsou vyznačena čísla a destinace v hebrejštině, na straně druhé v angličtině. \n\nNavzdory masivním investicím do jiných typů přepravy (zejména vlakové) je autobusová doprava v Izraeli převládajícím typem dopravy. V roce 1980 najezdily autobusy na pravidelných linkách 353 milionů kilometrů, v roce 2000 to bylo 402 milionů a v 2016 roce 597 milionů kilometrů.\n\n\n"}
{"id": "1401483", "url": "https://cs.wikipedia.org/wiki?curid=1401483", "title": "Thomas Hamilton, 9. hrabě z Haddingtonu", "text": "Thomas Hamilton, 9. hrabě z Haddingtonu\n\nThomas Hamilton, 9. hrabě z Haddingtonu (\"Thomas Hamilton, 9th Earl of Haddington, 9th Baron Binning, 1st Baron Melros\"; 21. června 1780 – 1. prosince 1858) byl britský státník ze starobylého šlechtického rodu Hamiltonů. Patřil k toryům a řadu let byl členem Dolní sněmovny. Až jako peer zastával vysoké vládní funkce, byl místokrálem v Irsku a ministrem námořnictva. \n\nPocházel z významného skotského rodu Hamiltonů, který v této větvi užíval titul hrabat z Haddingtonu od roku 1619. Byl jediným synem 8. hraběte z Haddingtonu a jeho manželky Sophie Hope (1759–1813), dcery 2. hraběte z Hopetounu. Studoval na univerzitách v Edinburghu a v Oxfordu a v roce 1802 byl poprvé zvolen do Dolní sněmovny. Od mládí podporoval politiku W. Pitta mladšího, později G. Canninga, znovu byl poslancem v letech 1807–1812 a 1814–1827. V roce 1814 byl jmenován komisařem kontrolního úřadu Východoindické společnosti a zároveň členem Tajné rady. V roce 1827 získal britský titul barona Melrose a vstoupil do Sněmovny lordů (ostatní rodové tituly zdědil po otci až v roce 1828, ty ale platily jen pro Skotsko). Do otcovy smrti jako jeho dědic vystupoval pod jménem \"lord Binning.\"\n\nV Peelových konzervativních vládách byl krátce místokrálem v Irsku (1835), prvním lordem admirality (1841–1846) a lordem strážcem tajné pečeti (1846). \n\nV roce 1802 se oženil s Mary Parker (1781–1861), dcerou 4. hraběte z Macclesfieldu. Jejich manželství zůstalo bez potomstva, titul hraběte z Haddingtonu zdědil bratranec George Baillie–Hamilton. \n\n"}
{"id": "1401484", "url": "https://cs.wikipedia.org/wiki?curid=1401484", "title": "George Francis Hamilton", "text": "George Francis Hamilton\n\nLord George Francis Hamilton (17. prosince 1845 – 22. září 1927) byl britský státník ze starobylého šlechtického rodu Hamiltonů. Jako člen Konzervativní strany byl téměř 40 let poslancem Dolní sněmovny. Jako dlouholetý ministr námořnictva a ministr pro Indii patřil na přelomu 19. a 20. století k významným osobnostem britské koloniální politiky.\n\nByl třetím synem 1. vévody z Abercornu, po matce Louise Jane Russell (1812–1905) byl spřízněn s rodinou vévodů z Bedfordu. Jeho nejstarší bratr byl 2. vévodou z Abercornu a zastával čestné posty u dvora, další bratr Claud John Hamilton (1843–1925) působil v politice. Jako syn vévody užíval titul lorda, původně sloužil v armádě a dosáhl hodnosti poručíka. V roce 1868 byl za Konzervativní stranu poprvé zvolen do Dolní sněmovny. Do parlamentu vstoupil za hrabství Middlesex, kde bez problémů uspěl i v dalších volbách. Volební reformou z roku 1885 byl volební obvod Middlesex rozdělen na šest okrsků, jedním z nich byl Ealing (dnes západní Londýn) a ten lord Hamilton zastupoval v Dolní sněmovně do roku 1906.\n\nKariéru v politice zahájil jako státní podsekretář pro Indii (1874–1878). V této funkci byl podřízeným a blízkým spolupracovníkem markýze ze Salisbury, který zasedal ve Sněmovně lordů, takže Hamilton byl mluvčím ministerstva pro Indii v Dolní sněmovně. V roce 1878 se stal členem Tajné rady a v letech 1878–1880 byl viceprezidentem výboru Tajné rady pro školství. V konzervativních vládách markýze ze Salisbury byl v letech 1885–1886 a 1886–1892 ministrem námořnictva, v letech 1895–1903 státním sekretářem pro Indii. Z vlády odstoupil v říjnu 1903, spolu s ním odešli z kabinetu také ministr kolonií Joseph Chamberlain a ministr financí Ch. T. Ritchie. Na ministerstvu pro Indii nahradil Hamiltona 9. vikomt Midleton, dosavadní ministr války.\n\nZískal čestné doktoráty na univerzitách v Oxfordu a Glasgow, mimo jiné byl smírčím soudcem ve Westminsteru a Middlesexu. V letech 1894–1895 byl předsedou školské rady v Londýně.\n\nJeho manželkou byla Maud Lascelles (1846–1931), dcera 3. hraběte z Harewoodu. Měli spolu tři syny, nejstarší Ronald James Hamilton (1872–1958) působil v diplomacii, druhorozený Anthony George Hamilton (1874–1936) sloužil v armádě, nejmladší Robert Cecil Hamilton (1882–1957), jehož kmotrem byl 3. markýz ze Salisbury, dosáhl v námořnictvu hodnosti viceadmirála.\n\n\n"}
{"id": "1401485", "url": "https://cs.wikipedia.org/wiki?curid=1401485", "title": "Jiří Studnička", "text": "Jiří Studnička\n\nJiří Studnička (8. srpna 1920 – ) byl český fotbalový brankář a trenér.\n\nOdchovanec Slavoje Vyšehrad chytal v československé lize za Čechii Karlín. Do vyšehradského Slavoje se později vrátil a uzavřel zde hráčskou kariéru.\n\nPo skončení hráčské kariéry se stal trenérem ve Slavoji Vyšehrad.\n\n"}
{"id": "1401486", "url": "https://cs.wikipedia.org/wiki?curid=1401486", "title": "Frederick Campbell, 3. hrabě z Cawdoru", "text": "Frederick Campbell, 3. hrabě z Cawdoru\n\nFrederick Campbell, 3. hrabě z Cawdoru (\"Frederick Archibald Vaughan Campbell, 3rd Earl of Cawdor, 3rd Viscount Emlyn, 4th Baron Cawdor\") (13. února 1847 – 8. února 1911) byl britský státník ze starobylého skotského klanu Campbellů. Jako člen Konzervativní strany byl poslancem Dolní sněmovny, později jako peer vstoupil do Sněmovny lordů. Zastával řadu čestných postů a v roce 1905 byl krátce britským ministrem námořnictva.\n\nPocházel ze starobylého skotského šlechtického rodu, náležel k linii, která vlastnila statky ve Walesu. Byl nejstarším synem 2. hraběte z Cawdoru a jeho manželky Sarah Compton-Cavendish (1813–1881), která pocházela z rodiny hrabat z Burlingtonu a patřila k blízkému okruhu dvora královny Viktorie. Jeho mladší bratři Ronald (1848–1879) a Alexander (1855–1929) sloužili v armádě, sestry se provdaly do významných rodin Lambton, Boyle a Howard.\n\nVystudoval v Oxfordu a v letech 1874–1885 byl za konzervativce členem Dolní sněmovny. V parlamentu zastupoval waleské hrabství Carmarthen, které v této době zaznamenalo významný průmyslový rozvoj a vzrostla základna voličů Liberální strany, což vedlo k Campbellově porážce v roce 1885, později se ještě v roce 1892 neúspěšně pokusil získat poslanecký mandát v Manchesteru. Od roku 1895 až do smrti byl prezidentem železniční společnosti \"Great Western Railway Company\", zastával též řadu čestných funkcí v několika waleských hrabstvích, mimo jiné byl lordem-místodržitelem v hrabství Pembroke (1896–1911). Po otci zdědil v roce 1898 titul hraběte z Cawdoru a vstoupil do Sněmovny lordů (do té doby vystupoval pod jménem \"vikomt Emlyn\"). V roce 1899 byl jmenován vojenským pobočníkem královny Viktorie a v této funkci setrval i za jejího syna Eduarda VII.\n\nV březnu 1905 byl jmenován prvním lordem admirality (jeho předchůdce v této funkci 2. hrabě ze Selborne odešel jako guvernér do jižní Afriky), zároveň byl jmenován i členem Tajné rady. Jako ministr námořnictva zůstal členem kabinetu jen do prosince 1905, kdy padla konzervativní vláda. Ve Sněmovně lordů zůstal do smrti předním mluvčím konzervativní opozice.\n\nS manželkou (1868) Georgianou Turnor měl deset dětí, dědicem rodových titulů byl syn Hugh Frederick Campbell, 4. hrabě z Cawdoru (1870–1914). Další syn Ian Campbell (1883–1962) za první světové války dosáhl hodnosti plukovníka, později byl lordem–místodržitelem ve skotském hrabství Nairnshire. Nejmladší syn Eric Campbell (1885–1918) padl za první světové války v hodnosti majora.\n\nVnuk Frederick Campbell, 5. hrabě z Cawdoru, byl dvakrát ženat. Jeho druhou manželkou a nyní vdovou je Angelika, rozená hraběnka Lažanská (*1943), dcera Prokopa IV. Lažanského.\n\n"}
{"id": "1401487", "url": "https://cs.wikipedia.org/wiki?curid=1401487", "title": "Jaroslav Tauer", "text": "Jaroslav Tauer\n\nJaroslav Tauer (3. října 1925 – 2006) byl český fotbalový útočník a trenér.\n\nOdchovanec Slavoje Vyšehrad hrál v československé lize za SK Nusle a ATK Praha (dobový název Dukly). Hrál také za Meteor České Budějovice. Do vyšehradského Slavoje se později vrátil a uzavřel zde hráčskou kariéru. Do Slavoje Vyšehrad přivedl i svého syna a vnuka, kteří později patřili k oporám tohoto klubu.\n\nPo skončení hráčské kariéry se stal trenérem ve Slavoji Vyšehrad.\n\n"}
{"id": "1401490", "url": "https://cs.wikipedia.org/wiki?curid=1401490", "title": "Papežská univerzita svatého Tomáše Akvinského", "text": "Papežská univerzita svatého Tomáše Akvinského\n\nPapežská univerzita svatého Tomáše Akvinského, známá též jako Angelicum, je nejvýznamnější univerzitou provozovanou dominikánským řádem a ústředním centrem tradiční tomistické filosofie.\n\nUniverzita se nachází v centru Říma a poskytuje přednášky v italštině a částečně i v angličtině. Studium na ní je přístupné mužům i ženám. Na běh univerzity vedle rektora dohlíží ještě velký kancléř univerzity, jímž je z titulu své funkce generál dominikánského řádu.\n\n"}
{"id": "1401493", "url": "https://cs.wikipedia.org/wiki?curid=1401493", "title": "Procfs", "text": "Procfs\n\nProcfs (zkratka z anglického , doslova \"souborový systém procesů\") je virtuální souborový systém přítomný na většině un*xových operačních systémů a sloužící k zjišťování informací o procesech a jiných informací o běžícím operačním systému. V rámci standardní adresářové struktury bývá připojován do souborového systému do adresáře \"/proc\". Kromě čtení je možné přes něj i některé proměnné měnit. Obsah tohoto virtuálního souborového systému není nikde trvale uložen: jádro operačního systému jej vždy znovu během startu systému vytvoří a dále aktualizuje.\n\nTom J. Killian z Bellových laboratoří popsal přístup k procesům jako k souborům na letní konferenci USENIXu v roce 1984 a také implementoval první verzi procfs do Version 8 Unix. Cílem bylo především překonat nedostatky zjišťování informací o procesech pomocí ptrace. Dalším významným vývojovým stupňem byla implementace procfs v operačním systému Plan 9. V této podobě se rozšířil do dalších un*xových operačních systémů jako přirozený důsledek un*xové zásady \"vše je soubor\".\n\nV Linuxu byl postupně rozšiřován o množství systémových informací procesů se netýkajících, až byl ve verzi 2.6 založen nový virtuální souborový systém sysfs, kam byla většina z nich přesunuta. FreeBSD a OpenBSD, které procfs používaly, od něj naopak ustoupily (OpenBSD jej definitivně odstranilo ve verzi 5.7 z května 2015).\n\n"}
{"id": "1401494", "url": "https://cs.wikipedia.org/wiki?curid=1401494", "title": "AC Sparta Praha 2018/19", "text": "AC Sparta Praha 2018/19\n\nTento článek se podrobně zabývá událostmi ve fotbalovém klubu AC Sparta Praha v sezoně 2018/19 a jeho působení v , MOL Cupu a Evropské lize. Sparta se v předchozím ročníku umístila na 5. místě a zajistila si tak start ve 2. předkole Evropské ligy.\n\nNa konci května ze Sparty odešel brankář Martin Dúbravka, který přestoupil do anglického Newcastle United FC. Do Sparty zamířil brankář Slovácka Milan Heča a do přípravy se zapojil útočník Bohemians Praha 1905, Ghaňan Benjamin Tetteh. Sezona 2018/19 začala pro Spartu 18. června. Do přípravy se nezapojili David Hovorka a Michal Kadlec. Další posilou se stal Srb Uroš Radaković ze Sigmy Olomouc. Na roční hostování z RSC Anderlecht přišel kamarád Nica Stanciua Alexandru Chipciu. Pár dnů před začátkem ligy Sparta potvrdila přestup Benjamina Tetteha, do Baníku odešel Daniel Holzer a na hostování do Jablonce David Hovorka.\n\nV prvním kole Sparta porazila nováčka z Opavy, poté ale přišel první zápas 2. předkola Evropské ligy se srbským Spartakem Subotica. Sparta do utkání šla jako jasný favorit, ale Subotica senzačně vyhrála 0:2. Utkání se stalo osudným trenéru Hapalovi, který byl po utkání odvolán a dočasně nahrazen dosavadním sportovním ředitelem Zdeňkem Ščasným. Pod staronovým koučem Ščasným Sparta uspěla v lize v Jablonci, v zápase, ve kterém Sparta vytvořila nový klubový a ligový rekord – nejmenší počet hráčů české národnosti v základní sestavě – 1. V odvetě 2. předkola dokonce porazila Suboticu, ale pouze 2:1 a to na postup nestačilo. Sparta podruhé v řadě skončila v evropských pohárech na prvním soupeři. Během utkání (když Sparta po penaltě inkasovala) vniklo na hřiště několik fanoušků z „kotle“ a zápas musel být na několik minut přerušen, fanoušky uklidňoval i kapitán Josef Šural. Tito fanoušci byli obviněni z výtržnictví a hledá je policie. Ze strany Sparty jim hrozí zákaz vstupu na stadion a peněžní pokuty. Sparta za incidenty v utkáních proti Subotici dostala od UEFA celkovou pokutu 100 tisíc eur (v přepočtu cca 2,5 milionu korun), trest v podobě zavřeného stadionu pro příští domácí utkání LM/EL a kapitán Josef Šural má stopku na 4 soutěžní zápasy v soutěžích UEFA.\n\nV dalších kolech Sparta porazila 1. FC Slovácko 1:0 a zdemolovala FK Teplice 4:0 čtyřmi góly v prvním poločase. Sparta poprvé v ligové sezoně ztratila body s Příbramí, se kterou i přes 15 střel na bránu remizovala 2:2. Sparta se dlouhodobě potýkala s nedostatkem útočníků, protože na marodce stále byli Václav Kadlec, Matěj Pulkrab a Václav Drchal, a tak měla Sparta k dispozici pouze Josefa Šurala a Benjamina Tetteha, kteří pravidelně nastupovali v základní sestavě. Proto do Sparty jako volný hráč přišel Australan súdánsko-eritrejského původu Golgol Mebrahtu, který naposledy hrál za Mladou Boleslav. Sparta nedokázala vyhrát ani následující utkání, s Bohemians remizovala 1:1. V dalším kole už ale Sparta dokázala zvítězit, poslední Duklu, která byla tou dobou poslední s 0 výhrami, 0 remízami a 7 prohrami, zdolala 2:0. Dalším zápasem bylo vypjaté utkání v Ostravě, kde Sparta dokázala vyhrát 1:0. V následujícím kole Sparta doma zničila Liberec 4:1 a na jeden den se dostala do čela ligy. Stalo se tak po dvou letech.\n\nKonec září se nesl v duchu personálních změn ve vedení Sparty. Na postu generálního ředitele skončil Adam Kotalík, který se přesunul do pozice supervizora sportovní oblasti. Novým generálním ředitelem Sparty se stal František Čupr. Znovuobsazena je pozice generálního sekretáře, který bude koordinovat všechny složky sportovního úseku a dohlížet na administrativní procesy. Generálním sekretářem je nově Dušan Žovinec.\n\nV desátém kole Sparta hrála ve šlágru kola s Viktorií Plzeň. Utkání rozhodl vlastní gól Radakoviće. Ve vypjatém zápase padlo celkem 9 žlutých karet a v samém závěru dostal červenou kartu za faul na Limberského Nicolae Stanciu, který následně dostal od disciplinární komise trest na dva zápasy. V říjnu čekalo Spartu první utkání v MOL Cupu, jejím soupeřem byl divizní tým TJ Slavoj TKZ Polná. Sparta v Polné zvítězila 4:1, poslední gól Sparty vstřelil teprve 16letý Adam Hložek. V 11. kole Sparta, bez chybějícího Stanciua, prohrála v Olomouci 0:1 a na čelo ligy ztrácela 4 body. V následujícím kole Sparta přivítala Mladou Boleslav, kterou porazila stejně jako měsíc zpátky Liberec 4:1. Dvěma góly se na vítězství podílel Benjamin Tetteh, který byl se sedmi góly nejlepším střelcem Sparty. Následovalo venkovní utkání ve Zlíně, kde Sparta prohrála 0:1. Bylo to třetí venkovní ligové utkání v řadě, které Sparta prohrála 0:1.\n\n290. derby bylo naplánováno na 4. listopadu na stadion Sparty. Sparta sice začala aktivněji, ale jako první skórovala Slavia, když ve 36. minutě prostřelil Nițu Kúdela. Sparta ale dokázala v závěru poločasu skóre otočit po góle Tetteha ve 42. minutě a po penaltě proměněné Kangou. Ve druhém poločase ale Sparta ani jednou nevystřelila na branku Slavie a v 70. minutě skóre srovnal Souček. Derby skončilo 2:2. Sparta na další utkání přišla o Chipciua, který dostal stop na jeden zápas za 4 žluté karty a o Kangu, který má stopku na 2 zápasy po 8 žlutých kartách.\n\nV dalším kole Sparta konečně překonala prokletí venkovních zápasů, když vyhrála v Karviné 3:1. K výhře pomohl i svým prvním ligovým gólem v kariéře stoper Uroš Radaković. V 89. minutě se do hry dostal 16letý Adam Hložek, který se stal nejmladším hráčem Sparty, který kdy zasáhl do ligového utkání. Sparta byla v polovině základní části na 3. místě se ztrátou 5 bodů na druhou Plzeň a 7 bodů na vedoucí Slavii.\n\nDruhou polovinu základní části Sparta nezahájila dobře. V 16. kole přivítala doma FK Jablonec. Utkání bylo věnováno 125. výročí založení klubu, hráči Sparty nastoupili v černých retro dresech. Utkání mohl rozhodnout Nicolae Stanciu, penaltu ale minul. O 3 dny později Sparta hrála osmifinále MOL Cupu v Opavě. V normální hrací době ani v prodloužení gól nepadl, a tak přišly na řadu penalty. Až v 6. sérii penalt o vítězství Sparty rozhodl Martin Frýdek. Na začátku prosince Sparta zavítala do Uherského Hradiště. Sparta v divokém utkání, ve kterém dostala dvě červené karty (Kanga a Ćivić) a neproměnila dvě penalty (Kanga a Ristić) prohrála 1:2. Za červené karty dostali Kanga a Ćivić pokuty ve výši 50 % platu (tudíž Kanga 1 milion, Ćivić 125 000), Kanga dostal stopku na 2 zápasy, Ćivić na 1. Sparta nezvládla ani další utkání, doma prohrála s Teplicemi 0:1 a na vedoucí Slavii ztrácela propastných 15 bodů.\n\nDen po výbuchu s Teplicemi Sparta oznámila novou posilu. Ze švédského Norrköpingu přišel útočník David Moberg Karlsson. Moberg Karlsson je prvním hráčem švédské národnosti ve Spartě. V posledním zápase kalendářního roku 2018 Sparta remizovala s Příbramí 1:1. Dne 17. prosince na pozici sportovního ředitele skončil Zdeněk Ščasný, který už bude pouze trenérem. Novým sportovním ředitelem se stal Tomáš Rosický. Druhou zimní posilou se 28. prosince stal Martin Hašek mladší z Bohemians.\n\nSparťanům začala zimní příprava 3. ledna. Po domluvě s Jabloncem se do přípravy zapojili David Lischka a Matěj Hanousek, se kterými Sparta dojednávala podmínky smlouvy. U Lischky se ale objevil problém, protože zdravotní prohlídka odhalila nespecifikované problémy se srdcem. V pondělí 14. ledna Spartu opustil kapitán Josef Šural, který přestoupil do tureckého Alanyasporu. Ve Spartě skončili také Mihailo Ristić, kterému vypršelo hostování z ruského Krasnodaru; Semih Kaya, který odešel na hostování do tureckého Galatasaraye, Bogdan Vătăjelu, který šel na hostování do Jablonce a Vukadin Vukadinović, který šel na hostování do tureckého druholigového Bolusporu. Ze Sparty po roce odešel i Nicolae Stanciu, který přestoupil do saúdskoarabského Al Ahli za 200 milionů korun. Po kapitánovi tak Spartu opustil i náhradní kapitán.\n\nJarní sezona začala pro Spartu 10. února doma proti Bohemians. Po odchodech Šurala a Stanciua nesl kapitánskou pásku Martin Frýdek. Ten v závěru utkání rozhodl, neproměnil sice penaltu, ale trefil se z následné dorážky. V dalším kole Sparta udolala Duklu 3:2. Dne 22. února se na Letnou po dvou letech, strávených v čínském Che-nan Ťien-jie a v americké Philadelphii, vrátil reprezentační kapitán Bořek Dočkal.\n\nPo Dočkalově příchodu Sparta porazila Baník 3:2 a Liberec 1:0. Liberec mohl v závěru vyrovnat, penaltu Kozáka ale chytil Florin Niță. Ve 24. kole Sparta doma přivítala Viktorii Plzeň. Spartu poslal do vedení v 10. minutě Adam Hložek, který se tak stal nejmladším střelcem historie ligy. O další góly se postarali Kanga, Sáček, pro kterého se jednalo o první gól v rudém dresu a Pulkrab. Sparta deklasovala Plzeň 4:0. Utkání muselo být v 82. minutě přerušeno, fanoušci Plzně hodili pyrotechniku na tribunu sparťanských fanoušků, tři fanoušci byli zraněni. Policie byla nucena vyklidit hostující sektor a bylo zadrženo 23 fanoušků, z toho 2 pro trestný čin těžké ublížení na zdraví ve stadiu pokusu, za což jim hrozí až 10 let vězení. O týden později proti Olomouci Sparta prodloužila svoji jarní sérii výher na 6 zápasů. Vítězná série Sparty skončila ve 26. kole v Mladé Boleslavi, kde Sparta prohrála 1:2. Ve čtvrtfinále MOL Cupu Sparta hrála v Teplicích. Základní hrací doba skončila remízou 1:1, po prodloužení byl stav 2:2, takže následovaly penalty, které rozhodl Guélor Kanga. Sparta postoupila do semifinále, kde se utká se Slavií. Ve 27. kole Sparta porazila FC Fastav Zlín 2:0.\n\n291. derby bylo naplánováno na 14. dubna na Eden. Po chybě Nițy měla Slavia ve 14. minutě kopat penaltu. Po konzultaci s videorozhodčím byla penalta odvolána. Ve 20. minutě po rohovém kopu otevřel skóre Souček. V závěru prvního poločasu dostal Kanga svoji dvanáctou žlutou kartu v sezoně, čímž vyrovnal sezonní ligové maximum. V 53. minutě srovnal skóre střelou z dálky Plavšić. Derby potřetí v řadě skončilo remízou, tentokrát 1:1.\n\nVe 29. kole na Letnou přijela o sestup bojující Karviná vedená Františkem Strakou. Karvinský útočník Wágner otevřel skóre už ve 4. minutě utkání, další přidal v 54. minutě. Další gól vstřelil Guba a v závěru se o korekci skóre postaral svým premiérovým gólem v rudém dresu Martin Hašek. Sparta senzačně prohrála s předposlední Karvinou 1:3.\n\n292. derby bylo nalosováno pro semifinále MOL Cupu na 24. dubna opět na Eden. Jednalo se o druhé derby v rozmezí deseti dnů. Ve 25. minutě otevřel skóre Souček, který ve 45. minutě zvyšoval na 2:0 pro Slavii. V závěru poločasu vypukl mezi hráči konflikt, který vyústil v červenou kartu pro Frýdka. Po konzultaci s videem byla karta změněna pouze na žlutou. V 51. minutě zvýšil na konečných 3:0 Masopust. Bezmocná Sparta si nepřipsala střelu na bránu, Slavia na branku Sparty vystřelila jedenáctkrát. Utkání se stalo osudným trenéru Ščasnému, který byl po derby odvolán. Bylo oznámeno, že tým dočasně povede asistent Michal Horňák.\n\nPo prohře se Slavií se Sparta dokázala opět zvednout a zajistit si 3. místo do nadstavby díky výhře na půdě Opavy 0:3. Sparta ukončila základní část s 57 body na třetím místě, se ztrátou 15 bodů na vedoucí Slavii.\n\nV pondělí 29. dubna se Letná zahalila do smutečního. V noci z neděle na pondělí v turecké Alanyi zemřel Josef Šural. Šural za Spartu odehrál 80 zápasů, ve kterých vstřelil 25 gólů. V podzimní části sezony nastupoval jako kapitán. Šuralovi bylo věnováno první utkání nadstavby proti Baníku, které Sparta vyhrála 3:0.\n\nSparta si pojistila celkové třetí místo ve druhém kole nadstavby proti Liberci, který porazila 1:0 gólem Costy. Ve třetím kole nadstavby Sparta schytala debakl 0:4 od Plzně, což je nejtěžší porážka Sparty v samostatné české lize. V následujícím kole Sparta doma porazila Jablonec 2:0, utkání provázely protesty diváků proti vedení klubu.\n\n293. derby, které bylo čtvrtým derby sezony a bylo zároveň posledním zápasem sezony, se odehrálo 26. května na Edenu. Už v 7. minutě skóroval opět Tomáš Souček, pro kterého to byl letošní pátý gól Spartě. Ve 21. minutě skóre z penalty srovnal Guélor Kanga, který se svým 12. gólem v sezoně stal nejlepším střelcem Sparty. V 50. minutě na 2:1 pro Slavii Alexandru Băluță. Sparta tak nedokázala v derby vyhrát poosmé v řadě.\n\n\n\nSparta bude druhý rok po sobě v populární hře série FIFA, ve hře FIFA 19, která vyšla 28. září 2018.\n\nAC Sparta Praha si ke 125. výročí klubu připravila sérii videí mapující historii klubu\n\n"}
{"id": "1401495", "url": "https://cs.wikipedia.org/wiki?curid=1401495", "title": "Dubroŭna", "text": "Dubroŭna\n\nDubroŭna (, – \"Dubrovno\", ) je město ve Vitebské oblasti v Bělorusku. K roku 2018 měla přes sedm tisíc obyvatel a byla správním střediskem Dubrovenského rajónu.\n\nDubroŭna leží na Dněpru, přítoku Černého moře, tam, kde se do něj vlévají potoky Zadubrovenka a Slinka. Od Vitebsku, správního střediska oblasti, je vzdálena přibližně 100 kilometrů jihovýchodně.\n\nNejbližší železniční stanice je Asinaŭka přibližně osm kilometrů severně na trati z Orši do Smolenska v Rusku. \n\nJméno je pravděpodobně odvozeno od dubu, čemuž odpovídá i městský znak.\n\nZa druhé světové války byla Dubroŭna od 17. července 1941 do 26. června 1944 pod nadvládou nacistického Německa. V tomto období přišla o své židovské obyvatelstvo, které na přelomu 19. a 20. století tvořilo většinu.\n\n"}
{"id": "1401496", "url": "https://cs.wikipedia.org/wiki?curid=1401496", "title": "Praha-Karlín (železniční zastávka)", "text": "Praha-Karlín (železniční zastávka)\n\nPraha-Karlín je zaniklá železniční zastávka na trati do Kolína a České Třebové. Stála pod severním svahem vrchu Vítkov, na nynějším severním okraji katastrálního území Žižkov v místě, kde je na severní straně trati výběžek k.ú. Žižkov. Zastávka byla přístupná z karlínské ulice Pernerovy prolukou mezi domy č.p. 324 a 357, mezi Karlínským náměstím a Žižkovským tunelem pro pěší.\n\nŽelezniční zastávka byla zřízena na původní dvoukolejné neelektrifikované trati roku 1899. V letech 1899-1918 se nazývala Karlín (Karolinenthal), 1918-1939 Karlín, 1939-1942 Karolinenthal / Karlín, 1942-1945 Prag-Karolinenthal / Praha-Karlín, 1945-1957 Praha-Karlín.\n\nDřevěná čekárna na nástupišti zastávky (vpravo v pohledu od Prahy) stála těsně u opěrné zdi u vrchu Vítkov za koncem odvratové koleje u Hrabovky. Byla přístupná po lávce, ze které se mohlo dál pokračovat na cesty vítkovské stráně.\nK roku 2017 bylo ze zastávky dochováno torzo železného zábradlí, zarostlé nástupiště, některé z trakčních stožárů z elektrizace tratě (rok 1928) a přístupové schodiště z ulice Pernerova, které je na soukromém pozemku, nedostupné a zarostlé.\n\nZastávka a její lávka byly zrušeny roku 1957. Je v plánu zastávku v Karlíně obnovit. V rámci Landscape Festivalu 2018, který vyzýval k oživení některých míst ve veřejném prostoru, byla vystavena také dřevěná maketa nové zastávky Praha-Karlín. Byla ale umístěna v místě bývalé Odbočky Hrabovka (u vyústění Peckovy ulice), nikoliv v místě původní zastávky.\n\n\n\n"}
{"id": "1401497", "url": "https://cs.wikipedia.org/wiki?curid=1401497", "title": "Česko-německé fórum mládeže", "text": "Česko-německé fórum mládeže\n\nČesko-německé fórum mládeže (ČNFM) – Deutsch-tschechisches Jungendforum je projekt, který spojuje mladé lidi z České republiky a Německa. Cílem této dvojstranné diskuzní platformy je, aby hlas mladých lidí mezi 16 a 26 lety v oblasti společenských a politických událostí byl slyšet a aby se tito lidé aktivně podíleli na dialogu mezi oběma zeměmi. Za tímto účelem připravují v pěti pracovních skupinách projekty, které si sami vymyslí. Zastřešujícím tématem desátého funkčního období 2017/2019 je motto \"Jakou budoucnost (s)tvoříme?\". Česko-německé fórum mládeže vzniklo v roce 2001 a jeho jedno funkční období trvá dva roky. \n\nV desátém funkčním období byli hlavními podporovateli projektu Tandem – Koordinační centrum česko‐německých výměn mládeže, Česko‐německý fond budoucnosti, Ministerstvo školství, mládeže a tělovýchovy ČR a Bundesministerium für Familie, Senioren, Frauen und Jugend.\n\nDeváté funkční období: \"Kde jsem doma?\"\n\nDesáté funkční období: \"Jakou budoucnost (s)tvoříme?\"\n\nJedenácté funkční období: \"Moje, tvoje, naše hranice\"\n\nČesko‐německé fórum mládeže vzniklo z iniciativy mladých lidí z České republiky a Německa, kteří již v roce 1997, kdy byla ministry zahraničí obou zemí založena Koordinační rada Česko‐německého diskusního fóra, požadovali možnost zapojení mladé generace do Česko‐německého dialogu. V roce 2001 bylo Česko‐německé fórum mládeže založeno jako projekt Koordinační rady. Obě grémia jsou dodnes úzce propojena: Fórum mládeže je od roku 2003 v Česko‐německém diskusním fóru zastoupeno svými mluvčími a už se aktivně zapojilo do programu jeho výroční konference v Praze.\n\nJeden z nejznámějších projektů ČNFM je Do Německa na zkušenou.\n"}
{"id": "1401506", "url": "https://cs.wikipedia.org/wiki?curid=1401506", "title": "John G. Avildsen", "text": "John G. Avildsen\n\nJohn Guilbert Avildsen (21. prosince 1935 – 16. června 2017) byl americký filmový režisér, střihač a kameraman. Jeho nejznámějšími filmy jsou \"Rocky\" (1976), \"Rocky V\" (1990) a trilogie \"Karate Kid\" (1984, 1986 a 1989). Mezi jeho další známé snímky patří \"Zachraňte tygra\" (1973), \"Záhadný vzorec\" (1980), \"Noc v ráji\" (1983), \"Síla muže\" (1992) a \"8 sekund\" (1994). \n\nRoku 1977 obdržel Oscara za nejlepší režii za snímek \"Rocky.\" \n\nJeho posledním filmem bylo \"Inferno\" (1999). Snímek obdržel negativní recenze a měl slabé tržby, což přimělo Avildsena skončit s režií.\n\nČasto spolupracoval s hudebním skladatelem Billem Contim.\n\nAvildsen se narodil v Oak Park v Illinois. \n\nRežijně debutoval roku 1969 snímkem \"Turn on to Love\". Nejprve začínal jako asistent režie na filmech Arthura Penna a Otto Premingera, první menší úspěch měl jeho druhý film \"Joe\" (1970). Poté následoval film \"Zachraňte tygra\" (1973), který byl nominován na tři Oscary a získal jednoho pro Jacka Lemmona. \n\nAvildsenův největším úspěchem byl \"Rocky\" (1976). Film se stal nejvýnosnějším filmem z roku 1976 a získal deset nominací na Oscara a vyhrál tři, včetně Oscara za nejlepší režii. Později ještě režíroval \"Rockyho V\" (1990), který však již takový úspěch neměl. \n\nŽádný jeho další film se úspěchu Rockyho se už nikdy nevyrovnal. \n\nAvildsen byl dvakrát ženatý a měl čtyři děti.\n"}
{"id": "1401509", "url": "https://cs.wikipedia.org/wiki?curid=1401509", "title": "Adolf Sigmund", "text": "Adolf Sigmund\n\nAdolf Sigmund (10. dubna 1892 Majdalena — 12. července 1934 Praha) byl český lékař-radiolog, průkopník využívání rentgenu při diagnostice, následovník profesora Rudolfa Jedličky. Roku 1926 se habilitoval na docenta rentgenologie na Univerzitě Karlově. Byl uznávaným pedagogem a autorem řady odborných prací, zejména v oboru radiodiagnostiky onemocnění trávicího traktu.\n\nNarodil se 10. dubna 1892 v obci Majdalena u Třeboně jako syn sedláka, majitele usedlosti. Po absolvování třeboňského gymnázia studoval od roku 1911 medicínu na pražské lékařské fakultě. Roku 1914 byl povolán do armády jako poručík (Leutnant) zdravotní služby. Na ruské frontě byl raněn do kolena a v důsledku zánětu mu byla ve Vídni amputována noha. Obtížná pohyblivost, se kterou se po zbytek života potýkal, nejspíš vedla k tomu, že si jako lékař vybral obor, kde se nevyžadovala rychlá chůze.\n\nVrátil se do Prahy, kde dokončil studium (promován byl 3. července 1917) a nastoupil do zaměstnání jako sekundář v nemocnici sv. Alžběty. Během války pracoval ještě jako chirurg v posádkové nemocnici ve Vídni, získal ale také první radiologické zkušenosti ve vídeňském institutu pro rentgenologii u prof. Guida Holzknechta a v Reinerově nemocnici u Martina Haudeka.\n\nRoku 1918 se stal vedoucím rentgenologického oddělení v posádkové nemocnici v Praze, kde vynikl přesnými diagnózami. Zásluhou profesora Kukuly byl od 1. května 1921 přijat jako asistent na 1. chirurgickou kliniku Všeobecné nemocnice. Vedle běžných úkolů tam také dále studoval a psal první vědecké práce. V letech 1922, 1923 a 1924 se účastnil studijních pobytů v Německu, v roce 1924 také v Paříži. \n\nRoku 1926 se habilitoval z rentgenologie a jako docent pak tento obor přednášel na lékařské fakultě UK. Účastnil se mezinárodních konferencí, byl členem výboru Československé společnosti pro röntgenologii a radiologii. Roku 1927 si otevřel soukromou praxi.\n\nV květnu 1934 přestal ordinovat a 12. července téhož roku zemřel po dlouhé nemoci, na infekci plic a pohrudnice. K předčasnému úmrtí přispělo, že jeho organismus byl oslaben dlouhodobým vystavením rentgenovému záření. Pohřben byl 16. července ve strašnickém krematoriu za účasti řady významných lékařů. Jmenování mimořádným profesorem, na kterého byl navržen, se již nedožil.\n\nByl pokračovatelem profesora Rudolfa Jedličky. Prokázal badatelské, učitelské a organizační schopnosti. Po Jedličkově smrti se stal autoritou v otázkách rentgenové diagnostiky a techniky. Zasloužil se o propagaci rentgenu jako diagnostického prostředku a o zvýšení důvěry v něj. Přednáškami a publikacemi přibližoval tento prostředek praktickým i odborným lékařům. Jeho diagnózy byly přesné a spolehlivé. Měl smysl pro estetiku, výstižně se vyjadřoval, přednášky měl vždy poutavé a pečlivě připravené.\n\nRoku 1931 mu jugoslávský král Alexandr I. Karađorđević udělil Řád svatého Sávy IV. třídy. (Ocenění dostala spolu s ním řada dalších českých lékařů, kteří se o rok dříve účastnili Všeslovanského lékařského kongresu.)\n\nVědecká činnost doc. Sigmunda se zaměřila především na rentgenovou diagnostiku chorob žaludku a střev. Věnoval se také onemocněním žlučníku. Většina jeho prací vyšla v odborných časopisech. Knižně publikoval:\n\n\n"}
{"id": "1401513", "url": "https://cs.wikipedia.org/wiki?curid=1401513", "title": "Herbertové", "text": "Herbertové\n\nHerbertové jsou starý anglický šlechtický rod původem z Walesu. Díky příbuzenskému vztahu s Jindřichem VIII. se v 16. století dostali mezi nejvyšší šlechtu a až do 20. století řada členů rodu zastávala vysoké funkce ve státní správě, armádě a v koloniích. Vedle významných státníků a vojevůdců vynikl George Herbert, 5. hrabě z Carnarvonu jako nadšený archeolog a objevitel Tutanchamonovy hrobky v Egyptě. Hlavní rodová sídla Wilton House (Wiltshire), Highclere Castle (Berkshire) a Powis Castle (Wales) s bohatými uměleckými sbírkami jsou dnes zpřístupněna pro veřejnost. V současnosti rod reprezentují William Herbert, 18. hrabě z Pembroke (*1978), George Herbert, 8. hrabě z Carnarvonu (*1956) a John Herbert, 8. hrabě z Powisu (*1952). \n\nHerbertové se připomínají již od 12. století, zakladatelem vzestupu rodu byl Sir William († 1445), který působil ve službách Jindřicha V. a v roce 1426 byl povýšen do šlechtického stavu. Jeho synové William a Richard založili dvě rodové větve. Z Williamova potomstva pochází hrabata z Pembroke, následně i další rodové linie hrabat z Carnarvonu a hrabat z Powisu. Celkem pětkrát byl v rodině udělen titul baronů z Chirbury, dnes je baronát Chirbury součástí titulatury hrabat z Powisu.\n\nTitul hraběte z Pembroke získal v roce 1551 William Herbert (1501–1570), který byl švagrem Jindřicha VIII. a za vlády Jindřichových potomků Eduarda VI. a Marie Tudorovny patřil k nejvýznamnějším osobnostem Anglie. Mimo jiné rozšířil rodové statky ve Walesu a díky přízni Jindřicha VIII. získal majetky zrušených klášterů ve Wiltshire. Jeho hlavním sídlem se stal zámek Wilton House (Wiltshire), kde následující generace Herbertů soustředily bohaté umělecké sbírky. Philip Herbert (1584–1650), mladší bratr 3. hraběte z Pembroke, byl oblíbencem Jakuba I. a v roce 1605 získal titul hraběte z Montgomery. Po bezdětném bratrovi zdědil i titul hraběte z Pembroke (1630) a oba hraběcí tituly jsou od té doby sloučeny. Thomas Herbert, 8. hrabě z Pembroke (1656–1733) zastával vysoké státní úřady na přelomu 17. a 18. století, sňatkem s Margaret Sawyer, dcerou korunního právního zástupce Roberta Sawyera, získal zámek Highclere Castle (Berkshire), který zdědil jeden z mladších synů, generál William Herbert (1696–1757), zakladatel pozdější linie hrabat z Carnarvonu. V linii hrabat z Pembroke zastávali Herbertové během 16.–20. století více než dvěstě let úřad lorda–místodržitele v hrabství Wiltshire, šest hrabat z Pembroke získalo Podvazkový řád.\n\nCarnarvon (též Caernarfon) je hrabství ve Walesu a hraběcí titul spojený s tímto jménem získal poprvé Robert Dormer (1610–1643), vojevůdce z doby anglické občanské války. Jeho manželkou byla Anna Sophia Herbert (1610–1695) z rodu hrabat z Pembroke a později byl titul hrabat z Carnarvonu udělen rodu Herbertů (1793). Z této linie vynikl státník Henry Herbert, 4. hrabě z Carnarvonu (1831–1890), který byl dvakrát ministrem kolonií a dokončil novogotickou přestavbu rodového sídla Highclere Castle v Berkshire. Na zámku jsou soustředěny sbírky dokládající archeologické zájmy jeho syna 5. hraběte z Carnarvonu, který financoval výzkumy v Egyptě a objevil Tutanchamonovu hrobku. Zámek Highclere Castle byl živým společenským centrem i ve 20. století, protože Henry Herbert, 7. hrabě z Carnarvonu (1926-2001) byl dlouholetým nejvyšším štolbou královny Alžběty II. Současným představitelem této linie je jeho syn George Herbert, 8. hrabě z Carnarvonu.\n\nHrad Powis Castle je starobylým šlechtickým sídlem ve Walesu a baronský titul z Powisu získal v roce 1629 William Herbert (1573–1656), bratranec 3. hraběte z Pembroke. Jeho vnuk William Herbert (1626–1696) byl jako přední činitel katolické politiky Stuartovců povýšen na hraběte (1674) a nakonec na markýze z Powisu (1687). Markýzát z Powisu zanikl ve třetí generaci v roce 1748, ale krátce poté byl znovu udělen titul hrabat z Powisu ve vedlejší linii baronů Herbertů z Cherbury. V roce 1748 se hrabětem z Powisu stal generál Henry Herbert (1703–1772). Jeho syn George Herbert, 2. hrabě z Powisu (1755–1801), soustředil na Powis Castle bohaté umělecké sbírky, ale zemřel bez potomstva. Titul hraběte z Powisu pak v roce 1804 získal jeho švagr Edward Clive (1754–1839), syn vrchního velitele v Indii Roberta Clive. Clive zároveň přijal příjmení Herbert a v roce 1811 koupil zříceniny hradu Ludlow Castle. Jeho potomci sídlili převážně na zámku Walcott Hall (Shropshire), který nechal postavit Robert Clive. George Herbert, 4. hrabě z Powisu (1862–1952) byl více než padesát let lordem–místodržitelem v hrabství Shropshire a podnikl poslední stavební úpravy na hradě Powis Castle. Jeho synové padli v první a druhé světové válce, Powis Castle je dnes ve správě organizace National Trust. \n\nKromě uvedených hlavních větví existuje ještě řada dalších vedlejších linií Herbertů. Henry Herbert (1756–1821) byl poslancem irského a anglického parlamentu a po rodině MacCarthy zdědil statky v Irsku a zde zbohatl důlním podnikáním. Jeho syn Henry Arthur Herbert (1806–1886) byl krátce ministrem pro Irsko. Rodové sídlo Muckross House prošlo nákladnou přestavbou před návštěvou královny Viktorie (1861).\n\n\n\n\n\n\n\n\n"}
{"id": "1401515", "url": "https://cs.wikipedia.org/wiki?curid=1401515", "title": "Nielisz (jezero)", "text": "Nielisz (jezero)\n\nJezero Nielisz (polsky: \"Zalew Nielisz\") je přehrada na řece Wieprz asi 20 km jihozápadně od okresního města Zámostí v gmině Nielisz Lublinské vojvodství.\n\nJezero Nielisz je největším jezerem v Lublinském vojvodství, které bylo vytvořeno na řece Wieprz a Por. Rozkládá se mezi obcemi Nielisz, Nawóz a Kulików. Jeho rozloha je 950 ha, objem 19,5 miliónů m³ vody, průměrná hloubka jsou dva metry, délka 30 km. Stavba byla zahájená v roce 1994 a dokončena v roce 1997. Plánovaná výstavba počítala s přehradním jezerem o velikosti kolem 1500 ha a objemem 30 miliony m³ vody pro potřebu průmyslu, zemědělství a zásobu vody pro vodní kanál Wieprz-Krzna. Nakonec byla vybudována sypaná hráz a na řece Por vystaveno jezero k zachycení naplavenin a nečistot. Součástí přehradní hráze je malá vodní elektrárna o výkonu 362 kW s Kaplanovou turbínou. Plocha povodí jezera Nielisz je 1236,2 km².\n\nV roce 2104 bylo na břehu jezera vybudováno technické zázemí (toalety, procházkové trasy, občerstvení, půjčovna loděk ap.) pro koupaliště a volnočasové aktivity. Jezero je rybářskou oblastí s výskytem ryb mimo jiné jako je kapr, karas obecný i karas stříbřitý, lín, candát, sumec a pod hrází bolen a pstruh.\n\nJezero Por má plochu 179 ha při střední hloubce 0,7 m a objem 1,18 miliónů m³, plocha povodí je 590,3 km². Účelem jezera je zachytit naplaveniny a jiné nečistoty, které by mohly uspíšit zanášení jezera Nielisz.\n"}
{"id": "1401517", "url": "https://cs.wikipedia.org/wiki?curid=1401517", "title": "Elektrofilní substituce", "text": "Elektrofilní substituce\n\nElektrofilní substituce jsou skupinou chemických reakcí, při kterých elektrofil nahrazuje jinou funkční skupinu v molekule; touto skupinou je většinou, ne však vždy, atom vodíku. Elektrofilní aromatické substituce jsou charakteristické pro aromatické sloučeniny a jsou důležitými postupy připojení funkčních skupin na benzenová jádra. Druhým hlavním typem elektrofilní substituce je elektrofilní alifatická substituce.\n\nU aromatických sloučenin je při elektrofilní substituci atom připojený na benzenové jádro, obvykle vodíkový atom, nahrazen elektrofilem. Nejvýznamnějšími reakcemi tohoto typu jsou aromatická nitrace, aromatická halogenace, aromatická sulfonace, Friedelova-Craftsova alkylace a Friedelova-Craftsova acylace.\n\nPři elektrofilní substituci u alifatických sloučenin elektrofil nahrazuje funkční skupinu. Reakce je podobná nukleofilní alifatické substituci, kde je reaktantem nukleofil místo elektrofilu. Čtyřmi možnými mechanismy alifatické elektrofilní substituční reakce jsou S1, S2(přední), S2(zadní) a Si, které se rovněž podobají svým nukleofilním protějškům S1 a S2. Při S1 mechanismu se nejprve substrát ionizuje na karboanion a kladně nabitý organický zbytek. Karbanion se následně okamžitě zrekombinuje s elektrofilem. U S2 reakcí vzniká jediný přechodný stav, v němž se nacházejí původní i nově vytvořené vazby.\n\nK elektrofilním alifatickým substitucím patří:\n\n\n"}
{"id": "1401519", "url": "https://cs.wikipedia.org/wiki?curid=1401519", "title": "Tanvald (nádraží)", "text": "Tanvald (nádraží)\n\nNádraží Tanvald je železniční stanice ve stejnojmenném městě. Stanice je koncovým bodem trati 035 (Železný Brod – Tanvald) a prochází jí trať 036 (Liberec – Tanvald – Harrachov).\n\nNádraží bylo uvedeno do provozu 1. července 1875 se zprovozněním trati ze Železného Brodu. Další trať, s dnešním označením 036, sem byla dovedena v rámci prodloužení z Jablonce nad Nisou v říjnu roku 1894. Dne 1. července 1902 byl zahájen provoz na Tanvaldské ozubnicové dráze, díky čemuž se stanice dočkala dalšího rozšíření provozu.\n\nV roce 2015 byla dokončena rekonstrukce, při níž byla vystavěna nová nástupiště.\n\nStaniční budova je třípatrová (vč. podkroví) a celkem rozlehlá. Uvnitř se nachází pokladní přepážka, čekárna pro cestující, bezbariérové toalety a restaurace.\n\nStanice má dvě dvojhranná nástupiště s úrovňovým přístupem. Nástupiště jsou vybavena několika lavičkami a nízkými lampami.\n\nZápadně od staniční budovy je autobusový terminál. Parkoviště jsou umístěna u staniční budovy a u terminálu.\n\nVe východní části stanice jsou odstavována historická vozidla ozubnicové dráhy.\n\nPřístup do budovy stanice je bezbariérový, na nástupiště ovšem ne. Ve stanici je instalován informační systém INISS dálkově řízený z nádraží Liberec. Do roku 2015 zde bylo živé hlášení prostřednictvím systému ČD Speaker.\n\n"}
{"id": "1401524", "url": "https://cs.wikipedia.org/wiki?curid=1401524", "title": "Maření dozoru nad církvemi", "text": "Maření dozoru nad církvemi\n\nMaření dozoru nad církvemi a náboženskými společnostmi (lidově mařena) byl trestný čin nově zavedený v Československu komunistickými trestními zákony (nejprve § 173 zákona č. 86/1950 Sb. v letech 1950–1961 a posléze od roku 1962 § 178 zákona č. 140/1961 Sb.), aby poskytl komunistickému režimu zákonný základ pro perzekuci církví a náboženských společností a jejich představitelů.\n\nDopustil se ho ten, kdo \"„v úmyslu mařit nebo ztěžovat výkon státního dozoru nad církví nebo náboženskou společností porušil ustanovení zákona o hospodářském zabezpečení církví a náboženských společností“\". Trestní sazba činila až dva roky odnětí svobody, případně peněžitý trest. Za maření dozoru nad církvemi byli odsouzeni např. Josef Kajnek nebo Jan Baptista Bárta.\n\nK 1. červenci 1990 tyto trestné činny rehabilitoval zákon o soudní rehabilitaci (č. 119/1990 Sb.)\n"}
{"id": "1401527", "url": "https://cs.wikipedia.org/wiki?curid=1401527", "title": "Blackfield &amp; Langley FC", "text": "Blackfield &amp; Langley FC\n\nBlackfield & Langley FC (celým názvem: Blackfield & Langley Football Club) je anglický fotbalový klub, který sídlí ve vesnici Blackfield v nemetropolitním hrabství Hampshire. Založen byl v roce 1935. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Gang Warily Recreation Ground s kapacitou 1 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1401531", "url": "https://cs.wikipedia.org/wiki?curid=1401531", "title": "Chvaletická", "text": "Chvaletická\n\nChvaletická je ulice na Lehovci v katastrálním území Hloubětína na Praze 14. Začíná na křižovatce ulic Kukelská se Žárskou a má slepé zakončení, respektive na ni navazuje několik užších cest pro pěší. Podle Geoportálu Praha se jedna z těchto vyasfaltovaných cest nazývá Chvaletická, v tomto smyslu by ulice končila až u Slévačské. Tam ovšem chybí návaznost, vjezdu ze Slévačské do Chvaletické brání obrubníky. Z této jihozápadní strany je označena jako stezka pro chodce a cyklisty.\n\nUlice je nazvána podle přístavu na Labi ve Chvaleticích v okrese Pardubice. Ulice vznikla a byla pojmenována v roce 1975, když se letech 1972–1975 budovalo sídliště Lehovec. Do ulice je zákaz vjezdu motorových vozidel. Severní stranu ulice tvoří mateřská, základní a střední škola a školní sportovní areál (atletické hřiště). Na jižní straně jsou rodinné domy se zahradami, vysoký panelový dům a dětské hřiště.\n\n\n\n"}
{"id": "1401533", "url": "https://cs.wikipedia.org/wiki?curid=1401533", "title": "FISH&amp;HUNT", "text": "FISH&amp;HUNT\n\nSpolečnost FISH&HUNT provozuje multifunkční Resort Archery, který se nachází v obci Nová Ves I u Kolína. Zároveň je výhradním dovozcem a distributorem loveckého oblečení Predator v Evropě. Ve spolupráci s americkou firmou Martin Archery vyrábí tradiční a kladkové luky. Uskutečňuje setkání a vzdělávání lovců a myslivců, stará se o přípravu nových adeptů pro lov lukem a následně, ve spolupráci s Klubem lovecké lukostřelby ČMMJ, provádí přípravu a zajišťuje zkoušky k získání mezinárodní lovecké licence, tzv. IBEP (\"International Bowhunter Education Program\").\n"}
{"id": "1401538", "url": "https://cs.wikipedia.org/wiki?curid=1401538", "title": "Resort Archery", "text": "Resort Archery\n\nResort Archery je lukostřelecký areál v Nové Vsi I u Kolína, provozovaný od roku 2018 společností FISH&HUNT NOW s.r.o.\n\nAreál zahrnuje řadu venkovních lukostřeleckých a loveckých 3D sportovišť, vnitřní laserovou střelnici a 4D střelnici pro simulaci reálného lovu lukem. Nachází se zde výrobna, servis a prodejna luků a příslušenství, prodejna zbraní a střeliva a prodejna oděvů a vybavení pro lovce, rybáře a outdoorové nadšence. V resortu Archery je provozována i stejnojmenná restaurace a penzion. Areál zajišťuje setkávání a vzdělávání lovců a myslivců, stará se o přípravu nových adeptů pro lov lukem a následně, ve spolupráci s Klubem lovecké lukostřelby Českomoravské myslivecké jednoty, provádí přípravu a realizaci zkoušek k získání mezinárodní lovecké licence, tzv. IBEP (International Bowhunter Education Program).\n"}
{"id": "1401539", "url": "https://cs.wikipedia.org/wiki?curid=1401539", "title": "Highworth Town FC", "text": "Highworth Town FC\n\nHighworth Town FC (celým názvem: Highworth Town Football Club) je anglický fotbalový klub, který sídlí ve městě Highworth v nemetropolitním hrabství Wiltshire. Založen byl v roce 1893. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu The Elms Recreation Ground s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1401542", "url": "https://cs.wikipedia.org/wiki?curid=1401542", "title": "Sampaio", "text": "Sampaio\n\nSampaio může být:\n\n\n"}
{"id": "1401549", "url": "https://cs.wikipedia.org/wiki?curid=1401549", "title": "Melksham Town FC", "text": "Melksham Town FC\n\nMelksham Town FC (celým názvem: Melksham Town Football Club) je anglický fotbalový klub, který sídlí ve městě Melksham v nemetropolitním hrabství Wiltshire. Založen byl v roce 1876 pod názvem Melksham FC. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou černá a žlutá.\n\nSvé domácí zápasy odehrává na Oakfield Stadium.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1401550", "url": "https://cs.wikipedia.org/wiki?curid=1401550", "title": "Hynek Blaško", "text": "Hynek Blaško\n\nHynek Blaško (* 15. července 1955 Praha) je český politik a generál Armády ČR v záloze. Dne 8. května 2006 byl jmenován generálmajorem. Vojenskou činnou službu ukončil 31. července 2012, kdy odešel do zálohy. Do svého odchodu do zálohy byl velitelem Společných sil AČR. Je členem hnutí SPD, za něž je od roku 2019 poslancem Evropského parlamentu.\n\nNarodil se 15. července 1955 v Praze. Vystudoval Vysokou vojenskou školu pozemního vojska ve Vyškově a Vojenskou akademii v Brně (postgraduální studium absolvoval v roce 1986). \n\nV roce 1994 vystudoval vojenskou akademii Bundeswehru v Německu. Působil jak v Československé armádě v době socialismu, tak v Armádě České republiky. \n\nV roce 2008 zavraždil jeho devítiletého syna Jakuba pedofil Antonín Novák. \n\nGenerálmajor Hynek Blaško odešel do zálohy ke 31. červenci 2012.\n\nHynek Blaško žije od roku 2018 v obci Veltruby na Kolínsku.\n\nV letech 1981 - 1989 byl členem KSČ.\n\nV roce 2016 kandidoval za SPO na Vysočině a stal se krajským zastupitelem. V roce 2017 kandidoval do Poslanecké sněmovny za SPO ve Středočeském kraji. Strana získala 0,24 % a Blaško nezískal mandát.\n\nVe volbách do Senátu PČR v roce 2018 kandidoval jako nestraník za hnutí SPD v obvodu č. 44 – Chrudim. V září 2018 se z důvodu změny trvalého bydliště vzdal mandátu krajského zastupitele v Kraji Vysočina. V senátních volbách však neuspěl, když získal 6,35 % hlasů a obsadil až 7. místo z 14 kandidátů.\n\nV roce 2017 ještě jako kandidát hnutí SPO ostře kritizoval Tomia Okamuru slovy \"Ten pán LŽE jako když tiskne, my všichni totiž víme, že SPD je stranou jednoho muže kde se bez něj nic nehne.\" Necelý rok poté do Okamurovy SPD sám vstoupil a ve volbách do Evropského parlamentu v květnu 2019 kandidoval na 8. místě kandidátky hnutí. Získal 47 505 preferenčních hlasů (přeskočil dokonce lídra Ivana Davida) a stal se europoslancem.\n\nPublicistický web \"Manipulatoři.cz\" tvrdí, že Hynek Blaško sdílí na svém profilu i nepravdy a hoaxy, chová se verbálně velmi agresivně a v rozhovorech pro \"Parlamentní listy\" šíří proruské konspirace. Na další kontroverzní vyjádření upozornil i zpravodajský web Seznam zprávy. Podle Blaška například neexistují důkazy, že je Rusko skutečným nebezpečím a tato tvrzení mají podle něj zakrýt skutečné problémy. Stejně tak nepovažuje za prokázané, že ruská armáda sestřelila na Ukrajině za pomoci ruské techniky civilní let Malaysia Airlines 17. (Mezinárodní vyšetřovací tým ve své zprávě z vyšetřování tvrdí, že odpalovací zařízení patřilo ruské armádě, konkrétně 53. brigádě ruské protivzdušné obrany. Tým rovněž údajně zmonitoroval pohyb systému BUK z ruského území na Ukrajinu a zpět). \n\nPublicitu mu dělají především dezinformační weby jako EUrabia, ruský Sputnik nebo projekt RAPTOR TV. Několik dní před volbami do Evropského parlamentu přímo vyzval web \"Aeronet\" své čtenáře, ať ho podpoří ve volbách. Publicistický server Forum24 ho nazval „hvězdou Parlamentních listů“. \n\nV jednom z rozhovorů pro Parlamentní listy nazval aktivistu Martina Uhlíře magorem. \n\nČasopis Reflex se pak podivil jeho rychlému přechodu z SPO do SPD.\n\n"}
{"id": "1401554", "url": "https://cs.wikipedia.org/wiki?curid=1401554", "title": "Street FC", "text": "Street FC\n\nStreet FC (celým názvem: Street Football Club) je anglický fotbalový klub, který sídlí ve vesnici Street v nemetropolitním hrabství Somerset. Založen byl v roce 1880. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu The Tannery s kapacitou 1 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1401562", "url": "https://cs.wikipedia.org/wiki?curid=1401562", "title": "Počátek románu", "text": "Počátek románu\n\nPočátek románu je druhá opera Leoše Janáčka z roku 1891. Jako námět si vybral stejnojmennou povídku Gabriely Preissové, ke které spisovatelku inspiroval obraz Jaroslava Věšína. Libreto napsal Jaroslav Tichý (občanským jménem František Jaroslav Rypáček).\n\nV roce 1891 uvedl Leoš Janáček v Národním divadle v Praze baletní program \"Rákoš Rákoczy : Obrázek z Moravského Slovenska s tanci a zpěvy od Augustina Bergera, Jana Herbena a Leoše Janáčka\", který byl uveden v rámci Jubilejní zemské výstavy. Premiéra proběhla 24. července 1891. Balet byl ovlivněn Janáčkovou prací na dokumentaci moravského folklóru.\n\nVe stejném roce se rozhodl napsat svou druhou operu. Pracoval na ní od 15. května do 2. července 1891. Za námět si zvolil povídku Gabriely Preissové. Spisovatelka ale odmítla práci na libretu a proto téma do podoby libreta zpracoval brněnský středoškolský profesor a spisovatel Jaroslav Tichý. Hotovou operu nabídl Janáček opět Národnímu divadlu v Praze. Dílo bylo ale odmítnuto s tím, že se příliš podobá předešlé práci \"Rákoš Rákoczy\".\n\nPremiéra proběhla v Brně dne 10. února 1894 pod taktovkou autora. Byla úspěšná, ale k dalším provedením nedošlo a sám Janáček byl ke své druhé opeře později velmi kritický. Ve dvacátých letech 20. století prohlásil: \"Počátek románu byla prázdná komedie; bylo nevkusno mi vnucovat do něho národní písničky.\"\n\n\nVenkovská dívka Poluška (Apolena), dcera pastýře Juráska, má sice svého milého Tomka, ale nechá se zlákat na schůzku s mladým baronem Adolfem. Ten jí lichotí a věnuje jí svou podobiznu. Tajnou schůzku v lese ale odhalí Poluščin kmotr, hajný Mudroch. Poluška se vrací ze schůzky a potká svého milého Tomka, který jí najednou připadá příliš obyčejný. Tomek nerozumí jejímu chování a milenci se pustí do vzájemných výčitek.\n\nBaron Adolf se mezitím setkává s komtesou Irmou, do které se zamiluje a na Polušku již nemyslí.\n\nHajný Mudroch žaluje Poluščiným rodičům. Poluška se vrací domů a je nucena se přiznat. Ukazuje rodičům Adolfovu podobiznu. Pastýř Jurásek se vypraví za starým hrabětem Halužanským, aby se ho zeptal na možnost svatby Polušky s Adolfem, hrabě ale toto zcela odmítne. Poluška se tedy ráda vrátí ke svému Tomkovi.\n\n"}
{"id": "1401572", "url": "https://cs.wikipedia.org/wiki?curid=1401572", "title": "Sheridan", "text": "Sheridan\n\nSheridan je poangličtěná podoba irského jména \"Ó Sirideáin\" (elfův syn), pocházejícího z hrabství Longford. Nositeli tohoto příjmení jsou:\n\n\n"}
{"id": "1401573", "url": "https://cs.wikipedia.org/wiki?curid=1401573", "title": "Mahalon", "text": "Mahalon\n\nMahalon je vesnice ve Francii v kantonu Pont-Croix v Bretaňském departementu Finistère. Nachází se na poloostrově Cap Sizun. Severní hranici katastru ohraničuje řeka Goyen.\n\nPrvní písemná zmínka o Mahalonu pochází z roku 1160. Zdejší kostel je zasvěcený bretoňskému světci sv. Magloiremu. Založený byl rovněž ve 12. století. Jeho dnešní podoba je gotická. Na kostele se nacházejí sluneční hodiny datované rokem 1652, v interiéru jsou umístěny náhrobky ze 16. století. Ve vsi jsou ještě kaple zasvěcené svatému Petrovi z roku 1552 a svatému Fiacriovi.\n\n\n"}
{"id": "1401575", "url": "https://cs.wikipedia.org/wiki?curid=1401575", "title": "Al-Kubajba", "text": "Al-Kubajba\n\nAl-Kubajba (oficiální anglický přepis \"al-Qubeibah\", neoficiálně i \"al-Qubaybah\") je malé palestinské městečko v Jeruzalémském guvernorátu Palestinské autonomie ležící v oblasti konfliktů mezi Ramalláhem a Jeruzalémem.\n\n\n"}
{"id": "1401577", "url": "https://cs.wikipedia.org/wiki?curid=1401577", "title": "Budníček", "text": "Budníček\n\nBudníček (\"Phylloscopus\") je rod drobných pěvců tradičně řazených do čeledi pěnicovitých, někteří taxonomové je ale nově řadí do nové čeledi budníčkovití.\n\nJedná se o vesměs velmi drobné ptáky dlouhé 9-12 cm. V jejich zbarvení se kombinuje hnědá, zelená, okrová, šedá a žlutá barva. Mají jehlovitý zobák a tenké nohy. Nemají pohlavní dimorfismus.\n\nRod osídlil velkou část Evropy, Asie, Afriky a Austrálie. Jen jeden druh budníček severní (\"phylloscopus borealis\") nedávno pronikl i do Severní Ameriky kde vytvořil stabilní populace hnízdící na Aljašce. Ostatní druhy se do Severní Ameriky zatoulávají při tahu.\n\nBudníčci se hbitě pohybují i po těch nejtenčích větvičkách nebo na zemi, kde hledají svoji hlavní potravu hmyz, jeho vývojová stadia a bobule. Četnost hnízdění se liší v závislosti na zeměpisné oblasti, přičemž hnízdí jednou v severských oblastech, dvakrát v mírném pásu a vícekrát v tropech. Hnízdo je kulovité, s postranním vchodem. Tropické druhy jsou stálé, severské jsou tažné.\n\n"}
{"id": "1401587", "url": "https://cs.wikipedia.org/wiki?curid=1401587", "title": "Silnice v Izraeli", "text": "Silnice v Izraeli\n\nSilnice v Izraeli ( , \"kvišim be-Jisra'el\") je plošně i inženýrsky rozvinutá síť komunikací pro silniční dopravu.\n\nPalestina v osmanském období byla protkána sítí karavanních stezek, soustava silnic v moderním slova smyslu ale neexistovala. Výjimkou byla silnice z Jaffy do Jeruzaléma, která byla vybavena zpevněným povrchem v 60. letech 19. století. Značné investice do silniční sítě prováděla až britská správa v době mandátní Palestiny. Velký význam budování silnic tehdy přikládala i rostoucí židovská komunita (Jišuv) a její pracovní oddíly Gdud ha-avoda. Kvalitní silniční spojení mělo i strategický význam během opakovaných arabsko-židovských konfliktů, včetně první arabsko-izraelské války v době okolo vzniku státu Izrael. Možnost pozemního spojení odlehlých či izolovaných židovských osad tehdy hrála rozhodující roli ve výsledku války a ovlivnila tak i výslednou trasu hranic. Například zásobování židovských čtvrtí Jeruzaléma, probíhalo po provizorně zbudované tzv. Barmské cestě, zatímco tradiční silnice skrz soutěsku Báb al-Vád zůstávala v arabském obležení. Izraelské dobytí budoucího města Ejlat na nejzazším jihu státu Izrael při Rudém moři proběhlo počátkem roku 1949 díky schopnosti izraelských sil projít jinak takřka neprostupným terénem v Negevské poušti.\n\nStrategické důvody hrály svou roli v rozvoji silniční sítě i po vzniku státu Izrael. Docházelo tehdy navíc k masivnímu usidlování židovských přistěhovalců do zcela nově stavěných měst, popřípadě zemědělských osad. Teprve tehdy byla postavena inženýrsky náročná silnice do Ejlatu, dnešní silnice číslo 40, později doplněná o novou trasu podél Vádí al-Araba (silnice číslo 90) a do dalších odlehlejších regionů Izraele. Masivní rozvoj prodělávala autobusová doprava, která při absenci početnější individuální dopravy a při jen podružném charakteru železniční přepravy plnila hlavní roli v dopravním systému země.\n\nV 3. třetině 20. století ovšem s nástupem individuálního motorismu (a s pokračujícím demografickým růstem státu) přestala původní silniční síť postačovat. Volební heslo Šimona Perese ve volbách do Knesetu roku 1965 znělo „\"Automobil pro každého dělníka\"“ (Mechonit le-kal po'al, מכונית לכל פועל). Tehdy šlo o spíše futuristický politický slogan, ale během jedné generace se naplnil. Od 70. let 20. století probíhala výstavba prvních komunikací dálničního typu, zejména dálnice číslo 1 z Tel Avivu do Jeruzaléma. V 80. letech pak navázala tzv. Ajalonská dálnice, neboli východní obchvat Tel Avivu a hlavní severojižní silniční tepna telavivské aglomerace. Vysokou prioritu rozvoji silniční infrastruktury přisoudila druhá vláda Jicchaka Rabina počátkem 90. let. Tehdy započala příprava výstavby dálnice číslo 6 (tzv. Transizraelská dálnice), která počátkem 21. století nabídla kapacitní dálniční propojení severu a jihu Izraele a z východu obešla aglomeraci Tel Avivu. Masivní tempo rozvoje silniční sítě pokračovalo i v prvních dvou dekádách 21. století. Ajalonská dálnice byla postupně rozšířena na čtyři jízdní pruhy v každém směru. Řada celostátních silnic prošla přestavbou, při níž získala charakter dálniční komunikace, nebo aspoň více jízdních pruhů v každém směru (s tím, že křížení je řešeno úrovňově, za pomocí semaforů). V aglomeraci Tel Avivu byly zbudovány zcela nové dálniční spojky (dálnice číslo 431 a dálnice číslo 531). V aglomeraci Haify zase průlom představuje zbudování Karmelských tunelů, které dlouhým tunelovým úsekem propojují jih a sever aglomerace. V případě Jeruzaléma má podobně zásadní úlohu nově postavená silnice číslo 50, jež severojižním směrem propojuje milionovou aglomeraci města.\n\nVýznamný rozvoj prodělává i silniční síť v těch částech Západního břehu Jordánu, které zůstávají pod kontrolou Izraele a které slouží zdejší dynamicky narůstající síti izraelských osad. Tamní silniční síť je plynule propojena s vlastním Izraelem, například dálnice číslo 1 z Tel Avivu do Jeruzaléma byla prodloužena až k Mrtvému moři, nebo dálnice číslo 5 pokračuje východním směrem až k osadě Ariel ve vnitrozemí Samařska. Kritici ovšem poukazují na to, že tyto komunikace slouží skoro výlučně židovským osadníkům a že jejich využívání Palestinci je omezeno nebo zcela vyloučeno. Izrael to odmítá a případná omezení palestinského provozu odůvodňuje bezpečnostními aspekty.\n\nExtenzivní rozvoj silniční infrastruktury ani tak nestačí držet krok s růstem populace a motorizace. OECD označila izraelské silnice za nejpřetíženější v rozvinutém světě. Dálnice mezi Tel Avivem a Jeruzalémem vykazuje denní zátěž 133 000 vozidel a podle údajů ministerstva dopravy dosahuje průměrná rychlost provozu v ranní špičce v úseku poblíž Ben Gurionova mezinárodního letiště jen 14 km/hod. Po Ajalonské dálnici v Tel Avivu dokonce denně projede 750 000 automobilů a rychlost zde ráno klesá na 12 km/hod. Částečnou úlevou má být dokončení vysokorychlostní železniční trati Tel Aviv – Jeruzalém. Dopravní zácpy mají i ekonomický dopad. Podle ministerstva financí jde o ročně o 25 miliard šekelů. Řešením má být daleko větší podpora městské hromadné dopravy, včetně samostatných jízdních pruhů pro autobusy a výstavby telavivské rychlodráhy či jiných integrovaných metropolitních dopravních systémů.\n\nVýznamnou roli si nadále udržuje autobusová doprava. Telavivské centrální autobusové nádraží patří mezi největší na světě a v každém větším městě se nachází hojně využívaný autobusový terminál. Dominantní pozici na trhu autobusových dopravců má firma Egged, která i v globálním měřítku patří mezi největší společnosti tohoto typu. \nV Izraeli se nachází přes 19 000 kilometrů silnic se zpevněným povrchem. Při rozloze státu něco málo přes 20 000 km (s tím, že jižní třetina území je tvořena převážně neobydlenou pouštní krajinou) jde o mimořádně hustou síť, která prochází trvalým plošným i kvalitativním rozvojem. V Izraeli bylo k roku 2016 evidováno 3,239 milionu motorových vozidel, přičemž jen v letech 1997-2016 se jejich počet zdvojnásobil. Ani rozvinutá autobusová doprava v Izraeli, popřípadě výrazný rozmach železniční sítě a rychlodrážních systémů městské hromadné dopravy nedokázal odstranit trvalé přetížení silniční sítě. Zejména hustě zalidněné aglomerace Tel Avivu, Haify a Jeruzaléma zažívají pravidelné dopravní zácpy.\n\nSilniční komunikace v Izraeli se dělí na tři kategorie:\n\nVšechny tyto komunikace jsou značeny jednotným systémem s barevným odlišením (celostátní silnice červeně, regionální zeleně a místní černě). Na silničních ukazatelích se navíc, podobně jako v USA, zobrazuje údaj o směru (tedy například silnice 10 jih nebo sever).\n\nKromě toho ještě existuje modré značení silnic:\n\nIzraelské silnice nejsou až na výjimky zpoplatněny. Elektronický systém silničního mýta je zaveden na Transizraelské dálnici číslo 6, mýtné se platí v Karmelských tunelech v Haifě a také na rychlém jízdním pruhu mezi Tel Avivem a mezinárodním letištěm. Rychlostní limity jsou stanoveny podle typu komunikace, ale ani na Transizraelské dálnici nepřesahují 110 km/hod. O údržbu a plánování silniční infrastruktury se stará od počátku 21. století společnost Netivej Jisra'el.\n\n\n"}
{"id": "1401588", "url": "https://cs.wikipedia.org/wiki?curid=1401588", "title": "Cap-Haïtien", "text": "Cap-Haïtien\n\nCap-Haïtien ( \"Kap Ayisien\", v hovorové řeči zkráceně \"Le Cap\") je přístavní město na severním pobřeží Haiti, administrativní centrum departementu Nord. Leží na úpatí hory Morne Jean při ústí řeky Rivière Haut-du-Cap do zálivu Baie de l'Acul. Podle odhadů v něm žije okolo dvou set tisíc obyvatel a je největším městem mimo aglomeraci hlavního města Port-au-Prince.\n\nDomorodci lokalitu nazývali \"Guárico\", v roce 1492 v blízkosti moderního města Kryštof Kolumbus založil La Navidad, první evropskou osadu na americkém kontinentu. V roce 1670 zde Francouzi vybudovali město nazvané \"Cap‑Français\", které v roce 1711 učinili metropolí kolonie Saint-Domingue. Pro svou výstavnost a bohatý společenský život tehdy bylo \"Cap‑Français\" nazýváno „antilská Paříž“. Na tyto doby upomíná soubor staveb v okolí, které jsou pod názvem Národní historický park chráněny jako Světové dědictví. V roce 1770 byla nicméně správa kolonie přesunuta do Port-au-Prince. Roku 1791 zde propuklo povstání otroků proti koloniální nadvládě a v roce 1803 proběhla nedaleko bitva u Vertières, která rozhodla o nezávislosti Haiti. V letech 1811 vyhlásil Henri Christophe na severu ostrova Haitské království, jehož hlavním městem bylo Cap-Haïtien, které nazval podle sebe \"Cap‑Henri\"; od roku 1820 je město znovu součástí haitského státu. V květnu roku 1842 bylo vážně poškozeno zemětřesením, které si vyžádalo okolo pěti tisíc obětí. Naproti tomu při zemětřesení na Haiti 2010 bylo ušetřeno a zdejší přístav a letiště byly využívány k distribuci humanitární pomoci do postižených částí země.\n"}
{"id": "1401590", "url": "https://cs.wikipedia.org/wiki?curid=1401590", "title": "Netivej Jisra'el", "text": "Netivej Jisra'el\n\nNetivej Jisra'el ( , plným názvem , Netivej Jisra'el ha-chevra ha-le'umit le-taštijot tachbura, doslova \"Izraelské cesty, národní společnost pro rozvoj dopravní infrastruktury\") je státem vlastněná společnost, jejímž úkolem je příprava výstavby silniční (i jiné dopravní) infrastruktury v Izraeli a její následná údržba.\n\nNavazuje na starší organizace tohoto typu. Už od roku 1921 existovalo v tehdejší mandátní Palestině oddělení veřejných prací, které plánovalo budování silnic. Až do roku 2003 fungovala tato organizace coby vládní úřad státu Izrael. Toho roku došlo k organizačnímu oddělení, které mělo reflektovat potřebu vyšší manažerské profesionality. Vznikla samostatná společnost (byť kontrolovaná vládou), nazvaná Národní společnost pro izraelské silnice (ha-Chevra ha-le'umit li-drachim be-Jisra'el, ). Ta následně v roce 2012 získala své nynější jméno. Firma se zabývá plánováním a zadáváním výstavby silničních a železničních staveb v řádu desítek miliard šekelů. \n\n"}
{"id": "1401591", "url": "https://cs.wikipedia.org/wiki?curid=1401591", "title": "Apple Pencil", "text": "Apple Pencil\n\nApple Pencil je digitální stylusové pero, které funguje jako vstupní zařízení pro iPad Pro a tabletový počítač iPad 2018 a je navrženo společností Apple Inc. Bylo oznámeno 9. září 2015 společně s iPad Pro a oba produkty byly vydány 11. listopadu 2015.\n\nPencil Apple je určen pro tvůrčí práci a má citlivost na tlak a detekci úhlu. Jeho baterie se nabíjí, když je zapojena do Lightning konektoru.\n\nUvnitř má počítač ARM Cortex-M3, akcelerometr Bosch Sensortech 3-Axis a Bluetooth pro komunikaci s iPad.\n\nApple Pencil má citlivost na tlak a detekci úhlu. Zapuštěný v plastovém pouzdře je zařízení Bluetooth, které může komunikovat současně s obrazovkou a systémem pod ním. Tužka dokáže detekovat sílu, což umožňuje například tmavší nebo lehčí tahy v aplikaci pro kreslení v závislosti na tom, jak tvrdě stiskne uživatel.\n\nApple Pencil byl navržen pro nízkou latenci, aby umožnil hladké zobrazení inkoust na obrazovce. iPad Pro také umožňuje současně používat Apple Pencil a prsty a zároveň odmítá vstup z dlaně uživatele.\n\nJeden konec Apple Pencil má magnetický odnímatelný uzávěr. Pod tímto krytem je Lightning konektor, který dovoluje nabíjení baterie přes samotný port na iPadu. Počáteční nabíjení trvá přibližně 12 hodin, ale za 15 sekund dobíjení přes konektor u iPadu poskytuje dostatečný výkon po dobu 30 minut. Uživatel může také použít dodávaný Lightning kabel pro nabíjení pomocí standardního Lightning kabelu.\n"}
{"id": "1401592", "url": "https://cs.wikipedia.org/wiki?curid=1401592", "title": "Maio", "text": "Maio\n\nMaio (kapverdskou kreolštinou Dja r’ Mai) je nejvýchodnější návětrný ostrov nacházející se na jih od Boa Visty a na východ od Santiaga. Ostrov je známý svými písečnými plážemi a velkými lesy, což je na Kapverdy neobvyklé.\n\nOstrov byl pojmenován Maio (portugalsky květen) po svém prvním spatření dne 1. května 1460. Ještě dlouho po svém objevení sloužil jen na pastvu ovcí, oslů a dobytku.\nU Maia se odehrála bezvýznamná bitva v posledních etapách napoleonských válek mezi Brity a Francouzi.\n\nNa ostrově je dosud nedotčena příroda. Přesto že je ostrov vulkanického původu, jako všechny ostrovy na Kapverdách, není to na něm vůbec znát. Rozloha ostrovů činí 269 km². Ostrov je plochý, nejvyšší bod je Monte Penoso, který měří 437 m. Severní část ostrova je bičována mořem a silnými větry, a proto zde ve velké míře dochází k erozi.\n\nTradičním pokrmem na Maiu je tchassina (solené kozí maso) či cachupa (příloha z kukuřice a fazolí).\nVelmi populární jsou zde též mořské plody.\n\n"}
{"id": "1401593", "url": "https://cs.wikipedia.org/wiki?curid=1401593", "title": "Thatcham Town FC", "text": "Thatcham Town FC\n\nThatcham Town FC (celým názvem: Thatcham Town Football Club) je anglický fotbalový klub, který sídlí ve městě Thatcham v nemetropolitním hrabství Berkshire. Založen byl v roce 1894 pod názvem Thatcham FC. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Waterside Park s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1401595", "url": "https://cs.wikipedia.org/wiki?curid=1401595", "title": "Jan Čížek", "text": "Jan Čížek\n\nJan Čížek (* 19. března 1976 Praha) je český podnikatel, majitel firmy Strategic Consulting, která po celé České republice v rámci sítě Český domov vydává asi pět desítek časopisů radničního typu. Je členem hnutí Svoboda a přímá demokracie Tomia Okamury. V komunálních volbách v roce 2018 neúspěšně kandidoval v Praze jako trojka za jeho hnutí. V roce 1995 až 1998 působil jako zpravodaj ČTK.\n\nJan Čížek je vydavatel a majitelem společnosti Strategic Consulting. V rámci ní vydává od roku 2014 po celé republice řadu regionálních tiskovin. Například týdeník \"Naše Praha\", která je distribuována zdarma do schránek v nákladu 560 000 kusů. \n\nV Praze vydává i 13 mutací pro městské části. Rovněž je vydavatelem regionálních novin v Brně (s nákladem 60 000 kusů), V Ostravě, Opavě, na Šumpersku, v Hradci Králové (s nákladem 50 000 kusů), v městech spadajících do mikroregionu Orlicko (32 000 kusů), Ústí nad Labem (47 500 kusů), Teplicích, Děčíně, Plzni (80 000 kusů) a dalších městech.\n\nV roce 1998 pokrýval jako zpravodaj ČTK kampaň Milošovi Zemanovi v tzv. autobuse Zemák. Jan Čížek v žertu tvrdí, že Zemanovi během kampaně zachránil život.\n\nPřed senátními volbami v roce 2016 zajišťoval tisk a distribuci na Praze 10 novin \"Na vlastní oči\", které nepravdivě informovaly o senátorce Renatě Chmelové a dalších politicích na Praze 10. Podle tvrzení Aktuálně.cz se sám chlubí kontakty na pražské kmotry. \n\nJe členem hnutí SPD Tomia Okamury. V roce 2018 se rozhodl za SPD Tomia Okamury kandidovat na třetím místě do zastupitelstva hlavní města Prahy a jako lídr kandidátky na Praze 10. V roce 2017 přitom pro SPD zajišťoval tisk a distribuci, pod již zmíněným názvem Na vlastní oči, předvolebních novin. Podle transparentního účtu mu při tom SPD Tomia Okamury zaplatila více jak milion korun, za tisk novin. \n\nV komunálních volbách 2018 však neuspěl jak ve volbách na magistrát, tak ve volbách do městské části Prahy 10. Ve volbách do magistrátu hl. m. Prahy totiž hnutí SPD Tomia Okamury získalo 3,53% hlasů a nezískalo žádný mandát, v volbách do zastupitelstva městské části Praha 10 pak 3,52% a rovněž skončilo bez mandátu. Nutná hranice pro zisk mandátu je v obou případech 5%. \n"}
{"id": "1401596", "url": "https://cs.wikipedia.org/wiki?curid=1401596", "title": "Karol Rimely", "text": "Karol Rimely\n\nKarol František Rimely (4. února 1825 Ostřihom – 13. ledna 1904 Svätý Kríž nad Hronom) byl uherský římskokatolický biskup a církevní historik, 10. biskup banskobystrický (1893-1904).\n\nNechal na vlastní náklady přestavět banskobystrický seminář a biskupské sídlo ve městě Svätý Kríž. Sepsal dějiny Pázmánea a bratislavské kapituly, byl spoluautorem Uherské univerzitní encyklopedie.\n"}
{"id": "1401597", "url": "https://cs.wikipedia.org/wiki?curid=1401597", "title": "Óda na bankéře", "text": "Óda na bankéře\n\nÓda na bankéře (2000, \"Ode to a Banker\") je historický detektivní román anglické spisovatelky Lindsey Davisové. Jde o dvanáctý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nRomán se odehrává v létě roku 74. Falco, který má umělecké sklony, se rozhodne uspořádat veřejnou recitaci svých básní. Vzápětí se na něj obrátí bohatý řecký bankéř Aurelius Chrysippus, patron umění a vydavatel, s nabídkou, že něco z jeho díla vydá. Falco však brzy pozná, že Chrysippus je ve skutečnosti pěkný podvodník. Ve svém skriptoriu zvaném Zlatý kůň, spojeném s prodejnou rukopisů, zaměstnává řadu písařů, které dře bez nože. Sám dělá dobré obchody a autory děl nemilosrdně ožebračuje. Když chce Falco jednat o svém honoráři za vydané básně, zjistí, že by musel celou tuto akci financovat sám. V zápětí je Chrysippus brutálně zavražděn, a Falco, který je díky své návštěvě v jeho písařské dílně do vraždy zapleten, je nucen společně se svým přítelem Petroniem, velitelem vigilů (vlastně římské policie), vraždu vyšetřovat.\n\nFalco zjistí, že Chrysippus byl majitelem podivné Aureliánské banky, kterou vedl pod pláštíkem své dílny, a která je nyní po jeho smrti insolventní. Do banky vložila své peníze mimo jiné také Falconova matka na radu císařského špeha Anacrita, což porhloubilo napětí mezi ním a Falconem-. Na scéně se objevuje mnoho podezřelých z řad nespokojených autorů rukopisů a klientů banky. Zjistí se také, že Chrysippus chtěl pod jménem svého syna Diomeda vydat ukradený rukopis. Nakonec je z vraždy usvědčen právě Diomedes, který svého otce zabil v hádce vyvolané tím, že mu nechtěl vydat jeho vlastní dílo, aby neposkvrnil svou vydavatelskou pověst. \n\n"}
{"id": "1401598", "url": "https://cs.wikipedia.org/wiki?curid=1401598", "title": "Pistojský synod (1786)", "text": "Pistojský synod (1786)\n\nPistojský synod byl diecézní synod diecézí Pistoia a Prato, který se ve dnech 19. – 28. zááří 1786 konal za předsedníctví místního biskupa Scipiona de' Ricciho a pod patronací toskánského velkovévody Pietra Leopolda. Výraznou osobností na synodu byl Pietro Tamburini, profesor pavijské univerzity. Synod byl pokusem o reformu katolické církve v duchu jansenismu a febronianismu, měl být východiskem národní toskánské synody a reformy církve v Toskánsku. Papež Pius VII. závěry pistojského synodu odsoudil v bule Auctorem Fidei z roku 1794. Jako heretická odsoudil zejména tato tvrzení Pistojského synodu: \n\nLidé dnes už nemohou porozumět pravdám víry a křesťanské morálce (1)\n\nMoc byla Bohem svěřena společenství, aby jím byla demokraticky delegována autoritě, definice církve jako \"společenství\" (2)\n\nŘímský papež je jen služebnou hlavou, dostává moc od církve (3)\n\nCírkev může pouze radit a přemlouvat, ne nařizovat, soudit a trestat (5)\n\nBiskup má plnou moc k řízení své diecéze, třeba se snažit o decentralizaci a omezení pravomocí Apoštolského stolce (6)\n\nBiskup může vydávat nařízení v rozporu s tradicí a zvyky (7)\n\nKněží mají být soudci spolu s biskupem (10)\n\nRozhodnutí v otázkách víry pocházejí pouze z jisté partikulární církve v minulosti a nejsou dostatečně doloženy (11)\n\nMystické tělo Kristovo sestává jen z Krista hlavy a z věřících, bez hierarchické struktury (15)\n\nMorálka, Boží zákon a evangelium jsou jen neuskutečnitelné ideály (19)\n\nMilost Boží je jen tehdy pravdivá, když je pocítěna v srdci (21)\n\nStrach z pekla není sám o sobě dobrý a užitečný jako nadpřirozený dar k vyhýbání se hříchu a zamilování si spravedlnosti (25)\n\nPodíl věřících na Beránku je podstatnou součástí oběti ve mši svaté (28)\n\nPojem transsubstanciace je jen scholastické nástrojem na ochranu vyznání (29)\n\nV každém chrámu má být jen jeden oltář podle údajného starobylého zvyku (31)\n\nPosvátné relikvie a květiny by neměly být umístěny na oltáři (32)\n\nObřady liturgie by měly být zjednodušeny a měly by se vyjadřovat v řeči lidu a nahlas (33)\n\nObřady svátosti pokání jsou jen přídavky století, snižujícími její důstojnost (34)\n\nNázev svátosti (pokání) se má ponechat pouze formálně, protože důležité je smíření (35)\n\nVyznávat i lehké hříchy při zpovědi by se nemělo (39)\n\nOdpustek je jen upuštěním od pokání, nařízeného pro hříšníka kánony Církve (40)\n\nExkomunikace není duchovním, ale pouze kanonickým trestem, vylučuje dotyčného jen z vnějšího církevního obcování (46)\n\nExkomunikace \"ipso facto\" nemá jiné účinnosti, nýbrž pouze jako hrozba (47)\n\nFormule obecného rozhřešení od exkomunikací, do kterých mohli věřící upadnout, je ve svátosti pokání zbytečná (48)\n\nNižší svěcení mohou být vynechána (51)\n\nZ liturgie a z kolegií by měl být odstraněn nižší klérus a měla by se popřát účast laikům (55)\n\nSvětská moc má právo rozhodovat, kdy je manželství platné i rozhodovat o překážkách jeho uzavření (59, 60)\n\nÚčinnost kladena v pevný počet modliteb a zbožných pozdravů je obecně pověrčivá (64)\n\nV misiích je úplné obrácení jednotlivce vzácné a jeho vnější znaky jsou jen přechodným jásotem a přirozenými emocemi (65)\n\nMěl by se usnadnit způsob a otevřít možnosti zapojení lidu do hlasu Církve v liturgii a do modliteb by měl být zaveden lidový jazyk (66)\n\nPouze skutečná neschopnost omlouvá od čtení Písma svatého, protože bez něj se člověku zatmí základní náboženské pravdy (67)\n\nHistoricko-kritické komentáře k Písmu svatému mají být doporučené kněžím a věřícím na čtení (68)\n\nSpecifickému kultu uctívání nějakého obrazu na daném místě by se mělo zamezit (70)\n\nPanně Marii se nemají přisuzovat jiné tituly a výsady kromě těch, jejichž tajemství je specificky vyjádřeno v Písmu svatém (71)\n\nZavedení nových svátků odvozuje svůj původ od zanedbání zachovávání starých svátků a z falešných představ o jejich smyslu a podstatě (73)\n\nPřikázané svátky v průběhu roku mají být přesunuty na neděle (74)\n\nScholastická metoda vytváří složité systémy, vedoucí k probabilismu a laxismu (76)\n\nNa smysl církevní služby a úřadů se v průběhu staletí zapomnělo (77)\n\nČlánky víry musí být odděleny od toho, co patří do disciplíny, v níž se má oddělit nezbytné od příliš těžkého břemene (78)\n\nOhledně názorů, diskutovaných na katolických školách nemusí Apoštolský stolec nic definovat a prohlašovat (79)\n\nMnožství a různost řeholí přirozeně vytváří zmatek a rozruch (82)\n\nMalá řeholní obec, žijící v občanské společnosti, aniž byla ve skutečnosti její součástí, vytvářejíc si vlastní monarchii na státě nezávislou, je nebezpečná pro občanské společné dobro (83)\n\nSvolání národní rady je dobrým způsobem pro urovnání náboženských sporů (85)\n\n"}
{"id": "1401599", "url": "https://cs.wikipedia.org/wiki?curid=1401599", "title": "Alessandro Venturella", "text": "Alessandro Venturella\n\nAlessandro Venturella (12. dubna 1984, Velká Británie) je britský baskytarista nu-metalové skupiny Slipknot a kytarový technik, pocházející z Velké Británie, s italskými kořeny. Dříve hrál v metalových kapelách Krokodil a Cry For Silence na pozici sólového kytaristy. \n\nAž po té, co frontman skupiny Slipknot, Corey Taylor zjistil, že Venturella (tehdy jako jejich kytarový technik) dokáže slušně hrát na baskytaru, vystoupil ve videoklipu \"The Devil In I\" jako náhrada zesnulého Paula Graye. V květnu roku 2015 kytarista James Root v rozhovoru pro Ultimate-Guitar potvrdil, že je oficiálním členem Slipknotu.\n"}
{"id": "1401600", "url": "https://cs.wikipedia.org/wiki?curid=1401600", "title": "Silnice 531 (Izrael)", "text": "Silnice 531 (Izrael)\n\nSilnice 531, přesněji spíš Dálnice 531 (hebrejsky 531 כביש, \"Kviš 531\"), je nová silniční komunikace dálničního typu v centrálním Izraeli, o délce 15 kilometrů.\n\nAčkoliv podle kategorizace izraelských komunikací jde o regionální silnici, má plně charakter komunikace dálničního typu. Slouží jako kapacitní východozápadní spojka v severní části aglomerace Tel Avivu. Začíná na severním okraji města Herzlija, nedaleko vesnice Rišpon a břehu Středozemního moře, kde odbočuje od severojižní dálnice číslo 20. Prochází pak pomezím měst Herzlija, Ra'anana, Kfar Saba a Hod ha-Šaron. Následně se dostává na východní okraj souvisle zastavěného území aglomerace a zde u města Džaldžulja a vesnice Chorešim ústí do další kapacitní severojižní tepny, tzv. Transizraelské dálnice číslo 6.\n\nPodél větší části trasy dálnice vede i železniční trať Tel Aviv – Ra'anana (tzv. Šaronská trať), jejíž prodloužení do Ra'anany bylo zprovozněno roku 2018 a buduje se nejzápadnější úsek, který má tuto trať napojit na pobřežní železniční trať.\n\n"}
{"id": "1401605", "url": "https://cs.wikipedia.org/wiki?curid=1401605", "title": "Anne Buijsová", "text": "Anne Buijsová\n\nAnne Buijsová (* 2. prosince 1991 Oostzaan) je nizozemská volejbalistka, vysoká 191 cm, hrající na postu smečařky. Je dcerou Teuna Buijse, nizozemského volejbalového reprezentanta a později trenéra. Působila v klubu Rexona SESC Rio de Janeiro, s nímž se stala mistryní Brazílie i Jižní Ameriky, v roce 2017 přestoupila do tureckého Nilüfer Belediyespor. S nizozemskou reprezentací se zúčastnila mistrovství světa ve volejbale žen 2010 (11. místo) a olympijských her 2016 (4. místo), má bronzovou medaili z Grand Prix ve volejbale žen 2016 a stříbrné medaile z mistrovství Evropy ve volejbale žen 2015 a mistrovství Evropy ve volejbale žen 2017. Na ME 2015 i ME 2017 získala cenu pro nejlepší smečařku.\n\n"}
{"id": "1401606", "url": "https://cs.wikipedia.org/wiki?curid=1401606", "title": "Scipione de' Ricci", "text": "Scipione de' Ricci\n\nScipione de' Ricci (19. ledna 1740, Florencie - 27. ledna 1810) byl italský římskokatolický duchovní a teolog, biskup pistoiský (1780-1791). Je známý svým příklonem k jansenismu a febronianismu a tím, že svolal tzv. Pistojský synod. Několik let po jeho ukončení rezignoval na svou funkci a dožil ve Florencii jako soukromá osoba.\n\n"}
{"id": "1401608", "url": "https://cs.wikipedia.org/wiki?curid=1401608", "title": "Moderní opereta", "text": "Moderní opereta\n\nModerní opereta byl divadelní soubor, který krátce (v letech 1932–1934) působil v pražském Varieté.\n\nVe třicátých letech 20. století bylo v Praze několik divadel, které provozovaly operety. Jednalo se o \"Vinohradskou zpěvohru\", smíchovskou \"Arénu\" a holešovickou \"Uranii\". V roce 1929 k nim přibyla \"Velká opereta\" a v roce 1930 Malá opereta.\n\nSoubor \"Moderní operety\" byl současně souborem Slovenského národního divadla (\"SND\") Ředitel \"SND\" Antonín Drašar (1880–1939) si v roce 1932 pronajal karlínské Varieté na koncesi herečky Olgy Frýdové. \"Moderní opereta vznikla\" zahájila činnost na podzim 1932. Po rozsáhlé reklamní kampani se uvedla 1. 10. 1932 operetou Franze Lehára \"Země úsměvů\". V hlavní roli vystoupila tehdejší operetní hvězda \"SND\" Jarmila Kšírová.\n\nK zániku \"Moderní operety\" přispěly i soudní spory Antonína Drašara s majitelem \"Varieté\" Gustavem Pleyem (1879–1945) i úbytek diváků. V roce 1934 nebonovil \"Zemský úřad\" Olze Frýdové divadelní koncesi, na které byla \"Moderní opereta\" závislá. Divadlo tak zaniklo. (Poslední představení byla oznamována v tisku v lednu 1932.)\n\nMezi přední herce a zpěváky \"Moderní operety\" patřili členové souboru \"SND\". Mezi nimi vynikala Jarmila Kšírová, která po zániku \"Moderní operety\" účinkovala ve \"Velké operetě\" a v zahraničí. Dalšími členy byli např.: Janko Blaho (1901–1981), Štefan Hoza (1906–1982), František Krištof Veselý (1903–1977)). Koncem roku 1932 se též v souboru objevili pražští umělci Ljuba Hermanová (1913–1996) a Arno Velecký (1901–1976).\n\nRežiséry \"Moderní operety\" byli\n\nDirigentem byl Juraj Viliam Schöffer, (1897–1972, dirigent \"SND\"), režisérem V. Poláček.\n\nCelkem uvedla \"Moderní opereta\" osm operet, mezi kterými převažovala díla Franze Lehára (\" Země úsměvů, Carevič, Hrabě Luxemburg, Paganini\") a dalších zahraničních autorů. Výjimku českého původu tvořilo dílo skladatele Járy Beneše (1897–1949) \"Syn bohů\", které bylo uvedeno v roce 1932. Úbytek diváků se divadlo snažilo řešit revuálnější či komediálnější podobou inscenací, ale neúspěšně.\n\n"}
{"id": "1401609", "url": "https://cs.wikipedia.org/wiki?curid=1401609", "title": "Nemdžung", "text": "Nemdžung\n\nNemdžung (také známá jako Nemjung a Himlung Himal) je hora v Nepálu v pohoří Himálaj vysoká 7140 m. Nachází se přibližně 150 kilometrů severozápadně od nepálského hlavního města Káthmándú a asi 25 km severozápadně od osmitisícového vrcholu Manáslu.\n"}
{"id": "1401610", "url": "https://cs.wikipedia.org/wiki?curid=1401610", "title": "Martin Červinka", "text": "Martin Červinka\n\nMartin Červinka (* 3. června 1962, Mladá Boleslav) je hledač hudebních talentů, od roku 2012 vlastník a umělecký ředitel nahrávací společnosti SinglTon. Stál na začátku kariéry interpretů Jelen, David Stypka, Debbi, Tomáš Klus, Marek Ztracený, Jana Kirschner, Ewa Farna, Michal Hrůza, Mandrage, Chaozz, Lunetic a mnoha dalších. \n\nV letech 1977 – 1981 vystudoval Střední průmyslovou školu textilní v Liberci. Po návratu z vojny v roce 1984 nastoupil do podniku DÍLO (Český svaz výtvarných umělců). Po Sametové revoluci založil vlastní galerii \"Art Studio Liberec\", která se zabývala prodejem uměleckých děl. Působil v ní až do roku 1995.\n\nNa začátku devadesátých let založil libereckou kapelu \"Solomon Bob\", která byla populární v rámci regionu. Červinka v ní hrál na kytaru, zpíval a byl výhradním autorem. Své fungování ukončila skupina v roce 1996 vydáním alba \"Něco ti dám\". V roce 2012 se jednorázově znovu sešla a odehrála vzpomínkový koncert v Liberci. \nČervinka v letech 1993 -1994 vystupoval s Ivo Pospíšilem a jeho skupinou Garáž. Společně vydali stejnojmenné album (\"Garáž 1994\").\n\nV roce 1996 začal pracovat pro nahrávací společnost Polygram, pozdější Universal Music. Spolu s Ivo Pospíšilem ze skupiny Garáž a Ivanem Králem. Zaměřoval se na vyhledávání hudebních talentů. Během dvanácti let pomohl nastartovat kariéry interpretů a skupin, jako jsou Jana Kirschner, Michal Hrůza, Mandrage, Ewa Farna, Chaozz, Lunetic, Vladivojna La Chia nebo Black Milk. Stál také za comebackem Heleny Vondráčkové s albem \"Vodopád\" v roce 2000. V letech 1998 až 2008 působil v Universal Music jako umělecký ředitel. \n\nMezi lety 2008 a 2012 byl uměleckým ředitelem v Sony Music, kde svou činnost rozšířil o kompletní managerskou podporu jednotlivých interpretů. S jeho pomocí se poprvé prosadili Tomáš Klus, Marek Ztracený nebo Debbi.\n\nOd roku 2012 vlastní nahrávací společnost SinglTon, ve které je zároveň uměleckým ředitelem. Pod její vydavatelskou i manažerskou záštitou jsou např. Jelen, Debbi, David Stypka, Lipo, Kateřina Marie Tichá nebo Poetika. \n\nSpolupracoval také na několika albech Miroslava Žbirky (\"Meky, Modrý album, Dúhy\") nebo na albu \"Ohrožený druh\" a \"Kudykam\" textaře Michala Horáčka.\n"}
{"id": "1401620", "url": "https://cs.wikipedia.org/wiki?curid=1401620", "title": "Lucie Pudilová", "text": "Lucie Pudilová\n\nLucie Pudilová (* 13. června 1994) je česká bojovnice smíšených bojových umění (MMA). Je šampionkou organizace GCF v bantamové váze (do 61,2 kg). Od roku 2017 do 2020 bojovala, jako první Češka, v nejprestižnější organizaci na světě UFC. Trénuje v klubu KBC Příbram a jejím trenérem je Ladislav Erdélyi.\n\nV UFC debutovala 18. března 2017 jako náhrada za zraněnou Verónicu Macedo na UFC Fight Night: Manuwa vs. Anderson, kdy si zopakovala boj proti Lině Länsberg. V tomto zápase těsně prohrála na body a s Länsberg tak podruhé prohrála. Většina lidí však viděla vyhrát Pudilovou.\n\nDruhý boj se uskutečnil 17. června 2017 proti Korejce Ji Yeon Kim na UFC Fight Night: Holm vs. Correia v Singapuru. Pudilová s přehledem vyhrála na body a připsala si první výhru v UFC.\n\nTřetí boj byl 18. února 2018 na galavečeru UFC Fight Night: Cowboy vs. Medeiros. Zde se postavila Kanaďance Sarah Moras, kterou dokázala porazit na body a zajistila si druhou výhru v nejprestižnější organizaci.\n\n8. září 2018 na UFC 228 proběhl zápas s Mexičankou Irene Aldana, se kterou prohrála těsně na body. Tento zápas byl oceněn, jako boj večera (bonus 50 000 dolarů pro obě). \n\nNa historicky prvním UFC galavečeru konajícím se v České republice se Pudilová utkala s legendou ženského MMA Liz Carmouche. Přestože celá hala Lucii hlasitě povzbuzovala, na vítězství to nestačilo. Tento zápas prohrála znovu na body.\n\nNa turnaji UFC on ESPN: Covington vs. Lawler se Lucie utkala se sestrou současné šampionky muší divize, Antoninou Shevchenko. Antonina Shevchenko vyhrála ve druhém kole na škrcení, které Lucie neodklepala a nechala se uspat. Obě bojovnice dostaly bonus za zápas večera. \n\nNa turnaji UFC Fight Night: Blaydes vs. dos Santos se Lucie utkala s Justine Kish. Tento zápas Lucie prohrála na body a následně jí nebyla prodloužena smlouva s UFC. \n\n"}
{"id": "1401622", "url": "https://cs.wikipedia.org/wiki?curid=1401622", "title": "Luděk Kula", "text": "Luděk Kula\n\nLuděk Kula (* 8. ledna 1965 Frýdek-Místek) je český podnikatel a bývalý pracovník ve vězeňství, v letech 2005 až 2010 generální ředitel Vězeňské služby ČR. Je členem hnutí SPD.\n\nV roce 1990 maturoval na střední průmyslové škole a později vystudoval sociální pedagogiku na Pedagogické fakultě Masarykovy univerzity (PedF MU; promoval v roce 2000). V roce 2006 pak ve stejném oboru úspěšně složil rigorózní zkoušku a získal titul PhDr. V roce 2009 pak bývalý ředitel Vězeňské služby ČR Jiří Malý žádal v otevřeném dopise ministryni školství ČR, aby zisk jeho titulů prošetřila. Vedení PedF MU vše prověřilo a konstatovalo, že vše \"„proběhlo v souladu se zákonem a dalšími platnými předpisy ve standardní době studia“\".\n\nProfesní kariéru začal ve Vazební věznici Brno, kam nastoupil v roce 1986 jako strážný. Po šesti letech se stal velitelem směny v oddělení ochrany a obrany a v roce 1993 vrchním inspektorem služby. Později působil ve Vazební věznici Břeclav. Od listopadu 1995 až do roku 2005 byl ředitelem Vazební věznice Brno.\n\nV dubnu 2005 jej ministr spravedlnosti ČR Pavel Němec jmenoval generálním ředitelem Vězeňské služby ČR, když předtím na funkci rezignovala Kamila Meclová. Dne 8. května 2006 byl prezidentem Václavem Klausem povýšen do hodnosti generálmajora. Stal se tak prvním generálem v čele Vězeňské služby. V roce 2008 byl postaven mimo službu kvůli obvinění ve věci zakázky na rušičky mobilních telefonů ve věznicích, po zrušení obvinění se do funkce vrátil zpět. Nakonec jej odvolal v červenci 2010 ministr spravedlnosti ČR Jiří Pospíšil s tím, že chce provést rozsáhlou personální změnu na generálním ředitelství Vězeňské služby ČR. Jeho nástupcem se stal Jiří Tregler.\n\nV roce 2014 působil krátce jako poradce ministryně spravedlnosti ČR Heleny Válkové pro oblast vězeňství. Byl také nezákonně trestně stíhán kvůli údajně nevýhodnému nákupu budovy ve Vidnavě na Jesenicku, za což později dostal od státu finanční odškodné.\n\nOd roku 2011 je jednatelem společnosti INDUS. Tato firma podepsala koncem června 2018 smlouvu za 16 mil. Kč se Správou Pražského hradu na dobu 4 let, kdy předmětem plnění je hlídání prezidentského sídla a jeho okolí.\n\nVe volbách do Senátu PČR v roce 2018 kandidoval za hnutí SPD v obvodu č. 23 – Praha 8. Se ziskem 4,07 % hlasů skončil na 9. místě.\n"}
{"id": "1401624", "url": "https://cs.wikipedia.org/wiki?curid=1401624", "title": "Dálnice 50 (Izrael)", "text": "Dálnice 50 (Izrael)\n\nDálnice 50 ( , \"Kviš 50\", oficiálně též Beginova dálnice , \"Kviš Begin\" nebo , \"Sderot Menachem Begin\", podle politika Menachema Begina, dříve Silnice 404 , \"Kviš 404\") je komunikace dálničního typu, budovaná od 90. let 20. století v Jeruzalémě, v Izraeli, jež slouží jako hlavní severojižní průtah městem.\n\nProchází od severu k jihu skrz západní část města Jeruzalém. Její výstavba probíhala postupně od 90. let 20. století do 2. dekády 21. století a po svém dokončení se stala hlavní severojižní silniční magistrálou izraelské metropole.\n\nCentrální úsek v západní části města byl zprovozněn roku 1998. V roce 2002 následoval dlouhý severní úsek, který propojil město s průmyslovou zónou v Atarotu a s dálnicí číslo 45, po které je možné se dostat na dálnici číslo 443, jež je dopravně významná, protože poskytuje druhé kapacitní spojení Jeruzaléma s pobřežní nážinou, respektive s aglomerací Tel Avivu. Význam dálnice číslo 50 pro dopravní poměry v Jeruzalémě dále vzrostl v 2. dekádě 21. století, kdy došlo v několika etapách k jejímu prodloužení k jihu, až na východní okraj čtvrti Gilo, kde se napojila na výpadovku směrem na Guš Ecion a Hebron (dálnice číslo 60). V této nejjižnější části prochází dálnice územím, které není většinou mezinárodního společenství považováno za součást Izraele (Východní Jeruzalém, anektovaný po roce 1967). Výstavba komunikace proto vzbudila jisté kontroverze, zejména protože rozdělila palestinskou čtvrť Bajt Safáfá a obecně posílila izraelskou kontrolu nad těmito částmi Jeruzaléma.\n\n"}
{"id": "1401627", "url": "https://cs.wikipedia.org/wiki?curid=1401627", "title": "Kurovodice", "text": "Kurovodice\n\nKurovodice jsou bývalý hospodářský dvůr s tvrzí, dnes základní sídelní jednotka části Olšina města Mnichovo Hradiště v okrese Mladá Boleslav, u paty Příhrazských skal, asi 100 metrů od konce zástavby samotné vesnice Olšiny. Jsou zde tři adresy: areál bývalého hospodářského dvora, dnes ústavu sociální péče, nazývaného Domov Pod Skalami, jehož budovy mají společné číslo popisné 1, a mezi dvorem a Příhrazskými skalami pak ještě domek čp. 41. Usedlost čp. 2 se sice nachází také v obvodu ZSJ Kurovodice, ale její definiční bod je zaměřen mimo budovu, již na území ZSJ Olšina.\n\nV lokalitě se zachovaly náznaky valu, které jsou považovány za zbytky hradiště, tvrziště či strážní tvrze ze 14. století na ochranu stezky od Kněžmosta přes Mužský na Český Dub, tvrz je poprvé zmiňována roku 1586, ale pravděpodobně stále již ve 14. století. Kruhové tvrziště obklopené příkopem s pozůstatky valu na severní straně se nachází v areálu ústavu sociální péče. Tvrziště je chráněno jako kulturní památka, do rejstříku bylo zapsáno v roce 1967.\n\nPrvní písemný doklad o zdejším dvoře pochází z roku 1520, kdy Mikuláš Samšinský ze Samšiny prodal své panství Zásadka a ponechal si pouze Kurovodice. Až do roku 1560 patřila osada do panství Zásadka, jako jejíž majitel byl udáván Mikuláš ze Samšiny, který se později zdržoval v Kurovodicích. Po vystřídání několika majitelů z řad nižší šlechty v roce 1610 osadu zakoupil svijanský pán Jáchym Ondřej Šlik, který byl 21. června 1621 na Staroměstském náměstí popraven jako první. Šlikovské statky Kurovodice a Svijany byly zabaveny a roku 1622 prodány Albrechtovi z Valdštejna. V roce 1624 byly Kurovodice frýdlantským lénem pánů z Wachtendanku a od nich bylo v roce 1642 přikoupeno k Loukovci. V roce 1653 Kurovodice koupil Jiří Jeník Zásadský z Gamsendorfu. V roce 1789 panství koupila rodina Rohanů a v jejím držení zůstalo až do roku 1945.\n\nV roce 1945 byla osada jako německý majetek státem zabavena a předána ONV v Mnichově Hradišti. Ten zde zřídil v roce 1946 okresní chorobinec s 54 obyvateli. V letech 1947–1950 byla provedena adaptace budov a areál dostal nový název „Domov pro přestárlé a práce neschopné“. V roce 1955 převzal toto zařízení odbor sociálního zabezpečení rady ONV pod názvem „Domov odpočinku“ a od května 1955 bylo nazývano „Domov důchodců“. Počet obyvatel vzrostl na 78 mužů a žen. 18. srpna 1955 nastoupily do domova řadové sestry Křižáckého řádu Panny Marie a pečovaly o jeho obyvatele až do roku 1969, kdy byly nahrazeny civilními zaměstnanci. Domov důchodců byl postupně přeměněn na ústav sociální péče pro mentálně postižené dospělé muže. V roce 1976 počet obyvatel ústavu dosáhl 86 a věkový průměr byl 46 let. Převážná část dne byla věnována pracovní terapii, které se účastnilo 67 obyvatel, zbytek tvořili práce neschopní s těžším pohybovým nebo mentálním postižením. Od hospodaření na přilehlých pozemcích ústav v 60. a 70. letech postupně upustil, pole pod ústavem bylo předáno družstvu v Březině, na zbývajícím pozemku ústav pásl ovce a sušil seno. Práceschopní obyvatelé se uplatňvali při výrobě korálových návleků, mozaikových obkladů, později při balení čajů a dalších jednoduchých ručních pracích, ale účastnili se i brigádnických prácí v JZD, STS apod. 1. ledna 2007 byl Ústav sociální péče Domov pod skalami Kurovodice transformován na Domov Pod Skalami Kurovodice, poskytovatel sociálních služeb. Podle webu domova datovaného lety 2009–2015 má domov 79 klientů a průměrný věk dosahuje 57 let.\n\nV sobotu 9. června 2012 zde kacanovské sdružení Radosti spolu se zaměstnanci domova uspořádalo první ročník hudebně divadelního festivalu Bez plotů, ze 400 návštěvníků bylo na 200 platících, klienti domovů a děti měli vstup zdarma. Festival se pak konal v červnu každoročně, v roce 2018 byl již označován jako tradiční.\n\nKdesi u rozcestí modré a žluté značky nad Kurovodicemi měl podle webu Turistika.cz stávat památný dub letní s obvodem kmene asi 620 cm. Modrá a žlutá se však dnes rozcházejí již pod Kurovodicemi, a památný dub není uveden ani evidenci AOPK, ani v mapách Mapy.cz.\n"}
{"id": "1401630", "url": "https://cs.wikipedia.org/wiki?curid=1401630", "title": "Erg Šigaga", "text": "Erg Šigaga\n\nErg Šigaga či Šegaga je jedním ze dvou hlavních saharských ergů v Maroku – shluku pouštních dun, na jihovýchodě země při alžírských hranicích. Druhým takovým je erg Šebbí poblíž marocké obce Merzuga.\n\nDuny se rozkládají v regionu Drâa-Tafilalet, přibližně 50–60 km západně od zemědělské oázy M'Hamid El Ghizlane, jež se nachází sto kilometrů jižně od města Zagora ve stejnojmenné provincii. Duny jsou více rozlehlejší a zaoblenější, s nižší prominencí nad terén než v případě ergu Šebbí, kde výška dun činí až 150 metrů. Přístupová trasa je relativně obtížná. Velbloudí karavany beduínů do Šigagy putovaly z malijské metropole Timbuktu přibližně padesát dní. V terénním vozidlu cesta z M'Hamidu do ergu trvá okolo tří hodin a na velbloudech asi tři dny. \n\nV pásech vegetace je zastoupena jedovatá rostlina \"Calotropis gigantea\".\n"}
{"id": "1401636", "url": "https://cs.wikipedia.org/wiki?curid=1401636", "title": "Util-linux", "text": "Util-linux\n\nutil-linux je standardní balíček distribuován Linux Kernel Organization  jako součást operačního systém Linux. Dočasně byl kvůli pozastavení vývoje vytvořen fork util-linux-ng kde ng znamenalo \"nová generace\".  Od ledna 2011 je balíček vyvíjen znovu jako util-linux.\n\n\nDříve zahrnuté utility, které byly odstraněny 1. července 2015:\n\n"}
{"id": "1401638", "url": "https://cs.wikipedia.org/wiki?curid=1401638", "title": "Výlety páně Broučkovy", "text": "Výlety páně Broučkovy\n\nVýlety páně Broučkovy ( ', ') je pátá opera Leoše Janáčka na náměty dvou povídek Svatopluka Čecha z roku 1888 \"Pravý výlet pana Broučka do Měsíce\" a \"Nový epochální výlet pana Broučka, tentokráte do XV. století\". Operu vytvořil v letech 1908–1917. Premiéra proběhla dne 23. dubna 1920 v Národním divadle v Praze, představení řídil Otakar Ostrčil.\n\nPo dokončení čtvrté opery \"Osud\" Janáček obtížně hledal námět pro další operu. Mezi uvažované náměty patřila nejrůznější díla. Patřila mezi ně:\n\nPoslední dvě témata dokonce začal zpracovávat. Nakonec se rozhodl pro povídku Svatopluka Čecha \"Pravý výlet pana Broučka do Měsíce\", kterou později doplnil o druhou Čechovu povídku \"Nový epochální výlet pana Broučka, tentokráte do XV. století\". Autorská práva pro zpracování tohoto Čechova tématu zajistil Janáčkovi Artuš Rektorys. Ten také doporučil jako libretistu Karla Maška.\n\nLibreto napsal Janáček s pomocí několika literátů. Původně oslovil i Viléma Mrštíka či S. K. Neumanna či Karla Šípka. U první části postupně na libretu spolupracovali Karel Mašek, František Gellner, Viktor Dyk a F. S. Procházka. Ke skutečnosti, že na libretu spolupracovalo postupně několik básníků, vedla Janáčkova přesná představa o výsledku práce a neshody se spolupracovníky. Největší část libreta první části nakonec napsal Janáček s Dykem, který libreto v druhé polovině roku 1916 sjednotil a doplnil chybějící části. Dyk byl ale v listopadu 1916 zatčen a uvězněn pro velezradu, takže tato spolupráce byla přerušena. Libreto druhé části opery napsal Janáček s F. S. Procházkou. Tato druhá část opery vznikla během krátké doby devíti měsíců.\n\nO uvedení opery v Národním divadle v Praze se jednalo již od roku 1916. Premiéra nakonec proběhla dne 23. dubna 1920, představení řídil Otakar Ostrčil. Nastudování bylo přijato celkem vlídně. Atmosféra v divadle ale nebyla příznivá, takže se představení dočkalo jen devíti repríz. Neúspěch je přičítán naivní režii Gustava Schmoranze a špatné výpravě Karla Štapfera.\n\nNásledující uvedení proběhlo v Národním divadle v Brně, kdy byla provedena pouze první část, totiž \"Výlet pana Broučka do Měsíce\", kterou navíc dirigent František Neumann asi o třetinu zkrátil. Scénu navrhl Josef Čapek.\n\nDalší uvedení proběhlo v roce 1937 opět v Brně. Opera byla tentokrát upravena Milanem Sachsem a Vilémem Tauským. Tato úprava vyšla tiskem v roce 1959 v nakladatelství Universal Edition.\n\nUvedení v zahraničí, především v Německu a Rakousku bylo podmíněno překladem libreta do němčiny. Toho se měl ujmout velký propagátor Janáčkova díla v německojazyčných zemích Max Brod. Ten ale jako přesvědčený pacifista odmítl provést překlad druhé části opery.\n\nDěje se na Pražském hradě a na Měsíci.\nVikárka.<br>\nPan Matěj Brouček je malostranský měšťan a majitel domu. Rád navštěvuje hospodu ve Vikárce. Hostinský Würfel točí skvělé pivo. Ostatní hosté v hospodě ale panu Broučkovi nejsou moc po chuti. Jsou to umělci - básník, malíř a skladatel, kteří nemají praktické schopnosti a nájem platí nepravidelně. Oni se mi naopak vysmívají pro jeho maloměšťáctví. Dalším hostem je sakristián od svatého Víta. Jeho dcera Málinka je milá malíře Mazala. Aby svého milého pozlobila, flirtuje s panem Broučkem. Opilý pan Brouček ji ale považuje za svou hospodyni. Mazal se Broučkovi směje, že mluví, jako kdyby spadl z Měsíce. Pan Brouček si posteskne, že na Měsíci určitě nejsou starosti s neplatícími nájemníky, daněmi ani advokáty. Na Zámeckých schodech vyleze na zeď a Měsíc jej přitahuje k sobě.\n\nKraj na Měsíci<br>\nPan Brouček se probírá na Měsíci a udiven si prohlíží okolní krajinu. Přichází básník Hvězdomír Blankytný a vítá verši neznámého hosta. Přicházejí i další měsíčňané a mluví podobně květnatou řečí. Pan Brouček se tomu posmívá, což u měsíčňanů vzbuduje údiv, ale kupodivu to zaujme měsíční krásku Ethereu, kterou si pan Brouček plete s Málinkou. Ta jej unáší za pomoci Pegasa do Chrámu všeuměn.\n\nV Chrámě všeuměn se umělci snaží vytvořit svá nejlepší díla podněcováni mecenášem Čaroskvoucím. Přilétá Etherea s Broučkem a žádá o ochranu pro sebe a svého miláčka, čemuž se Broušek vzpírá. Učenec Lunobor, otec Etherey, si dceru odvádí a umělci zahrnují Broučka svými díly. Ten ale pro poezii nemá nejmenší pochopení, nazývá je tatrmany, zmocňuje se Pegasa a odlétá zpět k Zemi. Omráčen dopadá před Vikárku a když se probere, vidí loučící se milence Málinku a Mazala.\n\nDěje se na Pražském hradě a v Praze v roce 1420.\n\nVikárka.<br>\nOpilý pan Brouček cestou z Vikárky spadne do sklepa. Zde se mu zjeví básník Svatopluk Čech a pronáší řeč na oslavu slavné české minulosti.\n\nPraha v roce 1420.<br>\nPan Brouček se potácí pražskými ulicemi husitské doby a nadává na špatné dláždění a louže. Také se podivuje nad podivnými oděvy a řečí pražanů. Ti se jej zmocní a považují jej za Zikmundova špeha. Brouček se ale vymluví, že byl dlouho v Turecku a proto je podivně oblečen a mluví jinak. Ujímá se ho Domšík a uvádí jej do svého domu. Celá Praha se chystá na střetnutí se Zikmundovými vojsky.\n\nPan Brouček se v Domšíkově domě převlékne do současného oblečení, aby nebyl nápadný. Spoléhá na to, že se dokáže včas vyhnout boji.\n\nPražané oslavují vítězství nad křižáky. Brouček je ale svědky usvědčen, že se choval zbaběle a žebronil před domnělými křižáky o milost. Nezachrání jej ani výmluva, že ve skutečnosti pochází z  budoucnosti. Husité volají, že takové potomky určitě nechtělí. Brouček je odsouzen k smrti upálením v sudu. Brouček se již loučí se životem, když v tom se probudí v sudu na dvoře Vikárky, kde jej objeví hospodský Würfel. Když Brouček zjistí, že už mu nehrozí žádné nebezpečí, vychloubá se před hospodským svými údajnými hrdinskými skutky, \"...ale neříkají to nikomu!\"\n\n\n\n"}
{"id": "1401639", "url": "https://cs.wikipedia.org/wiki?curid=1401639", "title": "Pop-up restaurace", "text": "Pop-up restaurace\n\nPop-up restaurace je koncept v gastro podnikání, při kterém organizátor spojuje gastronomii s jiným kulturním nebo zážitkovým aspektem. Jejím cílem je nabídnout návštěvníkům neobvyklý gurmánský zážitek. Cílovou skupinou tohoto typu podnikání jsou lidé, kteří chtějí kromě jídla zažít i dobrodružství.\n\nPop-up restaurace se otevírají krátkodobě, čili někdy jen na jeden den, týden nebo měsíc. Slouží také jako nástroj propagace restaurace, šéfkuchař, produktů nebo i charity, festivalu či veřejné sbírky.\n\nNejjednodušší je otevření pop-up restaurace již na místě, kde je vytvořeno kuchyňské a stolní zázemí. To znamená ve stávajících restauracích, které jsou otevřené pouze určitou část dne (např. Pouze během snídaně a obědů) nebo zařízená restaurace, která se dlouhodobě nepronajímá.\n\nPop-up restaurace se dá otevřít i na netradičních místech jako skatepark, v přírodě, muzeu či galerií. Jsou však tak navýšeny náklady na zařízení kuchyně a jídelny.\n\nV tento den si může otevřít svou jednodenní pop-restauraci kdokoliv. Tento koncept vznikl v roce 2011 ve Finsku, kde Restaurant Day měl propagovat gastronomickou kulturu a přinést nové recepty a inspirace do gastronomie. V roce 2015 již do tohoto projektu bylo zapojeno 1698 pop-up restaurací v 35 zemích světa, mezi které patří i Praha, Bratislava a Vídeň.\n\n"}
{"id": "1401641", "url": "https://cs.wikipedia.org/wiki?curid=1401641", "title": "Cape Angela", "text": "Cape Angela\n\nCape Angela () je skalnatý mys v guvernorátu Bizerta v Tunisku, jehož špice nazývaná \"Ras Ben Sakka\" je považována od roku 2014 za nejsevernější bod pevninské Afriky, když překonal Cap Blanc, ležící rovněž v Tunisku.\n\nLeží zhruba patnáct kilometrů od Bizerty, nejsevernějšího afrického města, a 22 kilometrů od jezera Ichkeul.\n"}
{"id": "1401642", "url": "https://cs.wikipedia.org/wiki?curid=1401642", "title": "Igor Tudor", "text": "Igor Tudor\n\nIgor Tudor (* 16. dubna 1978, Split, Jugoslávie) je bývalý chorvatský reprezentační fotbalista, který většinu svojí kariéry nastupoval za italský velkoklub Juventus Turín, a to jako obránce. Od roku 2013 je trenérem.\n\nChorvatský tým Hajduk Split byl klubem, kde započala Tudorova profesionální kariéra. Za Hajduk hrál od roku 1995 do roku 1998, poté přestoupil do Juventusu a stal se nejdražším přestupem chorvatského celku. První titul s Juventusem vyhrál v sezóně 2001/02 pod trenérem Marcello Lippim, přestože se na jaře v závěru sezóny zranil.\nZahrál si v 25 zápasech (a vstřelil 6 branek), jeho výkony vzbudily zájem anglického klubu Manchester United, přestup byl však Juventusem zamítnut.\nDruhý titul s Juventusem vybojoval hned následující sezónu 2002/03. V tomto ročníku se Juventus účastnil také Ligy mistrů a Tudor vstřelil důležitý gól v 93. minutě závěrečného domácího utkání druhé skupinové fáze proti španělskému klubu Deportivo de La Coruña.\nTurínský klub se probojoval až do finále, kde na penalty podlehl jinému italskému týmu AC Milán. Tudor do finále zasáhl, ve 42. minutě byl ale vystřídán Alessandrem Birindellim.\n\nV roce 2008 ukončil po vleklých zraněních aktivní kariéru.\n\nV roce 2013 se vrátil do Hajduku Split, tentokrát ale jako trenér.\n\nIgor Tudor debutoval 15. listopadu 1997 v zápase proti Ukrajině. Zúčastnil se mistrovství světa ve Francii v roce 1998, kde zasáhl do tří utkání jako střídající hráč. Chorvatsko na šampionátu získalo bronzovou medaili.\n\nZranění kotníku Tudorovi zabránilo zahrát si na mistrovství světa v roce 2002 v Japonsku a Jižní Koreji.\nZranění jej stíhala i při kvalifikaci na mistrovství Evropy konané dva roky nato, na závěrečném turnaji si nakonec zahrál. Chorvatsko po dvou remízách a jedné prohře do čtvrtfinále nepostoupilo. Ve druhém zápase s Francií Tudor zavinil oba góly soupeře, zápas tak nakonec skončil 2-2.\n\n\n\nChorvatský hráč roku: 2001\n"}
{"id": "1401644", "url": "https://cs.wikipedia.org/wiki?curid=1401644", "title": "Fortuna:Národní liga 2018/19", "text": "Fortuna:Národní liga 2018/19\n\nSezóna 2018/19 je 26. ročníkem 2. nejvyšší české fotbalové soutěže. Začala v pátek 20. července 2018 a skončila v neděli 25. května 2019.\n\nZ loňského ročníku první ligy do této soutěže sestoupily týmy FC Vysočina Jihlava a FC Zbrojovka Brno, naopak do 1. ligy postoupily SFC Opava a 1. FK Příbram. Do MSFL 2018/19 sestoupil tým MFK Frýdek-Místek a do ČFL 2018/19 sestoupil tým FK Olympia Praha. Do Národní ligy postoupil vítěz ČFL 2017/18 MFK Chrudim a vítěz MSFL 2017/18 1. SK Prostějov.\n\n\nAktuální k 25.5.2019.\n\nPoznámky:\n\n \n\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí. Aktuální k 25.5.2019\nPoznámky:\n\nAktuální k 25.5.2019.\n\nAktuální k 25.5.2019.\n\n"}
{"id": "1401646", "url": "https://cs.wikipedia.org/wiki?curid=1401646", "title": "Jiří Jilovský", "text": "Jiří Jilovský\n\nJiří Jilovský (15. března 1884 Královské Vinohrady – 16. února 1958 Praha) byl český malíř, grafik a scénograf.\n\nNarodil se na pražském předměstí Královských Vinohradech v židovské rodině obchodníka Josefa Jilovského. Měl šest sourozenců, bratry Emila (1882), Pavla (1889), Františka (1894) a Richarda (1897), a sestry Helenu (1885) a Editu (1908).\n\nNavštěvoval českou základní školu a po jejím absolvování byl rodinou předurčen k povolání obchodníka. V roce 1900 proti otcově vůli začal studovat na Uměleckoprůmyslové škole v Praze. Nastoupil do ateliéru E. K. Lišky a Jakuba Schikanedera, ale své vzdělání si ještě rozšiřoval u prof. Jana Preislera a Felixe Jeneweina. V roce 1904 přestoupil na Akademii výtvarných umění v Praze, kde studoval ve speciálce Františka Thieleho. Roku 1907 studium absolvoval a poté krátce pobýval za účelem dalšího zdokonalování v Mnichově.\n\nV roce 1908 se vrátil do Prahy zařídil si podkrovní atelier v Haštalské ulici č. 6, který užíval až do konce 30. let. V letech 1904–1909, 1912 a 1914 byl na studijních cestách v Rakousku, Německu, Švýcarsku, Itálii a Francii. Od roku 1904 se Jilovský věnoval také Ex libris a v různých grafických technikách jich vytvořil na 120 kusů. Byl členem „\"Spolku německých výtvarných umělců v Čechách\"“, spolku „\"Hagenbund\"“ a „\"Svazu německých spisovatelů a umělců CONCORDIA\"“.V lednu roku 1915 se účastnil „\"Panama-Pacific International Exposition\"“ v San Franciscu a v únoru narukoval do první světové války jako dobrovolník k pěchotě a v následujícím roce se dostal na bojiště v Haliči. Zde mimo jiné kreslil portrétní studie rakouských vojáků všech typů, hodností a národností. V únoru roku 1917 měl první samostatnou výstavu v Rubešově salonu v Praze, později vystavoval v Ústí nad Labem, Brně, Linci, Vídni, v Berlíně, Vratislavi, Hamburku, Mnichově, Drážďanech a St. Louis. V září roku 1921 byl jmenován uměleckým vedoucím propagačního oddělení společnosti „La Tricolore“ v Praze.\n\nV roce 1924 se oženil s Marií Meuselovou, která byla činná jako dámská krejčová v Praze. V manželství se jim narodili dva synové, Hanuš (1926) a Arnošt (1931). V roce 1927 uspořádala Krasoumná jednota v Rudolfinu výstavu Jilovského Ex-libris. Od roku 1928 Jilovský pracoval jako jevištní výtvarník pro Nové německé divadlo v Praze. K významnějším realizacím patřila například výprava Meyerbeerovy opery \"Hugenoti\" (1928), Mozartova \"Figarova svatba\" nebo Shakespearova divadelní hra \"Romeo a Julie\" (1929). Mezi jeho nejzdařilejší divadelní realizace patřila však scénická výprava k opeře Jaromíra Weinbergera \"Švanda dudák\" (1929). V roce 1931 obdržel za své inscenace pro Nové německé divadlo státní cenu. Ve 30. letech vytvořil Jilovský pro pražské listy také řadu karikatur hudebníků, např. A. Zemlinského, E. Schulhoffa, režiséra R. Stadlera, kritika F. Adlera a mnoho dalších.\n\nPo nacistické okupaci českých zemí byli postupně do terezínského ghetta deportováni Jilovského sourozenci se svými rodinami a nakonec také jeho starší syn Hanuš. Začátkem března 1943 byl Jiří Jilovský s manželkou Marií zatčen pro ilegální korespondenci se svým synem. Koncem září 1943 byli deportováni do věznice gestapa na Malé pevnosti v Terezíně, odkud byl Jilovský poslán v únoru 1944 do Osvětimi a jeho žena do Ravensbrücku. V listopadu 1944 se Jiří Jilovský dostal do Sachsenhausenu, kde se stal členem tzv. „padělatelského komanda“. Koncem února 1945 byla padělatelská dílna evakuována do Mauthausenu, v březnu do tábora Schlier-Redl-Zipfu a nakonec do koncentračního tábora v Ebensee. Ten byl v květnu roku 1945 osvobozen americkou armádou. Dne 21. května 1945 se Jiří Jilovský vrátil po dvou letech v nacistických koncentračních táborech do Prahy. V Osvětimi zahynuli jeho synové Hanuš a Arnošt, mnozí z jeho sourozenců a příbuzných. Jeho manželka Marie onemocněla v Ravensbrücku plicní tuberkulózou a na její následky v lednu 1948 zemřela.\n\nJilovský se snažil vrátit ke své práci, od roku 1949 byl členem Spolku sběratelů a přátel exlibris v Praze a krátce také členem nově založeného Svazu československých výtvarných umělců.\n\nZemřel po krátké nemoci 16. února 1958 v Praze.\n\n\n\n"}
{"id": "1401647", "url": "https://cs.wikipedia.org/wiki?curid=1401647", "title": "Dus (příjmení)", "text": "Dus (příjmení)\n\nPříjmení Dus (Dusová) je české příjmení. V České republice jej nosí 313 nositelů (2017).\n\nPříjmení Dus / Dusová nosí více různých osobností:\n\n"}
{"id": "1401648", "url": "https://cs.wikipedia.org/wiki?curid=1401648", "title": "Pyknantemum", "text": "Pyknantemum\n\nPyknantemum (\"Pycnanthemum\") je rod rostlin z čeledi hluchavkovité. Jsou to aromatické byliny s jednoduchými vstřícnými listy a drobnými, bílými nebo světle fialovými, pyskatými květy, které hojně přitahují hmyz, zejména včely. Rod zahrnuje asi 19 druhů a je rozšířen výhradně v Severní Americe. Nejvíce druhů roste na jihovýchodě USA.\n\nPyknantema mají význam v lékařství a léčitelství, jsou zdrojem esenciálních olejů a v poslední době nacházejí využití i jako okrasné trvalky. Řada druhů je plně mrazuvzdorných i v podmínkách střední Evropy.\n\nZástupci rodu pyknantemum jsou vytrvalé, silně aromatické byliny. Listy jsou vstřícné, jednoduché, přisedlé nebo krátce řapíkaté, s vejčitou, kopinatou, eliptickou nebo čárkovitou, celokrajnou nebo na okraji různě zubatou čepelí.\nKvětenství je hlávka, chocholík nebo soubor lichopřeslenů složených z klubek (párových vrcholíků).\nKalich může být pravidelný nebo dvoustranně souměrný, válcovitý nebo trubkovitě zvonkovitý, a je zakončený 5 zuby. Koruna je bílá až světle fialová s purpurovými skvrnami, dvoupyská, s přímou korunní trubkou.\nTyčinky jsou 4, buď jsou všechny stejně dlouhé nebo 2 delší. U některých druhů vyčnívají z koruny.\nPlodem je trojhranný oříšek.\n\nRod pyknantemum zahrnuje asi 19 druhů. Je rozšířen výhradně v Severní Americe. Převážná většina druhů se vyskytuje ve východní polovině kontinentu. Výjimkou je pouze \"Pycnanthemum californicum\", endemit Kalifornie. Centrum rozšíření rodu je na jihovýchodě USA. Některé druhy zasahují i do východní Kanady.\nVětšina druhů roste na narušených stanovištích, v přirozených otevřených společenstvech nebo na lesních okrajích.\n\nKvěty jsou opylovány hmyzem.\nRostliny rodu pyknantemum jsou v Severní Americe živnými rostlinami housenek můr \"Eutrapela clemataria\", \"Heliotis virescens\" a lišaje \"Sphinx eremitus\".\n\nRod \"Pycnantemum\" je v rámci čeledi \"Lamiaceae\" řazen do podčeledi \"Nepetoideae\", tribu \"Mentheae\" a podtribu \"Menthinae\". Podle výsledků molekulárních studií jsou nejblíže příbuznými rody \"Monarda\" a \"Blephilia\", s nimiž tvoří rod \"Pycnanthemum\" monofyletickou skupinu.\n\n\nPyknantema jsou v rámci České republiky dosud poměrně málo známé trvalky, v posledních letech občas vysazované do trvalkových kompozic. Drobné bílé nebo nafialovělé květy v hojném množství přitahují hmyz, zejména včely. Pěstují se úzkolisté druhy (pyknantemum úzkolisté, pyknantemum pýřité) i širokolisté druhy, z nichž některé mají výrazné šedé ochlupení horních listenů pod květenstvím (např. \"Pycnanthemum muticum\", \"P. incanum\"). Druh \"Pycnanthemum montanum\" má listeny nafialovělé. Rostliny se vysazují zejména jako výplňové trvalky v kombinaci s jinými rostlinami. Druh \"Pycnanthemum muticum\" je vhodný i na plošné výsadby. Některé druhy je možno vidět např. ve sbírkách Dendrologické zahrady v Průhonicích a Pražské botanické zahrady v Tróji.\n\nRostliny mají výraznou mátovou vůni a jsou používány v bylinném lékařství podobně jako máta. Nálev z čerstvé nebo sušené nati slouží při léčení nachlazení, horečkách, zažívacích potížích a plynatosti.\nZ některých druhů je destilován olej (silice) s velmi vysokým obsahem pulegonu, který u některých druhů (\"Pycnanthemum incanum\", \"P. muticum\") dosahuje až přes 90 % silice. Silice se používá jako náhrada silice z poleje obecné.\n\nRostliny prospívají na slunných a sušších stanovištích. Jsou vesměs mrazuvzdorné. Některé druhy se mohou ve vlhčích půdách intenzivně rozrůstat do okolí prostřednictvím podzemních výběžků.\nPyknantema lze snadno množit semeny, která se vysévají na povrch substrátu v jarních měsících a v teplém skleníku klíčí velmi ochotně. Starší rostliny lze též množit dělením trsů.\n\n"}
{"id": "1401659", "url": "https://cs.wikipedia.org/wiki?curid=1401659", "title": "Stupeň B1047 Falconu 9", "text": "Stupeň B1047 Falconu 9\n\nStupeň B1047 Falconu 9 byl první stupeň rakety Falcon 9 vyráběné společností SpaceX, jednalo se o druhý vyrobený exemlář verze Block 5. Poprvé tento první stupeň letěl v červenci 2018, kdy vynášel komunikační družici TelStar 19V. Po vynesení nákladu na sub-GTO úspěšně přistál na mořské ploše OCISLY. Satelit vážil 7076 kg a stal se tak do té doby nejtěžším statelitem určeným pro geostacionární dráhu, který Falcon 9 vynášel a zároveň první stupeň přistával. Po druhé byl stupeň použit pro vynesení družice Es'hail 2 a znovu úspěšně přistál na OCISLY. Při svém třetím letu v srpnu 2019 vynášel telekomunikační družici Amos-17. Stupeň letěl bez přistávacích nohou a roštových kormidel, přistání nebylo v plánu.\n\n"}
{"id": "1401663", "url": "https://cs.wikipedia.org/wiki?curid=1401663", "title": "Heytingova algebra", "text": "Heytingova algebra\n\nHeytingova algebra je svaz, kde platí\nformula_1. Jde o sémantiku intuicionistické logiky, tedy nejslabší logiky, ve které platí modus ponens.\n\nHeytingovým algebrám odpovídají topologické prostory, kde výroky jsou otevřené množiny a\nformula_2. V takové algebře neplatí tertium non datur, tedy\nformula_3.\n"}
{"id": "1401664", "url": "https://cs.wikipedia.org/wiki?curid=1401664", "title": "Brava (Kapverdy)", "text": "Brava (Kapverdy)\n\nBrava je nejmenší obydlený ostrov na Kapverdách a zároveň nejzelenější ostrov Sotaventa. Název ostrova znamená v portugalštině „divoký“.\n\nOstrov je obydlen od roku 1540, ale jeho obyvatelstvo vzrostlo až v roce 1675, kdy vybouchla sopka Pico do Fogo na dalším kapverdském ostrově Fogo. Ještě více než století zde byl hlavním ekonomickým odvětvím rybolov (konkrétně lov velryb), v současnosti tuto pozici zaujímá zemědělství.\n"}
{"id": "1401666", "url": "https://cs.wikipedia.org/wiki?curid=1401666", "title": "Volný objekt", "text": "Volný objekt\n\nVolný objekt v kategorii \"C\" vzhledem k funktoru formula_1\nje objekt \"A\" generovaný množinou \"X\" takový, že pro každý objekt formula_2 a morfismus formula_3 existuje unikátní morfismus formula_4 takový, že formula_5, kde formula_6 je kanonické vložení.\n\nFunktor adjungovaný k \"F\", nazývaný volný funktor, generuje objekty z množin. Například může generovat z množiny volnou grupu.\n\nPříkladem volného objektu jsou volné monoidy, volné grupy nebo volné monády.\n"}
{"id": "1401671", "url": "https://cs.wikipedia.org/wiki?curid=1401671", "title": "Dmitrij Donskoj (křižník)", "text": "Dmitrij Donskoj (křižník)\n\nDmitrij Donskoj byl pancéřový křižník ruského carského námořnictva. Námořnictvo jej provozovalo v letech 1885–1905. Křižník se účastnil rusko-japonské války a byl potopen v bitvě u Cušimy.\n\nKrižník postavila ruská loděnice v Petrohradu. Stavba byla zahájena 12. října 1880, trup byl na vodu spuštěn 30. srpna 1883 a roku 1885 byl křižník přijat do služby.\n\nPancéřování tvořil boční pás o síle 114–152 mm a pancéřová paluba o síle 13 mm. Výzbroj tvořily dva 203mm kanóny, čtrnáct 152mm kanónů, čtyři 87mm kanóny, čtrnáct pětihlavňových 37mm kanónů Hotchkiss a pět 381mm torpédometů. Pohonný systém tvořily dva parní stroje o výkonu 7000 hp a osm kotlů. Lodní šroub byl jeden. Nejvyšší rychlost dosahovala 16,5 uzlu. Dosah byl 3300 námořních mil při rychlosti 10 uzlů.\n\nKřižník byl těžce poškozen v bitvě u Cušimy a následně potopen vlastní posádkou.\n\nVrak plavidla objevila 14. července 2018 jihokorejská společnost Shinil Group, zaměřující se na hledání vraků (předpokládá se, že křižník mohl přepravovat až 200 tun zlata). \"Dmitrij Donskoj\" se nachází 1300 metrů od ostrova Ullung-do a to v hloubce 434 metrů. \n"}
{"id": "1401674", "url": "https://cs.wikipedia.org/wiki?curid=1401674", "title": "Yapen", "text": "Yapen\n\nYapen (psáno také Japen) je ostrov v zálivu Cenderwasih, který patří k indonéské provincii Papua. Leží jižně od Biaku a severně od Nové Guiney, od které je oddělen 24 km širokým průlivem. Ostrov je výrazně protáhlý ze západu na východ v délce 160 km, má rozlohu 2227 km² a žije na něm okolo 100 000 obyvatel. Největším městem je Serui. Domorodci hovoří jazyky wado, kurubu a yawa, žijí zde také přistěhovalci z jiných částí Indonésie.\n\nVnitrozemí je hornaté (nejvyšší vrchol měří 1496 m) a porostlé převážně pralesem. Yapen má úrodnou sopečnou půdu, hlavními vývozními artikly jsou kokosové ořechy, kakao a kůra stromu massoi.\n\nYapen objevil v roce 1528 Álvaro de Saavedra Céron. Od roku 2011 je třetina ostrova vyhlášena chráněným územím, žije zde rajka královská, rajka jobienská, holub papuánský, holub černobronzový, klokan hnědý, vakoveverka létavá a kuskus pruhovaný, na pobřeží klade vejce kožatka velká.\n\n"}
{"id": "1401677", "url": "https://cs.wikipedia.org/wiki?curid=1401677", "title": "Divocí!", "text": "Divocí!\n\nDivocí! (v anglickém originále Fierce!) je britský dokumentární seriál z roku 2016 provázený anglickým přírodovědcem Stevem Backshallem. Byl vyroben studiem Shiver, jež je součástí ITV Studios, pro televizní kanál ITV a poprvé se začal vysílat v dubnu 2016. \n\nCyklus sestává z šesti epizod, v každé z nich se Steve Backshall vydává do odlišné země (Indonésie, Guyana, Mexiko, Austrálie, Namibie a Jihoafrická republika) a pátrá po tamních zvířatech, z nichž většina jsou predátoři (varani komodští, kajmani, chřestýši brazilští, australské medúzy, lvi, mamby černé a mnozí další). Přitom se setkává i s mnoha lidmi, kteří žijí v sousedství těchto divokých zvířat a dále také s experty, kteří tyto predátory studují.\n\nV České republice vysílá cyklus \"Divocí!\" kanál Viasat Nature.\n\n"}
{"id": "1401679", "url": "https://cs.wikipedia.org/wiki?curid=1401679", "title": "Rob Thomas (scenárista)", "text": "Rob Thomas (scenárista)\n\nRobert James „Rob“ Thomas (* 15. srpna 1965 Sunnyside, Washington) je americký scenárista, producent, režisér a spisovatel.\n\nNarodil se ve státě Washington, vyrůstal však v Texasu. Začal studovat Texas Christian University, později se přesunul Texaskou univerzitu v Austinu, kde v roce 1987 získal bakalářský titul z historie. Již během studia na střední i vysoké škole přispíval do studentských časopisů. Ve druhé polovině 90. let 20. století se věnoval literatuře pro mládež a vydal pět románů. V polovině 90. let zároveň začal pracovat v oblasti televize. Působil jako scenárista v první řadě seriálu \"Dawsonův svět\" (1998) a vytvořil seriál \"Bůžek lásky\" (1998–1999). Dále je autorem a spoluautorem seriálů \"Veronica Mars\" (2004–2007), \"\" (2008–2013), \"Párty na klíč\" (2009–2010), \"Cupid\" (2009, nová verze seriálu \"Bůžek lásky\") a \"iZombie\" (od 2015), přičemž u většiny z nich působil i jako producent, scenárista, případně i režisér. Také napsal scénář k celovečernímu filmu \"Šílená jízda\" (1999) a napsal a natočil snímek \"Veronica Marsová\" (2014), jenž byl realizován díky úspěšné crowdfundingové sbírce na Kickstarteru a který navazuje na stejnojmenný seriál.\n\n"}
{"id": "1401682", "url": "https://cs.wikipedia.org/wiki?curid=1401682", "title": "Dálnice 45 (Izrael)", "text": "Dálnice 45 (Izrael)\n\nDálnice 45 ( , \"Kviš 45\") je krátká komunikace dálničního typu (s oddělenými vícečetnými jízdními pruhy, ovšem s úrovňovými křižovatkami) v Jeruzalémě a na Západním břehu Jordánu, postavená počátkem 21. století.\n\nProchází východozápadním směrem v prostoru severních předměstí Jeruzaléma. Začíná na okraji izraelské osady Giv'at Ze'ev, kde navazuje na dálnici číslo 443 přicházející od západu. Dálnice 443 je dopravně významná, protože poskytuje po dálnici číslo 1 druhé kapacitní spojení Jeruzaléma s pobřežní nížinou a aglomerací Tel Avivu. Odtud pokračuje již jako dálnice číslo 45 k východu, kde míjí palestinské vesnice Bir Nabala a al-Džudejra. V prostoru průmyslové zóny Atarot se z ní k jihu odpojuje dálnice číslo 50, která plní roli hlavního severojižního průtahu městem. Dálnice číslo 45 pak ještě pokračuje krátkým úsekem k východu, směrem ke kontrolnímu stanovišti Kalandia, kde je napojení na dálnici číslo 60, jež má klíčovou roli v severojižním provozu na Západním břehu Jordánu. Dálnice číslo 45 tak přes svou nevelkou délku propojuje hned několik silničních tahů, které mají zásadní význam pro dopravní toky v Jeruzalémě a jeho širším okolí.\n\nDálnice byla otevřena koncem roku 2002, současně se severním úsekem dálnice číslo 50. Otevření pro veřejnost se opozdilo kvůli bezpečnostní situaci (v té době vrcholila druhá intifáda). Podle původních plánů z konce 90. let 20. století se předpokládalo, že dálnice 45 bude daleko delší a na západě měla sahat až k městu Modi'in. Tuto roli ale v současnosti plní silnice číslo 443.\n\n"}
{"id": "1401683", "url": "https://cs.wikipedia.org/wiki?curid=1401683", "title": "Isaias Afwerki", "text": "Isaias Afwerki\n\nIsaias Afwerki (ኢሳይያስ ኣፍወርቂ. * 2. února 1946 Asmara) je prezident Eritrey. \n\nPochází z chudé rodiny tigrajské národnosti, měl osm sourozenců. Jeho bratrancem byl etiopský prezident Meles Zenawi. Studoval inženýrský obor na Univerzitě Addis Abeba, odkud v roce 1966 odešel a přidal se k bojovníkům za nezávislost Eritrey, která byla od roku 1952 součástí Etiopie a v roce 1962 byla zbavena autonomie. Byl odeslán do Číny na školení v metodách podzemního boje, od roku 1970 byl členem vedení Eritrejské lidově osvobozenecké fronty a na kongresu v roce 1987 byl zvolen jejím generálním tajemníkem. Po vítězství nad prosovětským etiopským režimem v roce 1991 se na základě referenda v roce 1993 stala Eritrea samostatným státem a Afwerki získal funkci prezidenta. V roce 1994 se Eritrejská lidově osvobozenecká fronta přejmenovala na Lidovou frontu za demokracii a spravedlnost, která je podle ústavy přijaté roku 1997 jedinou legální politickou stranou v zemi. Za celých dvacet pět let Isaias Afwerki neobhajoval funkci ve volbách a vládne jako diktátor. Nejdůležitější silou v zemi je armáda – v letech 1998 až 2000 probíhala eritrejsko-etiopská válka o sporné pohraniční území, kterou ukončila až dohoda mezi oběma státy v roce 2018. Míra svobody slova patří k nejnižším na světě, podle odhadů Amnesty International je drženo ve vězení bez soudu okolo deseti tisíc politických odpůrců, za Afwerkiovy vlády uprchlo ze země okolo pěti procent Eritrejců.\n\nJe ženatý a má tři děti. Hlásí se k Eritrejské pravoslavné církvi.\n\n"}
{"id": "1401688", "url": "https://cs.wikipedia.org/wiki?curid=1401688", "title": "Akademické centrum Borise Němcova pro výzkum Ruska", "text": "Akademické centrum Borise Němcova pro výzkum Ruska\n\nAkademické centrum Borise Němcova pro výzkum Ruska (ACBN) bylo založeno na Filozofické fakultě Univerzity Karlovy 8. února 2018. Bude podporovat konkrétní badatelské projekty, pořádat veřejné přednášky, letní školy, vědecké semináře a konference a spolupracovat s dalšími výzkumnými a akademickými centry. \nCentrum vzniklo jako společný projekt nadnárodní \"Nadace Borise Němcova\" s Karlovou Univerzitou. Vznik centra inicioval ředitel Ústavu východoevropských studií FF UK Marek Příhoda, který se spolu s ruským politologem Alexandrem Morozovem stal jeho ředitelem. Smlouvu o jeho otevření podepsaly 17. ledna děkanka fakulty Mirjam Friedová a dcera zavražděného politika Žanna, která je zakladatelkou \"Nadace Borise Němcova\". \n\nZaložení Centra se osobně zúčastnil ministr obrany Martin Stropnický a Žanna Němcovová, dcera zavražděného ruského vicepremiéra, později opozičního politika Borise Němcova.\nOd 16. července do 5. srpna 2018 probíhá v Praze první Letní škola pro mladé novináře, mediální aktivisty a bloggery z Ruska a USA, kteří se zabývají Ruskem a Společenstvím nezávislých států. Letní školu pořádá společně Akademické centrum Borise Němcova a Ústav východoevropských studií FF UK.\nNadace usiluje o řádné vyšetření vraždy Borise Němcova, nalezení objednavatelů vraždy a jejich odsouzení. Jejich podáním se zabývá Výbor pro právní záležitosti a lidská práva Parlamentního shromáždění Rady Evropy. \n\nVe světě připomíná Borise Němcova mimo jiné tím, že iniciuje pojmenování význačných náměstí po tomto politikovi. Městská rada ve Washington D.C. schválila v den třetího výročí od zavraždění Němcova (27.2. 2018) přejmenování ulice před Ruskou ambasádou na Boris Nemtsov Plaza. Podobný krok učinila v květnu 2018 městská rada Vilniusu. \n\nV Praze již rok po zavraždění Borise Němcova vznikla petice žádající Magistrát hlavního města Prahy, aby přejmenoval náměstí Pod kaštany naproti Ruskému velvyslanectví na Náměstí Borise Němcova.\nNadace Borise Němcova od roku 2017 uděluje Cenu Borise Němcova za odvahu. Nominanty navrhují čtenáři opozičního deníku Novaja Gazeta a vybírá je Správní rada Nadace. \n\nV roce 2017 byli vybráni: Ildar Dadin (politický vězeň), Maxim Losev (student zatčený po účasti na antikorupční demonstraci), Sergei Mokhnatkin (lidskoprávní aktivista, uvězněn), Alexej Navalnyj (opoziční vůdce), Zoya Svetova (lidskoprávní aktivistka a novinářka). Ceny se udělují v Bonnu\n\nV roce 2018 jsou nominováni: Alexej Navalnyj (opoziční politik), Yury Dmitriev (historik a obránce lidských práv), Nadezhda Mityushkina (členka výboru Ruského demokratického hnutí “Solidarnost”), Egor Chernyuk (koordinátor prezidentské kampaně navalného), Oyub Titiev (politický vězeň, předseda spolku Memorial v Čečensku).\n\n\n"}
{"id": "1401689", "url": "https://cs.wikipedia.org/wiki?curid=1401689", "title": "Kukelská", "text": "Kukelská\n\nKukelská je ulice na Lehovci v katastrálním území Hloubětína na Praze 14. Začíná i končí na Slévačské, ústí do ní Žárská a Chvaletická, do té je ovšem zákaz vjezdu motorových vozidel. Kukelská prakticky kopíruje trasu Slévačeské.\n\nNazvána je podle rybníka Kukla v Hamru v okrese Jindřichův Hradec. Vedle Vizírské, Krylovecké, Rochovské a Kardašovské tedy patří do velké skupiny ulic na východě Hloubětína a v sousedních Kyjích, jejichž názvy připomínají vodstvo (rybníky). Ulice vznikla a byla pojmenována v roce 1975, když se letech 1972–1975 budovalo sídliště Lehovec.\n\nJižní stranu ulice tvoří tři nižší panelové domy. Na severní straně je psí hřiště, atletické hřiště, které patří k základní škole, rodinné domy a dva vyšší panelové domy. Ulice je v celém profilu jednosměrná.\n\n\n\n"}
{"id": "1401691", "url": "https://cs.wikipedia.org/wiki?curid=1401691", "title": "Por (řeka)", "text": "Por (řeka)\n\nPor (také \"Pór\" nebo \"Pur\") je řeka v jihovýchodní části Polska v Lublinském vojvodství. Pramen se nachází v obci Batorz v nadmořské výšce 235 m a ústí do řeky Wieprz (Jezero Nielisz) u obce Kulików, v nadmořské výšce dna 193,4 m. Řeka je nížinnou řekou, protéká územím s malým sklonem (0,77‰). Střední roční průměr průtoku v ústí činí 3,26 m³/s (údaj z období 1966-1970).\n\nŘeka od pramene teče jihovýchodním směrem údolím Padół Zamojski a z levé strany se vlévá do řeky Wieprz, kde tvoří vodní nádrž. Jezero na řece Por má plochu 179 ha při střední hloubce 0,7 m a objem 1,18 miliónů m³, plocha povodí je 590,3 km². Účelem jezera je zachytit naplaveniny a jiné nečistoty, které by mohly uspíšit zanášení jezera Nielisz.\n\nŘeka Por protéká obcemi: Batorz (Ordynacki), Wólka Batorska, Ponikwy, Wólka Ponikiewska, Biskupie, Tarnawa Duża i Mała, Turobin, Radecznica, Sąsiadka, Sułów, Nawóz, Kulików.\n\nHlavní přítok zleva je Gorajec, zprava Wierzbówka.\n"}
{"id": "1401694", "url": "https://cs.wikipedia.org/wiki?curid=1401694", "title": "Hey Radio", "text": "Hey Radio\n\nRádio Hey je celoplošná komerční rozhlasová stanice, dříve Rádio Sázava, která vysílá 24 hodin denně rockovou hudbu. Stanice není typicky mainstreamová, slyšet je spousta pop-rockové, rockové a těmto žánrům podobné muziky, kterou nehrají žádná jiná česká rádia. Sloganem rádia je \"\"Na nic si nehrajem, prostě hrajem\"\". \n\nPravidelné liberecké vysílání bylo zahájeno v roce 2011 jako Rádio Sázava a v roce 2016 přejmenováno na Rádio Hey. Tím došlo k obnovení původní stanice \"Rádio Hey!\" ale tentokrát nejde o mainstreamovou kopii a v názvu chybí vykřičník, ale stále jde o rockově zaměřenou stanici, která se po změně názvu významně rozšířila. Limitujícím je nedostatek FM kmitočtů.\n\n"}
{"id": "1401698", "url": "https://cs.wikipedia.org/wiki?curid=1401698", "title": "Anne Murrayová", "text": "Anne Murrayová\n\nMorna Anne Murrayová (* 20. června 1945 Springhill, Nové Skotsko) je kanadská zpěvačka, aktivní od roku 1968, věnující se žánrům pop music, country a adult contemporary. S písní Gene MacLellana „Snowbird“ se v roce 1970 dostala jako první Kanaďanka do čela amerického žebříčku Adult Contemporary, v roce 1978 vedla Billboard Hot 100 její nahrávka „You Needed Me“. Získala čtyřikrát cenu Grammy, třikrát American Music Award a 24× Juno Award. Album \"A Little Good News\" vyhlásila v roce 1984 Country Music Association deskou roku. Má vlastní hvězdu na Hollywoodském chodníku slávy, byla uvedena do Canadian Music Hall of Fame, časopis Billboard ji zařadil mezi deset nejlepších interpretů adult contemporary v historii. Je rytířkou Řádu Kanady, při zahájení Zimních olympijských her 2010 ve Vancouveru nesla olympijskou vlajku, kanadská pošta vydala známku s jejím portrétem. Její dcera Dawn Langstrothová je také zpěvačkou. \n"}
{"id": "1401700", "url": "https://cs.wikipedia.org/wiki?curid=1401700", "title": "Medvědí jeskyně (Svoboda nad Úpou)", "text": "Medvědí jeskyně (Svoboda nad Úpou)\n\nMedvědí jeskyně je veřejnosti nepřístupná jeskyně v blízkosti města Svoboda nad Úpou. Byla objevena na konci 19. století při těžbě vápence a svůj název získala podle kosterních pozůstatků medvěda jeskynního, které se tu našly.\n\nJeskyně se nachází na dně bývalého vápencového lomu na západním svahu Kravího vrchu nad údolím Úpy asi půl kilometru severovýchodně od centra Svobody nad Úpou. Přístup je možný po žluté a zelené turistické značce směrem na Rýchory, odbočka je označena směrovkou. Vstup do jeskyně je zabezpečen kovovými dvířky.\n\nJeskyně je 5,5 m dlouhá, ale větší část jeskyně zničila těžba vápence; podle konfigurace terénu se odhaduje, před započetím těžby v lomu byla jeskyně o 10-15 m delší. Roku 1908 tu byly nalezeny kosterní pozůstatky vyhynulého jeskynního medvěda, ale nález se brzy ztratil při požáru královéhradeckého muzea. Nemožnost podrobně prozkoumat tyto nejméně deset tisíc let staré ostatky vzbudila pochybnosti o věrohodnosti nálezu. Při průzkumu jeskyně a zabezpečování vstupu v roce 2002 ale jeskyňáři z České speleologické společnosti nalezli stovky dalších zvířecích kostí, čímž se jeskyně zařadila mezi nejvýznamnější paleontologická naleziště Krkonoš. Mezi nalezenými kostmi byly identifikovány pozůstatky jeskynního medvěda, čímž byl původní nález potvrzen. Podle Stanislava Čermáka z Geologického ústavu Akademie věd se jedná o první místo v Krkonoších, kde se kosterní pozůstatky pravěkých zvířat objevily v tak velkém množství.\n"}
{"id": "1401705", "url": "https://cs.wikipedia.org/wiki?curid=1401705", "title": "Claudia Kolbová", "text": "Claudia Kolbová\n\nClaudia Anne Kolbová, provdaná Thomasová (* 19. prosince 1949 Hayward (Kalifornie)) je bývalá americká plavkyně. Byla členkou týmu Santa Clara Swim Club, trénoval ji George Haines. Na olympijských hrách 1964 získala stříbrnou medaili na trati 200 m prsa. Na Panamerických hrách 1967 vyhrála 200 m polohový závod, 400 m polohový závod, 200 m motýlek a byla druhá na 200 m prsa, časopis \"Swimming World\" ji vyhlásil světovou plavkyní roku. Na olympijských hrách 1968 vyhrála oba polohové závody: na 200 metrů i na 400 metrů. Během kariéry rovněž získala 25 titulů mistryně USA a vytvořila 23 světových rekordů. Roku 1975 byla uvedena do International Swimming Hall of Fame. Působila také jako trenérka plaveckého týmu Stanfordovy univerzity.\n\n"}
{"id": "1401717", "url": "https://cs.wikipedia.org/wiki?curid=1401717", "title": "Mrtvola v lázni", "text": "Mrtvola v lázni\n\nMrtvola v lázni (2001, \"A Body in the Bath House\") je historický detektivní román anglické spisovatelky Lindsey Davisové. Jde o třináctý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu.\n\nRomán se odehrává v letech 74-75. Falco si se svou ženou Helenou, se kterou má další dceru, upravují svůj nový domov. Jednoho dne zjistí, že liknaví stavbaři jejich domácí lázně, Gloccus a Cotta, dokonce zmizeli. Z nedokončené lázně vychází strašlivý puch, který je zaviněn mrtvolu, kterou Falco nachází pohřbenou pod podlahou.\n\nCísař Vespasianus se rozhodne vyslat Falcona jako auditora do Británie s úkolem zjistit, jak pokračuje výstavba nového paláce (dnes známého pod názvem Palác ve Fishbourne), který chce císař věnovat tamějšímu králi a spojenci Říma Togidubnovi. Stavba totiž stojí nečekaně velké množství peněz. Falconovi se do úkolu příliš nechce, ale nakonec jej přijme, protože do Británie vedou i stopy stavbařů Glocca a Cotty. Kromě toho se jeho spory s císařským špehem Anacritem prohlubují, takže uvítá možnost odjet z Říma.\n\nFalco odjede do Británie s Helenou i se svými dětmi a později za ním přijede i jeho přítel Petronius, velitel vigilů (vlastně římské policie). Na místě zjistí, že stavba paláce vázne. Panuje zde chaos a korupce a na stavbě se přiživuje celá řada místních gangů. Vyšetřování krádeží se brzy změní ve vyšetřování vražd. Postupně začne umírat stále více lidí ze stále významnějších míst a nakonec hrozí smrt i Falconovi a jeho blízkým.\n"}
{"id": "1401729", "url": "https://cs.wikipedia.org/wiki?curid=1401729", "title": "Znovu ve hře", "text": "Znovu ve hře\n\nZnovu ve hře (v anglickém originále Second Act) je americký romantický komediální film, který zrežíroval Peter Segal a napsali Elaine Goldsmith-Thomas a Justin Zackham. Hlavní role hrají Jennifer Lopez, Leah Remini, Annaleigh Ashford, Vanessa Hudgens, Dan Bucatinsky, Freddie Stroma, Milo Ventimiglia, Treat Williams a Larry Miller. \n\n\nV červnu roku 2017 podepsala smlouvu herečka Jennifer Lopez. V říjnu roku 2017 se k obsazení připojili Leah Remini, Annaleigh Ashford, Vanessa Hudgens, Dan Bucatinsky a Freddie Stroma. V listopadu 2017 se připojili Milo Ventimiglia, Treat Williams, Larry Miller, Dave Foley, Charlyne Yi a Alan Aisenberg.\n\nNatáčení bylo zahájeno dne 23. října 2017 v Queensu v New Yorku a pokračovalo se v Bronxu a na Manhattanu. Natáčení bylo ukončeno dne 15. prosince 2017.\n"}
{"id": "1401730", "url": "https://cs.wikipedia.org/wiki?curid=1401730", "title": "František Suchý (strojní inženýr)", "text": "František Suchý (strojní inženýr)\n\nFrantišek Suchý (17. dubna 1927 – 7. června 2018) byl politický vězeň. Se svým otcem (ředitelem krematoria v Praze-Strašnicích ukrýval popel popravených obětí nacismu a komunismu pro jejich budoucí důstojné pohřbení.\n\nZa druhé světové války a po únoru 1948 spolu se svým stejnojmenným otcem přes zákaz zapisoval jména popravených obětí nacistického a poté komunistického režimu a schraňoval jejich popel, který měl být vysypán na kompost.\n\nV roce 1952 byl zatčen a následně odsouzen k 25 letům vězení. Po odpykání poloviny trestu byl v roce 1964 propuštěn. Poté pracoval jako zámečník a konstruktér. Zcela rehabilitován byl po roce 1989. V roce 2011 byl vyznamenám Řádem Tomáše Garrigua Masaryka.\n\n"}
{"id": "1401733", "url": "https://cs.wikipedia.org/wiki?curid=1401733", "title": "Dlouhozobka chrastavcová", "text": "Dlouhozobka chrastavcová\n\nDlouhozobka chrastavcová (\"Hemaris tityus\") je noční motýl z čeledi lišajovitých, vyznačující se denní aktivitou. Svým vzezřením se maskuje za čmeláka, podobně jako další druhy dlouhozobek. Vyskytuje se i na území ČR.\n\nAreál rozšíření se rozkládá v mírném podnebném pásu Evropy a Asie, od Irska po Čínu, zasahuje ale také na sever Afriky.\nV ČR se vyskytuje zejména v okolí Českého krasu. Početní stav na jižní Moravě od počátku 21. století klesá a druh je obecně ohrožen úbytkem vhodných stanovišť.\nVyskytuje se na květnatých loukách v nížinách i v horách, na stráních a lesních pasekách.\n\nPatří mezi malé lišaje – rozpětí křídel se pohybuje v rozmezí 37–42 mm. Svým vzhledem napodobuje čmeláky – oba páry křídel jsou průsvitné, pouze s tenkým hnědým lemem podél okrajů a jemnou žilnatinou. Tělo je hustě ochlupené, na zadečku se střídají zelenohnědé, hnědé a pomerančově oranžové články. Tykadla jsou tmavá, paličkovitá, u samců jemně hřebenitá.\nV České republice se vyskytuje také příbuzný a velmi podobný druh, dlouhozobka zimolezová. Na rozdíl od ní nemá dlouhozobka chrastavcová tmavohnědé políčko v předním páru křídel, také hnědý lem křídel je užší.\n\nVajíčka jsou světle zelená, kulatá.\n\nHousenka je zelená se dvěma bílými páskami podél hřbetu a červenohnědým, rovným růžkem na konci těla. Stigmata jsou bílá, červeně obroubená.\n\nKukla je černohnědá, 24–27 mm dlouhá.\n\nV České republice tvoří jednu až dvě generace. První generace žije od května do června, méně početná druhá generace pak od července do srpna. Motýli jsou aktivní přes den, nejvíce mezi desátou a třináctou hodinou. Nektar z květů sají v letu za rychlého víření křídel. Jsou velmi plaší, při vyrušení okamžitě odlétají.\n\nHousenky se v přírodě vyskytují od června do srpna. Z nakladených vajíček se líhnou zhruba po 14 dnech a dále se živí listy chrastavce rolního, hlaváče fialového nebo čertkusu lučního. Mladé housenky vykusují v listech dírky, starší je okusují od okraje. Přes den se ukrývají při zemi, za potravou se vydávají až večer. Při vyrušení na rostlině padá housenka do podrostu, který ji skryje.\n\nDorostlé housenky se kuklí při zemi mezi zbytky vegetace, v řídkém zámotku. Kukla přezimuje.\n\n"}
{"id": "1401736", "url": "https://cs.wikipedia.org/wiki?curid=1401736", "title": "Michaela Novozámská", "text": "Michaela Novozámská\n\nMichaela Novozámská (*8. května 1968 Hradec Králové) je autorka písniček a hudebně divadelních pořadů pro děti, režisérka, úspěšná česká protagonistka, zakladatelka \"Hudebního divadla dětem\" v Hradci Králové.\n\nMichaela Novozámská (Grešová) se narodila 8.5.1968 v Hradci Králové. Její tatínek byl reprodukční foograf a tiskař ve Východočeských tiskárnách a maminka pracovala v redakci Hradeckých novin v inzertním oddělení. Rodiče nebyli - jak se říkalo - “straníci”. Oba rodiče naučilisvé dcery (sestra Jana Grešová) láskyplnému a zodpovědnému vztahu k umění, sportu a k práci. Přestože doba, ve které dívky vyrůstaly neotevírala mnoho možností dětem, jejichž rodiče nebyli členy Komunistické strany, dívky se ve studiu i v životě velmi dobře prosadily díky svým talentům a nadání. Michaela vynikala v tělocviku, hudební a výtvarné výchově. Navštěvovala Základní jazykovou školu v Hradci Králové. Od malička recitovala, zpívala a získávala přední umístění v regionálních i celostátních recitačních soutěžích. Navštěvovala soukromé hodiny zpěvu, krátce zpívala ve sboru Jitro a později brala hodiny u\noperního zpěváka Martina Bárty. V ZUŠ Habrmanova v Hradci Králové studovala hru na kytaru a následně při pedagogických školách hru na housle.\n\nOd roku 1982 studovala na Střední pedagogické škole v Nové Pace a od roku1986 na Vysoké pedagogické škole v Hradci Králové. Obor učitelství prvního stupně se specializací na tělesnou\nvýchovu. V těchto letech se věnovala také tanečnímu směru, který aktivně rozvíjela s dorostem v Učilišti hudebních nástrojů v Hradci Králové.\n\nČeská a slovenská národnost jejích rodičů (tatínek se narodil a žil v Medzilaborcích na Slovensku se vtiskly do její dětské i dospívající duše také jako velký bolavý otazník v rámci hledání porozumění v odlišnosti lidských povah a národnostních kultur. Významně ji během dospívání ovlivnilo hluboké přátelství s Radomírem Tichým, studentem Gymnázia Boženy Němcové v Hradci Králové.\n\nMichaela se vdala v roce 1989 za Ladislava Novozámského. Ve třetím ročníku magisterského studia odešla na mateřskou dovolenou a brzy po tom se narodily jejich tři děti: Adam Ester a Dominik.\nRozhodla se pro rodinu a do školy se již nevrátila. Toto rozhodnutí brzy profilovalo její další cestu: autorky mnoha dětských písniček, scenáristky, herečky a zpěvačky Hudebního divadla dětem.\nHudební divadlo dětem oficiálně založila se svým manželem v roce 2000. Od tohoto roku vytváří a realizuje Michaela Novozámská hodnotné kulturní programy v divadlech\npo celé České republice. Její autorské tvorbě se přezdívá také ”potrava pro dětskou duši”. Podařilo se jí vytvořit nový standard kultury pro děti.\nOd roku 2002 je aktivním členem charitativní organizace Klub Dětem. V roce 2013 otevřela také své výtvarné ateliéry a galerie pro děti v Hradci Králové, Olomouci a v\nPardubicích.\n\nHudební divadlo dětem hostuje od roku 2000 v s a pro děti předškolního a mladšího školního věku. Michaela Novozámská vytvořila svou originální, autorskou tvorbou pro děti i netradičním provedením hudebně divadeních pořadů, nový pojem v divadelní tvorbě pro děti. Tyto pořady probíhají v dopoledních hodinách v rámci výchovných koncertů v divadlech jednotlivých měst. Velmi oblíbenými se také staly v rámci pořádání koncertů pro veřejnost.\n\n“Hvězdička betlémská” (17 sezón) 374 repríz\n“Růženka a Kopřivěnka” (r. 2001 - 2009) 450 repríz\n“Povídejme si děti” od r. 2002 - 560 repríz \n“Naše písnička” od r. 2003 - 310 repríz\n\n"}
{"id": "1401737", "url": "https://cs.wikipedia.org/wiki?curid=1401737", "title": "Alexandr Vasiljevič Fomin", "text": "Alexandr Vasiljevič Fomin\n\nAlexandr Vasiljevič Fomin (; 26. června 1917 – 28. březen 1945) byl sovětský důstojník Rudé armády a velitel Partyzánské brigády Mistra Jana Husa, která provedla paravýsadek na naše území v noci 26. října 1944. \n\nV mládí se chtěl vyučit agronomem. Po studiu mu ovšem přišlo povolání do vojenské služby, a tak se od této doby jeho život točil jen kolem role důstojníka Rudé armády. Vystudoval vojenské střelecké učiliště v Kazani a v roce 1939 dosáhl hodnosti poručíka. Během války ho úřady odvolaly znovu do Kazaně, tentokrát na Válečnou akademii, kde studoval jen pár měsíců. V roce 1942 se účastníl bojů u Stalingradu, kde působil na jižní frontě bojiště. Za toto počínání obdržel medaili Za obranu Stalingradu. Před odletem v roce 1944 byl Fomin povýšen na majora.\n\nV srpnu 1944 se hledali vhodní velitelé organizátorských pararojů do českých zemí. Volba padla také na kapitána Fomina, který byl pověřen velením nad výsadkem Mistr Jan Hus. Jednotka postupně dostala konečnou podobu 11členného výsadku a dne 26. října 1944 byl výsadek proveden. Původně měli seskočit u Krucemburku. Orientace místa měla být pomocí rybníka Velké Dářko. Nakonec však byl výsadek proveden někde mezi vesnicemi Strakoč a Lovčice, přiblížně 8 km severovýchodně od Čáslavi.\n\nPo seskoku zamířil oddíl pod Fominovým velením na Žďársko. Tábor si založili asi 4. listopadu 1944 na Kamenném vrchu nad osadou Nová Huť. Na zimu přešli ke spolupracovníkovi brigády, hajnému Viktoru Hlávkovi do Račína.\n\nV průběhu ledna 1945 proběhly dvě protipartyzánské ofenzivní akce kolem Křížové a Trhové Kamenice, při kterých bylo mnoho spolupracovníků partyzánů zatčeno.V důsledku těchto razií proti partyzánům se Fomin rozhodl oddíl rozdělit na 4 malé pohyblívé skupiny.\n\nV dalších dnech a týdnech se Fomin přesunul na Ledečsko, kde prováděl zpravodajskou a organizační službu. Dne 28. března 1945 se měl sejít s velitelem jiné skupiny Nikolajem Vladimirovičem Kolesnikem. Cestou na schůzku se utábořil v houštině u Leškovic. Spolu s Fominem zde bylo dalších šest partyzánů – mezi nimi dva Češi. Večer začali vysílačkou radisté skupiny A. Čepurov a M. Poljakovová vysílat do mateřské země relaci s novými informacemi. Signály z radiostanice byly ovšem zachyceny nepřítelem z nedaleké vzdálenosti a okamžitě byl Fominův oddíl obklíčen obrovskou přesilou Němců. Boj trval přibližně od 19 hodiny večer, poslední výstřely padly až téměř za svítání. Marně se obklíčení partyzáni snažili probít si cestu z obklíčení. Nakonec byli donuceni zničit vysílací stanice a všech 7 partyzánů si zvolilo dobrovolnou smrt z vlastních rukou. Všichni byli převezeni do Chrudimi. Teprve až tam Fominův život skončil. Vlastní výstřel do úst Fomin přežil, byl těžce raněn a v bezvědomí. Přivolaný lékař měl Fomina přivést k životu, ale marně. Fomin byl tak zastřelen až 28. března 1945 na dvoře v Chrudimi.\n\nNa místě obklíčení u Leškovic vznikl partyzánský památník na paměť 7 hrdinů.\n"}
{"id": "1401739", "url": "https://cs.wikipedia.org/wiki?curid=1401739", "title": "Darlowo (maják)", "text": "Darlowo (maják)\n\nMaják Darłowo (polsky: \"Latarnia Morska Darłowo\", anglicky: \"Darłowo Lighthouse\") stojí v Polsku na pobřeží Baltského moře v městě Darłowo okres Sławieńský Západopomořanské vojvodství.\n\nNachází se mezi Majáky Jarosławiec a Gąski. Maják je kulturní památkou zapsanou v seznamu kulturních památek Západopomořanského vojvodství pod číslem A-397 z 15. května 2009.\n\nPrvní zmínka o majáku pochází z roku 1715, kdy městská rada Darłowa nařídila postavit na obou stranách ústí řeky Wieprz světla. Maják byl postaven v roce 1885. Již dříve byl postaven maják vysoký šest metrů a malý patrový dům pro obsluhu majáku. Dosah červeného světla byl 6 námořních mil (nm). V roce 1899 byla vyměněná lampa a v roce 1904 změněna červená barva světla za bílé světlo. V roce 1927 byla věž majáku zvýšená a ukončena ochozem s kovovým zábradlím. Lucerna byla vybavena žárovkou o výkonu 1000 W ve Fresnelově čočce. V roce 1996 byla nahrazena halogenovými reflektory. Maják byl v roce 2009 zapsán do seznamu kulturních památek a v roce 2006 byla provedena generální oprava.\n\nMaják je ve správě Námořního úřadu (\"Urząd Morski\") ve Slupsku. Maják je přístupný veřejnosti v letních měsících.\n\nHranolová věž na čtvercovém půdorysu je spojena k dvoupodlažní budovou. Maják je postaven z červených neomítaných cihel, ukončený ochozem s válcovou lucernou krytou kopulí. Zdrojem světla je halogenový reflektor o výkonu 500 W v půl cylindrické Fresnelově čočce. Dosvit je 15 námořních mil. Věž má červenou barvu a bílý ochoz s lucernou.\n\nStěna domu ze strany moře bývá v zimě pokryta vrstvou ledu. Proto tato severní stěna byla zesílená další cihelnou zdí omítnutou cementovou maltou na tloušťku 54 cm. Dlouhou dobu z důvodů zasolení a vlhkých zdí nebyl maják přístupný veřejnosti. Po generální opravě v roce 2006 je opět přístupný.\n\n\noznačení:\n\n\n\n"}
{"id": "1401743", "url": "https://cs.wikipedia.org/wiki?curid=1401743", "title": "Galerie Středočeského kraje", "text": "Galerie Středočeského kraje\n\nGalerie Středočeského kraje (GASK) je galerie sídlící v prostorách zrekonstruované barokní budovy bývalé Jezuitské koleje v Kutné Hoře. Je následníkem Středočeské galerie a Českého muzea výtvarných umění v Praze. Ve sbírkách má asi 3 000 obrazů, 600 plastik a soch, 2 000 kreseb a 3 000 grafik. Od roku 2009 je příspěvkovou organizací Středočeského kraje.\n\nStředočeská galerie vznikla roku 1964 vyčleněním ze Střediska státní památkové péče a ochrany přírody Středočeského kraje (SSPPOPSK) a do roku 1971 měla stálou expozici na zámku v Nelahozevsi. Od svého založení se zaměřila především na výtvarné umění 20. a 21. století. V letech 1971–2009 sídlila v trojici rekonstruovaných středověkých domů v Husově ul. 19–21, Praha 1. Od roku 1993 zde působila pod změněným názvem České muzeum výtvarných umění v Praze, aby se vymezila proti období normalizace, které znamenalo přerušení jejího rozvoje a ideovou likvidaci původní koncepce. Galerie v té době neměla vyhovující prostory pro prezentaci sbírek a vystavovala mimo jiné v Karolinu a v Domě U Černé Matky Boží. Roku 1998 získala jako své budoucí sídlo Jezuitskou kolej v Kutné Hoře a její správa přešla roku 2001 z Ministerstva kultury zpět na Středočeský kraj. Po přestěhování do Kutné Hory změnila název na Galerie Středočeského kraje v Kutné Hoře (GASK).\nPoválečné obnovení krajů v Československu od 1. ledna 1949 umožnilo vznik systému krajských galerií. Tehdejší Pražský kraj zahrnoval hlavní město Prahu i Středočeský kraj a příslušnou galerií byla podle ministerské směrnice z roku 1952 Národní galerie v Praze. Středočeský kraj tak jako jediný zůstal bez vlastní galerijní instituce. Ta mohla vzniknout až po reorganizaci státní správy roku 1960, kdy byl ustaven samostatný Středočeský kraj.\nNejstarší část sbírkového fondu nakoupilo v letech 1960-1963 Středočeské středisko památkové péče, v němž byla vyčleněna pracovní skupina připravující založení budoucí galerie. Tajemníkem nákupní komise byl tehdy historik Miloš Suchomel a za SČVU byl členem komise od roku 1961 historik umění Miroslav Lamač (1961-1962 předseda komise). Oba se zasloužili o nákup děl významných autorů předválečné moderny, zejména Osmy, Tvrdošíjných, skupiny 42 a surrealistů. Suchomel prosazoval i nákupy starého umění a zároveň spolu se svou kolegyní Olgou Preisnerovou navštěvoval ateliéry umělců, které komunistický režim považoval za nežádoucí. Trvale tak ovlivnil charakter sbírky a navzdory tehdy platným směrnicím KSČ z 50. let i názorům režimních funkcionářů v komisi, jejichž úkolem byl dohled nad ideovou nezávadností umění, prosadil nákup některých děl moderního umění. Do roku 1963 se složení nákupní komise obměnilo a podařilo se zakoupit práce některých nejvýznamnějších mladých výtvarníků. Roku 1963 byla sbírka rozšířena o poměrně kvalitní soubor děl, vyřazených na příkaz Ministerstva kultury jako podřadná nebo politicky problematická, ze sbírek Národní galerie.\n\nMiloš Suchomel se svými spolupracovníky připravil roku 1963 několik výstavních projektů v kulturních domech a na jeho popud Středočeský KNV vyčlenil v prosinci 1963 Středočeskou galerii delimitací z SSPPOPSK jako samostatnou rozpočtovou organizaci. Její sbírky měly být původně instalovány na zámku Konopiště nebo na zámku v Mělníku či Lysé nad Labem. O umístění expozice na zámku v Nelahozevsi bylo rozhodnuto až těsně před založením galerie koncem roku 1963. Zámek přešel do správy Středočeské galerie roku 1967 v havarijním stavu a až do roku 1992 byl průběžně rekonstruován. Sloužil jako depozitář a postupně rozšiřované výstavní prostory umožnily vystavit prakticky veškerá nově získaná díla. Administrativní sídlo galerie bylo do roku 1971 v budově středočeského KNV v Praze.\n\nMiloš Suchomel byl jmenován ředitelem v lednu 1964 a při prvním zasedání nákupní komise v květnu 1964 představil koncepci plánované expozice moderního umění v Nelahozevsi. Kvůli připravované výstavě Roberta Piesena, jehož obrazy se zdály cenzurnímu orgánu a poté schvalujícímu Odboru školství a kultury SKNV \"příliš abstraktní a nesrozumitelné\", byl v červenci téhož roku po sedmi měsících působení ve funkci Miloš Suchomel odvolán a výstava zrušena.\n\nJako odborný pracovník galerijní skupiny SSPPOPSK a kurátor prvních výstav (Otto Gutfreund, Jaroslav Vožniak) působil ve Středočeské galerii od roku 1963 Jiří Kohoutek. Ten byl jmenován ředitelem po Miloši Suchomelovi a stal se autorem první stálé expozice českého moderního umění, otevřené roku 1964 na zámku v Nelahozevsi. Za působení Jiřího Kohoutka Středočeská galerie v letech 1964-1971 intenzivně budovala sbírkový fond českého moderního umění, kterým doplňovala expozici. Odborným poradcem ředitele byl Antonín Hartmann, který se s mnoha umělci osobně znal. V letech 1964-1966 byl předsedou nákupní komise Jindřich Chalupecký a v 60. letech byli členy komise také Josef Hlaváček, Jaromír Zemina nebo Zdeněk Palcr. Díky příznivější politické atmosféře, relativní volnosti při výběru a dobrému finančnímu zázemí se v letech 1964-1967 podařilo zakoupit přes 1 500 uměleckých děl. Nákupní komise zasedala někdy dvakrát ročně a prosadila i díla autorů, která předchozí komise nedoporučily. Jádrem sbírky byla kvalitní díla surrealistického a imaginativního umění, nakoupená v 60. letech ze soukromých sbírek. Až do roku 1966, kdy Národní galerie reinstalovala moderní sbírky, byla tato expozice největší prezentací českého poválečného umění. Ředitel Jiří Kohoutek musel čelit stálému politickému tlaku úředníků KNV, kteří roku 1966, po inspekci expozice sbírky moderního umění Středočeské galerie, navrhovali jeho odvolání.\n\nPodle usnesení ideologické komise KSČ z roku 1965 měla být sbírka Středočeské galerie rozdělena do několika specializovaných expozic na hrad Křivoklát (středověké umění), zámek Mělník (renesanční a barokní umění) a zámek Nelahozeves (moderní umění). Během 60. let byly pod správou Středočeské galerie zřízeny stálé výstavní prostory také v Mladé Boleslavi, Kolíně, Kladně a Příbrami a vznikly pamětní expozice Zdenka Rykra a Rudolfa Kremličky v Kolíně, Václava Rabase v Rakovníku a Jiřího Karse ve Velvarech. V roce 1969 zabírala expozice moderního umění Středočeské galerie dvě patra zámku v Nelahozevsi a stala se spolu s instalací v Alšově jihočeské galerii největší krajskou galerií českého umění 20. století. Zámek nebyl zařízen pro celoroční provoz a expozice byla otevřena pouze od května do října.\n\nV Nelahozevsi byla dočasně uložena také \"Lidická sbírka\", která vznikla z darů zahraničních umělců a roku 1967 přešla pod správu Středočeské galerie. Koncem 60. let čítala 350 děl, mezi jiným dary Gerharda Richtera, Josepha Beuyse nabo Sigmara Polke. Pro ni měla být zřízena samostatná budova přímo v Lidicích. Architektonická soutěž, vypsaná roku 1968, vybrala projekt arch. Vladimíra Langra, stavba galerie však nakonec byla roku 1970 zastavena a sbírka byla přechodně vystavena v Nelahozevsi. Roku 2003 byl pro Lidickou sbírku adaptován kulturní dům v Lidicích.\n\nPro své administrativní sídlo a nové výstavní prostory Středočeská galerie zakoupila a od roku 1969 rekonstruovala tři středověké domy v Husově ulici v Praze.\nPo okupaci v srpnu 1968 nastoupila tvrdá normalizace a nová nákupní komise již roku 1970 odmítla schválit nákup některých děl. Delegáti XIV. sjezdu KSČ v roce 1971 se shodli na tom, že koncepční zaměření galerie na umění 20. století není vhodné. Jiří Kohoutek, který odmítal respektovat nařízení KNV a přehodnotit expozici z \"nových ideově politických hledisek\" (zůstala vystavena i díla umělců, kteří po okupaci emigrovali), byl 1. prosince 1971 odvolán ještě před otevřením nově rekonstruovaného sídla Středočeské galerie v Husově ulici v Praze. Na jeho místo dosadil již \"konsolidovaný\" Svaz výtvarných umělců malíře Vladimíra Brehovszkého a jako jeho odborného náměstka Jiřího M. Boháče. Oba odmítli předchozí koncepci galerie, přeinstalovali expozici v Nelahozevsi a s cílem \"dotvářet profil socialistického člověka\" přehodnotili dějiny českého umění ve prospěch realistických tendencí. V expozici moderního umění byla zvláštní část vyhrazena \"výtvarným dílům odrážejícím lidské drama, boj proti fašismu, neokolonialismu a antihumanismu\".\n\nNákupní komise nadále upřednostnila důsledný realismus, regionální autory a silnou společenskou angažovanost tvůrců - vesměs členů KSČ. Brehovszký již měsíc po svém nástupu do funkce realizoval mimořádný nákup v hodnotě 180 660 Kčs, mj. krajiny Eduarda Stavinohy, \"Raněného\" Arnošta Paderlíka, \"Vítězné mládí\" a \"Rudoarmějce\" Antonína Kalvody, \"Ženu z tržnice\" a \"Partyzána\" Rudolfa Svobody a portrétní plastiky Miroslava Pangráce. Podpora angažovaného umění měla konkrétní výsledky ve výstavních projektech \"Lidice 1942-1972\" v Mánesu (1972), \"Současné realistické tendence ve výtvarném umění Středních Čech\" (1973) nebo \"Pozdrav Středočeské galerie sovětským letcům\" (Milovice, 1975). Za působení Brehovszkého byla v Nelahozevsi vystavena \"Lidická sbírka\", která po výstavě v Mánesu a \"roční výtvarné úkolové akci na téma Lidice\" (1974) byla doplněna o vybraná díla českých prorežimních umělců.\nPo smrti V. Brehovszského byl na jeho místo roku 1976 jmenován malíř Josef Schlesinger, který galerii vedl do roku 1988 a nadále naplňoval program vytčený Brehovszkým. Pořádal družební výstavy socialistických zemí (\"Výtvarné umění Postupimského kraje NDR\", 1983, \"Výtvarní umělci Moskevské oblasti SSSR\", 1984) a výstavy k výročím VŘSR, osvobození Československa Sovětskou armádou nebo Vítězného Února. Za jeho působení byly zřízeny expozice Willy Nowaka a Františka Jiroudka v Mělníku (1981), Václava Rabase v bývalé synagoze v Rakovníku (1982), Josefa Lady v Jemništi (1982), Karla Součka v Kladně (1985).\n\nDo Nelahozevse byla na základě usnesení ÚV KSČ z roku 1973 přesunuta tzv. \"roudnická sbírka\" - soubor obrazů evropského umění 16.-18. století, pocházející z poválečné konfiskace Lobkowiczských sbírek. Od roku 1977 byla na zámku v Nelahozevsi pouze expozice starého umění. Stálá expozice českého umění 19. a 20. století byla přesunuta do Mladé Boleslavi (1982) a poté do zámku v Průhonicích (1984).\n\nRoku 1988 byl ředitelem Středočeské galerie jmenován malíř Miroslav Hanák, který v říjnu 1989 rezignoval. Po listopadu 1989 se bývalí zaměstnanci v čele s normalizátorem Jiřím M. Boháčem pokusili převzít vedení galerie, ale pod veřejným tlakem nakonec kapitulovali.\n\nPočátkem roku 1990 bylo poprvé místo ředitele obsazeno v konkursu. Od 1. června 1990 byl ředitelem Středočeské galerie jmenován Jan Sekera, předtím dlouholetý ředitel Galerie Benedikta Rejta v Lounech. Jeho tým spolupracovníků, v němž pracovali historikové umění Jan Kříž, Olaf Hanel, Alena Potůčková, Ivan Neumann a Richard Drury, byl postaven před nelehký úkol napravit dvacetiletou mezeru v nákupech moderního umění, zejména umělců, kteří proslavili české umění v 60. letech a během normalizace nesměli vystavovat a byli vyloučeni z galerií. Jejich tvorba získala mezinárodní renomé již v závěru 60. let a po roce 1990 se většinou stala finančně nedostupná.\n\nZámek Nelahozeves i sbírku starého umění roku 1992 získali v restituci původní vlastníci, rodina Lobkowiczů. Středočeská galerie po zrušení Krajských národních výborů přešla pod Ministerstvo kultury. Stala se znovu především galerií moderního umění, i když některá cenná díla starého umění, převedená počátkem 60. let z SSPPOPSK ve sbírce zůstala (Hans von Kulmbach, Giulio Romano). Aby se galerie distancovala od období normalizace, změnila roku 1993 název na České muzeum výtvarných umění v Praze. Galerii od navrácení zámku v Nelahozevsi citelně chyběl vhodný depozitář a prostory pro stálou expozici sbírky. V letech 1991-1995 využívala k výstavám křížovou chodbu Karolina a v letech 1994-2002 rekonstruovaný Dům U Černé Matky Boží.\n\nPo odchodu Jana Sekery do důchodu se roku 2000 stal ředitelem Ivan Neumann a roku 2001 České muzeum výtvarných umění v Praze přešlo zpět pod správu Středočeského kraje. Pro své budoucí sídlo získalo bývalou Jezuitskou kolej v Kutné Hoře. Budova, postavená v letech 1667-1750, sloužila po zrušení jezuitského řádu od roku 1773 jako vojenská kasárna a vojenský špitál nepřetržitě až do roku 1998, kdy rozhodnutím vlády ČR získalo celý areál ČMVU. Roku 2002 bylo sídlo galerie v Husově ulici poničeno povodní a téměř ustala akviziční činnost, protože bylo nutné provést restaurátorsko-konzervátorské ošetření sbírek pro budoucí expozici v Kutné Hoře, digitalizaci fondu a připravit stěhování do nového depozitáře. Rekonstrukce Jezuitské koleje probíhala od roku 2004 až do 8. května 2010, kdy byla nová Galerie Středočeského kraje slavnostně otevřena.\n\nByly zde zřízeny depozitáře o ploše 1106 m² a výstavní prostory s celkovou plochou 3 189 m². Podle původní koncepce, kterou vypracovala Alena Potůčková, měla být v koleji zřízena stálá expozice Středočeské galerie.\n\nRoku 2009 byl Ivan Neumann z funkce odvolán a vedením galerie byl pověřen Jan Třeštík, který spolu s hlavním kurátorem Ondřejem Chrobákem změnil koncepci prezentace sbírek ve prospěch kurátorských a autorských projektů. Galerie aktivně prezentovala umění na středních školách prostřednictvím tzv. \"GASKtour\", ale i organizováním sporných a odborníky kritizovaných návštěv laické veřejnosti přímo v depozitářích. Třeštík se roku 2010 rozhodl odejít a věnovat se galerii GATE v bývalém sídle Českého muzea výtvarných umění v Praze. Autorkou první stálé expozice, která dělila sbírky podle tří vývojových etap Středočeské galerie, s ohledem na data získání jednotlivých děl, byla Marie Bergmanová.\n\nRoku 2011 byla Radou Středočeského kraje na doporučení odborné výběrové komise jmenována ředitelkou galerie Jana Šorfová. Jako hlavní kurátor galerie působí Richard Drury, který v letech 1992–2010 pracoval v Českém muzeu výtvarných umění v Praze jako kurátor sbírek grafiky, kresby a sochy a poté přednášel dějiny umění dvacátého století na Ústavu umění a designu Západočeské univerzity v Plzni. Richard Drury je rovněž autorem nové koncepce stálé expozice \"Stavy mysli / Za obrazem\" (2014). Ta za neotřelý přístup získala v roce 2015 prestižní ocenění v národní soutěži Gloria musaealis jako Muzejní výstava roku. Nová expozice \"Stavy mysli / Za obrazem – obměny a intervence (2018-2020)\", ke které vyšel katalog, je obměněna a aktualizována intervencemi současného umění.\n\nV březnu 1964 bylo do Středočeské galerie převedeno 2821 děl ze Střediska státní památkové péče a ochrany přírody Středočeského kraje (SSPPOPSK) (v hodnotě kolem 6 000 000,- Kčs) a roku 1965 celkem 1 662 uměleckých předmětů (obrazy, sochy, kresby, grafika) z Národní galerie, které pořídila v předchozích letech její komise pro výkup starožitností.\nZáklad sbírky tvoří díla získaná díky prozíravé koncepci prvních ředitelů Suchomela a Kohoutka v průběhu šedesátých let. Bohatá a ucelená kolekce českého moderního umění z doby před válkou a z válečného období dobře dokumentuje tehdejší umělecký vývoj. Jsou v ní zastoupena díla Sociální skupiny (Holý, Holan, Kotík), krajinářů Umělecké besedy (Rabas, Rada, Boháček), neoklasicismu (Zrzavý, Kubín, Justitz, Kars), krajinářské školy O. Nejedlého, avantgardní abstrakce (Foltýn) i solitérů jako byli Z. Sklenář, F. Muzika, V. Sychra, F. Tichý, K. Černý, V. Bartovský nebo Jan Bauch. Vrcholem jsou díla meziválečné avantgardy a soubor imaginativního umění 30. let s ozvěnami lyrického kubismu (Wachsman), artificialismu (Štyrský, Toyen) a lyrismu (Šíma, Bauch, Tittelbach). Surrealismus zastupují Štyrský, F. Janoušek i autoři, kteří z něj vyšli a později byli zakladateli významného uskupení 40. let, Skupiny 42 (Zívr, Hudeček, Gross). Kvalitně jsou zastoupeni i ostatní členové Skupiny 42 (J. Kotík, Lhoták, Matal, Smetana, Souček) a další dvě nejvýznamnější skupiny umělců 40. let, které přispěly k formování základů existenciálního pojetí humanistické estetiky českého umění - Skupina Ra (Tikal, Istler, Lacina, Zykmund) a skupina Sedm v říjnu (Hejna, Liesler, Jiroudek, Paderlík).\n\nGalerie od svého založení sledovala mimořádně bohatou výtvarnou scénu české poválečné moderny od přelomu 50. a 60. let až do konce 60. let, kdy byla její činnost násilně přerušena sovětskou okupací. Nákupy od žijících umělců v průběhu 60. let se podařilo vytvořit reprezentativní kolekci členů nově vzniklých skupin Trasa, Máj 57, UB 12 a Etapa, malířská a sochařská díla vyjadřující existenciální pocity z konce 50. let (Jitka a Květa Válovy, Sekal, Zoubek) a získat některá významná díla českého informelu (Boudník, Valenta, Veselý, Balcar, Medek) a skupiny Šmidrů (Koblasa, Nepraš, Dlouhý, Vožniak). Ve sbírce jsou zastoupena i díla geometrické abstrakce a autorů ze skupiny Křižovatka (Fremund, Malich, Sýkora, Slavík, Mirvald).\n\nV 60. letech galerie získala sochy a objekty Vladimíra Janouška, Věry Janouškové, Karla Nepraše, Aleše Veselého, Stanislava Kolíbala, Františka Pacíka, Huga Demartiniho, Ladislava Zívra a obrazy Jiřího Valenty, Jiřího Balcara, Bedřicha Dlouhého, Josefa Istlera, Jiřího Johna, Jana Kotíka, Zdeňka Sklenáře, Jitky a Květy Válových, Čestmíra Kafky, Václava Boštíka, Jana Smetany a grafické listy sester Válových a Vladimíra Boudníka. Sbírka byla obohacena o významná díla autorů předválečné moderny (Bauch, J. Čapek, Foltýn, Filla, Hejna, K. Holan, Kars, Kubín, Šíma, Špála, Štyrský, Tikal, Tittelbach, Toyen, Wachsman).\n\nOkupace v srpnu 1968 a následná normalizace přerušila koncepční výstavní i akviziční program Středočeské galerie na dvacet let. V následujícím období se tak do sbírek dostala např. \"Pionýrka nad Mladou gardou (1951)\" Miroslava Pangráce, díla Karla Součka, Josefa Brože, Adolfa Zábranského, Františka Jiroudka nebo Jana Čumpelíka (v 50. letech autora obřího obrazu \"Díkůvzdání československého lidu generalissimu J. V. Stalinovi\") i dalších prorežimních angažovaných výtvarníků (Kolumek, Svoboda, Krybus) a regionálních malířů (Suchý, Schlesinger, Štolovský).\n\nNejvýznamnějším obohacením sbírky z doby normalizace je kolekce umění z konce 19. a přelomu 19. a 20. století, nakoupená převážně ze soukromých sbírek. V tehdejší nákupní komisi prošla pouze krajinářská tvorba z přelomu století a sbírka byla obohacena o díla Julia Mařáka, Otakara Lebedy, Aloise Kalvody, Františka Kavána, Antonína Slavíčka, Václava Radimského, Stanislava Lolka, Hugo Boettingera, Václava Jansy, Miloše Jiránka, Václava Rabase, ad.\nTehdejší režim považoval za ideologicky nezávadná rovněž díla Vojtěcha Hynaise, Beneše Knüpfera, Luďka Marolda, Maxmiliána Pirnera, Jana Konůpka, Jaroslava Panušky, Josefa Schussera, Viktora Olivy, Josefa Lady, Otakara Nejedlého, Jana Preislera, Karla Špillara, Jakuba Schikanedera, Tavíka F. Šimona, sociální umění Josefa Multruse a sochy Jaroslava Horejce, J. Mařatky, L. Šalouna, S. Suchardy, Jana Štursy, Vincence Vinglera nebo sbírky grafických listů Vojtěcha Preissiga a Františka Kupky.\n\nPřerušení kontinuity v nákupech moderního umění se po roce 1989 již nepodařilo napravit, protože díla většiny autorů se až na výjimky stala cenově nedostupná. Některá díla byla zakoupena z rozsáhlých retrospektivních výstav, které galerie pořádala, přímo od autorů nebo od soukromých sběratelů (Alén Diviš, Alena Kučerová, Rudolf Němec, Jiří Kornatovský, Jiří Sopko, Jan Steklík, Zdeněk Sýkora, Adriena Šimotová). Do sbírek byly zařazeny dvě silné generace výtvarníků 70. let (Volné seskupení 12/15 Pozdě, ale přece) a konce 80. let (Skupina Tvrdohlaví), které dominovaly na výtvarné scéně po pádu komunistického režimu.\n\n\n"}
{"id": "1401745", "url": "https://cs.wikipedia.org/wiki?curid=1401745", "title": "Nora Blanka Vlášková", "text": "Nora Blanka Vlášková\n\nNora Blanka Vlášková (9. září 1944 Klatovy – 12. září 1997 Praha) byla česká malířka a grafička.\n\nNarodila se jako Blanka Krýslová, Růženě a Karlovi Krýslovi. Její otec, nadšený \"nedělní\" malíř zemřel, když jí bylo 10 let. Vystudovala gymnázium v Klatovech (1961) a střední pedagogickou školu v Sušici (1962). Navštěvovala Lidovou akademii v Karlových Varech (1963 - 1964) prof. Rath. V období dospívání až do sňatku si vedla deník, kam zapisovala a komentovala své zážitky. V roce 1965 se vdala (Viktor Vlášek) a přestěhovala se do Prahy. V letech 1965 - 1984 s přestávkami (dcery Nora 1969 a Tamara 1974) pracovala jako učitelka v několika mateřských školkách v Praze na Letné. V roce 1983 spojila svůj život s malířem a grafikem J. S. a od roku 1984 se věnovala pouze malování a s tím spojenou výstavní činností. V devadesátých letech vydala desítky grafických listů. V druhé polovině osmdesátých let jí galerijní kontakty přivedly do Francie a Švýcarska, kde vystavovala až do své smrti (1997). Zemřela nečekaně na mozkovou příhodu (aneurizma).\n\nCharakteristické pro její ranou kreslířskou tvorbu je nostalgie a touha. Olejomalby, které tvoří těžiště od sedmdesátých let se vyznačují niterným zaujetím pro emoce, vyjadřované srozumitelnými symboly v realistické, někdy až snové, zpočátku někdy i neumělé podobě. V osmdesátých a devadesátých letech se malba stává precizní, až s filigránským zpracováním detailu, čemuž napomáhá silná krátkozrakost. Autorka dává přednost malým, komorním formátům, které zpočátku často rozdává přátelům (názvy mnoha výstav to reflektují). Veškerá díla vznikají spontánně, jejich jednotícím prvkem je osobnost autorky a její vztah k životu. V devadesátých letech maluje i větší formáty, z nichž vyzařuje štěstí a osobní pohoda, vrací se i ke kresbě malých formátů.\n\n\n\n\n\n"}
{"id": "1401750", "url": "https://cs.wikipedia.org/wiki?curid=1401750", "title": "Služba kriminální policie a vyšetřování", "text": "Služba kriminální policie a vyšetřování\n\nÚtvary Služby kriminální policie a vyšetřování (SKPV) jsou policejní orgány činné v trestním řízení pověřené vyšetřováním trestné činnosti a další specializované služby PČR. Jejich příslušníci se podílejí i na pátrání po osobách a věcech, činnosti směřující proti drogám a organizovanému zločinu, boji s trestnou činností využívající IT, poskytování právní pomoci v trestních věcech a dalších kriminalistických činnostech.\n\nJednotlivá oddělení služby kriminální policie a vyšetřování působí v rámci krajských ředitelství PČR a jejich územních odborů. Územní působnost jednotlivých služeb je na rozdíl od okresních poboček PČR vymezena působností kraje.\n\nÚřad služby kriminální policie a vyšetřování působí v rámci Policejního prezidia České republiky. To také znamená, že má celostátní působnost. \n\nÚřad služby kriminální policie a vyšetřování sídlí ve Strojnické ulici v pražských Holešovicích.\nÚřad metodicky řídí celostátní i územní složky SKPV a napomáhá jejich spolupráci se zahraničními policejními sbory a institucemi.\n\nSoučástí úřadu jsou\n\nŘeditel SKPV je současně náměstkem policejního prezidenta. Ředitele jmenuje a odvolává policejní prezidium. Ředitel úřadu přímo řídí ředitele útvarů služby.\n\nŘeditelé Úřadu služby kriminální policie a vyšetřování \n"}
{"id": "1401764", "url": "https://cs.wikipedia.org/wiki?curid=1401764", "title": "Aktivní čekání", "text": "Aktivní čekání\n\nAktivní čekání je v programování označení pro takovou část počítačového programu, která v rámci podmíněného cyklu sama aktivně opakovaně ověřuje, zda už byla podmínka splněna, a v mezičase provádí nanejvýš nějaké jalové operace, například nulové instrukce. Situace, kdy by „čekání“ programu na splnění podmínky bylo správné implementovat neustálým dotazováním, zda už je splněna, jsou vzácné, v typických situacích aplikačního programování se jedná o návrhový antivzor. \n\nPodoba alternativy k aktivnímu čekání závisí na tom, za jakým účelem mělo být použito. Například je-li smyslem aktivního čekání spustit nějakou akci až v uvedený čas, je správným řešením zavolání takové funkce operačního systému, která daný proces odloží a vzbudí jej až v daný čas. Má-li být smyslem aktivního čekání synchronizace s jiným procesem, bude správnějším řešením použít vhodné synchronizační primitivum. Obecně ale platí, že místo neustálého dotazování na podmínku a tím zatěžování procesoru by mělo být čekání na podmínku vyřešeno prostředky operačního systému, jehož plánovač může čekající proces efektivně uspat a procesor raději přidělovat jiným procesům, dokud není podmínka splněna.\n\nNení-li z nějakých důvodů možné použít rozhraní operačního systému přímo pro čekání na danou podmínku, je vhodné alespoň implementovat \"líné aktivní čekání\", kdy je mezi každým testováním podmínky na určitou konstantní dobu předáno řízení operačnímu systému. Většinu času pak proces stráví spaním, jen čas od času je operačním systémem vráceno řízení, proces si zkontroluje, zda už je podmínka splněna, a pokud ne, opět požádá operační systém, aby jej vzbudil až za určitý čas k další kontrole.\n"}
{"id": "1401765", "url": "https://cs.wikipedia.org/wiki?curid=1401765", "title": "Berazino", "text": "Berazino\n\nBerazino (, – \"Berezino\", , , ) nazývané také Bjarezaň () je město v Minské oblasti v Bělorusku. K roku 2017 v něm žilo přes jedenáct tisíc obyvatel a jednalo se o správní středisko Bjarezinského rajónu.\n\nBerazino leží na západním břehu Bereziny, přítoku Dněpru. Od Minsku, hlavního města republiky, je vzdáleno přibližně sto kilometrů na východ po dálnici M4 z Minsku do Mohyleva.\n\nPřes Berezinu procházela pravděpodobně už za časů Kyjevské Rusi obchodní cesta od Varjagů k Řekům.\n\nPrvní v kronikách zaznamené datum je z roku 1501, což se pokládá za datum za založení města.\n\nPo druhém dělení Polska připadlo Berazino ruskému impériu.\n\nK roku 1897 mělo město 4871 obyvatel, z toho přes tři tisíce židů. Za první světové války se zvýšil význam zdejšího říčního přístavu.\n\nPo ruské revoluci a v následné ruské občanské válce a polsko-sovětské válce se držitelé města měnili, ale nakonec jej získal Sovětský svaz pro svou Běloruskou sovětskou socialistickou republiku. \n\nZa druhé světové války obsadilo město nacistické Německo, které jej drželo až do 3. července 1944, kdy jej v rámci operace Bagration dobyl zpět 2. běloruský front. Obětí německé okupace byli především židovští obyvatelé města.\n\nOd 7. července 1968 je Berazino městem.\n\n"}
{"id": "1401778", "url": "https://cs.wikipedia.org/wiki?curid=1401778", "title": "Úžasňákovi 2", "text": "Úžasňákovi 2\n\nÚžasňákovi 2 v anglickém originále Incredibles 2) je americký 3D počítačově animovaný superhrdinský film z roku 2018. Pochází z produkce studií Pixar Animation Studios a Walt Disney Pictures. Scénář a režie se ujal Brad Bird. Film je pokračováním filmu \"Úžasňákovi\" z roku 2004. Své hlasy znovu poskytli Craig T. Nelson, Holly Hunter, Sarah Vowell a Samuel L. Jackson. Přidali se k nim Huck Milner (nahradil Specera Foxe), Bob Odenkirk, Catherine Keener a Jonathan Banks (nahradil Bud Luckeyho). Hudbu k filmu složil Michael Giacchino, který se již podílel na prvním díle.\n\nFilm je věnován památce animátorovi Pixar studií a hercovi Budovi Luckeym, který zemřel v únoru roku 2018.\n\nSnímek měl premiéru v Los Angeles dne 5. června 2018 a do kin byl ve Spojených státech vydán dne 15. června 2018. V České republice měl premiéru dne 2. srpna 2018. \n\nFilm získal velmi pozitivní recenze od kritiků, kteří chválili jeho animace, dabing, humor, akční scény a hudební skóre. Za animaci byl nominován na Oscara, Filmovou cenu Britské akademie, Critics' Choice Movie Awards, Satellite Awards a Zlatý glóbus. \n\nFilm vydělal 182,7 milionu za první promítací víkend a stal se tak prvním nejvýdělečnějším debutovým animovaným filmem. Celosvětově pak vydělal přes 1,240 miliard dolarů a stal se čtvrtým nejvýdělečnějším filmem roku 2018 a 16 nejvýdělečnějším filmem všech dob. \n\n\nPo filmu \"Úžasňákovi\" režíroval Brad Bird další film pro Pixar, \"Ratatouille\", který měl premiéru v červnu 2007. Při premiéře se nechal slyšet, že by byl otevřený myšlence o pokračování filmu \"Úžasňákovi\", ale pouze pokud by to mohlo být dokonce lepší než originál. \n\nV květnu roku 2013 v rozhovoru Bird zopakoval svůj zájem o pokračování. \n\nNa setkání akcionářů v březnu roku 2014 ředitel Disney a předseda Bob Iger potvrdil, že studio Pixar začalo pracovat na pokračování filmu \"Úžasňákovi,\" a že Bird by se měl na snímku podílet opět jako scenárista. Bird na scénáři začal pracovat kolem dubna 2015, a řekl, že \"Úžasňákovi\" by měl být jeho další film po \"Země zítřka\".\n\nStudio Pixar oznámilo v listopadu 2016, že oba Holly Hunter a Samuel L. Jackson se vrátí, aby si zopakovali své role. V červenci 2017 na D23 Expo, bylo oznámeno, že Craig T. Nelson a Sarah Vowell si také role zopakují. Spencer Fox, který původně propůjčil hlas Dashiellovi „Dashovi“ Parrovi, byl nahrazen v pokračování mladším Huckem Milnerem. V červenci byl také potvrzen návrat Brada Birda a Johna Ratzenbergera.\n\nV listopadu 2017 studio Pixar oznámilo, že Bob Odenkirk a Catherine Keener podepsali smlouvy a připojili se tak k filmu v nových rolích. V lednu 2018 se připojily Sophia Bushová a Isabella Rosselliniová. Bylo potvrzeno, že Jonathan Banks nahradí Buda Luckeyho v dabování postavy Ricka Dickera, poté co Bud odešel v roce 2014 do důchodu. V roce 2018 Luckey zemřel a tak byl snímek věnován v jeho památku\n\nV roce 2015 bylo potvrzeno, že Michael Giacchino znovu složí hudební skóre k filmu. Giacchino na něm začal pracovat kolem května 2017.\n\nSoundtrackové album bylo vydáno dne 15. června 2018. \n\nFilm vydělal 608,6 milionů dolarů v Severní Americe a Kanadě a 634,2 milionů dolarů v ostatních oblastech, celkově tak vydělal přes 1,243 miliard dolarů po celém světě. Rozpočet filmu činil 200 milionů dolarů. Za první víkend docílil nejvyšší návštěvnosti, kdy vydělal 182,7 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoes získal z 267 započtených recenzí 94 procent. Na serveru Metacritic snímek získal z 51 recenzí 80 bodů ze sta. Na Česko-Slovenské filmové databázi snímek získal 87%.\n\n"}
{"id": "1401784", "url": "https://cs.wikipedia.org/wiki?curid=1401784", "title": "Lobkowitzbrücke", "text": "Lobkowitzbrücke\n\nLobkowitzbrücke je most přes řeku Vídeňku spojující břehy vídeňských městských okresů Meidling a Rudolfsheim-Fünfhaus.\n\nV místě dnešního Lobkovického mostu býval brod přes Vídeňku. Počátkem 19. století zde již existoval most a úzká lávka. Roku 1837 byl postaven železný most, který nese jméno svého světitele, knížete Augusta Longina z Lobkovic. V důsledku regulace toku Vídeňky byl však most v roce 1898 stržen a nahrazen novým.\n\n\n"}
{"id": "1401791", "url": "https://cs.wikipedia.org/wiki?curid=1401791", "title": "Tamgaly", "text": "Tamgaly\n\nTamgaly ( Тамғалы) nebo také Tanbaly je skalní soutěska v pohoří Anrakaj na východě Kazachstánu. Je situována ve stepi 170 kilometrů od města Almaty. Oblast sloužila od doby bronzové jako svatyně a nekropole. Na ploše okolo 900 hektarů se nachází 48 lokalit se zhruba 5000 petroglyfy spojenými s kultem slunečního boha. Výjevy lovu, pastevectví a obětování zvířat, jejichž stáří se odhaduje až na čtyři tisíce let, jsou dokladem o životě původních obyvatel regionu Sedmiříčí. V roce 2004 bylo Tamgaly zapsáno na seznam Světového dědictví. \n\n"}
{"id": "1401802", "url": "https://cs.wikipedia.org/wiki?curid=1401802", "title": "Quilmes", "text": "Quilmes\n\nQuilmes je město v Argentině na území provincie Buenos Aires. Je sídlem stejnojmenného partida. V roce 2001 v něm žilo 230 810 obyvatel. Je součástí aglomerace Velkého Buenos Aires, přičemž se nachází ve vzdálenosti 17 km jihovýchodně od centra vlastního Buenos Aires na pobřeží zálivu Rio de la Plata.\n"}
{"id": "1401817", "url": "https://cs.wikipedia.org/wiki?curid=1401817", "title": "Bestwina", "text": "Bestwina\n\nBestwina je vesnice v jižním Polsku ve Slezském vojvodství v okrese Bílsko-Bělá. Leží na řekách Łękawka a Bělá v kopcovité krajině Wilamovského podhůří na malopolské straně historické slezsko-malopolské/haličské zemské hranice. Je sídlem gminy Bestwina. Na západě sousedí s městem Čechovice-Dědice, k němuž byla v letech 1977–1982 přičleněna, a na jihu s Bílskem Bělou. Patří k suburbanní zóně Bílska-Bělé, dojíždějí sem i autobusy bílské MHD (linka 56). Významnou hospodářskou roli v obci hraje rybníkářství, západní částí Bestwiny se táhne velká rybniční soustava přesahující z \"Žabího kraje\" na Těšínsku.\n\nPrvní písemná zmínka o obci pochází z roku 1273. Patřila Osvětimskému knížectví a s ním byla součástí nejdřív Českého království, poté v letech 1457–1772 Polska, resp. polsko-litevské říše, a následně Habsburské monarchii. Památkami Bestwiny jsou barokní farní kostel s vzácným zvonem \"Król Chwały (Král slávy)\" z roku 1504 a klasicistní zámeček postavený arcivévodou Karlem Ludvíkem Rakousko-Těšínským v letech 1824–1826, ve kterém dnes sídlí obecní úřad. Na bestwinském hřbitově odpočívá arcivévoda Leo Karel Habsbursko-Lotrinský (†  1939).\n\n"}
{"id": "1401819", "url": "https://cs.wikipedia.org/wiki?curid=1401819", "title": "Než přišla bouře", "text": "Než přišla bouře\n\nNež přišla bouře \"(v anglickém originále Adrift\") je americký romantický a dramatický film z roku 2018. Film produkoval a režíroval Baltasar Kormákur a scénář k němu napsali David Branson Smith, Aaron Kandell a Jordan Kandell. Film je inspirovaný skutečným příběhem, který se stal v roce 1983, kdy mladý pár uvízl uprostřed Tichého oceánu a musí najít cestu na Havaj s poškozenou lodí a žádným spojením. Hlavní role hrají Shailene Woodley a Sam Claflin. \n\nFilm měl premiéru ve Spojených státech dne 1. června 2018. Získal smíšené recenze od kritiků, kteří chválili Woodley výkon a kinematografie, ale kritizoval příběh.\n\n\nPráva na natočení filmu získala společnost STX Entertainment v únoru roku 2017. Studio mělo film produkovat a distribuovat. Shailene Woodley získala roli Tami Oldham a Miles Teller si měl zahrát mužskou hlavní roli. Kvůli jeho rozvrhu však musel od projektu odejít a na jeho místo nastoupil v květnu roku 2017 herec Sam Claflin.\n\nNatáčení bylo zahájeno v červenci 2017 na Fidži a trvalo pět týdnů.\n\nFilm vydělal 31,4 milionů dolarů v Severní Americe a 28,5 milionů dolarů v ostatních oblastech, celkově tak vydělal 59,9 milionů dolarů po celém světě. Rozpočet filmu činil 35 milionů dolarů. Za první víkend docílil třetí nejvyšší návštěvnosti, kdy vydělal 11,6 milionů dolarů.\n\nNa recenzní stránce Rotten Tomatoes získal z 138 započtených recenzí 72 procent s průměrným ratingem 6,2 bodů z deseti. Na serveru Metacritic snímek získal z 29 recenzí 56 bodů ze sta. Na Česko-Slovenské filmové databázi snímek získal 73 %.\n\n"}
{"id": "1401823", "url": "https://cs.wikipedia.org/wiki?curid=1401823", "title": "Čimango žlutavý", "text": "Čimango žlutavý\n\nČimango žlutavý (\"Milvago chimachima\") je druh sokolovitého ptáka, který obývá Jižní Ameriku severně od Patagonie a východně od And, jeho rozšíření zasahuje také do Střední Ameriky a na některé karibské ostrovy. Vyhledává otevřené krajiny do nadmořské výšky až 3600 metrů.\n\nDosahuje délky 40–45 cm a rozpětí křídel 75–90 cm. Samci váží okolo 300 gramů a samice okolo 330 gramů. Ve zbarvení se pohlavní dimorfismus neprojevuje, samci i samice mají peří na hlavě, břiše a hrudi smetanové až béžové s nažloutlým nádechem, hřbet, křídla a svrchní část ocasu jsou hnědé až černé. Okolo oka a kořene zobáku má žlutou lysinu, přes spánky se táhne černý vodorovný pruh. Nedospělí jedinci bývají hnědobíle kropenatí.\n\nObývá tropické a subtropické savany, pastviny a zaplavovaná údolí řek, vede usedlý způsob života a vytváří malá hejna. Hnízdí na osamělých vysokých stromech nebo na skalách, v období rozmnožování varuje konkurenty charakteristickým hlasitým křikem. Ve snůšce se nachází jedno až dvě vejce, žlutohnědě zbarvená a dlouhá okolo 4 cm.\n\nJe těžkopádným letcem a jen zřídka uloví větší kořist. Živí se převážně mršinami, rybami, žábami, ještěrkami, hmyzem nebo ovocem. S oblibou vyzobává parazity ze srsti pasoucího se dobytka nebo kapybar, což mu vyneslo přezdívku „garrapatero“ (klíšťový pták). Čimango žlutavý profituje z mýcení lesů a rozrůstání kulturní krajiny a stává se stále hojnějším. Člověka se nebojí a v mnoha latinskoamerických velkoměstech si navykl na synantropní způsob života.\n\n\n"}
{"id": "1401829", "url": "https://cs.wikipedia.org/wiki?curid=1401829", "title": "Janowice", "text": "Janowice\n\nJanowice ( \"Janowitz\" nebo \"Kaiserfeld\") jsou vesnice v jižním Polsku ve Slezském vojvodství v okrese Bílsko-Bělá v gmině Bestwina. Leží na řece Łękawka ve Wilamovském podhůří. V roce zde žilo 1 821 obyvatel, rozloha obce činí 7,09 km².\n\nVesnice vznikla v 15. století jako lesní osada patřící bestwinskému statku. První zmínka o ní pochází z roku 1581. Historicky byly Janowice součástí Osvětimského knížectví, z hlediska kulturně-geografického se řadí k Malopolsku, resp. Západní Haliči. V současnosti patří k suburbanní zóně Bílska-Bělé, se kterým na jihu sousedí, dojíždějí sem i autobusy bílské MHD (linka 56).\n\n"}
{"id": "1401839", "url": "https://cs.wikipedia.org/wiki?curid=1401839", "title": "Veleda", "text": "Veleda\n\nVeleda byla kněžka a věštkyně germánského kmene Brukterů. Během Batávského povstání v letech 69-70 předpověděla počáteční úspěch této vzpoury a byla mnohými považována za božstvo. Římský historik Publius Cornelius Tacitus o ní vypráví ve svém díle \"Germania\", přibližně z roku 98, toto:\n\nRuský lingvista Roman Jakobson vyložil její jméno z indoevropského kořene \"*wel\" „vidění, průzračnost, prozření“, z kterého také odvodil jméno slovanského Velese, baltského Velniase, severského Ulla a védského Varuny.\n\nVeleda je hrdinkou triviálního historického románu \"Velleda, ein Zauberroman\" (1795) od německé spisovatelky Benedicte Naubertové, románu \"Welleda und Ganna\" (1818) německého romantického spisovatele Friedricha de la Motte Fouquého, je jednou z postav sci-fi povídky Poaula Andersona \"Star of the Sea\" (1991) a objevuje se také v historických detektivních románech \"Železná ruka\" (1992) a \"Saturnálie\" (2007) od anglické spisovatelky Lindsey Davisové.\n\nVeleda je rovněž titulní postavou opery \"Velleda\" (1835) německo-amerického skladatele Eduarda Sobolewskiho.\n\nVe výtvarném umění vytvořil sochu Veledy roku 1845 francouzský sochař Hippolyte Maindron a roku 1877 rovněž francouzský sochař Laurent Marqueste. Známý je rovněž obraz \"Velleda\" francouzského malíře Andrého Charlese Voillemota z roku 1869.\n"}
{"id": "1401840", "url": "https://cs.wikipedia.org/wiki?curid=1401840", "title": "Železný Brod (nádraží)", "text": "Železný Brod (nádraží)\n\nŽelezný Brod je železniční stanice ve stejnojmenném městě. Stanice je koncovým bodem trati 035 (Železný Brod – Tanvald) a prochází jí trať 030 (Jaroměř – Liberec).\n\nNádraží bylo otevřeno dne 1. prosince 1858. V té době tudy projížděly vlaky po trati z Pardubic, tedy po dnešní trati 030, a to po postupně zprovozňovaném úseku Horka u Staré Paky – Turnov. Rozšíření se stanice dočkala v roce 1875, kdy odtud začaly vyjíždět vlaky po nové trati do Tanvaldu, tedy po dnešní trati 035.\n\nMezi lety 2009 a 2010 proběhla ve stanici rekonstrukce kolejiště, při které byla odstraněna jedna dopravní kolej, rozšířeno čtvrté nástupiště, modernizováno zabezpečovací zařízení a provedeny další úpravy.\n\nStaniční budova je dvoupatrová (bez podkroví). Uvnitř se nachází vnitrostátní pokladní přepážka (možnost platit eury a platební kartou), čekárna pro cestující, bariérové WC a restaurace, která je ovšem nefunkční.\n\nVe stanici jsou celkem čtyři jednohranná nástupiště tvořená betonovými panely. V prostoru stanice lze spatřit i skladiště, výtopnu a dílny.\n\nPřed staniční budovou, v ulici Nádražní, je autobusový terminál. Přístup do žádné části nádraží není bezbariérový. Od roku 2010 je zde nainstalován informační systém INISS.\n\n"}
{"id": "1401843", "url": "https://cs.wikipedia.org/wiki?curid=1401843", "title": "Pisarzowice (okres Bílsko-Bělá)", "text": "Pisarzowice (okres Bílsko-Bělá)\n\nPisarzowice ( \"Schreibersdorf\", vilamovsky \"Śrajwadiüf\") jsou vesnice v jižním Polsku ve Slezském vojvodství v okrese Bílsko-Bělá v gmině Wilamowice. Leží ve Wilamovském podhůří na soutoku řek Pisarzówka, Czerwonka i Słonica. Sousedí na jihozápadě s Bílskem-Bělou, na západě s Janowicemi, na severu s Wilamowicemi, Hecznarowicemi a Starou Wsí, na východě s městem Kęty a na jihu s obcí Kozy. Probíha tudy silnice Bílsko-Bělá – Osvětim.\n\nPrvní písemná zmínka o obci pochází z roku 1326. Patřila Osvětimskému knížectví a s ním byla součástí nejdřív Českého království, poté v letech 1457–1772 Polska, resp. polsko-litevské říše, a následně Habsburské monarchii. Z hlediska kulturně-geografického se řadí k Malopolsku, resp. Západní Haliči. Název je odvozen od osvětimských místopísařů, jejichž majetkem vesnice původně byla. V moderním kostele ze 70. let 20. století se nachází obraz Sacra Conversatione z 16. století pocházející z původního dřevěného kostela, který shořel roku 1965.\n\nV současnosti Pisarzowice patří k suburbanní zóně Bílska-Bělé a v souvislosti se suburbanizací zažívají stavební boom a prudký nárůst počtu obyvatel: zatímco v roce 2008 zde žilo 4 673 lidí, roku 2015 to bylo už 5 547, tedy více než v sousedním městečku Wilamowice. Jedná se o největší sídlo v gmině jak podle počtu obyvatel, tak rozlohy (13,84 km²).\n\n"}
{"id": "1401845", "url": "https://cs.wikipedia.org/wiki?curid=1401845", "title": "Lingtren", "text": "Lingtren\n\nLingtren je hora vysoká 6714 m n. m. na hranici mezi Nepálem a Čínskou lidovou republikou. Leží západně od Mount Everestu, v pokračování jeho hřebene mezi horami Khumbutse (6636 m) a Pumori (7161 m).\n\nNa Lingtren poprvé vystoupili v roce 1935 Eric Shipton a Dan Bryant z tibetské strany.\n"}
{"id": "1401855", "url": "https://cs.wikipedia.org/wiki?curid=1401855", "title": "Michael Cimino", "text": "Michael Cimino\n\nMichael Cimino (3. února 1939−2. července 2016) byl americký režisér, scenárista a producent. Začínal psaním scénářů, napsal např. scénář k filmu \"Magnum Force\" (1973). V roce 1974 režíroval svůj první film \"Thunderbolt a Lighfoot\". Proslavil se však až snímkem \"Lovec jelenů\" (1978), za který získal Oscara za nejlepší režii. Jeho následující film \"Nebeska brána\" (1980) se stal největším propadákem všech dob a zničil mu kariéru. Všechny jeho filmy po \"Nebeské bráně\" ( \"Rok draka\" (1985), \"Sicilián\" (1987), \"Hodiny zoufalstvi\" (1990) a \"Jít za sluncem\" (1996)) finančně propadly. Jeho posledním celovečerním snímkem bylo \"Jít za sluncem\". V roce 2007 se podílel na povídkovém filmu \"Chacum son Cinéma.\"\n"}
{"id": "1401861", "url": "https://cs.wikipedia.org/wiki?curid=1401861", "title": "Kaniów", "text": "Kaniów\n\nKaniów je vesnice v jižním Polsku ve Slezském vojvodství v okrese Bílsko-Bělá v gmině Bestwina. Leží na soutoku Bělé a Visly na malopolské straně historické slezsko-malopolské/haličské zemské hranice a poblíž někdejší rakousko-pruské hranice. Na západě sousedí s městem Čechovice-Dědice, k němuž byl v letech 1977–1982 přičleněn.\n\nProbíhá tudy železniční magistrála Krakov – Bohumín – Vídeň, aneb historická Severní dráha císaře Ferdinanda. V obci se nachází vlaková zastávka \"Kaniów\", odkud v jízdním řádu 2017/2018 odjíždělo několik spojů do Čechovic-Dědic a přes Osvětim do Krakova.\n\nNa území Kaniowa byl v roce 2008 otevřen \"Bílský technologický park letectví, podnikaní a inovací (Bielski Park Technologiczny Lotnictwa, Przedsiębiorczości i Innowacji)\", který se skládá z letiště s 700metrovou asfaltobetonovou ranvejí, hangárů, čerpací stanice a výrobních hal, v nichž jsou montovány kluzáky a ultralehká letadla.\n\nDruhým průmyslovým podnikem je štěrkovna v severní části obce a významnou hospodářskou roli hraje i rybníkářství. Kaniowem se táhne velká rybniční soustava přesahující z tzv. Žabího kraje na Těšínsku. Pocházel odsud Adolf Gasch, který vyšlechtil nové plemeno kapra zvané \"kapr haličský\".\n\n"}
{"id": "1401863", "url": "https://cs.wikipedia.org/wiki?curid=1401863", "title": "Temperley", "text": "Temperley\n\nTemperley je město v provincii Buenos Aires v Argentině. Je součástí okresu (\"partido\") Lomas de Zamora, v jehož jižní části se nachází. Je součástí aglomerace Velkého Buenos Aires.\n\nV roce 1854 průmyslový a textilní magnát George Temperley koupil 51 ha pozemků mezi ulicemi Dorrego, Almirante Brown, Eva Perón and Lavalle a postavil zde domy. 16. října 1870 byla otevřena místní železniční stanice. V roce 1965 dostalo sídlo status města.\n"}
{"id": "1401865", "url": "https://cs.wikipedia.org/wiki?curid=1401865", "title": "Absorbentní textilní vlákna", "text": "Absorbentní textilní vlákna\n\nAbsorbentní zvaná také superabsorbentní vlákna jsou výrobky z polymerů (SAP) se schopností absorbovat kapaliny v množstvích daleko přesahujících vlastní hmotnost.\nV 70. letech 20. století se začaly pokusy se zvýšením absorpčních schopností celulózy s pomocí chemického \"sítění\" (cross-link). První úspěšné pokusy se sítěním polyakrylátů s mnohem vyšší absorpcí než celulóza se uskutečnily v Japonsku začátkem 80. let. Asi o 10 let později se vyráběla na podobném principu vlákna s absorpcí 40násobku vlastní hmotnosti technologií suchého zvlákňování. Superabsorbentní vlákna se uplatnila především oblasti medicínských potřeb. V roce 2016 dosáhla celosvětová výroba 2,8 milionů tun.\n\nJako surovina se pro průmyslovou výrobu vláken používají zpravidla polyakryláty, jejichž molekuly se spojují s molekulami jiných sloučenin působením \"cross-linkers\" do prostorových sítí. Z granulátu se tvoří gel s trvalou konzistecí, který může pod tlakem pohltit kapaliny až do 200 násobku své váhy.\n\nTechnologií suchého zvlákňování se vyrábí např. filamenty s jemností 10 dtex, které se stříhají\n\n\n"}
{"id": "1401868", "url": "https://cs.wikipedia.org/wiki?curid=1401868", "title": "Victoria (Buenos Aires)", "text": "Victoria (Buenos Aires)\n\nVictoria je město v provincii Buenos Aires v Argentině. Je součástí okresu (\"partido\") San Fernando. Nachází se severozápadně od Buenos Aires a je součástí aglomerace Velkého Buenos Aires.\n\nMěsto vyrostlo okolo železniční stanice Estación Victoria (Mitre) drah Ferrocarril Central Argentino, která byla stjně jako město pojmenována po britské královně Viktorii.\n\nVe městě sídlí Universita San Andrés a fotbalový klub CA Tigre.\n"}
{"id": "1401869", "url": "https://cs.wikipedia.org/wiki?curid=1401869", "title": "Zimní stadion Rosice", "text": "Zimní stadion Rosice\n\nZimní stadion Rosice je sportovní hala v Rosicích v okrese Brno-venkov. Jedná se o stadion pro lední hokej, který slouží jako domácí hřiště hokejovým týmům HC Štika Rosice a HC Zastávka. Do roku 2009 zde působil klub HCM Slovan Rosice, který zanikl (v letech 1998–2002 hrál 1. ligu pod názvem HC Senators Rosice). Dále pak je stadion určen pro krasobruslení a krasobruslařské týmy, veřejné bruslení, školy, hokejová soustředění, hokejové turnaje, hrají zde také amatérské hokejové týmy.\n\nZimní stadion v Rosicích byl vybudován v 70. letech 20. století. Jeho výstavba probíhala od roku 1973, původně plánované zprovoznění na podzim 1975 ale nebylo dodrženo. Dokončení tak bylo nově naplánováno na roky 1976 a 1977.\n\nV roce 2009 prodalo město tehdy zchátralý zimní stadion přibližně za pět milionů korun firmě ABD Invest, neboť Rosice neměly na komplexní obnovu stavby finanční prostředky. Objekt pod soukromou správou fungoval dva roky, poté byl kvůli špatnému stavu uzavřen. Tehdy, v roce 2011, vzniklo občanské sdružení „Spolek ZS Rosice“, které stadion odkoupilo a během několika měsíců provedlo nutné úpravy jak samotné ledové plochy a chlazení, tak i vybavení a prostranství okolo stadionu a uvnitř stadionu, výměnu mantinelů a plexiskel, opravu šaten, sprch, aj. Koncem roku 2011 byl stadion znovu zprovozněn.\n\n\n"}
{"id": "1401873", "url": "https://cs.wikipedia.org/wiki?curid=1401873", "title": "Bestwinka", "text": "Bestwinka\n\nBestwinka je vesnice v jižním Polsku ve Slezském vojvodství v okrese Bílsko-Bělá v gmině Bestwina. Leží na řece Łękawka ve Wilamovském podhůří. V roce zde žilo 1 679 obyvatel, rozloha obce činí 4,55 km².\n\nPoprvé byla zmiňovaná v roce 1563 jako \"Bestwina Dolna (Dolní Bestwina)\". Patřila Osvětimskému knížectví a s ním byla součástí nejdřív Českého království, poté v letech 1457–1772 Polska, resp. polsko-litevské říše, a následně Habsburské monarchii. Z hlediska kulturně-geografického se řadí k Malopolsku, resp. Západní Haliči. Mezi lety 1977 až 1982 byla přičleněna k městu Čechovice-Dědice.\n\nCharakteristickým prvkem místní krajiny je zástavba bývalého JZD \"Przełom\" táhnoucí se podél silnice z Bestwiny do Kaniowa.\n\n"}
{"id": "1401876", "url": "https://cs.wikipedia.org/wiki?curid=1401876", "title": "Khumbuce", "text": "Khumbuce\n\nKhumbuce je hora vysoká 6636 m n. m. na hranici mezi Nepálem a Čínskou lidovou republikou.\n\nKhumbutse leží jako první hora západně od Mount Everestu. Název Khumbuce naznačuje jeho polohu v čele údolí Khumbu, do které proudí ledovec Khumbu. Je to jeden z prominentních vrcholů nad základním táborem pod Mount Everestem a je vidět v mnoha pohledech z nedalekých turistických tras. \n"}
{"id": "1401879", "url": "https://cs.wikipedia.org/wiki?curid=1401879", "title": "Kirat Čuli", "text": "Kirat Čuli\n\nKirat Čuli (též nazývaná Kirat Chuli a Tent Peak) je hora v Himálaji vysoká 7365 m n. m. na hranici mezi Nepálem a Indií.\n\nPrvní výstup na vrchol provedli Ernst Grob, Herbert Paidar a Ludwig Schmaderer v roce 1939.\n"}
{"id": "1401880", "url": "https://cs.wikipedia.org/wiki?curid=1401880", "title": "Gmina Bestwina", "text": "Gmina Bestwina\n\nGmina Bestwina je gmina v jižním Polsku ve Slezském vojvodství v okrese Bílsko-Bělá. Skládá se ze čtyř starostenství:\n\nDohromady má celá gmina rozlohu 37,69 km² (8,2 % území okresu) a v roce 2017 zde žilo 11 800 obyvatel (7,2 % obyvatelsva okresu).\n\nNa západě sousedí s gminou Čechovice-Dědice, na jihu s městem Bílsko-Bělá, na východě s gminou Wilamowice a na severu s gminou Miedźna a gminou Pszczyna v okrese Pszczyna.\n\nGmina leží na malopolské straně historické slezsko-malopolské/haličské zemské hranice a její severní hranice kopíruje někdejší rakousko-pruskou státní hranici. Významnou hospodářskou roli zde hraje rybníkářství, gminou se táhne velká rybniční soustava přesahující z \"Žabího kraje\" na Těšínsku. V obci Kaniów se nachází letecký technologický park s letištěm a výrobnou kluzáků i ultralehkých letadel, a také štěrkovna, v Bestwince pak velká drůbežárna (bývalé JZD \"Przełom\"). Probíhá tudy železniční magistrála Krakov – Bohumín – Vídeň (stanice \"Kaniów\").\n\nÚzemí gminy patří k suburbanní zóně Bílska-Bělé a počet obyvatel stoupá v důsledku suburbanizace.\n\n"}
{"id": "1401892", "url": "https://cs.wikipedia.org/wiki?curid=1401892", "title": "Dankowice (Slezské vojvodství)", "text": "Dankowice (Slezské vojvodství)\n\nDankowice ( \"Denkendorf\", vilamovsky \"Denkiadiüf\") jsou vesnice v jižním Polsku ve Slezském vojvodství v okrese Bílsko-Bělá v gmině Wilamowice. Leží ve Wilamovském podhůří na řece Dankówka, která se v severním cípu obce vlévá do Visly.\n\nPrvní písemná zmínka o Dankovicích pochází z roku 1326. Patřila k Osvětimskému knížectví a s ním byla součástí nejdřív Českého království, poté v letech 1457–1772 Polska, resp. polsko-litevské říše, a následně Habsburské monarchii. Z hlediska kulturně-geografického se řadí k Malopolsku, resp. Západní Haliči. Severní hranice obce, vyznačovaná Vislou, kopíruje bývalou rakousko-pruskou státní hranici.\n\nProbíhá tudy železniční magistrála Krakov – Bohumín – Vídeň, aneb historická Severní dráha císaře Ferdinanda. V obci se nachází vlaková zastávka \"Dankowice\", odkud v jízdním řádu 2017/2018 odjíždělo několik spojů do Čechovic-Dědic a přes Osvětim do Krakova.\n\nVýznamnou hospodářskou roli zde hraje rybníkářství. Územím Dankovic se táhne velká rybniční soustava přesahující z tzv. Žabího kraje na Těšínsku.\n\n"}
{"id": "1401894", "url": "https://cs.wikipedia.org/wiki?curid=1401894", "title": "Baden-Powell Peak", "text": "Baden-Powell Peak\n\nBaden-Powell Peak (dříve známý jako Urkema Peak) je hora v Himálaji na hranici Nepálu a Čínské lidová republiky. Leží asi sto kilometrů západně od Mount Everestu. V roce 2007 vláda Nepálu přejmenovala horu Urkema Peak na Baden-Powell Peak, na počest britského vojáka Roberta Badena-Powella, zakladatele světového skautského hnutí.\n\nPrvní výstup na vrchol Baden-Powell Peak byl uskutečněn 12. srpna 2007 mezinárodním týmem členů skautingu, včetně členů z Austrálie, Koreje, Tchaj-wanu, Singapuru, Taipei, Hongkongu, Malajsie a Nepálu.\n"}
{"id": "1401901", "url": "https://cs.wikipedia.org/wiki?curid=1401901", "title": "Dagmar Halašová", "text": "Dagmar Halašová\n\nDagmar Halašová (* 26. února 1974 Prostějov) je česká učitelka, kandidátka ODS ve volbách do Senátu PČR v roce 2018 v obvodu č. 62 – Prostějov.\n\nVystudovala Střední průmyslovou školu strojní v Prostějově a následně si doplnila vzdělání o personální management a psychologii. V letech 1995 až 2003 pracovala nejprve na marketingovém a personálním útvaru První brněnské strojírny v Brně, poté jako ředitelka marketingových komunikací a tisková mluvčí v nadnárodních společnostech ABB a Alstom, taktéž v Brně.\n\nPo mateřské dovolené (2003 až 2006) nastoupila jako učitelka na Základní školu v Nezamyslicích a vystudovala obor učitelství pro 1. stupeň základní školy na Pedagogické fakultě Masarykovy univerzity (promovala v roce 2013 a získala titul Mgr.).\n\nDagmar Halašová je vdaná a má dvě dcery. Žije v obci Doloplazy na Prostějovsku.\n\nJe členkou ODS. Za stranu kandidovala v Olomouckém kraji ve volbách do Poslanecké sněmovny PČR v roce 2017, ale neuspěla.\n\nVe volbách do Senátu PČR v roce 2018 kandidovala za ODS v obvodu č. 62 – Prostějov. Se ziskem 7,76 % hlasů skončila na 7. místě.\n"}
{"id": "1401906", "url": "https://cs.wikipedia.org/wiki?curid=1401906", "title": "Volby do Zastupitelstva hlavního města Prahy 2018", "text": "Volby do Zastupitelstva hlavního města Prahy 2018\n\nVolby do zastupitelstva hlavního města Prahy v roce 2018 proběhly v rámci obecních voleb v pátek 5. a v sobotu 6. října. Do zastupitelstva Prahy se dostalo pět subjektů.\n\nZvítězila ODS, která obhájila 14 mandátů. Po ní získaly o jeden mandát méně, tedy 13 mandátů, shodně Piráti, Praha sobě a Spojené síly pro Prahu (TOP 09, STAN, KDU-ČSL, LES a SNK ED). Nejméně mandátů z těch stran a uskupení, které překročily pětiprocentní hranici, dostalo hnutí ANO 2011, které obhájilo 12 mandátů. Praha a Liberec tak byly jedinými krajskými městy v Česku, kde hnutí ANO 2011 volby nevyhrálo. Zbylé politické subjekty, nejblíže SPD a KSČM získaly méně než 5 % a do zastupitelstva se tak nedostaly.\n\nVolební účast činila 46,44 % oprávněných voličů, byla tak třetí nejvyšší od sametové revoluce. Voličů, kteří měli právo volit bylo celkem .\n\nPředchozí volby v roce 2014 v Praze vyhrálo hnutí ANO 2011. To mělo v čele Adrianu Krnáčovou, která se stala primátorkou Prahy. Druhá v těsném závěsu byla TOP 09. Na třetím, čtvrtém a pátém místě skončily v malých rozestupech Trojkoalice (SZ, KDU-ČSL a STAN), ODS a ČSSD.\n\nV Praze vznikla koalice ANO, ČSSD a Trojkoalice (SZ, KDU-ČSL a STAN). V opozici zůstaly strany TOP 09, ODS, Česká pirátská strana a KSČM. Rok po volbách na podzim 2015 se tato koalice rozpadla. Po půl roce byla na jaře 2016 koalice obnovena.\n\nPříprava na volby do zastupitelstva hlavního města Prahy 2018 začaly v prosinci 2017. Hnutí ANO rozhodlo, že Krnáčová již nebude obhajovat post primátorky. Stalo se tak především kvůli její neoblíbenosti u občanů Prahy. Namísto ní byl vybrán Petr Stuchlík.\n\nStrany ve svých kampaních a programech shodně zdůrazňovaly hlavně témata dopravy a bydlení. Nejvíce pozornosti věnovaly tématu dostavby Pražského okruhu. Tu za prioritu určilo devět politických stran, například ODS, Piráti nebo KSČM. Významně volební programy ovlivnila také bytová situace v Praze. Byty jsou totiž drahé, bydlení není dostupné pro velkou část domácností a výstavba nových bytových domů trvá déle díky složitému povolování. Častým tématem byla také zanedbaná infrastruktura. Mluvilo se o ní v souvislosti s pádem Trojské lávky v roce 2017, velmi špatným stavem Libeňského či Výtoňského mostu. Především Piráti a Spojené síly pro Prahu ve volbách propagovali transparentnější hospodaření města.\n\nNejvíc finančních prostředků do předvolební kampaně v Praze investovalo hnutí ANO 2011, zaplatilo za ni téměř 50 milionů korun. To bylo zdaleka nejvíce ze všech kandidujících stran. Hlavní slogany byly: \"„Uděláme Prahu bohatší\"\" nebo s odkazem na volebního lídra: \"„Petr Prahu fakt nakopne\".\" Hnutí pořádalo v rámci kontaktní kampaně v Praze „sousedské večeře\", kde si lidé mohli dát zdarma guláš, bramboráky, pivo, nebo si vzít magnetofonovou kazetu s nahrávkou Karla Gotta.\n\nČeská pirátská strana investovala do pražské kampaně 3 miliony korun. Volební slogany zněly \"„Na prahu změny\"\" a také \"\"Držíme kurz\"\".\n\nCelkem 10 milionů investovaly do kampaně TOP 09 a STAN, které s podporou KDU-ČSL, LES a SNK ED tvořily Spojené síly pro Prahu s vůdčím heslem: \"\"Profesionální správa města. Konečně!\"\".\n\nSdružení nezávislých kandidátů Praha sobě pak založilo kampaň na dobrovolnících a žádné billboardy v Praze nemělo. V kampani zastánci hnutí zdůrazňovali potřebu změny vedení magistrátu a odkazovali na své působení na Praze 7.\n\nODS ve své kampani často kritizovala ostatní strany. Výrazným heslem bylo „\"Zpovykaní pražáci volí ODS\"\", čímž strana narážela na výrok předchozí primátorky Adriany Krnáčové (ANO). Ta v březnu 2018 při rozhovoru zmínila, že pražští občané jsou co se týče dopravní situace oproti ostatním městům zpovykaní.\n\nNěkolik týdnů před volbami přišla ODS s narážkou na Pirátskou stranu, když vystoupila s heslem \"\"Pořádek proti anarchii\"\", jehož grafické provedení připomínalo v případě slova \"pořádek\" grafiku ODS a \"anarchie\" grafiku Pirátské strany. ODS pak vysvětlilo, že za anarchii nepovažovala Piráty, nýbrž přechozí pražskou koalici. Velkou reakci zejména na sociálních sítích též vyvolala část kampaně ODS, která zobrazovala bezdomovce v tramvaji se sloganem \"\"Tramvaj není noclehárna.\"\" Předseda strany Petr Fiala odmítl tuto kampaň komentovat s poukazem na to, že jde o kampaň kolegů z pražské ODS. Lídr pražské kandidátky Bohuslav Svoboda způsob kampaně podpořil, na její tvorbě se však nepodílel.\n\nMezi strany, které se do zastupitelstva nakonec nedostaly, patřila ČSSD, KSČM a také SPD. ČSSD se v kampani s nákladem v \"nízkých jednotkách milionů korun\" zaměřila na přísliby snížení nákladů pro občany v nejrůznějších oblastech. Mezi nejvýraznější sliby patřilo \"\"MHD zcela zdarma\"\" či \"\"Nulový poplatek za psa\"\". MHD zdarma bylo též předvolebním slibem KSČM. \"\"Ostatní strany si přisvojují naše témata\"\", stěžoval si následně místopředseda Stanislav Grospič. SPD se v kampani zviditelnila především svými výstupy zaměřenými proti České pirátské straně, o jejíchž členech tvrdili, že jde o narkomany a alkoholiky a vyzývali voliče, ať raději volí \"\"zkušené a poctivé managery a akademiky z SPD\".\" Pirátská strana na tato tvrzení reagovala trestním oznámením.\n\nCelkové výsledky voleb v Praze byly sečteny až další den v neděli 7. října před devátou hodinou. Sčítání tak trvalo téměř 19 hodin. Bylo tomu tak hlavně kvůli složitosti pražských voleb.\n\nVe volbách kandidovaly tyto politické subjekty, celkem jich bylo 29.\n\nBylo vydáno 426 605 obálek, voliči tedy měli k dispozici 27 729 325 hlasů. Platných hlasů bylo 25 339 674, tedy 91,38%.\n\nV neděli 7. října po volbách se domluvily Česká pirátská strana, Praha sobě a Spojené síly pro Prahu (TOP 09 a STAN), že v pondělí 8. října začnou jednat o společné koalici. Hnutí Praha sobě již před volbami prohlásilo že nechce spolupracovat s ODS ani s ANO. Podobný názor zastávala také Pirátská strana i Spojené síly pro Prahu. Koalice tak získala celkem 39 hlasů z 65.\n\nDne 25. října byly po vyjednávání programů oznámeno rozdělení personálií, bylo rozhodnuto, že primátorem se stane Zdeněk Hřib (Česká pirátská strana). Kromě toho na magistrátu dostala Česká pirátská strana tři radní: pro školství a sport (Vít Šimral), bydlení (Adam Zábranský) a IT a EU fondy (Zdeněk Hřib). Spojené síly pro Prahu získaly prostřednictvím čtyř radních odpovědnost za rozvoj (Petr Hlaváček), majetek a majetkové podíly (Jan Chabr), legislativu a bezpečnost (Hana Marvanová) a životní prostředí a technickou infrastrukturu (Petr Hlubuček). Praha sobě dostala čtyři radní: za kulturu (Hana Třeštíková), dopravu (Adam Scheinherr), sociální věci a zdravotnictví (Milena Johnová) a za finance (Pavel Vyhnánek). Koaliční smlouva stran Pirátů, Praha sobě a Spojené síly pro Prahu (TOP 09 a STAN) byla podepsána 12. listopadu 2018.\n\nZdeněk Hřib byl zvolen dne 15. listopadu 2018 na ustavujícím zasedání nového zastupitelstva a převzal primátorský post po Adrianě Krnáčové. První jednání rady se konalo 20. listopadu 2018.\n"}
{"id": "1401908", "url": "https://cs.wikipedia.org/wiki?curid=1401908", "title": "Městský stadion Sletiště", "text": "Městský stadion Sletiště\n\nMěstský stadion Sletiště (Sletiště) v Kladně je areál sportovišť na jihozápadním konci města, od kterého jej za zdí odděluje ulice Sportovců a železniční trať Kralupy nad Vltavou – Kladno. Na jihozápadní straně pak dále přechází v les \"Lapák\", který je také využíván ke sportovně-rekreačním aktivitám.\n\nAreál je ve správě Sportovních areálů města Kladna (SAMK), které spravují také další sportoviště za ulicí Sportovců okolo hokejového stadionu i v dalších částech města. Na Sletiště navazují také další fotbalové stadiony Františka Kloze, Slovanu Kladno a FK Rozdělov, včetně vedlejších tréninkových.\n\nSportoviště v areálu Sletiště postavili kladenští Sokoli ve 20. letech 20. století, podle plánů z roku 1920 se začalo stavět roku 1921 a stavělo se prakticky celé desetiletí. V roce 1973 byl otevřený krytý bazén. Od 90. let pak probíhala jejich postupná rekonstrukce a spolu s rozvojem nových sportů také nová sportoviště. Obdobně se tak dělo i u dalších sportovišť kolem hokejového stadionu i jinde ve městě.\n\nRozsáhlou rekonstrukcí prošel například atletický ovál, kde se mimo jiné běhal také maraton na dráze (dříve ještě škvárové, dnes na tartanu) a také tribuna je nová, od roku 2018 také zastřešená. Krytý bazén má sníženou hloubku, již zde není skokanský můstek a k budově byl přistavěný aquapark se dvěma venkovními tubusy tobogánu. Byla zrekonstruována zeď kolem areálu, prochází zde asfaltová cyklostezka (tehdy patřila mezi první úseky cyklostezek na Kladně). Mezi nová sportoviště patří např. beachvolejbalové hřiště, hřiště na pétanque, in-line dráha, kontroly pro orientační běh, lanový park, street workoutové hřiště, trampolínový park, venkovní posilovna (fit park), nebo víceúčelové hřiště s umělou trávou. Ze sportovní ubytovny je po rekonstrukci \"Sport Hotel Sletiště\".\n\n\n\n\n\nPravidelně se zde konají kulturní akce jako Dny města, koncerty, letní kino. Ze sportovních akcí lze jmenovat mezinárodní atletické vícebojařské mítinky TNT Express Meeting (2007-), nebo Mistrovství České republiky v atletice 2005 a 2018, či mistrovství České republiky v soutěžním lezení na rychlost v letech 2002 a 2003, nebo mistrovství světa juniorů v moderním pětiboji 2018.\n\n\"kladenské sportovní kluby, které zde působily nebo působí\"\n\n\n"}
{"id": "1401909", "url": "https://cs.wikipedia.org/wiki?curid=1401909", "title": "Mamma Mia! Here We Go Again", "text": "Mamma Mia! Here We Go Again\n\nMamma Mia! Here We Go Again je romantická hudební komedie z roku 2018, kterou napsal a režíroval Ol Parker podle scénáře, který kromě něj vytvořili Richard Curtis a Catherine Johnson. Jedná se o pokračování filmu \"Mamma Mia!\", založeném na stejnojmenném divadelním muzikálu. Hlavní role ztvárnili Lily James, Amanda Seyfried, Christine Baranski, Julie Walters, Pierce Brosnan, Colin Firth, Stellan Skarsgård, Dominic Cooper, Cher a Meryl Streep. \n\nJedná se jak o prequel, tak i o sequel k prvnímu filmu. Příběh se odehrává několik let po událostech z prvního filmu, zároveň však obsahuje flashbacky z roku 1979 a vypráví příběh příjezdu Donny Sheridan na ostrov Kalokairi a jejího prvního setkání s třemi možnými otci své dcery Sophie.\n\nNásledující písně od skupiny ABBA se objevily jak ve filmu, tak i na soundtracku k filmu: \n\nPísně, které se objevily ve filmu, ale ne na soundtracku: \n\nPísně, které jsou zahrnuty na soundtracku, ale neobjevily se ve filmu: \n\nDíky finančnímu úspěchu prvního filmu se vedoucí Universal Pictures David Linde nechal do médií slyšet, že to sice bude chvíli trvat, ale pokračování filmu vznikne. Prohlásil, že by byl velmi potěšen, pokud by s ním chtěli znovu spolupracovat Judy Craymer, Catherine Johnson, Phyllida Lloyd, Benny Andersson a Björn Ulvaeus. Zmínil taktéž, že je z písní ABBY ještě stále co vybírat. \n\nOficiálně byl vznik filmu ohlášen v květnu 2017, kdy bylo datum premiéry stanoveno na 20. července 2018 se scénářem a v režii Ola Parkera. Benny Andersson v září 2017 potvrdil, že se ve filmu objeví následující tři písně skupiny ABBA: „When I Kissed the Teacher“, „Angeleyes“ a „I Wonder (Departure)“. Poslední jmenovaná byla nakonec z filmu vystřižena, ale objevuje se na soundtracku k filmu.\n\nV červnu 2017 bylo oznámeno, že se Amanda Seyfried vrátí do role Sophie. Později i Dominic Cooper potvrdil, že se do filmu vrací, stejně jako Meryl Streep, Colin Firth a Pierce Brosnan v rolích Skye, Donny, Harryho a Sama.Christine Baranski prohlásila během rozhovoru v červenci 2017, že se do filmu vrací jako Tanya. Dne 12. července 2017 byla Lily James obsazena do mladé verze hlavní hrdinky Donny. Dne 3. srpna 2017 byli do svých rolí obsazeni Jeremy Irvine a Alexa Davies jako mladý Sam a mladá Rosie, jejíž dospělou verzi hraje Julie Walters. O dva týdny později bylo oznámeno, že roli mladé Tanyi si zahraje Jessica Keenan Wynn a své role si zopakují Stellan Skarsgård jako Bill a Julie Walters jako Rosie. Dne 16. října 2017 bylo oznámeno, že se k obsazení filmu přidala zpěvačka Cher. \n\nHlavní natáčení filmu začalo 12. srpna 2017 v Chorvatsku. V říjnu 2017 se štáb přesunul do Anglie, a to do Shepperton Studios v Anglii, kde natáčel písně a taneční čísla s Cher. Natáčení oficiálně skončilo 2. prosince 2017. \n\n"}
{"id": "1401911", "url": "https://cs.wikipedia.org/wiki?curid=1401911", "title": "Alkalicko-křemičitá reakce", "text": "Alkalicko-křemičitá reakce\n\nAlkalicko-křemičitá reakce (, ASR, AKR) je dlouhodobá chemická reakce, která vede k porušení struktury a materiálových vlastností betonu. Jedná se o jeden z druhů \"alkalické reakce kameniva\" (ARK, AAR). Představuje reakci, během které se ve vysoce zásaditém prostředí cementové pasty rozpouštějí reaktivní formy oxidu křemičitého (SiO) obsažené v kamenivu za tvorby bobtnajícího alkalického gelu a ta vede k porušení struktury betonu. Častým řešením těchto problémů může být i demolice stavby. Alkalicko-křemičitá reakce ovlivňuje zejména dopravní stavby, ty jsou totiž vystaveny stálému působení vody, vlhkosti a v zimním období také chemických rozmrazovacích látek (CHRL).\n\nAlkalicko-křemičitou reakci poprvé pozoroval v 30. letech 20. století a následně popsal v roce 1940 Thomas E. Stanton ze \"California State Highway Division\", která spravovala dálnice v Kalifornii. Poruchy betonových konstrukcí byly způsobeny alkáliemi obsaženými v cementu a použitím vulkanických skel v kamenivu. Až do 60. let se mělo za to, že je ASR problémem především ve Spojených státech, nicméně po zjištění mnohých případů i v Evropě a Japonsku se pokládá ASR za celosvětový problém. Od roku 1974 se pravidelně koná \"International conference on alkali-aggregate reaction\" (ICAAR) – Mezinárodní konference o alkalické reakci kameniva.\n\nV Česku byly první případy řešeny až v 90. letech – zejména na betonových železničních pražcích a cementobetonových krytech dálnic (D11).\n\nPro vznik reakce je nutná přítomnost tří složek: alkálií, vody a reaktivní siliky (nejčastěji v podobně amorfního křemíku). Voda je v betonu přítomna prakticky vždy, alkálie pocházejí buď z cementu nebo často se do betonu dostávají z vnějšího prostředí – například jako chlorid sodný – NaCl (posypová sůl). Amorfní křemík je součástí některých druhů kameniv (viz dále). \n\nPrůběh je následující – nejdříve dojde k rozpouštění reaktivní siliky (S*) ve vysoce alkalickém prostředí cementové pasty – pH dosahuje hodnot 11–13. Silika reaguje s alkáliemi a vznikají alkalicko-křemičité gely, které s vlhkostí zvyšují objem. Produkty ASR trhají reaktivní zrna kameniva, dochází ke vzniku trhlin, které se dále rozšiřují kvůli překročení tahové pevnosti betonu – v trhlinách může tah dosahovat až 10 MPa.\n\nReakce může být zapsána např. takto:\n\n2 NaOH + HSiO → NaHSiO·2HO\n\nK reakci začíná logicky docházet v nejvlhčích částech konstrukce.\n\nKamenivo lze rozdělit podle reaktivity:\n\nPísky a štěrkopísky mohou mít naprosto rozdílnou reaktivitu v závislosti na oblasti výskytu.\n\nReakce se začíná projevovat po 10 a více letech. Nejzřetelnějším projevem je systém trhlin – podélné trhliny (ve směru hlavních napětí) jsou navzájem protkány sítí drobnějších nepravidelných trhlinek („krokodýlí kůže“). Trhliny vznikají obvykle v reaktivních zrnech kameniva a následně se šíří betonem, který se rozpadá. Z trhlin může prýštit nažloutle zbarvený gel a na povrchu betonu se tvoří výkvěty CaCO a alkalicko-křemičitého gelu. V pokročilejších stádiích může dojít i k odlupování částí konstrukce, odprýskávání povrchu a posunům konstrukčních prvků.\n\nReaguje prakticky každý křemen, ale u krystalických forem křemene je reakce tak pomalá, že obvykle přesahuje běžnou dobu životnosti stavby. Obecně může být reakce mrychlá (v řádu několika let), ale i velmi pomalá (desetiletí).\n\nNejdůležitější pro vyloučení alkalické reaktivity kameniva je detailní geologicko-petrografický rozbor ložisek kameniva. Dále se vzorky kameniva testují na zkušebních betonových tělesech dilatometrickou zkouškou, kdy se sleduje rozpínání těles. Malé rozpínání je vyhodnoceno jako bezpečné, americká norma ASTM 1260 C94 a česká TP 137 uvádějí hranice pro stanovení bezpečnosti kameniva:\n\nPřítomnost alkalicko-křemičitého gelu může být také vyšetřena uranyl-acetátovou metodou – postižené plochy po kontaktu s uranyl-acetátem zeleně světélkují.\n\nOpatření můžeme rozdělit na ty, kterými se snažíme ASR zamezit ještě před dobou výstavby a na ty, které omezují dopad reakce po jejím vzniku.\n\nBěhem výstavby:\n\nPo vzniku reakce:\n\nObecně je vždy nutné zvážit ekonomickou stránku opatření – není možné zakázat reaktivní kamenivo či přikázat nízkoalkalické cementy, náklady na výrobu betonu by pak byly značné. Nejlevněji vychází použití příměsí s pucolánovou aktivitou. Je paradoxní, že tyto příměsi obsahují reaktivní siliku – k reakci dojde, ale účinek alkálií se rozptýlí rovnoměrně a oslabí se tak reakční potenciál velkých zrn.\n\nV českém prostředí kontrolu kameniva pro vyloučení alkalicko-křemičité reakce vyžadují technické podmínky Ministerstva dopravy TP 137 – \"Vyloučení alkalické reakce kameniva v betonu na stavbách pozemních komunikací.\" Tyto technické podmínky vycházejí ze standardu ASTM 1260 C94.\n\n\n\n"}
{"id": "1401912", "url": "https://cs.wikipedia.org/wiki?curid=1401912", "title": "Noční hra", "text": "Noční hra\n\nNoční hra (v anglickém originále Game Night) je americký akční komediální film z roku 2018. Režie se ujali John Francis Daley a Jonathan Goldstein a scénáře Mark Perez. Hlavní role hrají Jason Bateman,  Rachel McAdams, Billy Magnussen, Sharon Horgan, Lamorne Morris, Kylie Bunbury, Jesse Plemons, Michael C. Hall a Kyle Chandler. Film měl premiéru ve Spojených státech dne 23. února 2018. Získal komerční úspěch a chválu kritiků. Celosvětově vydělal přes 117 milionů dolarů. \n\n\nFilm vydělal 69 milionů dolarů v Severní Americe a 48,4 milionů dolarů v ostatních oblastech, celkově tak vydělal 117,4 milionů dolarů po celém světě. Rozpočet filmu činil 37 milionů dolarů. Za první víkend docílil druhé nejvyšší návštěvnosti, kdy vydělal 16,6 milionů dolarů.\n\nNa recenzní stránce Rotten Tomatoes získal z 194 započtených recenzí 83 procent s průměrným ratingem 6,8 bodů z deseti. Na serveru Metacritic snímek získal z 39 recenzí 66 bodů ze sta. Na Česko-Slovenské filmové databázi snímek získal 69 procent.\n"}
{"id": "1401913", "url": "https://cs.wikipedia.org/wiki?curid=1401913", "title": "To zařídíme", "text": "To zařídíme\n\nTo zařídíme (v anglickém originále Set It Up) je americká romantická komedie z roku 2018, kterou režírovala Claire Scanlon a napsala Katie Silberman. V hlavních rolích se objevili Zoey Deutch, Glen Powell, Taye Diggs a Lucy Liu. Příběh filmu se soustředí na dva přepracované asistenty, kteří se snaží dát dohromady své náročné nadřízené. Film měl premiéru 15. června 2018 na Netflixu.\n\nV únoru 2016 bylo oznámeno, že do filmu byla obsazena Emilia Clarke, scénář k němu napíše Katie Silberman, producenty filmu se stanou Justin Nappi a Juliet Berman pod hlavičkou produkční společnosti TreeHouse Pictures a film bude distribuovat Metro-Goldwyn-Mayer. \n\nV březnu 2017 byli do hlavních rolí obsazeni Zoey Deutch a Glen Powell, přičemž Deutch nahradila Clarke a režisérkou se stala Claire Scanlon. Nakonec se také distributorem filmu stal Netflix místo MGM. V červnu 2017 byli k obsazení přidáni Taye Diggs, Lucy Liu a Joan Smalls. Hlavní natáčení začalo v červnu 2017 v New Yorku.\n\n"}
{"id": "1401920", "url": "https://cs.wikipedia.org/wiki?curid=1401920", "title": "Děsivé dědictví", "text": "Děsivé dědictví\n\nDěsivé dědictví (v anglickém originále Hereditary) je americký nadpřirozený hororový film z roku 2018. Režie a scénáře se ujal Ari Aster, jehož je to první režie. Hlavní role hrají Toni Collette, Alex Wolff, Milly Shapiro, Ann Dowd a Gabriel Byrne. Film měl premiéru dne 21. ledna 2018 na filmovém festivalu Sundance. Ve Spojených státech měl premiéru dne 8. června 2018 a v České republice dne 19. července 2018.\n\n\nFilm vydělal 43,5 milionů dolarů v Severní Americe a Kanadě a 30,3 milionů dolarů v ostatních oblastech, celkově tak vydělal 73,8 milionů dolarů po celém světě. Rozpočet filmu činil 10 milionů dolarů. Za první víkend docílil čtvrté nejvyšší návštěvnosti, kdy vydělal 13,6 milionů dolarů.\n\nNa recenzní stránce Rotten Tomatoes získal z 256 započtených recenzí 89 procent s průměrným ratingem 8,2 bodů z deseti. Na serveru Metacritic snímek získal z 48 recenzí 87 bodů ze sta. Na Česko-Slovenské filmové databázi snímek získal 74 procent.\n"}
{"id": "1401921", "url": "https://cs.wikipedia.org/wiki?curid=1401921", "title": "Live from Memphis (album, Wishbone Ash)", "text": "Live from Memphis (album, Wishbone Ash)\n\nLive from Memphis bylo propagační živou nahrávkou od rockové skupiny Wishbone Ash. Nahrávka obsahovala tři skladby a byla vydána pouze ve Spojených státech. V roce 2002 bylo celé EP přidáno jako bonus na remasterované album \"Argus\" (1972).\n\n\n\n\nhttp://wishboneash.com/\n"}
{"id": "1401922", "url": "https://cs.wikipedia.org/wiki?curid=1401922", "title": "Impresionismus (literatura)", "text": "Impresionismus (literatura)\n\nImpresionismus v literatuře je jedním z proudů modernismu. Primární uměleckou strategií impresionistických literárních děl je vyvolání smyslového dojmu. Nejčastěji jde o lyrickou poezii, existují však také impresionistické prózy. Jejich děj je podřízen snaze o zachycení nálady či atmosféry, plynoucího a pulzujícího života. Díla literárního impresionismu vznikala především na sklonku 19. století a v prvních letech 20. století a ideově vycházela z výtvarného impresionismu. Významnou roli však hrála také impresionistická hudba, všechny tři umělecké druhy měly k sobě svými východisky blízko a čerpaly jeden z druhého. Mallarmého báseň \"Faunovo odpoledne\" (1876), doplněná ilustracemi Édouarda Maneta, se například stala inspirací pro Debussyho symfonickou báseň \"Předehra k faunovu odpoledni\" (1894).\n\nMnozí tvůrci impresionistických literárních děl byli zároveň výraznými básníky dekadence a symbolismu a rozlišení mezi jednotlivými směry může být u jejich tvorby obtížné. Symbolistní básně však naznačují přítomnost významu, byť nejasného či mnohoznačného, zatímco impresionistické básně se pokoušejí být abstraktními symfoniemi nálad, bez skrytých významových rovin. Impresionistické literární texty bývají často zaměřeny na všechny lidské smysly, primárně na zrak a sluch, ale často oslovují také čich, chuť nebo hmat. Důraz je kladen na osobu vnímajícího mluvčího.\n\nZ českých impresionistických básníků získal největší úspěch Antonín Sova, zejména sbírkami \"Květy intimních nálad\" (1891), \"Z mého kraje\" (1893) a \"Soucit i vzdor\" (1894). Z dalších básnických impresionistů lze jmenovat ještě Antonína Klášterského, Karla Červinku a Františka Xavera Svobody. Impresionistické prvky a postupy se objevují též u Karla Hlaváčka. K impresionismu bývají řazeny také rané básně Fráni Šrámka, zejména sbírka \"Splav\" (1916).\n\nV próze mají výrazné impresionistické prvky romány Viléma Mrštíka: \"Pohádka máje\" ve své první, časopisecké verzi (1892) a \"Santa Lucia\" (1893). K impresionismu lze rovněž počítat romány \"Potulný národ\" (1912) Františka Gellnera a \"Náměstí republiky\" (1914). Marie Majerové. Impresionistické prózy často vytvářeli básníci: Antonín Sova napsal \"Ivův román\" (1902), Fráňa Šrámek prózy \"Sláva života\" (1903), \"Osika\" (1912) a zejména slavný román \"Stříbrný vítr\" v jeho definitivní podobě (1920), Jiří Mahen je autorem \"Kamarádů svobody\" (1909) a \"Díže\" (1911). K autorům impresionistických próz se řadí také Jan Opolský nebo Rudolf Těsnohlídek. V prózách Růženy Svobodové a Jiřího Karáska ze Lvovic se impresionistické postupy mísí se secesními a novoromantickými motivy. Ve svých raných textech psal impresionisticky František Skácelík a impresionistické prózy tvoří rovněž vedlejší složku v díle Viktora Dyka a Františka Xavera Šaldy. Mezi teoretiky tohoto způsobu psaní patřili Karel Sezima a Josef Matějka.\n\nImpresionismus se projevil také v českém dramatu, zejména u lyrických her Jaroslava Kvapila jako \"Princezna Pampeliška\" (1897) nebo \"Oblaka\" (1903) či dramat Fráni Šrámka jako \"Červen\" (1905), \"Léto\" (1915) a \"Měsíc nad řekou\" (1922).\n\nFrancouzská impresionistická poezie je spojena především se jménem Paula Verlaina, jehož zpěvné či hudební verše, publikované především ve sbírce \"Saturnské písně\" (1866), se pokoušejí o zachycení skutečnosti pomocí prchavých dojmů, především muzikální povahy. Ze sbírky bývá nejčastěji překládána a citována báseň „Podzimní píseň“, která atmosféru podzimu evokuje právě zvukovými kvalitami. Jako významní básníci užívající impresionistických postupů jsou uvádění také Arthur Rimbaud nebo Stéphane Mallarmé.\n\nMezi francouzskými prozaiky je možné impresionistické strategie spatřovat u Marcela Prousta v jeho \"Hledání ztraceného času\" (1913–1927). Někteří badatelé nalézají impresionistické prvky také u Edmonda de Goncourt a Julese de Goncourt, zejména v jejich naturalistické \"Germinii Lacerteuxové\" (1865). Sami bratři Goncourtové se přitom vůči impresionismu vymezovali a odsuzovali náčrty a skvrny impresionistického umění.\n"}
{"id": "1401925", "url": "https://cs.wikipedia.org/wiki?curid=1401925", "title": "Emmanuel Lebesson", "text": "Emmanuel Lebesson\n\nEmmanuel Lebesson (* 24. dubna 1988 Niort) je francouzský hráč stolního tenisu. Je levák, hraje za klub SPO Rouen, jeho trenérem je Patrick Chila. Na Mistrovství Evropy ve stolním tenise 2009 vybojoval spolu s Damienem Éloiem bronzovou medaili ve čtyřhře, na mistrovství Evropy ve stolním tenise 2016 získal titul ve dvouhře. S francouzským družstvem skončil třetí na mistrovství Evropy 2010, druhý na Evropských hrách 2015 a třetí na mistrovství Evropy 2017. Je mistrem Francie ve dvouhře z let 2009 a 2017. Startoval na olympijských hrách 2016, kde vypadl ve druhém kole mužské dvouhry. Ve světovém žebříčku byl v roce 2017 klasifikován na 20. místě.\n\n"}
{"id": "1401926", "url": "https://cs.wikipedia.org/wiki?curid=1401926", "title": "Delbert Mann", "text": "Delbert Mann\n\nDelbert Martin Mann, Jr. (30. ledna 1920 Lawrence, Kansas − 11. února 2007 Los Angeles, Kalifornie) byl americký divadelní a filmový režisér. Jeho nejslavnějším filmem je \"Na západní frontě klid\" (1979), který se natáčel v Čechách. Za režii snímku \"Marty\" (1955) získal Oscara. Často spolupracoval s hercem Ernestem Borgninem, který získal svého jediného Oscara právě za film \"Marty\". Zemřel v roce 2007 ve věku 87 let na následky zápalu plic v losangeleské nemocnici. Za svůj přínos filmovému průmyslu má svou hvězdu na Chodníku slávy.\n"}
{"id": "1401927", "url": "https://cs.wikipedia.org/wiki?curid=1401927", "title": "Svatby podle Mary", "text": "Svatby podle Mary\n\nSvatby podle Mary (v anglickém originále The Wedding Planner) je americký romantický komediální film z roku 2001. Režie se ujal Adam Shankman a scénáře Michael Ellis a Pamela Falk. Hlavní role hrají Jennifer Lopez a Matthew McConaughey.\n\n\nPůvodně měli Mary a Steve hrát Jennifer Love Hewitt a Brendan Fraser. Dvojice byla nahrazena Sarah Michelle Gellar a Freddiem Prinze Jr. I ti nakonec od projektu museli odejít a nahradili je Lopez a McConaughey.\n\nFilm vydělal 60 milionů dolarů v Severní Americe a Kanadě a 34 milionů dolarů v ostatních oblastech, celkově tak vydělal 94,7 milionů dolarů po celém světě. Rozpočet filmu činil 35 milionů dolarů. Za první víkend docílil nejvyšší návštěvnosti, kdy vydělal 13,5 milionů dolarů.\n\nNa recenzní stránce Rotten Tomatoes získal ze 104 započtených recenzí 16 procent s průměrným ratingem 3,9 bodů z deseti. Na serveru Metacritic snímek získal z 29 recenzí 33 bodů ze sta. Na Česko-Slovenské filmové databázi snímek získal 48 procent.\n\nJennifer Lopez získal nominaci na Zlatou malinu v kategorii nejhorší herečka.\n"}
{"id": "1401930", "url": "https://cs.wikipedia.org/wiki?curid=1401930", "title": "ATHENS", "text": "ATHENS\n\nATHENS (akronym z Advanced Technology Higher Education Network/Socrates) je výměnný vzdělávací program, který je pořádán evropskými technickými univerzitami. Program má délku jednoho týdne a probíhá dvakrát ročně – v březnu a v listopadu. Program koordinuje francouzský ParisTech.\n\nProgram ATHENS byl založen v roce 1996 a zpočátku (v letech 1997–2001) byl finančně podporován Evropskou unií skrze program Sokrates. V současnosti je program financován členskými univerzitami. Mezi předchůdce patří také \"Semaine Européenne\" („Evropský týden“), který konal ParisTech v letech 1992–1999 a program Leuven Network konaný mezi roky 1990 a 1997.\n\nStudenti se na program hlásí s několikaměsíčním předstihem. Mají na výběr desítky kurzů pořádaných na členských univerzitách. Podle vlastních preferencí si jich mohou vybrat až pět, ale finální výběr záleží na organizátorech v Paříži. Stipendium pokrývá část nákladů na dopravu a na ubytování.\n\nKurzy nejsou zaměřeny pouze na obory primárně vyučovaných na členských školách (fyzika, chemie, informatika, elektrotechnika, telekomunikace, stavitelství…), ale snaží se pokrýt i humanitní obory či umění.\n\nBěhem týdne jsou kromě vzdělávacích aktivit organizovány i tzv. \"European Dimension Activities\". Ty většinou spočívají v prohlídce města, seznámení se s místní kulturou a kulturou ostatních zahraničních studentů. Prostor je dán i seznámení s místními studenty.\n\nPodle oficiálních propozic by měl mít jeden kurz ATHENS hodnotu 2–3 ECTS kreditů.\n\n\n"}
{"id": "1401938", "url": "https://cs.wikipedia.org/wiki?curid=1401938", "title": "Hartley", "text": "Hartley\n\nHartley [\"hártli\"] může znamenat:\n\n\n"}
{"id": "1401941", "url": "https://cs.wikipedia.org/wiki?curid=1401941", "title": "Divoška", "text": "Divoška\n\nDivoška (v anglickém originále Wild Child) je britsko-francouzsko-americký komediální film z roku 2008. Režie se ujal Nick Moore a scénáře Lucy Dahl. Hlavní role hrají Emma Roberts, Kimberley Nixon, Juno Temple, Linzey Cocker, Sophie Wu, Alex Pettyfer a Georgia King. Film je posledním filmem herečky Natashy Richardson, která v roce 2009 zemřela.\n\n\nNa recenzní stránce Rotten Tomatoes získal z 26 započtených recenzí 38 procent s průměrným ratingem 4,8 bodů z deseti. Na Česko-Slovenské filmové databázi snímek získal 60 procent.\n"}
{"id": "1401942", "url": "https://cs.wikipedia.org/wiki?curid=1401942", "title": "Szklarska Poręba Górna (nádraží)", "text": "Szklarska Poręba Górna (nádraží)\n\nSzklarska Poręba Górna je železniční stanice ve městě Szklarska Poręba, které se nachází v Dolnoslezském vojvodství v Polsku. Stanice byla otevřena 25. června 1902.\n\nZe stanice denně odjíždějí vlaky ve směrech:\n\n\n\nNa nádraží provozují železniční dopravu následující dopravci:\n\n\n"}
{"id": "1401945", "url": "https://cs.wikipedia.org/wiki?curid=1401945", "title": "Mník bělolemý", "text": "Mník bělolemý\n\nMník bělolemý (\"Brosme brosme\") je mořská ryba z čeledi mníkovití.\n\nMník bělolemý má protáhlé tělo. Běžně dosahuje délky kolem 50 cm. Má jednu hřbetní ploutev, která je na bázi dlouhá a sahá až k ploutví ocasní. Má 93–103 měkkých paprsků. Řitní ploutev je na bázi dlouhá, je protažena až k ocasní ploutvi. Má 62–75 měkkých paprsků. Horní čelist je jen o málo delší než dolní čelist. Na bradě je jeden vous.\n\n"}
{"id": "1401948", "url": "https://cs.wikipedia.org/wiki?curid=1401948", "title": "Žemina", "text": "Žemina\n\nŽemina je litevská bohyně země. Jejím mužským protějškem je Žemepatis „pán země“ a odpovídá jí lotyšská bohyně Zemes māte „matka země“.\n\nJe zmiňována Janem Łasickým v díle \"De Diis\" z roku 1615:\n\n„\"Jsou ještě bohyně země Žemina a včel Austheia, o jedné i o druhé věří, že má vliv na potomstvo.\"“\n\nJejí jméno je také zmiňováno Mikalojusem Daukšou v roce 1595.\n\nJejí jméno vychází z litevského výrazu \"žẽme\" „země“ doplněného o sufix \"-na\", častý jako přípona jmen bohyň napříč indoevropskými jazyky a znamenajícího „paní, vládkyně (něčeho)“. Podobné je rekonstruované jméno thrácké bohyně země – Zemelā, které přijala řecká postava Semelé, matka Dionýsa.\n"}
{"id": "1401949", "url": "https://cs.wikipedia.org/wiki?curid=1401949", "title": "AC Tepo Kladno", "text": "AC Tepo Kladno\n\nAC Tepo Kladno (Athletic Club Tepo Kladno) je atletický klub ze středočeského města Kladna, který působí na atletickém oválu v areálu městského stadionu \"Sletiště\" a vznikl roku 1908. Aktuálně nese název sponzora Tepo s.r.o., což je městská společnost, která zásobuje Kladno teplem od roku 1995. Ve Středočeském kraji je s 900 členy největším atletickým klubem.\n\nKlub pořádal Mistrovství České republiky v atletice 2005 a Mistrovství České republiky v atletice 2018, od roku 2007 mezinárodní atletický vícebojařský míting TNT Express Meeting a další akce.\n\n\n"}
{"id": "1401951", "url": "https://cs.wikipedia.org/wiki?curid=1401951", "title": "Footloose: Tanec zakázán", "text": "Footloose: Tanec zakázán\n\nFootloose: Tanec zakázán (v anglickém originále Footloose) je americký muzikálový dramatický taneční film, remakem stejnojmenného filmu z roku 1984. Režie se ujal Craig Brewer a na scénáři společně s ním pracoval také Dean Pitchford. Hlavní role hrají Kenny Wormald, Julianne Hough, Miles Teller, Andie MacDowell a Dennis Quaid. Ve Spojených státech a České republice měl premiéru dne 14. října 2011. \n\n\nV říjnu roku 2008 bylo oznámeno, že film bude režírovat Kenny Ortega, projekt však musel opustit kvůli rozpočtu filmu. Peter Sollett byl najat jako scenárista. V roce 2010 Craig Brewer přepsal scénář po Crawfordovi. Oficiálním scenáristou se nakonec stal Dean Pitchoford.\n\nV červenci 2007 byl do role Rena obsazen Zac Efron, ale projekt nakonec v březnu 2009 opustil. O dva měsíce bylo oznámeno, že ho nahradil Chace Crawford, ten však projekt později také opustil. Dne 22. července 2010 bylo oznámeno, že Kenny Wormald si zahraje hlavní roli. Tanečnice soutěže \"Dancing with the Stars\" Julianne Hough byla obsazena do hlavní role Ariel. Do role byly zvažovány Amanda Bynes, Miley Cyrus a Hayden Panettiere. Do role reverenda Shawa Moora byl obsazen Dennis Quaid a do role Willarda Hewitta Miles Teller. Do role manželky reverenda Moora byla obsazena Andie MacDowell. Během rozhovoru v show Howarda Sterna herec Kevin Bacon potvrdil, že mu ve filmu byla nabízena cameo role, kterou však odmítl. Měl si zahrát roli Renova otce.\n\nFilm se odehrával ve fiktivním městě Bomont v Georgii. Natáčení bylo zahájeno v září 2010 a bylo ukončeno o dva měsíce později. \n\nFilm vydělal 51,8 milionů dolarů v Severní Americe a 11,7 milionů dolarů v ostatních oblastech, celkově tak vydělal 63,5 milionů dolarů po celém světě. Rozpočet filmu činil 24 milionů dolarů. Za první víkend docílil druhé nejvyšší návštěvnosti, kdy vydělal 15,5 milionů dolarů. Výdělek za první víkend byl slabší než výdělky filmů jako \"Nežádej svůj poslední tanec\" (2001, 23,4 milionů dolarů), \"Let's Dance\" (2006, 20,7 milionů dolarů), ale stejný jako u filmů \"Nakládačka\" (2004, 16,1 milionů dolarů) a \"Let's Dance 3D\" (2004, 15,8 milionů dolarů). Původní film \"Footloose\" vydělal celosvětově 80 milionů dolarů.\n\nNa recenzní stránce Rotten Tomatoes získal ze 169 započtených recenzí 69 procent s průměrným ratingem 6,1 bodů z deseti. Na serveru Metacritic snímek získal z 35 recenzí 58 bodů ze sta. Na Česko-Slovenské filmové databázi snímek získal 56 procent.\n"}
{"id": "1401956", "url": "https://cs.wikipedia.org/wiki?curid=1401956", "title": "Mistrovství České republiky v atletice 2018", "text": "Mistrovství České republiky v atletice 2018\n\n49. mistrovství České republiky v atletice 2018 se uskutečnilo ve dnech 28. – 29. července 2018 na městském stadionu \"Sletiště\" v Kladně, pořadatelem je místní klub AC Tepo Kladno.\n\n\n"}
{"id": "1401961", "url": "https://cs.wikipedia.org/wiki?curid=1401961", "title": "Maria Mitchellová", "text": "Maria Mitchellová\n\nMaria Mitchellová (1. srpna 1818 Nantucket – 28. června 1889 Lynn) byla americká astronomka. \n\nPocházela z kvakerské rodiny, zájem o astronomii převzala od svého otce Williama Mitchella. Od roku 1836 pracovala jako knihovnice v Nantucket Atheneum. Dne 1. října 1847 objevila kometu C/1847 T1, nazývanou také „kometa slečny Mitchellové“. Za svůj objev obdržela zlatou medaili dánského krále Frederika VI. a byla jako první žena v historii přijata do American Academy of Arts and Sciences. Roku 1865 obdržela profesuru na Vassar College a v roce 1869 se stala členkou American Philosophical Society. Významně se angažovala za dostupnější vzdělání pro ženy, přátelila se s předními intelektuály své doby jako byli Herman Melville nebo Ralph Waldo Emerson, byla aktivní feministkou a abolicionistkou. Posmrtně byla uvedena do National Women's Hall of Fame.\n\nByla podle ní pojmenována Maria Mitchell Observatory na ostrově Nantucket, obchodní loď \"SS Maria Mitchell\" a kráter Mitchell na Měsíci.\n\n"}
{"id": "1401963", "url": "https://cs.wikipedia.org/wiki?curid=1401963", "title": "Ropucha jihoasijská", "text": "Ropucha jihoasijská\n\nRopucha jihoasijská (\"Duttaphrynus melanostictus\") je suchozemská, převážně noční žába, jeden z nejznámějších jihoasijských obojživelníků vyskytující se v subtropickém a tropickém prostředí od nulové nadmořské výšky do 2000 m n. m. Žije nejčastěji na zalesněném území a vždy v blízkosti vody, do které snáší vajíčka.\nVyskytuje se na velké části jižní a východní Asie. Původně pochází z oblasti rozkládající se z Pákistánu přes Nepál, Indii, Bangladéš, Srí Lanku, jižní Čínu, Myanmar, Thajsko, Kambodžu, Laos, Vietnam, Malajsko a Singapur až po většinu ostrovů Indonésie (Sumatra, Jáva a Borneo). Rozšířila se a v nedávné době zdomácněla na ostrovech Bali, Sulawesi, Ambonu a Molukách, Timoru, Nové Guineji a Andamanských a Nikobarských ostrovech.\n\nVyskytuje se v širokém spektru stanovišť s vlhkou půdou, v hustém, stále zeleném, deštném lese, případně i polosuchém lese v poříční oblasti, na bažinatém území, v obhospodařované zemědělské oblasti i přímo v městských zahradách po obvodě nejhustějšího lidského osídlení. Upřednostňuje narušený nížinný biotop, uprostřed hustých lesů je její výskyt neobvyklý.\n\nJe zvířetem lovícím v noci a které se v průběhu dne ukrývá mezi listy, v dírách pod kořeny stromů, pod kameny, v hromadách listí nebo spadaných větví, případně i pod nepřírodními předměty zhotovenými lidmi. V noci po silných deštích bývá k spatření v městech pod světly pouličního osvětlení, kde loví hmyz přivábený světlem. Hrubá kůže ji dobře chrání před vyschnutím a je proto schopná po delší dobu pobývat i v suchém městském mikrohabitatu.\nRopucha jihoasijská je poměrně velká žába s malou hlavou s hřebenem a krátkými končetinami. Samci bývají průměrně velcí 7 cm a samice 7,5 cm. Kůži mají pevnou, suchou a velmi variabilně zbarvenou, její základní barva se pohybuje se od cihlově červené až po téměř zcela černou. Nejobvyklejší barvou je světle žlutohnědá se tmavými nebo červenohnědými skvrnami a pruhy. Záda má porostlá různě velkými bradavicemi s vyčnívajícími trny, která mají okolo tmavé skvrny. Nedospělci bradavice nemají, ale kolem krku mají patrný černý kroužek. Čenich je krátký a špičatý, vystupující tympána jsou oválná a každé má asi dvoutřetinovou velikost oka. Dospělí samci mají pod hrdlem vokální vak, jasně oranžové hrdlo a na vnitřní straně prvého a druhého prstu polštářky ulehčující přichycení při amplexu.\n\nV době mimo páření žije osamoceně, nemá vyznačené teritorium a je velmi tichá. Má dobrý sluch i čich a na blížící se nebezpečí je upozorňována i vibracemi. Jen neochotně a krátce skáče, přes překážky špatně šplhá.\nNad očima má koncentrované žlázy a po celém těle roztroušené žlázy vylučující toxické látky, bufotoxiny a bufogeniny. U lidí mohou při prostupu přes poškozenou kůži nebo sliznici vyvolat srdeční arytmií až zástavu srdce, způsobit zvýšení krevního tlaku, poruchu koordinace chůze, pohyb v kruhu a závratě. Na územích, kde se tyto žáby rozšířily v poslední době, bývají spatření mrtví hadi s ropuchou jihoasijskou v tlamě, patrně nebyli připraveni na jedovatého obojživelníka.\n\nRopucha jihoasijská je masožravec živící se hlavně všemožným hmyzem, červy, mravenci, šváby, členovci, měkkýši, hady, ještěrkami, mnohonožkami i drobnými obojživelníky a další dostupnou drobnou faunou. Polapá mnoho lidem škodícího hmyzu, jako much, komárů, ploštic, termitů a pod. Analýzou vzorků žaludků mnoha jedinců se zjistilo, že sežerou veškeré místně dostupné živočichy, které jsou schopné ulovit a spolknout. Mimo hlavní potravy, hmyzu, žere i vejce, larvy a mláďata ostatních obojživelníků.\n\nV oblastech s trvale vlhkým prostředím může k rozmnožování docházet průběžně po celý rok, na územích se střídajícími se suchými a mokrými periodami vždy počátkem období dešťů. Ovulace vajíček u samic je závislá na pozici měsíce, dochází k ní těsně před nebo krátce po úplňku, vajíček bývá velké množství a vaječníky tvoří až 30 % tělesné hmotnosti žáby. Tvorba spermatu u samců probíhá nepřetržitě, snižuje se jen v období sucha. Samice se při dostatečné vlhkosti může pářit dvakrát ročně.\n\nSamci se při námluvách shromažďují u malých nádrží a hlasitým kvákáním (popisovaným jako \"curr, curr, curr\") svolávají samice. V této době jsou samci, kterých je mnohem více než samic, mezi sebou agresivní a snaží se, jeden jak druhý, naskočit na samici a udržet se, úspěšný samec pak drží samici zezadu v amplexu. Následně samice přilepí řetězec černých vajíček, oplodněných vnějším oplodněním samce, obalených v tlusté hlenové kapsli na ponořenou vegetaci v klidné vodě. Jedná samice jich vyprodukuje až 40 000. Tím veškerá péče o potomstvo končí.\n\nZa jeden až dva dny se z vajíček lihnou drobné larvy, ze kterých vyrůstají tmaví pulci krmící se převážně řasami. Dorůstají do velikosti asi 26 mm a ocas mají dlouhý 20 mm. Asi za měsíc projdou metamorfózou, ztratí ocas, přebudují se jim dýchací orgány a stanou se nezávislí na vodním prostředí. Ve volné přírodě se odhaduje délka života žáby na 4 roky, v zajetí to bývá až 10 let.\n\nRopucha jihoasijská je místy, hlavně v Thajsku, Laosu a Číně, místními obyvateli konzumována, přičemž při špatném zpracování masa dochází k onemocnění až otravám. V přírodě má málo přirozených nepřátel, je pouze na jídelníčku větších hadů a ptáků, kteří jsou vůči jedu odolní. Pokud není přemnožená je pro místní farmáře přínosem, pomáhá snižovat stavy škodlivého hmyzu.\n\nTento adaptabilní druh šířící se postupně na nová a nová místa bývá také považován za škodlivého, invazního živočicha, který vytlačuje místní druhy žab a drobných živočichů. Například ve státě Viktoria v Austrálii je hodnocena jako škodlivý živočich a je likvidována. Podle IUCN není globálně ohrožena, naopak její početní stavy stále vzrůstají.\n\n"}
{"id": "1402025", "url": "https://cs.wikipedia.org/wiki?curid=1402025", "title": "Hecznarowice", "text": "Hecznarowice\n\nHecznarowice (vilamovsky \"Helciadiüf\") jsou vesnice v jižním Polsku ve Slezském vojvodství v okrese Bílsko-Bělá v gmině Wilamowice. Leží ve Wilamovském podhůří na řece Pisarzówka, která se v severovýchodním katastrálního území vléva do Soły. Sousedí s městy Wilamowice na severozápadě a Kęty na jihovýchodě.\n\nPrvní písemná zmínka o Hecznarovicích pochází z roku 1457, kdy bylo Osvětimské knížectví, dosud léno Koruny české, prodáno polskému králi Kazimíru IV. Jagellonskému. Po prvním dělení Polska v roce 1772 se staly součástí Habsburské monarchii. Z hlediska kulturně-geografického se řadí k Malopolsku, resp. Západní Haliči.\n\nObec Hecznarovice tvoří kromě vlastního vesnického jádra osada \"Nowa Wieś za Sołą\" a východní část \"Harszówek Dolních\", jejichž zbytek patří k Pisarzowicím.\n\n"}
{"id": "1402043", "url": "https://cs.wikipedia.org/wiki?curid=1402043", "title": "Zasole Bielańskie", "text": "Zasole Bielańskie\n\nZasole Bielańskie (vilamovsky \"Błan Fjym Üwer\") je vesnice v jižním Polsku ve Slezském vojvodství v okrese Bílsko-Bělá v gmině Wilamowice. Leží severovýchodně od Wilamowic mezi řekami Soła a Wilamówka.\n\nSamostatná obec \"Zasole Bielańskie\" vznikla až v roce 1953, dříve se jednalo o levobřežní část („za Sołou“) vesnice Bielany. Ta je poprvé zmiňována v roce 1457 a patřila Osvětimskému knížectví. Z hlediska kulturně-geografického se Bielany a Zasole řadí k Malopolsku, resp. Západní Haliči.\n\n"}
{"id": "1402044", "url": "https://cs.wikipedia.org/wiki?curid=1402044", "title": "Vlastina Kounická Svátková", "text": "Vlastina Kounická Svátková\n\nVlastina Kounická Svátková, v herecké profesi také Vlastina Svátková (* 9. března 1982 Myjava) je slovenská herečka a spisovatelka, žijící v Praze od roku 2002. Její otec je Čech, pocházející z Jižní Moravy, matka se narodila v Piešťanech.\n\nVyrůstala v Myjavě na Slovensku, kde chodila do základní školy a absolvovala i gymnázium. Chodila do dramatického kroužku, recitovala, zpívala a navštěvovala ZUŠ, obor klavír. Ještě na střední škole přednášela básně na pohřbech. Po maturitě odjela do Bratislavy studovat na Univerzitě Komenského v Bratislavě pedagogiku. Studium ukončila magisterským titulem. Zároveň studovala masmediální komunikaci na Univerzitě sv, Cyrila a Metoda v Trnavě. Při studiu začala psát pro časopisy a magazíny. V letech 2003-2004 byla redaktorkou magazínu Style a kosmetickou redaktorkou magazínu Elle. Poprvé hrála ve filmu \"Casino Royale\", ve kterém hrála v roce 2006. Od té doby se věnuje herectví, hrála např. ve filmu \"Gangster Ka\", \"Nevinné lži\" nebo \"Ženy v pokušení\".\n\nV roce 2016 Česká televize odvysílala dokument \"13. komnata Vlastiny Svátkové\", kde se herečka svěřuje o svých problémech s bulímií. Nad nemocí úspěšně zvítězila a v současnosti pomáhá dívkám a ženám s poruchami přijmu potravy, je ambasadorkou nadace Anabell, spolupracuje i s nadací Sudička. Je také ředitelkou zapsaného ústavu Vzdělání života, které organizuje vzdělávací přednášky pro děti na školách o poruchách příjmu potravy\n\nVěnuje se i psaní. Píše fejetony do časopisů, na své sociální sítě. Vydala knihy \"Modrý slon\", \"Sama sebou\" a \"Prostor pro duši,\" ze které se stal bestseller a bez toho, aby kniha byla v knihkupectví se prodalo už 20 000 kusů výtisků.\n\nVlastina Svátková spolu s Zuzanou Šulajovou vlastní značku Adore, pod kterou navrhuje zlaté luxusní šperky z přírodních drahokamů a polodrahokamů.\n\n\n\n\n"}
{"id": "1402045", "url": "https://cs.wikipedia.org/wiki?curid=1402045", "title": "Aizuwakamacu", "text": "Aizuwakamacu\n\nAizuwakamacu () je město v prefektuře Fukušima v Japonsku. K roku 2018 mělo přes 121 tisíc obyvatel.\n\nAizuwakamacu leží v severní části ostrova Honšú. Spadá do prefektury Fukušima v oblasti Tóhoku. Část jeho východní hranice tvoří jezero Inawaširo. Dále hraničí na severovýchodě s Inawaširem a Bandai, na severu s Kitakatou, Jugawou a Aizubange, na západě s Aizumisato, na jihu se Šimogó a Ten'nei a na jihovýchodě s Kórijamou.\n\nDne 1. dubna 1889 vzniklo \"Wakamacu\" jako nově založené městečko. Jméno bylo změněno na \"Aizuwakamacu\" v roce 1955.\n\n"}
{"id": "1402048", "url": "https://cs.wikipedia.org/wiki?curid=1402048", "title": "Jeden den v New Yorku", "text": "Jeden den v New Yorku\n\nJeden den v New Yorku (v anglickém originále New York Minute) je americký komediální film z roku 2004. Režie se ujal Dennie Gordon a scénáře Emily Fox, Adam Cooper a Bill Collage. Hlavní role hrají Mary-Kate a Ashley Olsen a Eugene Levy. Je to poslední film, ve kterém dvojčata hrají společně. Ve Spojených státech a České republice měl premiéru dne 7. května 2004.\n\n\nFilm vydělal 14 milionů dolarů v Severní Americe a 7 milionů dolarů v ostatních oblastech, celkově tak vydělal 21,8 milionů dolarů po celém světě. Rozpočet filmu činil 30 milionů dolarů. Za první víkend docílil čtvrté nejvyšší návštěvnosti, kdy vydělal 5,9 milionů dolarů.\n\nNa Česko-Slovenské filmové databázi snímek získal 43 procent.\n"}
{"id": "1402050", "url": "https://cs.wikipedia.org/wiki?curid=1402050", "title": "Výlet do Říma", "text": "Výlet do Říma\n\nVýlet do Říma (v anglickém originále When In Rome) je americký komediální film z roku 2002. Režie se ujal Steve Purcell a scénáře Michael Swerdlick. Hlavní role hrají Mary-Kate a Ashley Olsenovy. Film byl vydán na DVD dne 26. listopadu 2002. \n\n"}
{"id": "1402051", "url": "https://cs.wikipedia.org/wiki?curid=1402051", "title": "Pelagiál", "text": "Pelagiál\n\nPelagiál (jiné názvy: pelagická oblast, pelagická zóna, pelagické pásmo; z řec. Πέλαγος - Pelagos = otevřené moře) má dva související významy :\n\n\nOrganismy se v pelagiálu převážně volně vznášejí nebo aktivně plavou. Dělíme je na plankton, nekton, neuston a pleuston.\n\nV literatuře se uvádějí různé dělení pelagiálu. Následují příklady.\n\nDělení 1\n\n\nDělení 2:\n\n\nDělení 3\n\n\nDělení 4\n\n\n"}
{"id": "1402052", "url": "https://cs.wikipedia.org/wiki?curid=1402052", "title": "První jízda", "text": "První jízda\n\nPrvní jízda (v anglickém originále Getting There) je americký komediální film z roku 2002. Režie se ujal Steve Purcell a scénáře Michael Swerdlick. Hlavní role hrají Mary-Kate a Ashley Olsenovy.\n\nŠestnáctiletá dvojčata Taylor a Kylie oslavují své narozeniny a s čerstvým řidičským průkazem se rozhodnou vyrazit do Salt Lake City v Utahu a navštívit své kamarády na Zimní olympijských hrách.\n\n"}
{"id": "1402053", "url": "https://cs.wikipedia.org/wiki?curid=1402053", "title": "Kapucínský klášter v Mnichově Hradišti", "text": "Kapucínský klášter v Mnichově Hradišti\n\nKlášter kapucínů v Mnichově Hradišti je klášter s barokním kostelem svatých Tří králů a kaplí svaté Anny. Nachází se v těsném sousedství valdštejnského zámku Mnichovo Hradiště.\n\nVýstavba kostela svatých Tří králů započala v roce 1694 a trvala do roku 1699. Klášter byl založen v mezidobí, roku 1697, tedy ještě v době před rozsáhlou barokní přestavbou tehdy renesančního mnichovskohradišťského zámku, která byla dokončena v roce 1703. \n\nKapucíni zde vybudovali prostý, pro řád typický, komplex budov bez zdobných prvků. Klášter tvořený třemi křídly budov, které obklupují dvůr je napojen přímo na presbytář kostela. Kostel se začal stavět v roce 1694 podle stavebního projektu vypracovaného členem řádu P. Jiřím z Mnichova a dokončen byl v roce 1699. \n\nOd roku 1966 je v kapucínském kostele instalováno lapidárium středočeské barokní plastiky. Celkem je zde vystaveno asi 50, hlavně pískovcových soch, zejména díla mistrů Matyáše Bernarda Brauna, Františka Ignáce Platzera, Ferdinanda Maxmiliána Brokoffa a dalších, a především pak práce sochařské rodiny Jelínků z Kosmonos. \n\nV letech 1723-1724 nechala zbožná majitelka panství Marie Markéta z Valdštejna, rozená Černínová u kostela vystavět bohatě vyzdobenou barokní kapli sv. Anny. Kaple byla stavebně propojena s kostelem sv. Tří králů. O šedesát let později nechal Vincenc z Valdštejna do kaple přenést ostatky frýdlantského vévody, císařského generalissima Albrechta z Valdštejna a jeho ženy Lukrécie, z kartuziánského kláštera ve Valdicích, zrušeného v rámci církevních reforem císaře Josefa II. Při příležitosti tří set let od smrti Albrechta z Valdštejna zde byl umístěn náhrobek z červeného mramoru od sochaře Kolaczska.\n\nPřed klášterm se nachází socha sv. Anny od sochaře Josefa J. Jelínka z roku 1713.\n\n"}
{"id": "1402058", "url": "https://cs.wikipedia.org/wiki?curid=1402058", "title": "Sestry na Bahamách", "text": "Sestry na Bahamách\n\nSestry na Bahamách (v anglickém originále Holiday in the Sun) je americký romantický rodinný film z roku 2001. Režie se ujal Steve Purcell a scénáře Brent Goldberg a David Wagner. Hlavní role hrají Mary-Kate a Ashley Olsenovy. \n\nMadison a Alex Stewartovy jsou dvojčata z Illinois, které se svými rodiči vydávají o zimních prázdninách na Bahamy. Nejdříve jsou naštvané, že nemohly se svými přáteli jet na Havaj, ale nakonec si pobyt začnou užívat díky nově získané volnosti v podobě vlastního apartmánu a díky skvělým plážím Karibiku.\n\n"}
{"id": "1402060", "url": "https://cs.wikipedia.org/wiki?curid=1402060", "title": "Petr Firbas", "text": "Petr Firbas\n\nPetr Firbas (* 27. března 1955 v Jablonci nad Nisou) je českobratrský evangelický duchovní a pedagog.\n\nOrdinován do kazatelské služby byl v roce 1983. V letech 1983–1992 působil jako vikář ve farním sboru ČCE v Ostravě-Vítkovicích. V letech 1992–1995 byl zástupcem ředitele Vyšší odborné školy biblické v Hradci Králové a následně ředitelem této školy (ve funkci ředitele vystřídal Miroslava Heryána). V letech 1996–2006 působil jako jáhen a následně farář v Novém Bydžově. Po zrušení Vyšší odborné školy biblické v roce 2006 odešel do Prahy, kde od října 2006 zastává úřad faráře v Horních Počernicích; v roce 2018 plánuje odejít do důchodu.\n\nOd roku 2009 zastává též úřad konseniora Pražského seniorátu ČCE.\n\n"}
{"id": "1402062", "url": "https://cs.wikipedia.org/wiki?curid=1402062", "title": "International Working Test 2019", "text": "International Working Test 2019\n\nInternational Working Test 2019 (IWT 2019) byl XXVIII. ročník mezinárodní soutěže retrieverů ve working testech, který se konal 1. a 2. června 2019 v Nizozemsku poblíž statku Landgoed Zelle. Pořadatelem soutěže byl Nederlandse Retriever Club (NRC).\n\nSoutěže se zúčastnilo 40 týmů (34 národních týmů a 6 národních free týmů) z 15 zemí. Vítězem se stal národní tým Skotska (1) před národními týmy Finska (3) a Itálie (1).\n\nRozhodčími byly Philippa Williams, Frank Hermansen, Pieter Vivijs, Billy Steel a Roy Ehbel.\nMaximální počet startujících byl stanoven 40 týmů. Každá členská země mohla vyslat maximálně 3 národní týmy a poslední vítěz měl automaticky zajištěnou účast. Nakonec se přihlásilo 34 národních týmu, zbylých 6 míst bylo k dispozici pro národní free týmy.\n\nTým ze Skotska je složen ze členů vítězného družstva posledních dvou ročníku Skinner's Cupu. \n\nSoutěže se zúčastní 2 národní české týmy. První tým byl nominován Retriever Sportem CZ (RSCZ) a druhý tým byl nominován Retriever klubem CZ (RKCZ). Den před zahájením soutěže došlo ke změně složení psů u týmu č. 1, kdy místo psa Blackthorn Gandalf nakonec startoval Blackthorn Dubhe.\n\n\"      náhradník / rezervní pes\"\n\nNa začátku každého soutěžního dne byly týmy rozděleny do pěti skupin podle startovních čísel. Během dne každý tým absolvoval pět testů. Rozdělení do skupin určovalo, kterým testem tým začínal.\n\nVýsledková listina.\n\n"}
{"id": "1402063", "url": "https://cs.wikipedia.org/wiki?curid=1402063", "title": "Sestry v Londýně", "text": "Sestry v Londýně\n\nSestry v Londýně (v anglickém originále Winning London) je americký komediální film z roku 2001. Režie se ujal Craig Shapiro a scénáře Karol Ann Hoffner. Hlavní role hrají Mary-Kate a Ashley Olsenovy.\n\n"}
{"id": "1402071", "url": "https://cs.wikipedia.org/wiki?curid=1402071", "title": "Železniční nehoda v Úvalech", "text": "Železniční nehoda v Úvalech\n\nŽelezniční nehoda v Úvalech se stala 9. července 1984 odpoledne po páté hodině v železniční stanici. Dva lidé zemřeli na nástupišti a osm lidí bylo těžce zraněno. Pravděpodobnou příčinou bylo vybočení kolejnic v oblouku jako důsledek vysokých teplot.\n\nRychlík R 524 Bečva jel z Košic do Prahy. Ve směru od Tuklat projel pravotočivý oblouk a za ním úrovňový přejezd ulice Pražská; ještě v oblouku před nádražím došlo k vykolejení jeho pěti posledních vozů. V okamžiku nehody jel vlak rychlostí 99 km/h.\n\n\nZraněné z vlaku i ze stanice odváželo deset vozů pražské Záchranné zdravotnické služby do nemocnic v Českém Brodě a Říčanech.\n\nVykolejené vozy způsobily na druhém nástupišti zničení několika podpěrných sloupů a části jeho zastřešení. Opravenou část zastřešení podpírala od nehody výdřeva, která zmizela až po modernizaci stanice roku 2015.\n\n\n\n"}
{"id": "1402076", "url": "https://cs.wikipedia.org/wiki?curid=1402076", "title": "Kostel Panny Marie Sněžné (Kašperské Hory)", "text": "Kostel Panny Marie Sněžné (Kašperské Hory)\n\nPoutní kostel Panny Marie sněžné v Kašperských Horách ( \"Kirche St. Maria Schnee in Bergreichenstein\") je filiální kostel římskokatolické farnosti Kašperské Hory.\n\nJednolodní novorománská stavba kostela se dvěma nápadnými věžemi v západním průčelí je z poloviny 19. století se nachází v Nerudově ulici na jižním okraji městečka Kašperské Hory, v těsném sousedství původní kaple Panny Marie Klatovské při silnici směrem ke Zlatému potoku. Která zde dodnes stojí při silnici pod kostelem je prostá barokní stavba s trojúhelníkovým štítem nad západním průčelím.\n\nPůvodně v místě dnešního kostela stávala pouze kaple Panny Marie Klatovské, nazývané \"Grantl\" ze 17. století na poutním místě u vydatného pramene zázračné vody. Roku 1690 byl v kapli umístěn milostný obraz Panny Marie Klatovské, dar manželů Jiřího a Anny Prunových. V roce 1816 inicioval zdejší děkan Mikuláš Toepper přestavbu kaple.\n\nKostel Panny Marie sněžné byl postaven jako poutní v letech 1850–1867 podle plánů místního stavebního mistra Johanna Buchingera na vyvýšeném terénu poblíž barokní kaple. Jelikož kaplička kapacitně nedostačovala trvalému růstu počtu poutníků byl na vyvýšením místě nad kaplí postaven kostel.\n\nJiž od 19. století se zde každoročně 5. srpna (svátek Panny Marie Sněžné) konají mariánské pouti, jejichž tradici se nepodařilo zlikvidovat ani komunistickému režimu. Šumavský spisovatel Karel Klostermann popisuje kašperskohorskou pouť ve svém románu \"V ráji šumavském\".\n\n"}
{"id": "1402077", "url": "https://cs.wikipedia.org/wiki?curid=1402077", "title": "Pamětní medaile 4. střeleckého pluku Prokopa Velikého", "text": "Pamětní medaile 4. střeleckého pluku Prokopa Velikého\n\nPamětní medaile 4. střeleckého pluku Prokopa Velikého je je pamětní medaile 4. střeleckého pluku československých legií. Medaile byla založena v roce 1947 při příležitosti plukovních oslav 30. výročí založení této jednotky v Rusku.\n\n\n"}
{"id": "1402078", "url": "https://cs.wikipedia.org/wiki?curid=1402078", "title": "Pamětní medaile 2. střeleckého pluku Jiřího z Poděbrad", "text": "Pamětní medaile 2. střeleckého pluku Jiřího z Poděbrad\n\nPamětní medaile 2. střeleckého pluku Jiřího z Poděbrad je pamětní medaile 2. střeleckého pluku Jiřího z Poděbrad. Medaile byla zřízena velitelstvím 2. střeleckého pluku v roce 1946 v souvislosti s plukovními oslavami 30. výročí vzniku pluku.\n\nMedaile je bronzová a jejím autorem je S. Hlobil.\n\n\n"}
{"id": "1402080", "url": "https://cs.wikipedia.org/wiki?curid=1402080", "title": "Pamětní medaile 3. střeleckého pluku Jana Žižky z Trocnova", "text": "Pamětní medaile 3. střeleckého pluku Jana Žižky z Trocnova\n\nPamětní medaile 3. střeleckého pluku Jana Žižky z Trocnova je pamětní medaile, která byla založena v roce 1947 při příležitosti 30. výročí vzniku jednotky v Rusku.\n\nMedaile je zhotovena z patinovaného, tmavého bronzu a jejím autorem je S. Hlobil.\n\n\n"}
{"id": "1402081", "url": "https://cs.wikipedia.org/wiki?curid=1402081", "title": "Gąski (maják)", "text": "Gąski (maják)\n\nMaják Gąski (polsky: \"Latarnia Morska Gąski\", anglicky: \"Gąski Lighthouse\") stojí v Polsku na pobřeží Baltského moře ve vsi Gąski okres Koszalińský Západopomořanské vojvodství.\n\nNachází se mezi majáky Darłowo a Kolobřeh. Maják je kulturní památkou zapsanou v seznamu kulturních památek Západopomořanského vojvodství pod číslem A-363 z 14. srpna 2008.\n\nMaják byl postaven v letech 1876–1878. Materiál na stavbu byl přivážen loděmi a vykládán na speciální rampu, která vedla do moře. Na maják byla umístěna Fresnelova čočka 2. třídy s bílým světlem, zdrojem byl naftový plamen. Dosvit činil 18 námořních mil. Od roku 1927 zdrojem světla byla elektrická lampa a světlo bylo přerušované. K tomuto účelu bylo\n\nv lucerně instalováno hodinové zařízení se závažím, aby byl dodržen charakteristický interval zákmitu světa. Během druhé světové války byl maják poškozen a obnoven až v roce 1948 a hodinový mechanismus nahrazen elektromotorem. V roce 1996 byla provedena generální oprava. Opravy zdí majáku proběhly v letech 1933, 1960 a 1963. Maják s dvoupatrovým domem lampařů, stodolou, hospodářskou budovou a cihlové oplocení bylo v roce 2008 zapsáno do seznamu kulturních památek Polska.\n\nMaják je ve správě Námořního úřadu (\"Urząd Morski\") ve Slupsku. Maják je přístupný veřejnosti v letních měsících.\n\nMaják je zobrazen na poštovní známce (katalogové číslo 4094) vydanou polskou poštou.\n\nVálcová věž, která ukončena korunní obloučkovou římsou, je postavena na osmiboké dvoupodlažní základně o průměru 11,3 m a s obloučkovou římsou. Maják je postaven z červených neomítaných cihel, ukončený ochozem s válcovou lucernou. Ve věži je žulové schodiště s 226 schody. Zdrojem světla je žárovka o výkonu 1500 W v cylindrické Fresnelově čočce, čočka mí průměr 1400 mm. V případě poruchy se automaticky rozsvítí záložní žárovka stejného výkonu. Dosvit je 23,5 námořních mil. Věž má červenou barvu a bílý ochoz s lucernou. Maják je ohrazen cihlovou zdí.\n\n\noznačení:\n\n\nV blízkosti majáku se nachází rozcestník turistických cest\n\n\n\n"}
{"id": "1402082", "url": "https://cs.wikipedia.org/wiki?curid=1402082", "title": "František Němeček", "text": "František Němeček\n\nJméno a příjmení František Němeček se může vztahovat k následujícím osobnostem:\n\n\n"}
{"id": "1402084", "url": "https://cs.wikipedia.org/wiki?curid=1402084", "title": "Karl Kaufmann", "text": "Karl Kaufmann\n\nKarl Kaufmann (1843, Rakouské Slezsko – 27. dubna 1905, Vídeň) byl rakouský malíř krajin a městských architektur.\n\nKarel Kaufmann byl žákem Vídeňské akademie. Jeho hojné studijní cesty ho vedly do Norska, Nizozemí, Německa, Itálie. Pravděpodobně se dostal až do tehdejší Konstantinopole, dnešního Istanbulu. Od roku 1900 se natrvalo usídlil ve Vídni.\n\nKarel Kaufmann byl velmi plodným malířem, který na svých cestách namaloval velké množství krajin a městských architektur. Jeho pohledy na města jako Benátky, Řím a Istanbul jsou dnes sběrateli velmi vyhledávány. Kaufmannovi architektury a krajiny jsou zastoupeny v mnoha soukromích sbírkách na celém světě. Některé obrazy byly prodány za značné ceny.\n\nKarl Kaufmann signoval svoje díla mnohdy různými pseudonymy, často se s pseudonymy měnil i styl malby. Některé pseudonymy používal výhradně pro specifické náměty, například severské fjordy signoval často J. Holmstedt, J. Rollin.\n\nZnámé pseudonymy: \n\n\n"}
{"id": "1402090", "url": "https://cs.wikipedia.org/wiki?curid=1402090", "title": "Královna ročníku", "text": "Královna ročníku\n\nKrálovna ročníku (v anglickém originále Sydney White) je americký romantický komediální film z roku 2007. Režie se ujal Joe Nussbaum a scénáře Chad Gomez Creasey. Hlavní role hrají Amanda Bynes, Sara Paxton a Matt Long. Film měl premiéru ve Spojených státech dne 21. září 2007. V České republice vyšel na DVD dne 14. května 2008. \n\n\nNatáčení se odehrávalo v okolí Orlanda na Floridě od 14. února 2007 do 4. dubna 2007. Natáčelo se na univerzitách University of Central Florida, Rollins College a University High School.\n\nFilm vydělal 11,8 milionů dolarů v Severní Americe a 1,7 milionů dolarů v ostatních oblastech, celkově tak vydělal 13,6 milionů dolarů po celém světě. Rozpočet filmu činil 16,5 milionů dolarů. Za první víkend docílil šesté nejvyšší návštěvnosti, kdy vydělal 5,1 milionů dolarů.\n\nNa recenzní stránce Rotten Tomatoes získal z 83 započtených recenzí 36 procent. Na serveru Metacritic snímek získal z 19 recenzí 44 bodů ze sta. Na Česko-Slovenské filmové databázi snímek získal 52 procent.\n"}
{"id": "1402108", "url": "https://cs.wikipedia.org/wiki?curid=1402108", "title": "TelStar 19V", "text": "TelStar 19V\n\nTelStar 19V (TelStar 19 Vantage) je telekomunikační družice, kterou vyrobila americká společnost Space Systems Loral a provozovatelem je kanadská společnost Telsat. Její pracovní pozice je na geostacionární dráze na 63° západní délky, na stejné pozici, jako operuje družice Telstar 14R. Svým signálem bude pokrývat Jižní Ameriku, Karibik, severní část Kanady a severní část Atlantského oceánu.\n\nTelStar 19V byl vynesen pomocí nosné rakety Falcon 9 Block 5 společnosti SpaceX, sídlem v kalifornském Hawthornu. Z důvodu vysoké váhy byl satelit vynesen pouze na sub-GTO a ne na přechodovou dráhu ke geostacionární dráze, jako je u podobných letů zvykem. První stupeň následně přistál na plovoucí plošině. Jednalo se o druhý let verze Block 5 a první let stupně B1047. Statický zážeh před letem proběhl 18. července kolem 23:00 SELČ.\n"}
{"id": "1402110", "url": "https://cs.wikipedia.org/wiki?curid=1402110", "title": "Česko Slovensko má talent (7. řada)", "text": "Česko Slovensko má talent (7. řada)\n\nSedmá řada Česko Slovensko má talent odstartovala 31. srpna roku 2018 na TV Prima a 2. září na TV JOJ. Porotci 7. řady byli Jaro Slávik, Jakub Prachař, Diana Mórová a Marta Jandová, která vystřídala Lucii Bílou. Moderátory byli David Gránský a Lujza Garajová Schrameková.\n\nCastingy se konaly v těchto městech:\n</onlyinclude>\n\n<onlyinclude>\n\n</onlyinclude>\n"}
{"id": "1402115", "url": "https://cs.wikipedia.org/wiki?curid=1402115", "title": "Operátor výběru", "text": "Operátor výběru\n\nOperátor výběru je v logice operátor nad formulemi zavedený Davidem Hilbertem vracející term, pro který formule platí. V logice prvního řádu například platí formula_1. Formalismus podporující operátor výběru se nazývá ε-kalkulus.\n\nOperátor výběru lze použít k eliminaci kvantifikátorů, neboť platí\nformula_1\na\nformula_3.\nTerm formula_4 ve druhé ekvivalenci reprezentuje imaginární prvek, pro který formule platí, platí-li pro celé universum. V tomto smyslu je ekvivalentní Henkinovým svědkům pro univerzální kvantifikaci: formula_5\n"}
{"id": "1402116", "url": "https://cs.wikipedia.org/wiki?curid=1402116", "title": "Pan Božský", "text": "Pan Božský\n\nPan Božský (v anglickém originále The Perfect Man) je americký romantický komediální film z roku 2005. Režie se ujal Mark Rosman a scénáře Gina Wendkos. Hlavní role hrají Hilary Duff, Heather Locklear a Chris Noth. Film získal negativní recenze od kritiků, ale komerční úspěch. Ve Spojených státech měl premiéru dne 17. června 2005. \n\n\nFilm vydělal 16,5 milionů dolarů v Severní Americe a 3,2 milionů dolarů v ostatních oblastech, celkově tak vydělal 19,7 milionů dolarů po celém světě. Rozpočet filmu činil 10 milionů dolarů. Za první víkend docílil osmé nejvyšší návštěvnosti, kdy vydělal 15,3 milionů dolarů.\n\nNa recenzní stránce Rotten Tomatoes získal film z 115 započtených recenzí 6 procent. Na serveru Metacritic snímek získal z 29 recenzí 27 bodů ze sta. Na Česko-Slovenské filmové databázi snímek získal 53 procent.\n\nHilary Duff získala za roli Holly cenu Teen Choice Awards v kategorii nejlepší ženský herecký výkon v komediálním filmu. Získala také nominaci na Zlatou malinu v kategorii nejhorší herečka, cenu však získala Jenny McCarthy.\n"}
{"id": "1402117", "url": "https://cs.wikipedia.org/wiki?curid=1402117", "title": "Equirria", "text": "Equirria\n\nEquirria, též \"Equrria\", \"Ecurria\", „koňský běh“ byly ve starověkém Římě závody koňských spřežení konané 27. února a 14. března na počest Marta. Druhý z dostihů postupně splynul se svátkem Mamuralia. Závody se konaly na Martově poli, pokud bylo zaplaveno tak na Mons Caelius.\n\nPodle starého římského kalendáře byly první z Equirrií konány na nový rok a existence dvou totožný slavností je snad způsobena zdvojením po přesunutí úředního nového roku po 153 př. n. l. Podle Tertulliana zavedl svátek sám Romulus na počest svého božského otce, žádný ze starších autorů nic takového však nezmiňuje. Je možné že dostihy byly rituální očistou koní před nastávající válečnou sezónou.\n\nPodle byzantského učence Ióanna Lyda působícího v 6. století a jeho díla \"De mensibus\" „O měsících“ se účastníci dělili na tři „kmeny“:\n\nPodle Jaana Puhvela odpovídají barvy a božstva třem společenským vrstvám podle trojfunkční hypotézy: kněžím, válečníkům a prostému lidu, a přirovnává tento dostih k staroindickému závodu vádžapéja, ke kterému měli přistup bráhmani, kšatrijové i vaišjové.\n"}
{"id": "1402121", "url": "https://cs.wikipedia.org/wiki?curid=1402121", "title": "Klášter Saint-Magloire", "text": "Klášter Saint-Magloire\n\nKlášter Saint-Magloire bylo opatství v Paříži. Klášter byl zrušen a následně zbořen za Velké francouzské revoluce.\n\nKlášter se nacházel v prostoru dnešního domu č. 82 v \"Rue Saint-Denis\".\n\nBenediktinské opatství založili mniši z bretaňského Léhonu. Nejprve se usídlili na pravém břehu poblíž kaple sv. Jiří za městskými hradbami. Ke konci 10. století mniši přesídlili na ostrov Cité do kostela sv. Bartoloměje. V roce 1138 mniši kostel opustili a přesunuli se do \"Rue Saint-Denis\". V roce 1572 se opět přesunuli do ulice \"Rue Saint-Jacques\" poblíž kostela Saint-Jacques-du-Haut-Pas. V tomto klášteru byl v roce 1618 zřízen seminář Saint-Magloire. Klášter byl zrušen v roce 1790 a kostel s klášterem byly posléze po několika letech zbořeny.\n"}
{"id": "1402123", "url": "https://cs.wikipedia.org/wiki?curid=1402123", "title": "Baker", "text": "Baker\n\nSlovo Baker má více významů:\n\n\n"}
{"id": "1402124", "url": "https://cs.wikipedia.org/wiki?curid=1402124", "title": "Seminář Saint-Magloire", "text": "Seminář Saint-Magloire\n\nSeminář Saint-Magloire ( ) byl kněžský seminář v Paříži. Nacházel se ve stejnojmenném opatství poblíž kostela Saint-Jacques-du-Haut-Pas v 5. obvodu.\n\nSeminář Saint-Magloire založil patentem Ludvík XIII. v roce 1618 a z podnětu pařížského biskupa Henriho de Gondi jej svěřil kongregaci oratoriánů. V 17. století byl jediným kněžským seminářem v Paříži. Na přelomu 17. a 18. století se stal jedním z center jansenismu. Během Francouzské revoluce byl v roce 1791 seminář Saint-Magloire vybrán biskupem Jean-Baptiste Gobelem jako seminář pro kněží ústavní církve. Nicméně krátce nato byl seminář zrušen a jeho místo obsadil Národní ústav neslyšící mládeže (\"Institut national de jeunes sourds\").\n"}
{"id": "1402125", "url": "https://cs.wikipedia.org/wiki?curid=1402125", "title": "Samarinda", "text": "Samarinda\n\nSamarinda je město v Indonésii, správní centrum provincie Východní Kalimantan. S více než 800 000 obyvatel je největším městem na ostrově Borneo. Leží na řece Mahakam nedaleko jejího ústí do Makasarského průlivu. Bylo založeno Nizozemci 21. ledna 1668, název pochází z bugijského výrazu „samarenda“ (stejně vysoký), označujícího domy původních obyvatel postavené na vodě.\n\nSamarinda je obchodním centrem, které se rozvíjí díky ložiskům černého uhlí a ropy v okolí, vyvážejí se také vzácná dřeva a palmový olej. Díky nabídce pracovních příležitostí roste počet obyvatel o zhruba sedm procent ročně. Mezinárodní letiště Samarinda patří k nejfrekventovanějším v Indonésii. Ve městě sídlí Univerzita Mulawarman. Samarinda má množství mešit a most přes řeku Mahakam z roku 1987, významnou atrakcí je také rekreační park Tanah Merah Indah-Lempake. Na stadionu Segiri Samarinda Stadium hraje domácí zápasy fotbalový klub Borneo FC, účastník indonéské nejvyšší soutěže. Samarinda je vyhlášená kulinářskou specialitou amplang, připravovanou z rybího masa.\n"}
{"id": "1402126", "url": "https://cs.wikipedia.org/wiki?curid=1402126", "title": "Gábor (příjmení)", "text": "Gábor (příjmení)\n\nPříjmení Gábor nese více různých osobností:\n\n"}
{"id": "1402127", "url": "https://cs.wikipedia.org/wiki?curid=1402127", "title": "Sbor Církve adventistů sedmého dne Praha-Michle", "text": "Sbor Církve adventistů sedmého dne Praha-Michle\n\nSbor Církve adventistů sedmého dne Praha-Michle sídlí v BB Centru, v Praze 4-Michli. BB Centrum je rozsáhlý polyfunkční komplex, který byl zbudován roku 1996. V rámci centra působí také křesťanská základní a mateřská škola Elijáš, spravována českým sdružením Církve adventistů sedmého dne. Sbor se schází ve Společenském centru, prostorách o maximální kapacitě 200 lidí.\n\nKazatelem sboru je Pavel Šimek.\n\nSbor se schází pravidelně každou sobotu v 10:00 na studium Bible. Kázání Božího Slova je týž den od 11:30.\n\n"}
{"id": "1402129", "url": "https://cs.wikipedia.org/wiki?curid=1402129", "title": "Kostel Božího hrobu (Paříž)", "text": "Kostel Božího hrobu (Paříž)\n\nKostel Božího hrobu (tj. \"Église Saint-Sépulcre\") byl kapitulní kostel v Paříži. Nacházel se v prostoru dnešního domu č. 60 na \"Rue Saint-Denis\". Kostel byl zbořen za Velké francouzské revoluce.\n\nKostel a špitál patřily řádu Křižovníků Božího hrobu a byly založeny v roce 1326 pro poutníky, kteří přijížděli do Paříže na cestě do Jeruzaléma či z Jeruzaléma kvůli návštěvě Božího hrobu. Kostel byl zrušen za Francouzské revoluce v roce 1790. O rok později kostel koupila společnost batávských (holandských) obchodníků. Ti nechali zbořit staré budovy a na jejich místě postavit obchodní dům. Tato budova byla později také zbořena při proražení \"bulváru Sébastopol\" a rozšíření \"Rue de la Cossonnerie\".\n\n"}
{"id": "1402133", "url": "https://cs.wikipedia.org/wiki?curid=1402133", "title": "Robert Čapek", "text": "Robert Čapek\n\nRobert Čapek (* 29. března 1967 v Hradci Králové) je učitel a školní psycholog. Kromě psaní knih vytváří učebnice, metodické texty, píše blog a spravuje facebookové stránky „Líný učitel“. Spolupracuje se vzdělávacími institucemi. Jako lektor realizuje pro různé vzdělávací organizace a ve sborovnách semináře s pedagogicko-psychologickými tématy, jako jsou: podporující, klimatické a alternativní metody, hodnocení a sebehodnocení žáků, odměny a tresty ve školní praxi, třídní a školní klima, třídní schůzky a spolupráce s rodiči a další. Vede i workshopy a webové semináře na téma „Líný učitel“.\n\nVystudoval na různých vysokých školách několik studijních oborů: sociální pedagogiku, rodinnou výchovu, výchovné poradenství, školní management a získal doktoráty z pedagogiky (Univerzita Olomouc) a z psychologie (Univerzita Karlova). Během své pedagogické kariéry působil v českém školství na různých pozicích: učil na zvláštní, základní, střední i vysoké škole.\n\n\n\n"}
{"id": "1402138", "url": "https://cs.wikipedia.org/wiki?curid=1402138", "title": "Vladimír Levora", "text": "Vladimír Levora\n\nVladimír Levora (* 14. července 1920, Křížovice u Plánice – 27. května 1999, Klatovy), byl grafik a malíř, zakladatel galerie na hradě Klenová, hrdina, který za druhé světové války bojoval v československé armádě na východní frontě, v 50. letech politický vězeň komunistického režimu.\n\nVladimír Levora začal před válkou studovat na Pedagogické fakultě v Plzni, kde se zapojil do odbojové skupiny. Po jejím prozrazení uprchl v červenci 1939 z Plzně přes Beskydy do Polska. Po obsazení Polska Sovětským svazem a nacistickým Německem se pokusil spolu s dalšími přejít zpět přes Zakarpatskou Ukrajinu, byl ale udán a zatčen orgány NKVD a poslán do gulagu na Vorkutě. Tam byl vězněn až do roku 1942, kdy byli občané Československa amnestováni. Dne 9. prosince 1942 byl v Buzuluku zapsán do 1. československého polního praporu, se kterým se jako člen kulometné roty zúčastnil bitvy u Sokolova. Byl v bojích těžce zraněn a domů se vrátil jako válečný invalida. Roku 1948 byl vyznamenán Sokolovskou pamětní medailí.\n\nPo válce obnovil studia oboru výtvarná výchova na Pedagogické fakultě v Plzni u Františka Kolihy, Jaroslava Krátkého a Jana Weniga. Roku 1951 se stal členem Svazu československých výtvarných umělců. Po absolvování Pedagogické fakulty pracoval na obnově válkou zničeného nádraží v Plzni a v letech 1954-1962 jako výtvarník v podniku Kozak, Klatovy. Sepsal své zážitky z gulagu a rukopis nazvaný „Bez svatozáře a vavřínu“ dával číst svým známým. Na základě udání byla u něj provedena domovní prohlídka a rukopis jeho třídílné autobiografie StB zabavila a zničila. Roku 1958 byl odsouzen na 18 měsíců vězení za „pobuřování proti republice“ a „hanobení spojeneckého státu“. Byl vězněn na Borech a ve Valdicích.\n\nV 60. letech pracoval Vladimír Levora v Klatovském divadle jako scénograf a roku 1963, po zrušení divadla, byl převeden do Okresního domu osvěty a pověřen přípravou a řízením okresní galerie. Sám objevil zpustlý hrad a zámek Klenová a vlastním úsilím se zasloužil o jeho záchranu. Přesvědčil předsedu místního JZD Františka Bytle, aby mu poskytl stavební četu, získal finance z tehdejšího ONV a začal s rekonstrukcí. Po skončení nejnutnějších oprav hradu i zámku osobně navštívil Národní galerii a všechny oblastní galerie a vyžádal od nich zápůjčky soch a obrazů. Již 19. července 1964 byla na zámku otevřena první expozice ještě jako součást Domu osvěty a v listopadu téhož roku se galerie osamostatnila. Levora měl na nutné opravy hradu pouze omezené prostředky a proto spolu s partou nadšenců sám vyřezával náletové dřeviny, kácel stromy, opravoval hradby i chodníky, obnovoval bývalou zámeckou oboru a betonoval sokly pro sochy. Galerii Klatovy / Klenová vedl do počátku normalizace roku 1974, kdy byl propuštěn.\n\nPo roce 1989 znovu sepsal své zážitky z gulagu a vydal je pod názvem „Ze stalinských gulagů do československého vojska“ a připravil rukopis další knihy \"Tak zase taková sranda to nebyla\", který dosud čeká na vydání. Zemřel v Klatovech 27.5.1999 ve věku 78 let. Roku 2015 mu Ústav pro studium totalitních režimů udělil in memoriam pamětní medaili „Za svobodu a demokracii“. Galerie Klatovy / Klenová připravuje retrospektivní výstavu k výročí stých narozenin malíře na rok 2020.\n\nDíla Vladimíra Levory nejsou řádně zdokumentována. Z jeho poválečné tvorby se v Plzni zachovala leptaná skla v oknech na průčelí Hlavního nádraží. Jako restaurátor se podílel na obnově renesančních sgrafit plzeňské radnice. Věnoval se krajinomalbě z Pošumaví a vytvořil mnoho nástěnných maleb a sgrafit spolu s malířem Milošem Holým.\n\n\n\n\n\n"}
{"id": "1402139", "url": "https://cs.wikipedia.org/wiki?curid=1402139", "title": "Valášek (příjmení)", "text": "Valášek (příjmení)\n\nPříjmení Valášek, přechýleně Valášková, nese více různých osobností:\n\n"}
{"id": "1402141", "url": "https://cs.wikipedia.org/wiki?curid=1402141", "title": "Zach (příjmení)", "text": "Zach (příjmení)\n\nPříjmení Zach, přechýleně Zachová, nese více různých osobností:\n\n"}
{"id": "1402143", "url": "https://cs.wikipedia.org/wiki?curid=1402143", "title": "Studený (příjmení)", "text": "Studený (příjmení)\n\nPříjmení Studený, přechýleně Studená, nese více různých osobností:\n\n"}
{"id": "1402144", "url": "https://cs.wikipedia.org/wiki?curid=1402144", "title": "Trčka", "text": "Trčka\n\nPříjmení Trčka, přechýleně Trčková, nese více různých osobností:\n\n\n"}
{"id": "1402147", "url": "https://cs.wikipedia.org/wiki?curid=1402147", "title": "Knotek", "text": "Knotek\n\nPříjmení Knotek, přechýleně Knotková, nese více různých osobností:\n\n"}
{"id": "1402150", "url": "https://cs.wikipedia.org/wiki?curid=1402150", "title": "Robert Kotzian", "text": "Robert Kotzian\n\nRobert Kotzian (* 6. srpna 1974 Zlín) je český politik, právník, podnikatel a programátor-analytik, v letech 2002 až 2006 a opět 2010 až 2014 zastupitel města Brna (v letech 2010 až 2014 též první náměstek primátora), v letech 2006 až 2010 starosta a v letech 2010 až 2014 radní městské části Brno-Bohunice, bývalý člen ODS. V roce 2018 založil hnutí Brno Plus, kterému předsedá.\n\nV letech 1988 až 1992 absolvoval Střední průmyslovou školu elektrotechnickou v Brně a následně v letech 1992 až 1997 vystudoval Vojenskou akademii v Brně (dnes Univerzita obrany). Na téže vysoké škole vystudoval v letech 1997 až 2003 také doktorský stupeň. Vzdělání si pak ještě rozšířil studiem oboru právo v letech 2009 až 2014 na Právnické fakultě Masarykovy univerzity.\n\nV letech 2000 až 2004 pracoval jako programátor-analytik v soukromé společnosti a v letech 2004 až 2006 byl asistentem europoslance Petra Duchoně (ODS). Mezi roky 2002 a 2012 soukromě podnikal.\n\nRobert Kotzian žije v Brně, konkrétně v části Bohunice. Je ženatý.\n\nJeště při studiu (1993 až 2001) působil jako vedoucí dětského kroužku elektroniky, v letech 1998 až 2000 byl předsedou \"radioklubu mládeže OK2KUB \". Dále se angažoval jako zakladatel a předseda spolku \"„Občanský konzervativní klub”\" (od 2005) a člen spolku \"\"Mladá občanská platforma\"\" (od 2008). V letech 2003 až 2007 byl členem dozorčí rady akciové společnosti \"Brněnské komunikace\" a v roce 2013 pak členem představenstva akciové společnosti \"Technické sítě Brno\". V letech 2008 až 2014 byl jednatelem a společníkem (s majetkovou účastí 100 %) ve firmě \"Comm Partners\". Od února 2016 je členem správní rady subjektu \"ÚSTAV K 2001\".\n\nV letech 1998 až 2008 byl členem spolku Mladí konzervativci (v letech 2002 až 2005 předsedal Klubu Brno).\n\nV roce 1997 vstoupil do ODS, V ODS také zastával pozici předsedy Místního sdružení ODS Brno-Bohunice (2006 až 2014), místopředsedy Oblastní rady ODS Brno-město (2009 až ?) a místopředsedy Regionální rady ODS Jihomoravského kraje (2010 až 2012).\n\nV komunálních volbách v roce 1998 kandidoval za ODS do zastupitelstva městské části Brno-Bohunice, ale neuspěl. Zastupitelem městské části byl zvolen až ve volbách v roce 2002. Ve volbách v roce 2006 mandát zastupitele obhájil z pozice lídra kandidátky a na konci října 2006 se stal starostou Městské části Brno-Bohunice. Také ve volbách v roce 2010 obhájil post zastupitele městské části a v listopadu 2010 se stal na další čtyři roky radním městské části. Obhajoba mandátu zastupitele se mu podařila také ve volbách v roce 2014, skončil však v pozici radního a stal se opozičním zastupitelem.\n\nV komunálních volbách v roce 2002 byl za ODS zvolen také zastupitelem města Brna. Mezi roky 2002 a 2006 pak působil jako předseda Komise informatiky a člen Komise bezpečnosti a veřejného pořádku, později jako člen Komise organizační a Komise dopravy. Ve volbách v roce 2006 nekandidoval. Znovu byl zvolen zastupitelem města Brna až ve volbách v roce 2010, a to z pozice lídra kandidátky ODS. Dne 11. listopadu 2010 byl zvolen 1. náměstkem primátora města Brna Romana Onderky, a to pro oblast technickou. Ve volbách v roce 2014 se však vůbec nedostal na kandidátku a skončil tak ve funkci náměstka primátora i zastupitele města.\n\nZa ODS také třikrát kandidoval v Jihomoravském kraji do Poslanecké sněmovny PČR, a to ve volbách v letech 2002, 2006 a 2013, ale ani jednou neuspěl.\n\nV říjnu 2017 vystoupil z ODS a oznámil, že zakládá hnutí Brno Plus. Hnutí nese stejný název jako spolek, který v roce 2014 založil a jemuž předsedá. Spolek se soustřeďuje na kritiku dopravy nebo územního plánu a v roce 2016 byl hlavním odpůrcem referenda o poloze hlavního nádraží v Brně. V roce 2018 se stal také prvním předsedou hnutí Brno Plus.\n\nV komunálních volbách v roce 2018 do zastupitelstva města Brna byl lídrem kandidátky hnutí Brno Plus a tudíž i kandidátem hnutí na post primátora města. Hnutí Brno Plus se však do zastupitelstva nedostalo. Nicméně obhájil mandát zastupitele městské části Brno-Bohunice, když z pozice člena hnutí Brno Plus vedl kandidátku subjektu \"\"Brno Plus a nezávislí kandidáti\"\".\n\nV červnu 2019 začal spolupracovat s hnutím Trikolóra.\n"}
{"id": "1402153", "url": "https://cs.wikipedia.org/wiki?curid=1402153", "title": "Jašek", "text": "Jašek\n\nPříjmení Jašek, přechýleně Jašková, nese více různých osobností:\n\n"}
{"id": "1402154", "url": "https://cs.wikipedia.org/wiki?curid=1402154", "title": "Holec", "text": "Holec\n\nPříjmení nebo přízvisko Holec, přechýleně Holcová, nese více různých osobností:\n\n"}
{"id": "1402156", "url": "https://cs.wikipedia.org/wiki?curid=1402156", "title": "Schejbal", "text": "Schejbal\n\nPříjmení Schejbal, přechýleně Schejbalová, nese více různých osobností:\n\n"}
{"id": "1402162", "url": "https://cs.wikipedia.org/wiki?curid=1402162", "title": "Bouda (příjmení)", "text": "Bouda (příjmení)\n\nPříjmení Bouda, přechýleně Boudová, nese více různých osobností:\n\n"}
{"id": "1402163", "url": "https://cs.wikipedia.org/wiki?curid=1402163", "title": "Stara Wieś (okres Bílsko-Bělá)", "text": "Stara Wieś (okres Bílsko-Bělá)\n\nStara Wieś ( \"Altdorf\" nebo \"Wilhelmsdorf\", vilamovsky \"Wymysdiüf\") je vesnice v jižním Polsku ve Slezském vojvodství v okrese Bílsko-Bělá v gmině Wilamowice. Leží ve Wilamovském podhůří na řece Skowronka mezi Wilamowicemi a Bestwinou. K 31. 12. 2015 zde žilo 2 087 obyvatel, rozloha obce činí 9,87 km².\n\nObec se poprvé připomíná v roce 1326 jako \"Antiquo Willamowicz\". Založili ji němečtí kolonisté v čele s jistým Vilémem, titíž, kteří posléze založili Wilamowice (Wilmesau/Wymysoü). Ty si zachovaly německý etnický ráz a vlastní germánský dialekt (vilamovština) až do moderní doby, kdežto Stara Wieś postupem času splynula s okolními slovanskými (polskými) vesnicemi. Patřila Osvětimskému knížectví a s ním byla součástí nejdřív Českého království, poté v letech 1457–1772 Polska, resp. polsko-litevské říše, a následně Habsburské monarchii. Z hlediska kulturně-geografického se řadí k Malopolsku, resp. Západní Haliči.\n\nNejcennější památkou v obci je dřevěný katolický kostel Povýšení svatého Kříže z roku 1522 s pozdněgotickým obrazem Ukřižování. Vedle kostela stojí rovněž dřevěná budova staré školy z roku 1787, v níž sídlí regionální muzeum. Vyvýšenina \"Biała Glina\" w západní části Staré Wsi je vyhlídkou do širokého okolí a v roce 2000 na ní byl vztyčen jubilejní kříž.\n\nVýznamnou hospodářskou roli zde hraje rybníkářství. Územím obce se táhnou rybníky přesahující z tzv. Žabího kraje na Těšínsku.\n\n"}
{"id": "1402164", "url": "https://cs.wikipedia.org/wiki?curid=1402164", "title": "Tříska (příjmení)", "text": "Tříska (příjmení)\n\nPříjmení Tříska, přechýleně Třísková, nese více různých osobností:\n\n\n"}
{"id": "1402165", "url": "https://cs.wikipedia.org/wiki?curid=1402165", "title": "Jan Tříska (rozcestník)", "text": "Jan Tříska (rozcestník)\n\nJméno a příjmení Jan Tříska má více nositelů:\n\n"}
{"id": "1402170", "url": "https://cs.wikipedia.org/wiki?curid=1402170", "title": "Pekař (příjmení)", "text": "Pekař (příjmení)\n\nPříjmení Pekař, přechýleně Pekařová, nese více různých osobností:\n\n"}
{"id": "1402171", "url": "https://cs.wikipedia.org/wiki?curid=1402171", "title": "Chvojka (příjmení)", "text": "Chvojka (příjmení)\n\nPříjmení Chvojka, přechýleně Chvojková, nese více různých osobností:\n\n"}
{"id": "1402174", "url": "https://cs.wikipedia.org/wiki?curid=1402174", "title": "Louda", "text": "Louda\n\nPříjmení Louda, přechýleně Loudová, nese více různých osobností:\n\n"}
{"id": "1402176", "url": "https://cs.wikipedia.org/wiki?curid=1402176", "title": "Gmina Wilamowice", "text": "Gmina Wilamowice\n\nGmina Wilamowice je gmina v jižním Polsku ve Slezském vojvodství v okrese Bílsko-Bělá. Skládá se z\na pěti vesnic:\n\nDohromady má celá gmina rozlohu 57,26 km² (12,48 % území okresu) a v roce 2015 zde žilo 16 884 obyvatel (10,41 % obyvatelsva okresu).\n\nNa západě sousedí s gminou Bestwina a městem Bílsko-Bělá, na jihu s obcí Kozy a městem Kęty, na východě s gminou Kęty a na severu s gminou Brzeszcze a gminou Miedźna.\n\nGmina leží na malopolské straně historické slezsko-malopolské/haličské zemské hranice a její severní hranice částečně kopírují bývalou rakousko-pruskou státní hranici. Významnou hospodářskou roli zde hraje rybníkářství, gminou se táhnou rybniční soustavy navazující na \"Žabí kraj\" na Těšínsku. Městečko Wilamowice je proslulé svým vlastním jazykem – germánskou vilamovštinou, která je jediným pozůstatkem někdejšího bílsko-bělského německého jazykového ostrova. Obcí Dankowice probíhá železniční magistrála Krakov – Bohumín – Vídeň. Pisarzowice patří k suburbanní zóně Bílska-Bělé a právě probíhající stavební boom vede k tomu, že se jedná o nejlidnatější sídlo v gmině, byť oficiálně pořád jen vesnici.\n\n"}
{"id": "1402178", "url": "https://cs.wikipedia.org/wiki?curid=1402178", "title": "Stárek (příjmení)", "text": "Stárek (příjmení)\n\nPříjmení Stárek , přechýleně Stárková, nese více různých osobností:\n\n"}
{"id": "1402183", "url": "https://cs.wikipedia.org/wiki?curid=1402183", "title": "Jelena Šušunovová", "text": "Jelena Šušunovová\n\nJelena Lvovna Šušunovová (; 23. května 1969 Leningrad – 16. srpna 2018 Petrohrad) byla sovětská sportovní gymnastka, členka klubu SKA Leningrad. Byla dvojnásobná olympijská vítězka z LOH 1988 v Soulu včetně vítězství ve víceboji a pětinásobná mistryně světa. \n\nNa mistrovství Evropy juniorů ve sportovní gymnastice 1982 v Ankaře vyhrála v prostných. Na závodech Družba 84 v Olomouci skončila třetí ve víceboji a byla členkou vítězného sovětského družstva. Na mistrovství světa ve sportovní gymnastice 1985 v Montrealu získala zlaté medaile ve víceboji, přeskoku a soutěži družstev. Na mistrovství Evropy ve sportovní gymnastice 1985 v Helsinkách vyhrála víceboj, přeskok, prostná a bradla. Na Hrách dobré vůle v Moskvě roku 1986 zvítězila na kladině, bradlech, v přeskoku a v soutěži družstev. Ve finále Světového poháru 1986 v Pekingu získala čtyři zlaté medaile. Na mistrovství světa ve sportovní gymnastice 1987 v Rotterdamu se stala světovou šampiónkou v prostných a přeskoku. Na Letní univerziádě 1987 v Záhřebu vyhrála všech šest gymnastických soutěží. Na olympijských hrách 1988 v Soulu vyhrála víceboj jednotlivkyň i družstev, byla druhá na kladině a třetí na bradlech, třikrát získala za své cvičení nejvyšší možnou známku 10 bodů. \n\nPo olympiádě obdržela Řád rudého praporu práce a ukončila kariéru, vystudovala Lesgaftův sportovní institut a pracovala petrohradském městském výboru pro záležitosti sportu. V roce 2004 byla jmenována do Síně slávy světové gymnastiky a v roce 2005 do Mezinárodní síně slávy židovského sportu. \n\nZemřela v devětačtyřiceti letech po komplikovaném zápalu plic.\n\n"}
{"id": "1402185", "url": "https://cs.wikipedia.org/wiki?curid=1402185", "title": "Organoskandité sloučeniny", "text": "Organoskandité sloučeniny\n\nOrganoskandité sloučeniny jsou organické sloučeniny, v jejichž molekulách se nachází jeden či více atomů skandia, hlavně sloučeniny, ve kterých je skandium přímo vázáno na uhlík (v molekule je tedy přítomna nejméně jedna vazba C-Sc, C=Sc nebo C≡Sc). Jejich vlastnostmi a využitím se zabývá organoskanditá chemie. Tyto sloučeniny jsou předmětem zájmu především na akademické úrovni, ovšem několik z nich se také využívá v praxi při katalýze, obzvláště u polymerizačních reakcí. Obvyklým prekurzorem organoskanditých sloučenin je chlorid skanditý.\n\nPodobně jako u ostatních kovů 3. skupiny periodické tabulky, jako je například yttrium, jenž vytváří organoyttrité sloučeniny, a lanthanoidů je hlavní oxidační číslo skandia v organokovových sloučeninách +3 (elektronová konfigurace je [Ar] 3d4s). Tyto prvky mají taktéž velké iontové poloměry (88 pm u Sc oproti 67 pm u Al) a soli jejich iontů jsou tak tvrdými Lewisovými kyselinami. Rovněž mají sklon k vysokým koordinačním číslům (9 až 12). Vazba mezi kovem a ligandem je silně iontová.\n\nVětšina používaných organoskanditých sloučenin má nejméně jeden cyklopentadienylový (Cp) ligand. Nejčastějšími typy těchto sloučenin jsou CpScX, CpScX a CpSc. Mononukleární sloučeniny mají omezené využití a díky slabému sterickému stínění jsou náchylné k nukleofilním adicím.\n\nCpScCl se dá připravit z cyklopentadienidu sodného:\n\nChlor může být nahrazen hostitelem jiných ligandů, například allylovou skupinou, reakcí s allylmagesiumbromidem:\n\nSloučeniny CpScX jsou dimerní, přičemž X vytváří můstkový ligand. Dimerizaci lze zabránit použitím koordinujícího rozpouštědla, například THF nebo MeCN, případně nahrazením Cp skupiny objemnějším ligandem, jakým je například Cp* skupina. Sloučenina CpScCl vytváří stabilní monomer.\n\nTrinukleární sloučeninu ScCp je také možné připravit z NaCp:\n\nTato sloučenina je citlivá na vzduch a vlhkost a tvoří dlouhé řetězce s jednou můstkovou Cp skupinou a dvěma pentahapto Cp skupinami. Řetězec lze rozložit přídavkem nadbytku koordinujícího rozpouštědla.\n\nByla popsána příprava tris(allyl)skandia reakcí ScCl s allyldraslíkem v tetrahydrofuranu. U Sc(CH)(THF) jsou dva allylové ligandy η koordinovány a jeden je η koordinován.\n"}
{"id": "1402191", "url": "https://cs.wikipedia.org/wiki?curid=1402191", "title": "Maňák", "text": "Maňák\n\nPříjmení Maňák, přechýleně Maňáková, nese více různých osobností:\n\n"}
{"id": "1402192", "url": "https://cs.wikipedia.org/wiki?curid=1402192", "title": "Widnes FC", "text": "Widnes FC\n\nWidnes FC (celým názvem: Widnes Football Club) je anglický fotbalový klub, který sídlí ve městě Widnes v nemetropolitním hrabství Cheshire. Založen byl v roce 2003 pod názvem The Dragons AFC. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na Halton Stadium s kapacitou 13 350 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1402193", "url": "https://cs.wikipedia.org/wiki?curid=1402193", "title": "Myška (příjmení)", "text": "Myška (příjmení)\n\nPříjmení Myška, přechýleně Myšková, nese více různých osobností:\n\n"}
{"id": "1402194", "url": "https://cs.wikipedia.org/wiki?curid=1402194", "title": "Státní znak Mosambiku", "text": "Státní znak Mosambiku\n\nStátní znak Mosambiku je tvořen knihou, puškou a motykou umístěných na vycházející červené slunce, stylizovanou mapu Mosambiku s oceánem, to vše přes žluté ozubené kolo. Nad kolem je rudá, pěticípá, zlatě lemovaná hvězda a obklopují ho stvol kukuřice a klas cukrové třtiny. Pod znakem je červená stuha s nápisem REPUBLICA DE MOÇAMBIQUE (). K poslední změně znaku došlo 2. listopadu 1990. I po opuštění marxistické ideologie a systému jedné strany zůstala na znaku rudá hvězda a změnil se pouze název země na stuze.\n\nPrvní státní znak užívaný na území dnešního Mosambiku byl od roku 1830 státní znak Portugalského království.\n\n30. června 1911 byl, po republikánské revoluci a vzniku \"Portugalské republiky\", zaveden nový státní znak, v Portugalsku platný dodnes. Znak (nyní španělského typu) se začal užívat ve všech portugalských koloniích, tedy i v Mosambiku.\n\n8. května 1935 byly nařízením č. 8098 zavedeny, podle jednotného vzoru, znaky portugalských kolonií. Znak Portugalské východní Afriky byl tvořen štítem (s úzkým zlatým lemem), děleným špicí. Pravé pole (z heraldického hlediska) symbolizovalo Portugalsko, bylo stříbrné, s portugalskou quinou (pět modrých štítků do kříže, na každém je pět stříbrných koulí do ondřejského kříže). Levé pole, které se jako jediné měnilo podle kolonie, bylo v případě Mosambiku stříbrné, se svazkem sedmi zelených šípů, uprostřed převázaných červenou stuhou. Stuha pocházela ze znaku tehdejšího správního sídla São Sebastião de Moçambique. Dolní pole bylo (tak jako na všech znacích portugalských kolonií) stříbrné, s pěti zelenými, vlnitými pruhy, symbolizující oceán. Štít byl položen na zlatou armilární sféru, na jejímž vrcholu byla zlatá hradební koruna s pěti věžemi. Na každé věži byla zobrazena armilární sféra, mezi nimi byly stříbrné štítky s křížem Kristova řádu. Pod štítem a sférou byla stříbrná stuha s nápisem COLONIA PORTUGUESA DE MOÇAMBIQUE.\n\nV roce 1951 zrušilo formálně Portugalsko koloniální status Mosambiku a vznikla Portugalská provincie Mosambik. Nápis na stuze se v této souvislosti změnil na PROVIN. PORTUGUESA DE MOÇAMBIQUE.\n\nV roce 1960 se začaly formovat první národněosvobozenecké organizace a v roce 1964 začalo ozbrojené povstání \"Fronty za osvobození Mosambiku\" (FRELIMO). V roce 1973 získal Mosambik vnitřní autonomii a někdy v této době se změnil nápis na stuze na prostý MOÇAMBIQUE (není obrázek).\n\n25. června 1975 byla vyhlášena nezávislost na Portugalsku a název země byl změněn na \"Mosambická lidová republika\". Znak republiky byl popsán v nové ústavě, v článku č. 69. Základním motivem tohoto znaku byly kniha, puška a motyka umístěné na vycházející, červené slunce, stylizovanou mapu Mosambiku s oceánem, to vše přes ozubené kolo. Nad kolem byla rudá, pěticípá hvězda a obklopovaly ho stvol kukuřice a klas cukrové třtiny. Pod znakem byla červená stuha s nápisem REPUBLICA POPULAR DE MOÇAMBIQUE (). Barvy v ústavě nebyly popsány, ale dle vexilologických publikací souhlasí se zde vyobrazeným znakem. Znak byl často položen na světle modrý kruh, této variantě chybí obrázek.\n\nKniha byla vykládána jako symbol vzdělání, puška jako symbol obrany a bdělosti a motyka jako symbol rolnické třídy a zemědělské výroby. Slunce bylo vykládáno jako symbol revoluce a nového života při výstavbě vlasti, ozubené kolo jako symbol dělnické třídy a průmyslu - dynamického faktoru hospodářství. Hvězda byla symbolem mezinárodního ducha mosambické revoluce.\n\n1. září 1982 schválila stálá komise Lidového shromáždění rezoluci č. 11/82, kterým došlo k úpravě znaku. Změnilo se výtvarné provedení, barvy některých figur, Slunce bylo od hnědých paprsků odděleno žlutým mezikružím, hvězda byla žlutě lemována, nápis na stuze změnil barvu na žlutou.\n\nZpočátku se tento znak užíval převážně jen v hlavním městě Maputu, vedle něj se také užíval, jako znak, emblém ze státní vlajky (není obrázek detailu).\n\nV roce 1989 se \"Fronta za osvobození Mosambiku\" (FRELIMO) vzdala ideologie marxismu i systému jedné strany. V této souvislosti byla 2. listopadu 1990 přijata nová ústava, změněn název státu na \"Mosambická republika\" a mírně změněn státní znak (popsaný v ústavním článku č. 194), který je platný dodnes: na červené stuze je nyní nápis REPUBLICA DE MOÇAMBIQUE.\n\nStátní znak je vyobrazen na vlajce mosambického prezidenta.\n"}
{"id": "1402196", "url": "https://cs.wikipedia.org/wiki?curid=1402196", "title": "Šenk (příjmení)", "text": "Šenk (příjmení)\n\nPříjmení Šenk, přechýleně Šenková, nese více různých osobností:\n\n"}
{"id": "1402197", "url": "https://cs.wikipedia.org/wiki?curid=1402197", "title": "Bartůněk", "text": "Bartůněk\n\nPříjmení Bartůněk, přechýleně Bartůňková, nese více různých osobností:\n\n"}
{"id": "1402201", "url": "https://cs.wikipedia.org/wiki?curid=1402201", "title": "Hroch (příjmení)", "text": "Hroch (příjmení)\n\nPříjmení Hroch, přechýleně Hrochová, nese více různých osobností:\n\n"}
{"id": "1402202", "url": "https://cs.wikipedia.org/wiki?curid=1402202", "title": "Saltwater", "text": "Saltwater\n\nSaltwater je americký hraný film z roku 2012, který režíroval Charlie Vaughn.\n\nWill opustil námořnictvo a z Iráku se vrací po letech do Los Angeles za kamarádem Richiem. Ten mu nabídl možnost podnájmu ve svém bytě a navíc ho chce seznámit s Joshem, který je také bývalý voják. Nicméně jejich první rande nedopadne dobře a také v následujících měsících se Will a Josh potýkají se vzájemným nedorozuměním. Jednoho dne spáchá Richie sebevraždu a ve své závěti pověří Willa a Joshe, aby se společně postarali o jeho osobní věci. Během následujících dnů k sobě Will a Josh najdou cestu. \n"}
{"id": "1402203", "url": "https://cs.wikipedia.org/wiki?curid=1402203", "title": "Jupiterův mýtus", "text": "Jupiterův mýtus\n\nJupiterův mýtus (2002, \" The Jupiter Myth\") je historický detektivní román anglické spisovatelky Lindsey Davisové. Jde o čtrnáctý díl dvacetidílné knižní série odehrávající se v antickém Římě za vlády císaře Vespasiana. Jejím hlavním hrdinou je soukromý informátor (vlastně soukromý detektiv) \"Marcus Didius Falco\", který je také vypravěčem románu. Román je také první z celého cyklu, ve kterém se objevuje dívka Flavia Albia, Falconova adoptivní dcera, která se stane hlavní hrdinkou druhé spisovatelčiny série.\n\nRomán se odehrává v srpnu roku 75 za pobytu Falcona Británii. Po úspěšném vyřešení případu týkajícího se výstavby nového paláce (dnes známého pod názvem Palác ve Fishbourne), který chce císař Vespasianus věnovat tamějšímu králi a spojenci Říma Togidubnovi, odjíždí Falco se svou rodinou a s přítelem Petroniem, velitelem vigilů (vlastně římské policie), do Londinia navštívit strýce jeho ženy Heleny, který je zde finančním prokurátorem. A zde je správcem provincie Sextem Juliem Frontinem pověřen vyšetřit smrt dvořana a důvěrníka krále Togidubna, který byl nalezen utopený ve studni zchátralé krčmy U Zlatého deště. Během nebezpečného pátrání Falco s Petroniem odhalí tzv. Jupiterovu společnost, gang založený dvěma zločinci z Říma, zabývající se vyděračstvím a vymáháním výpalného, přičemž jedním z nich je Balbinus Florius, syn zločince Balbina Pia (viz román \"Čas odejít\").\n\nPři požáru pekárny, zřejmě založeném zločinci, riskuje mladá tulačka Albia svůj život, aby zachránila psy před plameny. Toto hrdinství natolik uchvátí Falconovu ženu Helenu, že společně s Falconem Albii adoptují.\n"}
{"id": "1402204", "url": "https://cs.wikipedia.org/wiki?curid=1402204", "title": "Růžek (příjmení)", "text": "Růžek (příjmení)\n\nPříjmení Růžek, přechýleně Růžková, nese více různých osobností:\n\n"}
{"id": "1402205", "url": "https://cs.wikipedia.org/wiki?curid=1402205", "title": "Dědek (příjmení)", "text": "Dědek (příjmení)\n\nPříjmení Dědek, přechýleně Dědková, nese více různých osobností:\n\n"}
{"id": "1402207", "url": "https://cs.wikipedia.org/wiki?curid=1402207", "title": "Bříza (příjmení)", "text": "Bříza (příjmení)\n\nPříjmení Bříza, přechýleně Břízová, nese více různých osobností:\n\n"}
{"id": "1402209", "url": "https://cs.wikipedia.org/wiki?curid=1402209", "title": "Špička (příjmení)", "text": "Špička (příjmení)\n\nPříjmení Špička, přechýleně Špičková, nese více různých osobností:\n\n"}
{"id": "1402210", "url": "https://cs.wikipedia.org/wiki?curid=1402210", "title": "Borovička (příjmení)", "text": "Borovička (příjmení)\n\nPříjmení Borovička, přechýleně Borovičková, nese více různých osobností:\n\n"}
{"id": "1402211", "url": "https://cs.wikipedia.org/wiki?curid=1402211", "title": "Praštěná holka", "text": "Praštěná holka\n\nPraštěná holka (v anglickém originále Clueless) je americký romantický komediální film z roku 1995. Režie a scénáře se ujala Amy Herckerling. Hlavní role hrají Alicia Silverstone, Stacey Dash, Paul Rudd a Brittany Murphy. Film získal převážně pozitivní recenze od kritiků a vydělal přes 56,6 milionů dolarů. Po filmu následovalo zpracování seriálu a série knih.\n\n\nNatáčení se odehrávalo mezi 21. listopadem a 31. prosincem 1994. Herb Hall, který je ve skutečnosti učitelem dramatu na střední škole v Beverly Hills se ve filmu zahrál ředitele. Scény z okolí školy, tenisový kurt, jídelna a jednotlivé třídy se natáčení na Occidental College v Los Angeles. Scéna v nákupním středisku se natáčela ve Westfield Fashion Square v Sherman Oaks v Kalifornii. \n\nFilm se promítal v 1 653 kinech Spojených států amerických a za první víkend se stal druhým nejnavštěvovanějším filmem s výdělkem 10,6 milionů dolarů. Za svojí promítací dobu vydělal 56,6 milionů dolarů. \n\nNa recenzní stránce Rotten Tomatoes získal z 57 započtených recenzí 81 procent s průměrným ratingem 6,9 bodů z deseti. Na serveru Metacritic snímek získal z 18 recenzí 68 bodů ze sta. Na Česko-Slovenské filmové databázi snímek získal 57 procent.\n\nV roce 2008 magazín Entertainment Weekly vybral film do svého seznamu nejlepších sto \"nových klasik\" vydaných mezi lety 1983 a 2008. \"Praštěná holka\" se umístila na 42. místě. V roce 2008 magazín film také jmenoval 19. nejlepší komedií za posledních 25 let. \n"}
{"id": "1402215", "url": "https://cs.wikipedia.org/wiki?curid=1402215", "title": "Podbělice alpská", "text": "Podbělice alpská\n\nPodbělice alpská (\"Homogyne alpina\") je vytrvalá, horská bylina s plazivým oddenkem preferující vlhčí, stinné lokality. Je jediným druhem rodu podbělice rostoucí v české přírodě a původním druhem české květeny vyskytující se téměř ve všech pohraničních pohořích České republiky.\n\nRostlina pochází z evropského kontinentu, ale její výskyt míjí severské oblastí. Hranice rozšíření je ze severu ohraničená Německem a Polskem, na jihu Středomořím, na západě Francií se Španělskem a na východě Ukrajinou. Nejhojnější je v horách jižní a střední Evropy, kde vyrůstá v nadmořské výšce od 500 do 3000 m.\n\nV ČR je rozšířena hlavně v pohraničních horách, kde se omezuje převážně na oreofytikum. Roste v areálu Šumavy, Krkonoš, Jizerských hor, Králického Sněžníku, Hrubého Jeseníku a Moravskoslezských Beskyd. Mimo to se vyskytuje i ve Slavkovském lese, Brdech a Adršpašsko-teplických skálách. Zcela chybí na teplejších územích, např. na Křivoklátsku, v Českém středohoří, ve střední a jižní Morava.\n\nPodbělice alpská je vápnostřežný hemikryptofyt rostoucí obvykle v polostínu, ve vysokých horských polohách se však objevuje i na plně osluněných stanovištích. Roste v horských smrčinách s bohatým mechovým patrem, v porostech kosodřeviny, kamenitých horských pastvinách i světlých listnatých lesích. Nejlépe prospívá na středně hlubokých, skeletových až hlinitých půdách s dostatkem humusu, které jsou průběžně vlhké a kyselé. Kvete od května do srpna.\n\nVytrvalá bylina s přímou, červenohnědou lodyhou vysokou 10 až 30 cm, která vyrůstá z tenkého, plazivého oddenku, ten roste pod povrchem půdy šikmo až vodorovně, je šupinatý a má olistěné postranní výběžky. Lodyha je přímá, chudě olistěná, podélně rýhovaná, ve spodní části je pavučinatě chlupatá a v horní části porostlá průsvitnými chlupy. Přízemní listy v růžici mají řapík dlouhý 2 až 10 cm, jejich polokožovitá čepel je ledvinovitá až srdčitě okrouhlá, po obvodě zubatá a bývá velká 1 až 4 cm. Lodyžní listy bývají jen dva až tři, jsou přisedlé, spodní jsou bylinné a horní je šupinovitý, obvykle bývají velké jen 1 až 2,5 cm.\n\nNa vrcholu lodyhy se vytváří nejčastěji jediný úbor s květy (ojediněle dva až tři), který mívá v průměru 1 až 1,5 cm. Válcovitý, jednořadý zákrov je asi 1 cm vysoký a mívá 12 až 20 listenů, které jsou čárkovité, zelené, po obvodě nachové a za plodu nazpět ohnuté. Květy ve středu úboru jsou oboupohlavné, asi 8 mm dlouhé a mají pěticípou korunní trubku barvy nachové až špinavě fialové. Kalichy jsou tvořené četnými štětinkami, z kterých se stává chmýr. Dlouhé čnělky s bliznami z květů vyčnívají.\n\nPlod je úzce elipsoidní, asi 5 mm dlouhá nažka, podélně mělce žebrovatá, která je na vrcholu uťatá a má jednořadý, asi 10 mm dlouhý, sněhobílý chmýr.\n\n"}
{"id": "1402216", "url": "https://cs.wikipedia.org/wiki?curid=1402216", "title": "Mario (film)", "text": "Mario (film)\n\nMario je švýcarský hraný film z roku 2018, který režíroval Marcel Gisler podle vlastního scénáře. Film popisuje intimní vztah mezi dvěma fotbalisty. Snímek měl světovou premiéru na filmovém festivalu v Solothurnu 27.ledna 2018.\n\nMario sní s podporou svého ambiciózního otce o kariéře profesionálního fotbalisty. Hraje jako útočník v dorosteneckém oddíle BSC Young Boys a doufá, že postoupí do hlavního týmu bernského klubu. Jednoho dne se ale objeví nečekaný konkurent. Do oddílu nastoupí Leon, který se do Švýcarska přestěhoval z Hamburku. Oba soupeři se však navzájem sblíží poté, co se přestěhují do bytu pro hráče. Jejich vztah však nezůstane utajen a ostatní spoluhráči se jim vyhýbají. Mario se svými vnitřními pocity bojuje, aby nedošlo k ohrožení jeho kariéry. Popírá vztah k Leonovi a dokonce si jako alibi pořídí přítelkyni. Leon naopak okolní tlak nevydrží a jeho výkon začne stagnovat. Mario se díky svému sebezapření stane profesionálním fotbalistou a nakonec přestoupí do FC St. Pauli v Leonově rodném městě.\n\n"}
{"id": "1402222", "url": "https://cs.wikipedia.org/wiki?curid=1402222", "title": "Monadický operátor", "text": "Monadický operátor\n\nMonadický operátor je typový operátor vyššího druhu přiřazující libovolné monádě jinou monádu. Jedná se o endofunktor v kategorii endofunktorů.\n\nMonadický operátor \"T\" je druhu formula_1 poskytující pro každou monádu operace formula_2 a formula_3 nad \"TMa\" a navíc speciální funkci formula_4 (někda nazývanou \"lift\") takovou, že platí formula_5 a formula_6. Ve funkcionálních jazycích, protože složení dvou monád obecně není monáda, se používají monadické operátory, chceme-li spojit funkčnost dvou monád do jedné. Jazyky jako Haskell nabízejí ke každé monádě také odpovídající operátor.\n\nLze snadno ukázat, že λ je přirozená transformace z \"M\" do \"TM\". Pro libovolnou monádu \"F\" platí formula_7. Chceme dokázat, že pro libovolný morfismus formula_8 platí formula_9.\n\nV prvním případě máme\n\nformula_10\n\nVe druhém pak přímo \n\nformula_11\n\nUvedený diagram tedy komutuje, pročež je λ přirozenou transformací.\n"}
{"id": "1402223", "url": "https://cs.wikipedia.org/wiki?curid=1402223", "title": "Kategorie endofunktorů", "text": "Kategorie endofunktorů\n\nKategorie endofunktorů je v teorii typů kategorie endofunktorů nad typy, kde morfismy jsou přirozené transformace. Jedná se o monoidální kategorii, kde jednotka je funktor identity a tenzorový součin je skládání funktorů.\n\nMonoidy v této kategorii odpovídají ve funkcionálním programování monádám.\n"}
{"id": "1402224", "url": "https://cs.wikipedia.org/wiki?curid=1402224", "title": "Ghil'ad Zuckermann", "text": "Ghil'ad Zuckermann\n\nGhil'ad Zuckermann (* 1. června 1971 Tel Aviv, Izrael) je jazykovědec, hebraista, profesor lingvistiky na univerzitě v Adelaide, Austrálie.\n\nZuckermann se narodil 1. června 1971 v Tel Avivu, v městské části Giv'atayim, Vyrostl v přístavním městě na jihu Izraele Eilatu. V letech 1987-1989 navštěvoval střední školu \"United World College of the Adriatic\". Svou vojenskou službu absolvoval v elitní jednotce 8200, která se zabývá otázkami ohrožení internetové bezpečnosti (\"cyberwarfare\").\n\nStudoval na elitních univerzitách v Anglii a získal doktorské tituly D.Phil. na Oxfordské univerzitě a Ph.D. na Univerzitě v Cambridgi. Stal se profesorem lingvistiky na univerzitě v Adelaide, Austrálie. V oblasti města Port Augusta se zabývá oživením jednoho z jazyků domorodých Australanů, tzv. \"aborigines\". Jedná se o kmen Barngarla a jeho jazyk, kterým nebylo mluveno již 60 let a který Zuckermann a jeho spolupracovníci postupně rekonstruují.\n\n\n\n"}
{"id": "1402225", "url": "https://cs.wikipedia.org/wiki?curid=1402225", "title": "Gabriel Novotný", "text": "Gabriel Novotný\n\nGabriel Novotný (18. září 1916 – 18. prosince 1990) byl slovenský fotbalový trenér. Je pohřben v Trnavě.\n\nV československé fotbalové lize vedl Spartak Trnava v sezoně 1955. Trnavský nováček byl ve složité situaci, po pěti kolech měl na kontě dva body a nacházel se na sestupové příčce. Mužstvo nemělo stálého trenéra – v týdnu se mu na trénincích věnoval Anton Malatinský, o víkendech byl však vázán v Baníku Handlová. Mužstvo podle zápisu v zápasech vedl Gabriel Novotný.\n\n"}
{"id": "1402228", "url": "https://cs.wikipedia.org/wiki?curid=1402228", "title": "Římskokatolická farnost Jindřichov u Hranic", "text": "Římskokatolická farnost Jindřichov u Hranic\n\nŘímskokatolická farnost Jindřichov u Hranic je územní společenství římských katolíků s farním kostelem Nanebevzetí Panny Marie v děkanátu Hranice. \n\nZaložení obce je datováno řadou listin v rozmezí 12.–13. století, především falz, které vznikly v průběhu sporů o hranický újezd mezi kláštery Rajhradským (řád benediktinů) a Hradisko u Olomouce (premonstráti). Roku 1753 byl v Jindřichově postaven kostel. Vlastní duchovní správu získala obec roku 1802.\nOd července 2010 byl administrátorem excurrendo R. D. Mgr. Jiří Doležel. Toho s platností od července 2018 vystřídal R. D. Mgr. Janusz Zenon Łomzik.\n\nVe farnosti se pravidelně̟ koná tříkrálová sbírka. V roce 2017 se vybralo 25 473 korun.\n\nOd roku 1998 vychází farní zpravodaj pro farnosti Hranice na Moravě, Střítež nad Lubinou a Jindřichov. Při bohoslužbách účinkuje schola a chrámový sbor.\n\n"}
{"id": "1402230", "url": "https://cs.wikipedia.org/wiki?curid=1402230", "title": "Richard Utler", "text": "Richard Utler\n\nRichard Utler (24. března 1928 Plzeň – 24. září 2016 tamtéž) byl český fotbalový záložník a trenér.\n\nV nejvyšší soutěži hrál za ČSD Plzeň (dříve SK Plzeň, později Lokomotiva), aniž by skóroval. Tamtéž hrál také ve II. lize.\n\nPo skončení hráčské kariéry se stal trenérem. Dlouhá léta působil v Lokomotivě Plzeň.\n\n"}
{"id": "1402233", "url": "https://cs.wikipedia.org/wiki?curid=1402233", "title": "Gabriel Agbonlahor", "text": "Gabriel Agbonlahor\n\nGabriel Imuetinyan Agbonlahor (*13. října 1986, Birmingham) je anglický fotbalista a bývalý reprezentant Anglie. Takřka celou kariéru hrál za anglický klub Aston Villa na pozici útočníka, byl také kapitánem týmu. Od léta 2018 je bez angažmá.\n\nNa podzim roku 2005 jej Aston Villa poslala na hostování nejprve do Watfordu a pak do Sheffield Wednesday. Mezi roky 2007 až 2010 pomohl týmu na šestou příčku ve třech ročnících za sebou.\n\nSezóna 2015/2016 se Aston Villa nepovedla, tým skončil na poslední (20.) příčce Premier League a sestoupil do League Championship. Agbonlahor zasáhl do 15 utkání, připsal si jediný gól a dvě asistence. Branku vstřelil ve 25. kole na domácí půdě proti Norwich City, když po přihrávce Jordana Veretouta zvýšil na 2-0. V dubnu byl nucen podstoupit zvláštní kondiční trénink z důvodu fyzické nepřipravenosti. Navíc jej dočasný manažer Eric Black přeřadil do juniorského výběru.\nBěhem sezóny Agbonlahora trápilo zranění lýtka.\n\nV létě 2018 opustil po 17 letech Aston Villu a od té doby je bez angažmá.\n\nZa seniorskou anglickou reprezentaci nastoupil ve třech zápasech. Debutoval na podzim roku 2008 v přátelském zápase na půdě Německa. V 77. minutě vystřídal Ashley Younga.\n"}
{"id": "1402241", "url": "https://cs.wikipedia.org/wiki?curid=1402241", "title": "Jindřich Fremuth", "text": "Jindřich Fremuth\n\nJindřich Fremuth (narozen 11. června 1975) je český manažer, který pracuje v oboru telekomunikací. Od roku 2018 je generálním ředitelem společnosti O2 Czech Republic a předsedou představenstva. \n\nJindřich Fremuth působil před nástupem do funkce generálního ředitele ve vrcholovém managementu společnosti O2 Czech Republic, naposledy jako ředitel komerční divize. Pod jeho vedením komerční divize tvořila 90 procent veškerých výnosů O2 Czech Republic, a to v segmentech fixních i mobilních služeb, televize, korporátních služeb i nedávno představených finančních služeb a v prodeji hardwaru. Před svým nástupem do O2 působil jako konzultant v poradenské firmě McKinsey & Company, kde se zaměřoval na oblast technologií a telekomunikací.\n\nNejvětším koníčkem Jindřicha jsou moderní technologie. Ve volném čase se věnuje sportu. Je ženatý a má syna.\n"}
{"id": "1402242", "url": "https://cs.wikipedia.org/wiki?curid=1402242", "title": "Dickson", "text": "Dickson\n\nSlovo Dickson má více významů:\n\n\n\n\n"}
{"id": "1402247", "url": "https://cs.wikipedia.org/wiki?curid=1402247", "title": "Calling Time", "text": "Calling Time\n\nCalling Time je první studiové album švédského producenta taneční hudby Basshuntera.\n\nBunus tracks\n"}
{"id": "1402252", "url": "https://cs.wikipedia.org/wiki?curid=1402252", "title": "Saturday", "text": "Saturday\n\nSaturday může být:\n\n"}
{"id": "1402257", "url": "https://cs.wikipedia.org/wiki?curid=1402257", "title": "Martin Grejnar z Veveří a Mysletína", "text": "Martin Grejnar z Veveří a Mysletína\n\nMartin Grejnar z Veveří a Mysletína byl přední puchhalter (účetní správce) a ve druhé polovině 90. let 16. století se stal mocným radou na panství pana Petra Voka z Rožmberka. V době nepřítomnosti Petra Voka byl jedním ze správců jeho majetku.\n\nPocházel z bohaté sladovnické rodiny, která patřila v Netolicích mezi městskou elitu. V Českém Krumlově koupil v roce 1595 dům v Panské ulici č. p. 19 a žil zde s rodinnou až do roku 1606. Když se v roce 1597 Grejnar ženil s členkou fraucimoru Kateřiny Rožmberské z Ludanic, Annou Danielovou ze Semanína, vystrojil mu Petr Vok z Rožmberka svatební hostinu.\n\nV roce 1600 koupil od Petra Voka za 500 kop gr. českých Lhenice a zřídil si zde panské sídlo. Ale v roce 1605 Lhenice patřili opět do majetku Petra Voka. \n"}
{"id": "1402259", "url": "https://cs.wikipedia.org/wiki?curid=1402259", "title": "The Big Bad Blues", "text": "The Big Bad Blues\n\nThe Big Bad Blues je druhé sólové studiové album amerického zpěváka a kytaristy Billyho Gibbonse. Vydáno bylo 21. září roku 2018 společností Concord Records. Kromě autorských písní obsahuje také několik coververzí, například od Muddyho Waterse či Bo Diddleyo. Po desce \"Perfectamundo\" (2015), která se nesla v kubánském stylu, je album \"The Big Bad Blues\" návratem ke Gibbonsovým bluesovým kořenům. Na albu se podíleli například Matt Sorum, Austin Hanks a James Harman. Spolu s Gibbonsem desku produkoval Joe Hardy.\n\n\n"}
{"id": "1402261", "url": "https://cs.wikipedia.org/wiki?curid=1402261", "title": "Diakonie Most", "text": "Diakonie Most\n\nDiakonie ČCE – středisko sociální pomoci v Mostě je jedním ze středisek Diakonie ČCE. Funguje od roku 2000 a poskytuje především služby pro rodiny a lidi v obtížných životních situacích. Působí ve dvou městech – v Mostě a v Litvínově.\n\n\n\n"}
{"id": "1402264", "url": "https://cs.wikipedia.org/wiki?curid=1402264", "title": "Perfectamundo", "text": "Perfectamundo\n\nPerfectamundo je první sólové studiové album amerického zpěváka a kytaristy Billyho Gibbonse. Ten jej nahrál za doprovodu kapely nazvané The BFG's Vydáno bylo 6. listopadu roku 2015 společností Concord Records a spolu s Gibbonsem jej produkoval Joe Hardy. Album bylo nahráno v nahrávacích studiích v několika městech, včetně Houstonu, Los Angeles, Austinu a španělské Pontevedře.\n\n\n"}
{"id": "1402269", "url": "https://cs.wikipedia.org/wiki?curid=1402269", "title": "Sokolovna (Kladno)", "text": "Sokolovna (Kladno)\n\nSokolovna v Kladně je stavba v ulici T. G. Masaryka čp. 1391. Budova, tvořící jádro areálu, byla postavena v letech 1895 až 1896 podle projektu Václava Krotkého (zednický mistr František Tišer). Z pozdější doby pocházejí přístavby (1904 malý sál, 1929 kino Sokol podle projektu pražského architekta Jaroslava Beránka a 1947 velký sál). Na průčelí je osazena pamětní deska, připomínající léta 1940 až 1945, kdy gestapo využívalo objekt jako vězení.\n\nPůsobí zde Tělocvičná jednota Sokol Kladno, s oddíly všestrannost, mažoretky, gymnastika a basketbal.\n\nJednou z prvních (a vůbec první v regionu) mimopražských jednot byla sokolská jednota v Kladně, která vznikla v roce 1869. Její činnost byla přerušena v letech 1877-1883 zákazem činnosti rakousko-uherskými úřady. V letech 1895-1896 byla postavena Skolovna. Základní kámen byla slavnostně položen 2. června 1895, 13. září 1896 byla slavnostně otevřena a předána starostovi kladenského Sokola, Gustavu Pellymu. Do čela kladenské jednoty se roku 1898 dostal kladenský starosta Ignác Hajn, který ve funkci vydržel až do zákazu Sokola za druhé světové války. Za jeho působení bylo ve 20. letech 20. století postaveno také Kladenské Sletiště (areál sportovišť je dnes pod správou města) a kino Sokol, v roce 1902 vznikl jezdecký odbor jednoty, jenž funguje dodnes. Kino, otevřené jako první zvukové kino v Kladně fungovalo až do roku 2007 a v roce 2018 se opět začalo promítat.\n\n\n"}
{"id": "1402271", "url": "https://cs.wikipedia.org/wiki?curid=1402271", "title": "Agusta A.101", "text": "Agusta A.101\n\nAgusta A.101 (původním označením AZ.101) byl prototyp velkého transportního vrtulníku vzniklý v 60. letech 20. století u italské společnosti Agusta. Navzdory předběžnému zájmu ze strany ozbrojených sil Itálie i některých jiných zemí se pro typ nepodařilo získat žádnou závaznou objednávku, a v roce 1971 byl projekt opuštěn. \n\nA.101 byl konvenčně uspořádáný vrtulník se třemi turbohřídelovými motory pohánějícími pětilistý hlavní rotor a šestilistý vyrovnávací rotor, s pevným podvozkem příďového typu. Trup disponoval nakládací rampou na zádi a dvěma rozměrnými odsuvnými dveřmi na bocích. Prototyp poháněný motory Rolls-Royce Gnome sice nedosahoval takových výkonů jako francouzský Super Frelon, ale A.101 byl stabilnější, méně trpěl vibracemi a jeho trup měl větší kapacitu.\n\nFinální stádium projektu představoval návrh na prodloužení trupu o 3 m a instalaci výkonnějších variant motorů General Electric T58. To vedlo ke značnému zlepšení očekávaných výkonů, ale italská vláda dala před dalším vývojem domácího stroje přednost výrobě licenčních variant typu SH-3 Sea King, jejichž výrobu objednala u firmy Agusta. \n\nJediný vyrobený A.101 byl na podzim 1968 převzat italským \"Aeronautica Militare\", které jej podrobilo zkouškám na základně v Pratica di Mare, trvajícím až do léta 1971. V současnosti je vystaven v muzeu společnosti Agusta v Cascina Costa.\n\n\n\nÚdaje podle \"Jane's All The World's Aircraft 1969–70\"\n\n\n"}
{"id": "1402272", "url": "https://cs.wikipedia.org/wiki?curid=1402272", "title": "Registrované partnerství na Kubě", "text": "Registrované partnerství na Kubě\n\nKuba dosud nelegalizovala stejnopohlavní manželství, registrované partnerství, a ani jinou formu právní úpravy homosexuálních svazků. Kubánská ústava definuje manželství jako svazek muže a ženy.\n\nPrvní návrh zákona o registrovaném partnerství byl předložen v roce 2007, ale nestihlo se o něm hlasovat. Pozdější návrh této legislativy prezentovaný v září 2009 obsahoval veškerá práva a povinnosti vyplývající z manželství, vyjma užívání tohoto názvu. K novému zákonu se konalo veřejné slyšení před kubánským parlamentem, v němž jej podpořila Mariela Castrová, ředitelka Kubánského centra pro sexuální výchovu a dcera bývalého kubánského prezidenta Raúla Castra. Pokud by tehdy zákon prošel, stala by se Kuba prvním karibským státem, který legalizoval registrované partnerství, a zároveň také první komunistickou zemí, která přijala takový zákon. \n\nOd roku 2014 návrh zákona o registrovaném partnerství stále leží v kubánském parlamentu. Mariela Castrová řekla, že návrh zákona má podporu jejího otce, a že se maximálně vynasnaží, aby prošel.\n\nČlánek 36 kubánské ústavy definuje manželství jako dobrovolný svazek muže a ženy. Podle článku 2 kubánského zákona o rodině je manželství taktéž vymezené jako svazek muže a ženy.\n\nV prosinci 2017 zahájily kubánské LGBT skupiny kampaň za novelu ústavy, která by umožnila homosexuálním párům uzavírat manželství. 4. května 2018 řekla Mariela Castrová, že se pokusí do rozsáhlých ústavních změn, jejichž součástí je také uznání soukromého vlastnictví a volného trhu, zahrnout také legalizaci stejnopohlavních sňatků. Politické diskuze na téma stejnopohlavního manželství a další změn, které mají výrazným způsobem změnit charakter komunistické Kuby, byly naplánovány na červenec 2018. \n\n21. července oznámil tajemník Státní rady Homero Acosta, že navržená změna ústavy zahrnuje ustanovení, podle něhož je manželství svazek dvou lidí, a že rozsáhlé reformy kubánské ústavy a politického systému musejí zahrnovat i legalizaci stejnopohlavních sňatků. Kubánský parlament schválil ústavní novelu 22. července. O změnách ústavy se bude ještě veřejně diskutovat v období od 13. srpna do 15. listopadu s následným referendem, které by je mělo definitivně potvrdit.\n\n"}
{"id": "1402276", "url": "https://cs.wikipedia.org/wiki?curid=1402276", "title": "Cartman dostává anální sondu", "text": "Cartman dostává anální sondu\n\nCartman dostává anální sondu (v anglickém originále Cartman Gets an Anal Probe) je první díl první řady amerického komediálního animovaného televizního seriálu \"Městečko South Park\".\n\nEric vypráví Kyleovi, Stanovi, Kennymu a Ikeovi o svém snu, jak ho unesli mimozemšťané, kteří ho následně operovali v kosmické lodi. V tom se objeví Šéf, který tvrdí, že to nebyl sen ale pravda, ale to Eric odmítá. Všichni čtyři nastoupí do autobusu, ale malý Ike nechce domů a nemohl nastoupit, a tak ho po odjezdu unesli mimozemšťané. Kyle ho chce zachránit, ale řidička autobusu kvůli zpoždění zamítá jeho výzvy a pan učitel Garrison zase poslouchá pana Klobouka, který mu dá jasně najevo, že nemůže opustit školu. Šéf ho v jídelně vyslechne a vyvolá falešný požár. Mezitím Eric nezvládá dle něj podivné věci, které se mu dějí, jako hoření ze zadku a zpívání proti jeho vůli. Stan si zase domluví rande s Wendy. Ike je však k nenalezení, a tak využijí Erica k přilákání UFO. Z jeho zadku se vynoří třicetimetrový satelit, který mu mimozemšťané dali, byť to Eric stále popírá, a kterým je dokázal přivolat. Mimozemšťané místo toho, aby vyslechli Kyle, vyslechnou skot, kterému se omlouvají za jednu nechtěnou smrt krávy a kterému dají zařízení, pomocí kterého dokážou přinutit lidi zpívat proti své vůli. Ike využije jejich nepozornosti a vrátí se. Při odletu ale mimozemšťané zajmou Erica, kterého vrátí na Zem těsně před začátkem školy. Eric si myslí, že měl znovu zlý sen, ale Kyle mu to vyvrací.\n"}
{"id": "1402279", "url": "https://cs.wikipedia.org/wiki?curid=1402279", "title": "Františkánský klášter (Votice)", "text": "Františkánský klášter (Votice)\n\nFrantiškánský klášter ve Voticích s kostelem svatého Františka z Assisi je klášterní komplex barokních budov ve středočeské obci Votice v okrese Benešov. \n\nKlášter byl založen v roce 1627, tedy v době třicetileté války, během níž se v klášteře dvakrát pohybovalo švédské vojsko. Fundátorem byl majitel panství Sezima z Vrtby. V roce 1629 byl vystavěn také klášterní kostel sv. Františka. Mezi lety 1766–1771 byl klášter rozsáhle stavebně upravován, dispozičně rozšířen a některé nevyhovující budovy byly strženy a nahrazeny. V souvislosti s těmito úpravami dokonce musela být posunuta táborská silnice. Ke klášteru náležela původně také kaple sv. Anny, která však byla zbořena a na jejím místě je dnes klenutá brána. \n\nSoučástí kláštera byla významná knihovna s mnoha cennými knihami vázanými v kůži, množstvím rukopisů i prvotisků. Nacházela se zde například také kniha Petra Lombardského \"Liber sententiarum\" ze 14. století. V roce 1740 ve zdejší klášterní knihovně pátral po kacířských a závadných knihách páter Antonín Koniáš. Jdenu z nich skutečně prořezal a zredukoval. Knihovna byla zničena v roce 1950 komunisty, kteří klášter zlikvidovali a knihy označili za bezcenné a většinu zničili.\n\nV roce 1943, v době druhé světové války, v prostorách kláštera sídlil sedlčanský okresní úřad. Po nástupu komunistů k moci v Československu, konkrétně v noci ze 13. na 14. dubna 1950 byl klášter obsazen Státní bezpečností a řádoví bratři internováni v Oseckém klášteře. V této době byla zničena vzácná knihovna. Poté sloužily klášterní prostory jako sídlo úřadů, učňovský internát a později jaku součást výroby závodu Tesla. \n\nJeště několik let po pádu komunismu v objektu sídlila výroby a teprve roku 1997 byl navrácen řádu františkánů. V roce 2012 se majitelem objektu stalo město Votice, které zahájilo sbírku k provedení oprav budov. V letech 2013-2018 probíhala postupná rekonstrukce, kterou provedl pražský ateliér D4F. \n\nKostel zůstává v majetku votické farnosti a v roce 2008 začala nutná oprava kostela. V roce 2010 byla opravena kaple Panny Marie Votické a roku 2011 část střechy kostela a celé severní křídlo kláštera. \n\n\n"}
{"id": "1402284", "url": "https://cs.wikipedia.org/wiki?curid=1402284", "title": "Diakonie Středisko celostátních programů a služeb", "text": "Diakonie Středisko celostátních programů a služeb\n\nStředisko celostátních programů a služeb patří mezi jedno ze středisek Diakonie ČCE. Zabývá se různými oblastmi práce s lidmi z okraje společnosti. Středisko sídlí v Praze, jeho služby mají ale celorepublikovou působnost.\n\nV současné době poskytuje středisko 4 programy:\n\n\n"}
{"id": "1402287", "url": "https://cs.wikipedia.org/wiki?curid=1402287", "title": "Mořský sníh", "text": "Mořský sníh\n\nMořský sníh je označení různých drobných částeček, tvořených směsí výkalů mořských živočichů, rozkládajících se těl uhynulých jedinců, fytoplanktonu i písku, které se ve světových oceánech pomalu snášejí od hladiny ke dnu. Používání termínu zavedl americký přírodovědec William Beebe (1877–1962). Vzhledem k nedostatku potravy v afotické zóně se mnohé hlubokomořské organismy adaptovaly na mořský sníh jako hlavní zdroj živin. Kousky mořského sněhu dosahují velikosti od půl milimetru do několika centimetrů, jejich vrstva na mořském dně přibývá tempem zhruba šest metrů za milion let. Mořský sníh na sebe váže uhličitan vápenatý z mořské vody a pomáhá tak zmírňovat skleníkový efekt. \n"}
{"id": "1402288", "url": "https://cs.wikipedia.org/wiki?curid=1402288", "title": "Sopka (Městečko South Park)", "text": "Sopka (Městečko South Park)\n\nSopka (v anglickém originále Volcano) je druhý díl první řady amerického komediálního animovaného televizního seriálu \"Městečko South Park\".\n\nStanův strýček Jimbo s kamarádem Nedem, veteránem z války z Vietnamu, vezme Kyle, Kennyho a Erica na lov zvířat do přírody. Randy Marsh v práci zjistí, že sopka nedaleko města má vybuchnout a informuje starostku. Na výletě mezitím Ned při vlévání benzínu na dřevo začne hořet a zničí auto. Večer si vypráví o válečné příhodě Neda a strašidelné historce o Masákovi. Stan nechce zabíjet zvířata, ale když se objeví za Masáka převlečený Cartman, jde po něm, ale nedokáže ho zastřelit, čímž zklame strýce a zachrání Cartmanovi život. Kvůli němu se však všichni přiblížili k sopce, která vybuchuje. Utíkají k obrovskému příkopu, který nedokáží překonat, když v tom se objeví Masák, který je dostane na druhou stranu. Randy Marshovi ale výjdou výpočty, podle kterých se lavina potáhne příkopem, vedoucím k Denveru, kde způsobí ztráty. Stan se nakonec rozhodne vystřelit a zavraždí Masáka. Tím avšak na strýce dojem neudělá a jeho kamarád Ned pochopí nesmyslnost zbraní a slíbí si, že už nevystřelí. Odhodí zbraň, která při pádu zabije Kennyho. Kluci lovu nerozumí a vzdávají se ho.\n"}
{"id": "1402302", "url": "https://cs.wikipedia.org/wiki?curid=1402302", "title": "Něco jako komedie", "text": "Něco jako komedie\n\nNěco jako komedie (v anglickém originále It's Kind of a Funny Story) je americký komediální a dramatický film z roku 2010. Za scénářem a režií stojí Anna Boden a Ryan Fleck. Film je adaptací stejnojmenného románu Neda Vizziniho z roku 2006. Hlavní role hrají Keir Gilchrist, Zach Galifianakis, Emma Roberts a Viola Davis. Film měl premiéru ve Spojených státech dne 8. října 2010 a získal převážně pozitivní reakce kritiků. V České republice nebyl promítán v kinech.\n\n\nV květnu 2006 studia Paramount Pictures a MTV Films získala práva na zpracování novely Neda Vizziniho. Film nakonec převzala společnost Focus Features. Natáčení bylo zahájeno dne 30. listopadu 2009 v New Yorku a trvalo 6 týdnů. Kanadská kapela Broken Social Scene pracovala na hudbě k filmu.\n\nFilm vydělal 6,5 milionů dolarů po celém světě. Rozpočet filmu činil 8 milionů dolarů. \n\nNa recenzní stránce Rotten Tomatoes získal ze 129 započtených recenzí 58 procent s průměrným ratingem 6 bodů z deseti. Na serveru Metacritic snímek získal z 33 recenzí 63 bodů ze sta. Na Česko-Slovenské filmové databázi snímek získal 72 procent.\n"}
{"id": "1402308", "url": "https://cs.wikipedia.org/wiki?curid=1402308", "title": "Lacul Sfânta Ana", "text": "Lacul Sfânta Ana\n\nLacul Sfânta Ana (\"Szent-Anna tó\", \"Jezero svaté Anny\") je jezero nedaleko obce Tușnad v rumunské župě Harghita. Nachází se v kráteru vyhaslého vulkánu Ciomadul v Jižních Karpatech a je jediným sopečným jezerem na rumunském území. Je dlouhé 620 metrů a široké 460 metrů, maximální hloubka dosahuje téměř sedm metrů. Nadmořská výška jezera je 946 m. V zimě zamrzá až do hloubky jednoho metru. Stáří jezera se odhaduje na necelých deset tisíc let. Jeho voda se nízkým obsahem minerálů blíží destilované vodě, vzhledem k nedostatku kyslíku je bez života. Kvůli udržení čistoty vody je koupání v jezeře od roku 2017 zakázáno. Na břehu se nachází římskokatolická kaple zasvěcená svaté Anně.\n\n"}
{"id": "1402310", "url": "https://cs.wikipedia.org/wiki?curid=1402310", "title": "Aloha (film)", "text": "Aloha (film)\n\nAloha je americký romantický a komediální film z roku 2015. Scénáře, režie a produkce se ujal Cameron Crowe. Hlavní role hrají Bradley Cooper, Emma Stone, Rachel McAdams, Bill Murray, John Krasinski, Danny McBride a Alec Baldwin. Ve Spojených státech měl premiéru dne 29. května 2015. Film získal převážně negativní reakce od kritiků a vydělal pouhých 26 milionů dolarů. Jeho rozpočet byl 45 milionů dolarů.\n\n\nFilm vydělal 21,1 milionů dolarů v Severní Americe a 5,2 milionů dolarů v ostatních oblastech, celkově tak vydělal 26,3 milionů dolarů po celém světě. Rozpočet filmu činil 45 milionů dolarů. Za první víkend docílil šesté nejvyšší návštěvnosti, kdy vydělal 3,5 milionů dolarů. Magazín The Hollywood Reporter odhadl finanční ztrátu kolem 65 milionů dolarů.\n\nNa recenzní stránce Rotten Tomatoes získal ze 154 započtených recenzí 19 procent s průměrným ratingem 4,3 bodů z deseti. Na serveru Metacritic snímek získal z 36 recenzí 40 bodů ze sta. Na Česko-Slovenské filmové databázi snímek získal 48 procent.\n\nFilm získal tři nominace na cenu Teen Choice Awards v kategoriích nejlepší filmová komedie, nejlepší herecký výkon (komedie) (Bradley Cooper), nejlepší herecký výkon (komedie) (Emma Stone).\n"}
