{"id": "1570193", "url": "https://cs.wikipedia.org/wiki?curid=1570193", "title": "Moravská kuchyně", "text": "Moravská kuchyně\n\nMoravská kuchyně je součástí české kuchyně, ale existuje mnoho pokrmů, které jsou typické pro Moravu. Některé prvky sdílí moravská kuchyně také se slovenskou kuchyní (především na Slovácku). Především v oblasti Valašska pak byla moravská kuchyně ovlivněna rumunskou kuchyní, a to díky Valachům, kteří přišli z Rumunska.\n\nMorava se dělí na několik národopisných regionů (jako Horácko, Valašsko, Haná nebo Slovácko), z nichž každý má svoje typická jídla.\n\nPříklady horáckých pokrmů:\n\n\nPříklady valašských pokrmů:\n\n\nPříklady hanáckých pokrmů:\n\n\nPříklady slováckých pokrmů:\n\n\nNa Moravě je rozšířeno vinařství, Vinařská oblast Morava je nejvýznamnější vinařskou oblastí v Česku. Na Moravě jsou, mnohem více než v Čechách, populární lihoviny (například slivovice). Pravděpodobně to je způsobeno tím, že v roce 1835 byl ve Vídni vydán dekret umožňující jednotlivci vypálit ročně až 56 litrů padesátiprocentní kořalky z plodin pocházejících z vlastních zahrad, aniž by platil jakoukoli daň. Tento dekret ovšem platil pouze na území Moravy, nikoliv v Čechách. Mezi moravské značky piva patří např. Litovel, Holba, Ježek, Černá Hora nebo Starobrno.\n"}
{"id": "1570194", "url": "https://cs.wikipedia.org/wiki?curid=1570194", "title": "Mike Frost (DJ)", "text": "Mike Frost (DJ)\n\nZačátek kariéry se datuje zhruba k roku 2011, kdy jako Mike Frost odehrál první párty v klubu Lokalita ve Slaném. Od té doby měl čest odehrát sety po celé ČR a v top klubech v Praze jako jsou Retro Music Hall, Duplex, Mecca, SaSaZu, Roxy a dalších. Jako host vystoupil také v zahraničních klubech ve Španělsku, v Německu, Francii a také například Slovensku.\n\nMike Frost se dále věnuje produkci taneční hudby. Mezi jeho aktuálně vydané singly patří \"Little Things\" ve spolupráci se zpěvačkou a raperkou Jasmin, \"Caliente\" ve spolupráci s producentem DeFo a RuRu Rumba s kolumbijskou zpěvačkou Chika Toro ve stylu elektro-reggaetonu."}
{"id": "1570195", "url": "https://cs.wikipedia.org/wiki?curid=1570195", "title": "Petr Šabata", "text": "Petr Šabata\n\nPetr Šabata (* 21. října 1957) je český právník, soudce a bývalý lední hokejista, který nastupoval v obraně.\n\nVystudoval Právnickou fakultu Univerzity Jana Evangelisty Purkyně v Brně (dnešní Masarykova univerzita). Soudcem je od roku 1983 a od téhož roku byl předsedou senátu Okresního soudu Brno-venkov. Od roku 1993 byl předsedou senátu Krajského soudu v Brně. Od roku 2007 je soudcem Nejvyššího soudu České republiky.\n\nV československé lize nastoupil v devíti utkáních za TJ VSŽ Košice a TJ Zetor Brno. Byl také v kádru jihlavské Dukly. V nižších soutěžích hrál za TJ ZVL Skalica a Univerzitu Brno.\n\n"}
{"id": "1570204", "url": "https://cs.wikipedia.org/wiki?curid=1570204", "title": "Dům učitelů (Novi Sad)", "text": "Dům učitelů (Novi Sad)\n\nDům učitelů (srbsky Учитељски дом/Učiteljski dom) je rohová modernistická budova, která se nachází v srbském městě Novi Sad. Nachází se v blízkosti řeky Dunaje na rohu ulic \"Vojvode Putnika\" a \"Ive Lole Ribara\". \n\nNovosadští učitelé odkoupili pozemek na výstavbu budovy v roce 1933. Tato lokalita byla vybrána především proto, že v 30. letech 20. století se město Novi Sad rozvíjelo směrem od Dunajského parku k řece Dunaji v místě původního lužního lesa na břehu veletoku. \n\nNávrh stavby připravil architekt Danilo Kaćanski. Budova byla vybudována v polovině 30. let; stavba byla dokončena roku 1936. Její vznik financovali novosadští učitelé (vybudována byla nákladem 1,5 milionu tehdejších dinárů) a po dokončení věnovali budovu městu. Čtyřpatrová budova je nápadná díky vstupu v průčelí, který je obložen dekorativním kamenem. Nad vchodem do budovy se nachází socha Đorđe Natoševiće. Uvnitř se nacházela knihovna, velký sál, prostor pro vzdělávání učitelů a pedagogické muzeum. Druhé a třetí patro sloužilo jako byty pro učitele a profesory.\n\nPo druhé světové válce byl dům předán jiným vzdělávacím organizacím (např. \"Klub pracovníků ve vzdělávání\" – \"Klub prosvetnih radnika\").\n\nV druhé dekádě 21. století byl dům rekonstruován. Obnova fasády byla uskutečněna nákladem 15 milionů srbských dinárů, do té doby z několik desítek let staré budovy odpadávaly kusy fasády.\n"}
{"id": "1570214", "url": "https://cs.wikipedia.org/wiki?curid=1570214", "title": "Korunovační medaile Jiřího VI.", "text": "Korunovační medaile Jiřího VI.\n\nKorunovační medaile Jiřího VI. (: King George VI Coronation Medal) je pamětní medaile založená roku 1937 při příležitosti oslavy korunovace krále Jiřího VI., která se konala dne 12. května 1937.\n\nMedaile byla založena roku 1937 při příležitosti oslav korunovace krále Jiřího VI., která se konala dne 12. května 1937. Udělena byla členům královské rodiny a vybraným státním úředníkům a služebníkům královské domácnosti, ministrům, vládním úředníkům, starostům, státním zaměstnancům, úředníkům místních samospráv, příslušníkům britských a koloniálních jednotek námořnictva, armády, letectva a policie stejně jako příslušníkům těchto jednotek v dominiích. \n\nOd vydání Korunovační medaile krále Jiřího V. v roce 1911 se stalo zvykem, že úředníci Spojeného království rozhodovali o celkovém počtu medailí, které budou v jednotlivých případech vyrobeny. Následně se celkový počet poměrově rozdělil mezi členské země Commonwealthu, území závislé na koruně a v majetku koruny. Udělení medaile konkrétním osobnostem pak bylo na uvážení orgánů místní samosprávy. Ty se mohly svobodně rozhodnout komu a na základě jakých kritérií budou medaile uděleny. Tento postup se aplikoval i při udílení Korunovační medaile Jiřího VI. \n\nCelkem bylo uděleno 90279 medailí, které obdrželo mj. 6887 Australanů, 10089 Kanaďanů a 1700 Novozélanďanů. \n\nAutorem návrhu medaile byl anglický sochař Percy Metcalfe. Medaile je stříbrná kulatého tvaru o průměru 31,7 mm (1,25 palce). Na přední straně je profilový portrét krále Jiřího VI. a jeho ženy královny Elizabeth. Oba jsou na medaili vyobrazeni s korunami a hledící vlevo. Okraj medaile není vyvýšen a není zde žádný nápis.\n\nNa zadní straně je královský monogram GRI korunovaný velkou korunou a s dvouřádkovým nápisem pod monogramem CROWNED / 12 MAY 1937. Při okraji je v kruhu nápis GEORGE VI QVEEN ELIZABETH.\n\nStuha je tmavě modré barvy široká 32 mm (1,25 palce) s pruhy bílé barvy lemujícími okraj širokými 3 mm následovanými pruhy červené barvy širokými 2,5 mm, které od modré oddělují bílé proužky o šířce 1,5 mm. Modrý pruh je široký 18 mm.\n\nMedaile se nosila spolu s ostatními korunovačními a výročními medailemi hned za medailemi za tažení a před medailemi za dlouholetou službu. Dámy mohly medaili nosit poblíž svého levého ramene na stuze uvázané do mašle. Medaile byla udílena bez uvedení jména vyznamenaného\n"}
{"id": "1570216", "url": "https://cs.wikipedia.org/wiki?curid=1570216", "title": "Falkenstein (rozcestník)", "text": "Falkenstein (rozcestník)\n\nFalkestein nebo Falkenštejn je název více míst: \n\n"}
{"id": "1570220", "url": "https://cs.wikipedia.org/wiki?curid=1570220", "title": "Accelerated Mobile Pages", "text": "Accelerated Mobile Pages\n\nAMP (původně zkratka Accelerated Mobile Pages, doslova \"zrychlené mobilní stránky\") je standard vycházející z HTML určený pro vytváření webových stránek pro chytré telefony. Jedná se o projekt, který započala na podzim 2015 společnost Google. Oficiálně jej spustila v únoru 2016. V roce 2019 byla zveřejněna jeho varianta pro e-mailové zprávy.\n\nMezi důvody, proč AMP nepoužívat, patří podle kritiků skutečnost, že posiluje pozici společnosti Google a jejích technologií na úkor nezávislého webu.\n\n"}
{"id": "1570223", "url": "https://cs.wikipedia.org/wiki?curid=1570223", "title": "Kochaňského konstrukce", "text": "Kochaňského konstrukce\n\nKochańského konstrukce je \"přibližná\" metoda rektifikace kružnice neboli konstrukce úsečky o délce rovné polovině obvodu daného kruhu navržená v roce 1685 polským matematikem Adamem Adamandym Kochańským. Umožňuje sestrojení úsečky, která je přibližně formula_1krát delší než daná úsečka. Jejím využitím lze také provést \"přibližnou\" kvadraturu kruhu.\n\nJe dána kružnice se středem v bodě formula_2 a poloměrem formula_3\n\n\nStojí za zmínku, že úsečka formula_16 je výškou rovnostranného trojúhelníka formula_29 což znamená, že svírá úhel 30° s úsečkou formula_30.\n\nProto se chyba objeví až na pátém místě za desetinnou čárkou. Takové přiblížení v praktických případech obvykle postačuje.\n\nNa základě Kochańského konstrukce je možná také přibližná kvadratura kruhu. Ilustruje ji následující obrázek.\n\n"}
{"id": "1570237", "url": "https://cs.wikipedia.org/wiki?curid=1570237", "title": "Achty (bůh)", "text": "Achty (bůh)\n\nAchty (nebo také Necer-achty) byl egyptský bůh. \n\nNejstarší zmínka o tomto božstvu se objevuje na nápisech kamenných nádob z období 2. dynastie faraona Hotepsechemueje. Egyptologové jako Wolfgang Helck věří, že Achty byl bůh dynastie a předků. Achty byl také znázorněn (a tedy uctíván) za vlády následovníků Hotepsechemueje, Raneba a Ninecera. Během období Staré říše se Achtyho jméno objevuje pouze ve spojení se soukromými jmény a tituly kněží, jako je \"ḥm-nṯr-ɜḫtj\" („Sluha boha Achty“). \n\nPodle staroegyptské mytologie byl pták ach považován za reprezentaci lidského ducha (egyptský: \"Ach\"). Pravděpodobně byla tato myšlenka inspirována třpytem a leskem ptačího peří, které staří Egypťané přirovnávali k třpytivým hvězdám na noční obloze. Podobná víra je známa od perských beduínů, kteří uctívali severního plešatého ibise jako nositele duše zesnulého. \n\nJak Achtyho jméno napovídá, měl bydlet na večerním obzoru, navádět zapadající slunce a bezpečně nést ducha na noční oblohu. \n"}
{"id": "1570238", "url": "https://cs.wikipedia.org/wiki?curid=1570238", "title": "Melissa Morrisonová", "text": "Melissa Morrisonová\n\nMelissa Morrisonová-Howardová (* 9. července 1971 Mooresville, Severní Karolína) je americká atletka, která získala dvě olympijské bronzové medaile. Získala také bronzovou medaili na halovém mistrovství světa v roce 2003 a na jednom národním mistrovství v halové soutěži.\nJe absolventkou Appalachian State University v Boone v Severní Karolíně v roce 1993. Během své kariéry v Appalachian vyhrála 12 samostatných mistrovství jižní konference a byla All-American 1993 na 100 metrů překážek.\n"}
{"id": "1570241", "url": "https://cs.wikipedia.org/wiki?curid=1570241", "title": "Nicolae Paulescu", "text": "Nicolae Paulescu\n\nNicolae Constantin Paulescu (30. října 1869 Bukurešť – 17. července 1931 Bukurešť) byl rumunský fyziolog a lékař, jeden z objevitelů inzulínu, jejž nazval \"pancreine\". Při udílení Nobelovy ceny v roce 1923 právě za objev inzulínu byl ovšem opomenut. Jeho následné protesty Nobelův výbor odmítl, podobně jako u některých jiných spoluobjevitelů (Zuelzer, Kleiner). Paulescu byl též krajně pravicovým a antisemitským aktivistou.\nVystudoval lékařství v Paříži (1897), roku 1900 se vrátil do Rumunska a učil na lékařské fakultě Bukurešťské univerzity. Inzulín objevil roku 1916 a s léčebným účinkem ho aplikoval na diabetického psa. Poté však musel narukovat na frontu první světové války. Po válce se k výzkumu vrátil a svůj objev publikoval ve třech článcích z roku 1921. V roce 1922 získal rumunský patent a začal látku průmyslově vyrábět. Budoucí nositelé Nobelovy ceny Frederick Grant Banting a John James Rickard Macleod z Univerzity v Torontu publikovali svůj článek o objevu inzulínu v únoru 1922. Rozdíl byl, že jejich látka byla čistá a šla aplikovat léčebně na člověka. Paulescu získával svou látku z hovězího pankreasu a jen částečně očištěnou kyselinou chlorovodíkovou a hydroxidem sodným ji experimentálně aplikoval na psa, u něhož byl sice prokázán léčebný účinek ve smyslu vyrovnání hladiny cukru, ale zároveň látka působila na psí organismus škodlivě v jiném smyslu a nemohla být proto aplikována na člověka intravenózně. Paulescu sice v jednom článku popsal svou intravenózní aplikaci na člověka a následné snížení hladiny cukru na nulu, ale ze záhadných důvodů se v článku nezmínil o hypoglykemickém kómatu, které v takovém případě nutně musí u pacienta nastat. Paulescu nebyl jediný, kdo se cítil Nobelovou cenou pro Bantinga a Macleoda poškozen. Israel Kleiner testoval pankreatický extrakt na psech v roce 1915, George Ludwig Zuelzer dokonce již v roce 1906. Nobelův výbor však ocenil především to, že Bantingův a Macleodův inzulín šlo prokazatelně použít jako lék bez vedlejších účinků. Boj za Paulescovo docenění vedl v 70. letech 20. století především Ian Murray, lékař Glasgowská nemocnice, viceprezident Britské asociace pro cukrovku a zakládající člen Mezinárodní diabetologické federace.\n\nPaulescu byl vášnivým antisemitou a sepsal řadu článků o \"žido-zednářském\" spiknutí proti rumunskému národu a křesťanství. Ve spise \"Degenerace židovské rasy\" z roku 1928 Paulescu napsal, že mozky Židů váží méně než mozky árijců, z čehož lze odvodit židovskou méněcennost. Spolu s A. C. Cuzou byl zakladatelem fašistické Národní křesťanské unie, která se roku 1923 transformovala do organizace \"Liga Apărării Național Creștine\" (Národně křesťanská liga sebeobrany) a po vzoru Hitlerovy strany začala užívat jako svůj symbol svastiku. Byl to právě Paulescu, který přesvědčil Cuzu, aby do své fašistické doktríny zakomponoval křesťanský prvek. O významném vlivu Paulesca na svůj vlastní myšlenkový vývoj často psal i Corneliu Zelea Codreanu, zakladatel Železné gardy, hlavní fašistické síly, která Rumunsko nakonec ovládla. Ve druhé polovině 20. století, při boji za uznání opomenutých Paulescových vědeckých zásluh, se otázka jeho extrémistických názorů znovu otevřela. Jedním z paradoxních Paulescových obhájců byl i Nicolae Cajal, prezident Rumunské federace židovských obcí v letech 1994 až 2004, který obhajoval uznání Paulescovy vědecké práce s tím, že je třeba rozlišovat mezi soukromými názory jednotlivců a jejich vědeckou prací. Připomněl též, že jeho otec, dr. Marcu Cajal, byl Paulesccovým studentem a vždy jeho vědecké schopnosti obdivoval, i když jako Žid nesouhlasil s Paulescovými antisemitskými názory. Přesto například v roce 2003 bylo odvoláno odhalení pamětní desky v Paříži, poté, co Paulescovy politické názory vešly ve Francii ve známost. Podobné diskuse ostatně byly vedeny u řady rumunských intelektuálních emigrantů do Francie (Mircea Eliade, Emil Cioran), jimž se jejich fašistická minulost v Rumunsku často dlouho dařila tajit a většinou vešla ve známost až v době vysoké společenské prestiže těchto autorů.\n"}
{"id": "1570243", "url": "https://cs.wikipedia.org/wiki?curid=1570243", "title": "Playdate with Destiny", "text": "Playdate with Destiny\n\nPlaydate with Destiny je americký animovaný 3D krátký film z roku 2020 založený na animovaném televizním seriálu Simpsonovi. Film bude vydán 6. března 2020, tedy v průběhu vysílání premiérových dílů 31. řady seriálu Simpsonovi. Hlavní postavou by měla být stejně jako v Maggie Simpsonová. \n\n\"Playdate with Destiny\" bude třetím filmem Simpsonů uvedený do kin po celovečerním filmu \"Simpsonovi ve filmu\" (2007) a po krátkém filmu \"\" (2012).\n\n\"Playdate with Destiny\" byl poprvé oznámen veřejnosti na oficiálním Instagramu seriálu dne 27. února 2020. Bylo oznámeno, že tento krátký bude uveden v kinech ve Spojených státech před promítáním filmu \"Frčíme\" od 6. března 2020. Bude to první krátký film od 20th Century Studios (dříve Fox), který bude vysílán před celovečerním filmem od studia Disney.\n"}
{"id": "1570244", "url": "https://cs.wikipedia.org/wiki?curid=1570244", "title": "Vlak do Pusanu", "text": "Vlak do Pusanu\n\nVlak do Pusanu ( – \"Pusanhäng\") je jihokorejský filmový horor režiséra Jŏna Sangha z roku 2016. Premiéru měl na filmovém festivalu v Cannes v jeho 69. ročníku a do jihokorejských film, kde měl přes 11 miliónů diváků, byl uveden 20. července 2016.\n\nHlavní role hrají Kong Ju, Kim Suan, Čŏng Jumi, Ma Tongsŏk a Čchö Usik. Film je v originále v korejštině a trvá 118 minut.\n\nTématem filmu je cesta vlakem ze Soulu do Pusanu v průběhu pandemie viru, který dělá z lidí zombie.\n\nNa 43. ročníku udílení Cen Saturn se film dostal mezi nominované v kategorii \"Nejlepší hororový film\", ovšem vítězem této kategorie se stala \"Smrt ve tmě\".\n\n"}
{"id": "1570248", "url": "https://cs.wikipedia.org/wiki?curid=1570248", "title": "Kristi Castlinová", "text": "Kristi Castlinová\n\nKristi Castlinová (* 7. července 1988) je americká atletka, která se specializuje na 100 metrů překážek. Její osobní nejlepší čas je 12,50 sekund, který byl ustanoven 8. července 2016 během finálového běhu olympijské kvalifikace Spojených států 2016, ve kterých se kvalifikovala na letní olympijské hry 2016 umístěním na druhém místě. V roce 2012 byla americkou šampionkou na 60 metrů překážek a reprezentovala USA na mistrovstvích světa IAAF v roce 2012. \n"}
{"id": "1570251", "url": "https://cs.wikipedia.org/wiki?curid=1570251", "title": "Salföld", "text": "Salföld\n\nSalföld [šalfeld] je obec v Maďarsku v župě Veszprém, spadající pod okres Tapolca. Nachází se asi 11 km jihovýchodně od Tapolcy a asi 46 km jihozápadně od Veszprému. V roce 2015 zde žilo 80 obyvatel. Dle údajů z roku 2011 tvoří 88,5 % obyvatelstva Maďaři a 4,9 % Němci, přičemž 9,8 % obyvatel se ke své národnosti nevyjádřilo.\n"}
{"id": "1570254", "url": "https://cs.wikipedia.org/wiki?curid=1570254", "title": "Kvadratura (matematika)", "text": "Kvadratura (matematika)\n\nKvadratura je historický matematický termín, který znamená výpočet plošného obsahu (obsahu, plochy). Tento pojem se v současnosti stále používá při řešení diferenciálních rovnic, kde „řešení rovnice kvadraturou“ znamená vyjádřit její řešení pomocí integrálů. Problémy kvadratury byly jedním z hlavních zdrojů problémů/úkolů při vývoji vyšší matematiky a představují důležitou kapitolu matematické analýzy.\n\nMatematikové starověkého Řecka podle pythagorejské doktríny chápali určení plochy nějakého geometrického útvaru jako proces geometrické konstrukce čtverce, který má stejnou plochu jako daný útvar. Proto byl tento proces pojmenován kvadratura. Starořečtí geometři nebyli vždy úspěšní (např. při kvadratuře kruhu), ale podařilo se jim vyřešit problém kvadratury i u některých útvarů, jejichž hranice nejsou tvořeny úsečkami, například Hippokratových měsíčků nebo úsečí paraboly. Podle řecké tradice tyto konstrukce musely být prováděny pouze pomocí kružítka a pravítka.\nPro kvadraturu obdélníka se stranami \"a\" a \"b\" je nezbytné zkonstruovat čtverec, jehož strana má délku formula_1 (geometrického průměru \"a\" a \"b\"). Při konstrukci je možné použít fakt, že kružnice s průměrem rovným součtu \"a\" a \"b\", pak výška BH (z bodu jejich spojení na průsečík s kružnicí) se rovná jejich geometrickému průměru. Podobná geometrická konstrukce řeší problém kvadratury rovnoběžníku a trojúhelníku.\nProblémy kvadratury obrazců ohraničených křivkami jsou mnohem obtížnější. I když kvadratura Hippokratových měsíčků byla známa, a kvadratura povrchu koule a Archimédova parabolické výseče se stala největším objevem starověké analýzy, až v 19. století bylo dokázáno, že kvadratura kruhu pomocí kružítka a pravítka není možná.\n\nArchimédovi se připisují objevy, že:\n\n\nPro důkaz výsledků Archimedes používal tak zvanou exhaustivní metodu, kterou vyvinul Eudoxos z Knidu.\n\nVe středověké Evropě znamenalo slovo kvadratura výpočet plochy jakoukoli metodou. Nejčastěji byl používán Cavalieriho princip; byl méně formální, než geometrické konstrukce objevené starořeckými matematiky, ale byl jednodušší a výkonnější. S její pomocí Galileo Galilei a Gilles de Roberval nalezli plochu oblouku cykloidy, Grégoire de Saint-Vincent zkoumal plochu pod hyperbolou (\"Opus Geometricum\", 1647) a Alphonse Antonio de Sarasa, de Saint-Vincentův žák a komentátor, zmínil vztahy této plochy s logaritmem.\n\nJohn Wallis tuto metodu algebraizoval: ve své řadě knih \"Arithmetica Infinitorum\" (1656) popsal řady, které jsou ekvivalentní s určitým integrálem a počítal jeho hodnoty. Isaac Barrow a James Gregory učinili další pokrok: kvadratury pro některé algebraické křivky a spirály. Christiaan Huygens úspěšně prováděl kvadraturu některých rotačních těles.\n\nKvadratura hyperboly podle Saint-Vincenta a de Sarasa poskytla novou, velmi důležitou funkci přirozený logaritmus.\n\nObjev integrálního počtu přinesl univerzální metody pro výpočet plochy. Následkem toho se termín kvadratura stal zastaralým a místo toho obvykle používá obrat „\"výpočet jednorozměrného určitého integrálu\"“.\n\n\n"}
{"id": "1570270", "url": "https://cs.wikipedia.org/wiki?curid=1570270", "title": "930 (číslo)", "text": "930 (číslo)\n\nDevět set třicet je přirozené číslo. Římskými číslicemi se zapisuje CMXXX a řeckými číslicemi ϡλ´. Následuje po čísle devět set dvacet devět a předchází číslu devět set třicet jedna.\n\n930 je\n\n\n\n"}
{"id": "1570272", "url": "https://cs.wikipedia.org/wiki?curid=1570272", "title": "Vendídád", "text": "Vendídád\n\nVendídád, též Vidévdát, z avestánského \"ví daéuuó\" „ustanovení pro daévům“ je soubor náboženských a rituálních zásad obsažený v zarathuštrické Avestě. Soustředí se na vztah mezi lidským a nelidským světem – zahrnuje především předpis jež mají zarathuštristům zajistit vítězství nad mocnosti \"drudže\" „lži“, ale zabývá se i vztahy mezi lidmi. Jedná se o velice složitý a často těžko interpretovatelný soubor textů, s mnohými ohlasy mýtů, společenských a ideologických poměrů starého Íránu.\n\nNa základě obsahu Avesty uvedeného v středoperském \"Dénkartu\" se předpokládá že je to jediná její část jež se dochovala téměř celá, výjimkou je kapitola 12. Obsah Vendídád je následující:\n\n\nChybějící dvanáctá kapitola byla v pozdějších verzích vyplněna předpisy o držení smutku za mrtvé příbuzné.\n\nVendídád se zachoval ve dvou typech rukopisů. Prvním je \"Páhlaví Vendídád\", avestánský text doplněný o volný překlad do středoperštiny, v druhém případě je Vendídád společně s \"Visprádem\" vložen mezi \"jasny\" – vzniklá kompilace je nazývána \"Vendídád Sáde\". Text v avestánštině představuje pozdní formu tohoto jazyka a mohl vzniknout až v době Parthské říše či dokonce rané Sasánovské říše.\n\n"}
{"id": "1570273", "url": "https://cs.wikipedia.org/wiki?curid=1570273", "title": "Judi Brownová", "text": "Judi Brownová\n\nJudith Lynne Brown Clarke (rodným jménem Brownová, dříve Brown-Kingová, * 14. července 1961 Milwaukee) je americká politička a bývalá sportovkyně, která startovala hlavně na 400 metrů překážek. Je olympijskou stříbrnou medailistkou z roku 1984 a dvojnásobnou šampionkou Pan American Games. Později byla členkou městské rady v Lansingu v Michiganu.\n"}
{"id": "1570275", "url": "https://cs.wikipedia.org/wiki?curid=1570275", "title": "Sáska", "text": "Sáska\n\nSáska [šáška] je obec v Maďarsku v župě Veszprém, spadající pod okres Tapolca. Nachází se asi 6 km severovýchodně od Tapolcy a asi 42 km jihozápadně od Veszprému. V roce 2015 zde žilo 280 obyvatel. Dle údajů z roku 2011 tvoří 95,8 % obyvatelstva Maďaři, 5,9 % Romové a 0,7 % Němci, přičemž 4,2 % obyvatel se ke své národnosti nevyjádřilo. Název znamená \"saranče\".\n"}
{"id": "1570277", "url": "https://cs.wikipedia.org/wiki?curid=1570277", "title": "Návlečka", "text": "Návlečka\n\nNávlačka je malé pouzdro, často vyrobeny z plastu nebo kovu, který se používá na každém konci tkaničky, šňůrky. Návlačka chrání vlákna krajky nebo šňůry před rozpadáním; její pevnost a úzký profil usnadňují držení a snadnější podávání skrz očka, výstupky nebo jiné vodicí šňůry. \n"}
{"id": "1570279", "url": "https://cs.wikipedia.org/wiki?curid=1570279", "title": "931 (číslo)", "text": "931 (číslo)\n\nDevět set třicet jedna je přirozené číslo. Římskými číslicemi se zapisuje CMXXXI a řeckými číslicemi ϡλα´. Následuje po čísle devět set třicet a předchází číslu devět set třicet dva.\n\n931 je\n\n\n\n"}
{"id": "1570280", "url": "https://cs.wikipedia.org/wiki?curid=1570280", "title": "Deva (rozcestník)", "text": "Deva (rozcestník)\n\nDeva může znamenat:\n\n"}
{"id": "1570284", "url": "https://cs.wikipedia.org/wiki?curid=1570284", "title": "Ellen Fiedlerová", "text": "Ellen Fiedlerová\n\nEllen Fiedlerová rozená Neumannová, (* 26. listopadu 1958 Demmin, Meklenbursko-Přední Pomořansko) je bývalá východoněmecká překážka na 400 metrů.\nZískala bronzovou medaili na letních olympijských hrách 1988 v Soulu, v čase 53,63 sekund. To ji řadí na třetí místo mezi německými atletkami na 400 m překážek, za Sabine Buschovou a Cornelia Ullrichovou. \n\n"}
{"id": "1570287", "url": "https://cs.wikipedia.org/wiki?curid=1570287", "title": "Drvota", "text": "Drvota\n\nPříjmení Drvota nosí více různých osobností:\n\n\n\n"}
{"id": "1570288", "url": "https://cs.wikipedia.org/wiki?curid=1570288", "title": "Grigore Moisil", "text": "Grigore Moisil\n\nGrigore Constantin Moisil (10. ledna 1906 Tulcea – 21. května 1973 Ottawa) byl rumunský matematik a informatik. Věnoval se především matematické logice (Łukasiewicz–Moisilova algebra), algebraické logice a diferenciálním rovnicím. Łukasiewiczovu tříhodnotovou logiku, o níž se velmi zajímal, aplikoval na teorii automatů. Stál tím u zrodu rumunské počítačové vědy.\nVystudoval matematiku na Bukurešťské univerzitě (1929). V roce 1931 získal doktorát na Pařížské univerzitě. Poté se vrátil do Rumunska a učil na Univerzitě v Jasy, v roce 1939 se zde stal profesorem. V roce 1941 tuto pozici získal na Bukurešťské univerzitě. V letech 1946–1948 přednášel v Istanbulu. Poté se vrátil do Rumunska. \n"}
{"id": "1570290", "url": "https://cs.wikipedia.org/wiki?curid=1570290", "title": "Alois Trunkát", "text": "Alois Trunkát\n\nAlois Trunkát (28. února 1882 – 3. června 1964) byl městský tajemník, pozdější ředitel městských úřadů ve Vsetíně a první oficiální kronikář města. Výrazně se zasloužil o jeho všestranný rozvoj a kulturní život za první republiky. Patřil k tehdejším osobnostem města.\n\nPocházel ze Slušovic z rolnické rodiny. Jeho předci přišli z Německa do Slušovic v počtu 8 mužů v r. 1743.\n\nOženil se s Marií Hrabalovou, učitelkou literatury (Vsetín 11.5.1914), s níž měl dvě děti, Kazimíra ( MVDr., studia v Brně a Giesenu), a Jarmilu, provdanou Šulákovou (dipl. zdravotní sestra, studia v Brně a Praze).\n\nPo příchodu na Vsetín bydlel nejdříve v nájmu na Smetanově ulici č.p. 361, později nechal (v letech 1928 – 29) postavit ve stejné ulici vilku č.p. 951.\n\nVzdělání: \n\nVystudoval Gymnázium v Přerově a v Místku, maturitní zkoušku složil v r. 1903. Po maturitě začal studovat Právnickou fakultu UK v Praze, za 3 roky, po náhlém úmrtí otce, musel z finančních důvodů studia ukončit a nastoupil vojenskou prezenční službu.\n\nZaměstnání:\n\nNejprve pracoval jako úředník na Městském úřadě v Jaroměři, od 15.4.1913 se stal tajemníkem Městského úřadu ve Vsetíně. Po založení československé republiky v říjnu 1918 patřil k členům Národního výboru ve Vsetíně. Hned v prvních dnech byly organizovány schůze, na nichž byl vysvětlován význam národního osvobození. Již počátkem prosince 1918 byly národní výbory rozpuštěny a jejich funkci převzaly obecní úřady. Od r. 1930 je ředitelem MÚ ve Vsetíně, a k tomu se od roku 1931 stal prvním oficiálním kronikářem města, a byl jím až do odchodu do výslužby dne 14.3.1939.\n\nZ titulu svého pracovního zařazení, ale především díky svým komunikačním schopnostem, společenské povaze a invenčním vyjednávacím dovednostem, byl pověřován vedením radnice výkonem rozhodnutí městského zastupitelstva a rady, osobními jednáními a různými intervencemi, aby město prosadilo své oprávněné zájmy, které tehdy spočívaly zejména v rozvoji města. Patřil dlouhodobě k nejbližším spolupracovníkům starosty Josefa Sousedíka.\n\nSpolu s MUDr. Sovou a dalšími připravovali muzeum a založili Muzejní spolek. Budovu ani trvalé místo pro prezentaci sbírek se jim však tehdy zajistit nezdařilo.\n\nZa starostenský sbor vsetínského okresu byl jednatelem „kuratoria ústavu“ pro výstavbu Masarykova gymnázia, jež se podařilo po intervencích a jednání v prezidentské kanceláři úspěšně otevřít.\n\nAlois Trunkát se zvláště zasloužil o umístění Zbrojovky ve Vsetíně, když značný zájem na zřízení pobočného závodu Zbrojovky Brno měly i ostatní valašská města. V letech 1935 – 36 absolvoval jednání na Ministerstvu financí a Národní obrany, vedl i další korespondenci a intervence přímo v podniku ve prospěch umístění pobočného závodu brněnské Zbrojovky právě ve Vsetíně.\n\nVyjednal rovněž umístění fotbalového stadionu v tehdejší Panské zahradě, stal se i předsedou místního fotbalového klubu (1940). Ve výslužbě spoluorganizoval v době okupace sociální pomoc.\n\nVojenská služba\n\n"}
{"id": "1570291", "url": "https://cs.wikipedia.org/wiki?curid=1570291", "title": "Seznam dílů seriálu Jake 2.0", "text": "Seznam dílů seriálu Jake 2.0\n\nToto je seznam dílů seriálu \"Jake 2.0\". Americký dramatický seriál \"Jake 2.0\" byl premiérově vysílán v roce 2003 na stanici UPN, celkem vzniklo 16 dílů.\n\n<onlyinclude></onlyinclude>\n\n"}
{"id": "1570297", "url": "https://cs.wikipedia.org/wiki?curid=1570297", "title": "932 (číslo)", "text": "932 (číslo)\n\nDevět set třicet dva je přirozené číslo. Římskými číslicemi se zapisuje CMXXXII a řeckými číslicemi ϡλβ´. Následuje po čísle devět set třicet jedna a předchází číslu devět set třicet tři.\n\n932 je\n\n\n\n"}
{"id": "1570305", "url": "https://cs.wikipedia.org/wiki?curid=1570305", "title": "Adelaide International 2020", "text": "Adelaide International 2020\n\nAdelaide International 2020 byl společný tenisový turnaj mužského okruhu ATP Tour a ženského okruhu WTA Tour, hraný v areálu Memorial Drive Tennis Centre na otevřených dvorcích s tvrdým povrchem. Dějištěm turnaje se stalo Adelaide, metropole australského svazového státu Jižní Austrálie. Jednalo se o premiérový ročník turnaje, který nahradil zrušený Sydney International. \n\nMužská polovina s dotací 610 010 amerických dolarů patřila v rámci kategorie ATP Tour 250. Ženská část se řadila do kategorie WTA Premier. Její celková dotace činila 848 000 milionů amerických dolarů. \nNejvýše nasazenými v singlových soutěžích se stali, po odstoupení de Minaura, dvacátý první hráč světa Félix Auger-Aliassime z Kanady a mezi ženami australská světová jednička Ashleigh Bartyová. Jako poslední přímí účastnici do dvouher nastoupili 33. žena žebříčku Češka Barbora Strýcová a mezi muži 65. tenista pořadí Francouz Pierre-Hugues Herbert. \n\nČtvrtý singlový titul na okruhu ATP Tour vyhrál 22letý Rus Andrej Rubljov, jenž ho poprvé posunul na 16. příčku žebříčku ATP. Osmou trofej z dvouhry okruhu WTA Tour vybojovala první hráčka klasifikace Ashleigh Bartyová. Osmé společné turnajové vítězství v mužské čtyřhře si odvezl argentinsko-francouzský pár Máximo González a Fabrice Martin. Ženskou deblovou soutěž ovládla americko-čínská dvojice Nicole Melicharová a Sü I-fan, jejíž členky poprvé triumfovaly jako pár.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\n\n\n\n"}
{"id": "1570306", "url": "https://cs.wikipedia.org/wiki?curid=1570306", "title": "András Adorján (šachista)", "text": "András Adorján (šachista)\n\nAndrás Adorján (do roku 1968 András Jocha; 31. března 1950, Budapešť) je maďarský šachový velmistr, vícenásobný účastník šachové olympiády, olympijský vítěz z roku 1978, trojnásobný maďarský šampion, stříbrný medailista na Juniorském mistrovství světa atd. Je také šachovým rozhodčím, spisovatelem a trenérem. \n\nJeho slavný slogan zní „Black is OK!“. Podle Andráse není nevýhodné hrát šachy za černého. \n\nNapsal také mnoho šachových knih, z nichž se velké množství stalo šachovými bestsellery. \n\nV roce 1964 (ve věku 14 let) vyhrál maďarský šampionát v kategorii do 20 let. V roce 1969 skončil druhý na Mistrovství světa juniorů ve Stockholmu za Anatolijem Karpovem. V roce 1970 vyhrál juniorské mistrovství Evropy v Groningenu. \n\nV roce 1970 se stal mezinárodním mistrem a v roce 1973 získal titul mezinárodního velmistra.\n\nJe odborníkem na zahájení, především na anglickou hru a Grünfeldovu indickou obranu. Od července roku 2000 nehrál v žádném turnaji registrovaném FIDE. Jeho nejvyšší Elo dosahovalo hodnoty 2580 v červenci roku 1984. \n\nOd roku 1994 je mezinárodním rozhodčím.\n\nObčas pracoval jako sekundární trenér například pro Garriho Kasparova nebo Pétera Léka.\n\nJe členem maďarského týmu, který vyhrál olympijské hry v Buenos Aires v roce 1978. Zúčastnil se celkem šesti šachových olympiád, z toho pět se jich konalo v letech 1984 a 1992. V letech 1984 až 1992 také získal se svým národním týmem dvakrát 4. a jednou 5. místo. \n\nCelkem šestkrát hrál za národní tým na mistrovství Evropy, přičemž třikrát získal druhé místo (1970, 1977, 1980) a dvakrát třetí místo (1973, 1983). \n\n\n"}
{"id": "1570308", "url": "https://cs.wikipedia.org/wiki?curid=1570308", "title": "Irena Veverková", "text": "Irena Veverková\n\nIrena Veverková (rozená Drvotová; * 30. května 1957 Kladno) je kladenská archivářka, historička a publicistka.\n\nStudovala na gymnáziu v Kladně a na Pedagogické fakultě Univerzity Karlovy v Praze. V letech 1985–1995 pracovala jako historička Okresního muzea v Kladně a v roce 1992 byla vedoucí Melicharova muzea v Unhošti. Poté se vrátila do funkce historika Okresního muzea v Kladně a od roku 1996 je samostatná odborná archivářka Státního okresního archivu v Kladně. Zajímá se o historii kladenského regionu, osobnosti, stavební památky a dějiny školství. Spoluzakladatelka \"Listů z Unhošťska\", pracovnice redakční rady \"Slánského obzoru\". Autorka regionálních výstav, odborných historických článků a publikací.\n\n"}
{"id": "1570313", "url": "https://cs.wikipedia.org/wiki?curid=1570313", "title": "Mor lam", "text": "Mor lam\n\nMor lam () je hudební žánr, který vznikl v Thajsku. Absorboval do sebe elementy taneční hudby, elektropopu, Luk thung a country hudby.\n\nVliv mor lamu vedl k vytvoření nového žánru nazývaného luk thung Isan (tedy luk thung z Isánu) či luk thung Prayuk, jenž vstřebal nejrychlejší rytmy z mor lamu.\n\n"}
{"id": "1570316", "url": "https://cs.wikipedia.org/wiki?curid=1570316", "title": "Alexandr Abramovič Voskresenskij", "text": "Alexandr Abramovič Voskresenskij\n\nAlexandr Abramovič Voskresenskij (rusky \"Александр Абрамович Воскресенский\") byl ruský chemik. Je považován za praotce ruských chemiků, mezi jeho nejvýznamnější objevy patří objev alkaloidu theobrominu. Působil jako rektor Císařské university v Petrohradu. Byl učitelem Dmitrije Ivanoviče Mendělejeva. \n\nAlexandr Abramovič se narodil 7.prince 1808 v městě Toržok v Tverské gubernii v rodině duchovního. Otec zemřel v roce 1814 a zanechal po sobě dva syny a jednu dceru v dětském věku. Sirotci byli přijati k výživě i výchově do místní teologické školy. Strýc Alexandra Abramoviče, učitel teologie si povšiml talentu svého synovce a umožnil mu studium v Tverském semináři a v roce 1832 i studium na Hlavním pedagogickém institutu v Petrohradě. Studium Alexandr ukončil v roce 1836 se zlatou medailí.\n\nV té době ministr národního vzdělávání Ruského impéria hrabě Sergej Semjonovič Uvarov začal prosazovat snížení přílivu profesorů z ciziny a uvolnil prostředky pro zasílání ruských talentů do zahraničí. Alexandr Abramovič odejel spolu se skupinou nejlepších absolventů v čele s Nikolajem Ivanovičem Pirogovem. Alexandr Voskresenský na doporučení svého učitele Germana Ivanoviče Hesse studoval v Berlíně u Eilharda Mitscherlicha, Heinricha Roseho a Heinricha Gustava Magnuse. V Giessenu pracoval u Justuse Liebiga v nejlepších laboratořích své doby pro výzkum organické chemie. Když se později v Mnichově setkal s Liebigem mladý Mendělejev, vzpomínal na svého stážistu jako na nejtalentovanějšího, který řešil vše obtížné s lehkostí a který na obtížných křižovatkách okamžitě nalézal cesty, které ostatní nadšeně následovali.\n\nDo Petrohradu se Voskresenskij vrátil v roce 1838 a z Ruska začíná do německých \"Annalen der Pharmacie\" proudit série objevných článků. V roce 1838 napsal zprávu“ \"O působení anhydridu kyseliny sírové na olejotvorné plyny\"“ a zveřejnil své objevy o chování kyseliny chinové a vzniku 1,4-chinonu. Popsal základní složení naftalénu, které ve své době poskytovalo účinný materiál pro výzkum sloučenin chudých na vodík, které byly později známy jako aromatické sloučeniny. Objevil theobromin, izolovaný z kakaa. Porovnal složení ruského uhlí z Donbasu se vzorky ze Slezska a Porýní a stanovil a potvrdil tak kvalitu domácích uhelných zdrojů. Do povědomí široké veřejnosti se dostal úspěšným návrhem pojiva do prasklin v Alexandrově sloupu.\n\n"}
{"id": "1570317", "url": "https://cs.wikipedia.org/wiki?curid=1570317", "title": "Drudž", "text": "Drudž\n\nDrudž je avestánský výraz pro „klamství“, v zarathuštrismu pak znamená etický protiklad \"aši\" „pravdivosti“. Lidé a další bytosti mají možnost volby mezi těmito principy a pokud se rozhodnou správně dočkají se posmrtné odměny, pokud ne tak trestu, daévové – zarathuštričtí démoni, jsou silami \"drudže\" pohánění. \nV mladší Avestě počíná být tento princip personifikován a Zarathuštra a fravaši jeho stoupenců proti němu vystupují. Někdy je také \"drudž\" ztotožňován s \"pairiká\" – čarodějnicemi, nebo ženskými daévy. V středoperské literatuře došlo k dokončení personifikace a daéva Drudž, ztělesnění všeho zla, vystupuje v řadě příběhů. Do jisté míry \"aša\" a \"drudž\" odpovídá védskému protikladu mezi \"rta\" „řádem“ a \"anrta\" „ne-řádem“.\n\nAvestánské \"drudž\" je femininem a odpovídá nejspíše védskému \"druh\", respektive \"druhjati\" „začernit“, což je označení síly kterou poráží v několik rgvédských hymnech Indra. Přesný výklad tohoto slova souvisí s významem slova \"aša\", to je buď překládáno jako „pravdivost, pravda“ – poté je \"drudž\" lži či klamstvím, nebo jako „řád, spravedlnost“ a poté znamená „chyba, prohřešek, podvod“. Christian Bartholomae se domníval že slovo \"drudž\" může mít oba významy a znamenat tak „falešnost, klam“, Jean Kellens se domnívá že protiklad mezi \"ašou\" a \"drudží\" je protikladem mezi „pravým řádem“ a „klamným/iluzorním řádem“, a zároveň mezi světlem dne a stíny noci. Příbuzné staroperské \"drauga\" specificky odkazuje na lži týkající se dynastické legitimity.\n\n"}
{"id": "1570318", "url": "https://cs.wikipedia.org/wiki?curid=1570318", "title": "Oldřich Šmelhaus", "text": "Oldřich Šmelhaus\n\nOldřich Šmelhaus ( 1907, Městec Králové – 1991) byl československý sportovec, funkcionář a rozhodčí.\n\nNarodil se v Městci Králové, v dětství se s rodiči přistěhoval do Mladé Boleslavi. Kde začínal se sportem. Věnoval se atletice, fotbalu a hokeji. Později odešel studovat do Prahy. Tam začal hrát házenou a s týmem Slavia Praha se v roce 1926 stal mistrem republiky. Kromě házené hrál za Slavii i hokej a zúčastnil se s ní například Tatranského poháru. V roce 1928 byl vybrán do hokejové reprezentace na turnaj Jean Potin Cup v Paříži, který český tým vyhrál. Oldřich Šmelhaus se tak stal prvním hokejistou z klubu BK Mladá Boleslav, který se dostal do reprezentace. V letech 1932 – 1933 hrál hokej za LTC Praha. Poté hrál až do roku 1939 v BK Mladá Boleslav. V roce 1945 se stal předsedou boleslavského hokejové klubu. V následujících letech byl také hokejovým rozhodčím. Zemřel v roce 1991.\n"}
{"id": "1570319", "url": "https://cs.wikipedia.org/wiki?curid=1570319", "title": "Maltská kuchyně", "text": "Maltská kuchyně\n\nMaltská kuchyně (maltsky: \"kċina maltija\") byla ovlivněna především italskou a britskou kuchyní, v menší míře též arabskou, španělskou, francouzskou a provensáskou kuchyní (a ostatními středomořskými kuchyněmi). Národním jídlem je \"fenek\", králík vařený ve víně.\n\nPříklady maltských pokrmů:\n\n\n\nKuchyně menšího maltského ostrova Gozo se mírně odlišuje od maltské kuchyně. Jinak se to připravují například ravioly (ravjul). Zatímco na Maltě se obvykle plní sýrem ricotta, tak na Gozu se plní místním sýrem zvaným \"ġbejna t'Għawdex.\"\n"}
{"id": "1570320", "url": "https://cs.wikipedia.org/wiki?curid=1570320", "title": "RTN", "text": "RTN\n\nRTN byl československý výzkumný program, probíhající v letech 1935–1948, jehož cílem byla léčba chronických onemocnění za pomoci extraktů z živočišné nebo rostlinné tkáně.\n\nProgram vznikl při továrně \"Eko\", chemicko-farmaceutická továrna Dr. Mr. Bohumír Rakušan a spol. Řešitelem byl kolektiv pod vedením farmaceuta Bohumíra Rakušana, který dále tvořili Jaroslav Fanta, Osvald Zicha, Karel Zicha, Gabriel Urbánek, Alois Vystrčil a Bedřich Doležel. Zkoušky in vitro probíhaly s mnoha preparáty RTN, ale od testů na zvířatech se záhy upustilo po zjištění, že nejsou dostatečně průkazné kvůli odlišnosti zvířecího metabolismu od metabolismu lidského. Přistoupilo se tedy přímo ke klinickým testům. Výsledky byly publikovány v odborném časopisu \"Časopis lékařů českých\".. Bylo prokázáno, že všechny preparáty jsou netoxické a bez nežádoucích vedlejších účinků. Na vybrané tkáňové preparáty (RTN33=RETISIN, RTN102=LYASTIN, RTN121=SILEXIL) byly zaregistrovány ochranné známky.\n\nPo Únoru 1948 byla továrna EKO znárodněna a dokumentace výzkumu i ochranné známky tak byly společně s majetkem firmy převedeny do vlastnictví Spojených farmaceutických závodů (SPOFA) a později do národního podniku Biogena. Pět preparátů bylo zavedeno do výroby (Floristen mitte, Floristen Forte, Silexil, Retisin, Lyastin).\n\nPo smrti Rakušana ve výzkumu dále pokračoval Bedřich Doležel. Po dokončení práce na VŠCHT v Praze se začal zkušebně vyrábět přípravek „Imuregen“, který následně prošel i armádními testy, ovšem s neznámým výsledkem. Výrobek byl přesto k dispozici jako prostředek pro urychlení regenerace buněk při onkologické léčbě, a to až do sedmdesátých let, kdy byla jeho výroba zastavena. Recepturu pak převzal Český svaz spotřebních družstev, preparát byl zařazen mezi volně prodejné a výroba byla obnovena. Přípravek byl testován i v Sovětském svazu a byl dokonce doporučen pro pacienty ozářené po výbuchu černobylské elektrárny v roce 1986. V devadesátých letech byly s tímto preparátem spojeny různé kontroverze, přičemž podle některých zdrojů lze vážně pochybovat o jeho léčebných účincích. Účinky Imuregenu se zabývala i česká výzkumná práce z roku 2019. Nyní se preparát prodává jako prostředek ke zvýšení imunity a regenerace organismu.\n\nZ výsledků programu čerpal v osmdesátých letech i výzkum Bedřicha Doležela, Zdeňka Rejdáka a Františka Andrse, který vedl k patentování nového způsobu výroby tkáňového preparátu.\n\n"}
{"id": "1570321", "url": "https://cs.wikipedia.org/wiki?curid=1570321", "title": "Tereziin obelisk", "text": "Tereziin obelisk\n\nTereziin obelisk je kamenný pomník v Karlových Varech. Nachází se v lázeňských lesích v blízkosti lesní restaurace Jelení skok. Vztyčen byl v roce 1834. \n\nVévodkyně Marie Terezie Charlotta d’Angouléme (1778–1851) byla dcera francouzského krále Ludvíka XVI. a jeho manželky Marie Antoinetty, tedy i vnučka Marie Terezie. Karlovy Vary navštívila v dubnu roku 1833.\n\nTereziin obelisk připomíná návštěvu vévodkyně Marie Terezie Charlotty d’Angouléme, která navštívila lázně v dubnu roku 1833.\n\nPomník byl vztyčen v roce 1834 na vyhlídkovém místě v lázeňských lesích poblíž dřevěného kříže nad Jelením skokem. Místo pak dostalo název Theresienhöhe (Tereziina výšina). Slavnostní odhalení pomníku proběhlo dne 21. června 1834 za účasti mnoha předních osobností společenského života tehdejší doby. Účastníci slavnosti dostali opis básně, která je vyryta na pamětní desce na přední straně obelisku.\n\nPrvní renovace pomníku proběhla v roce 1900. K další obnově došlo pak v roce 2011 v rámci rekonstrukce sousední Petrovy výšiny; provedeno společností Lázeňské lesy.\n\nPískovcový obelisk v podobě komolé hladké pyramidy stojí na malém pahorku, kolem něhož vede vycházková pěšina. Na přední horní straně obelisku je umístěna černá oválná pamětní deska se zlaceným nápisem:\nObelisk je umístěn na pískovcovém hranolovém podstavci s horní i spodní profilovanou krycí deskou. Podstavec stojí na dvou stupních z žulových kvádrů. Na přední spodní straně je černá obdélná nápisová deska s opisem básně vyvedeným ve zlaceném písmu:\n\n"}
{"id": "1570324", "url": "https://cs.wikipedia.org/wiki?curid=1570324", "title": "Ashley Spencerová", "text": "Ashley Spencerová\n\nAshley Spencerová (* 8. června 1993) je americká atletka, která soutěží v překážkách 400 metrů. Je bronzovou medailistkou na 400 m překážek z roku 2016 v Riu de Janeiro. Na hladkých 400 m je světovou šampionkou juniorů z roku 2012 a stříbrnou medailistkou za rok 2016. Její trenérkou je olympijská bronzová medaile 1996 Tonya Buford-Bailey.\n"}
{"id": "1570332", "url": "https://cs.wikipedia.org/wiki?curid=1570332", "title": "Občanská válka v Afghánistánu (1989-1992)", "text": "Občanská válka v Afghánistánu (1989-1992)\n\nobčanská válka v Afghánistánu byl konflikt mezi protikomunistickými guerillami (s pomocí USA) a komunistickou vládou (se sovětskou finanční pomocí), které vedlo ke svržení komunistické vlády r.1992"}
{"id": "1570335", "url": "https://cs.wikipedia.org/wiki?curid=1570335", "title": "Frinkcoin", "text": "Frinkcoin\n\nFrinkcoin (česky doslovně Frinkova mince) je 13. díl 31. řady amerického animovaného seriálu Simpsonovi. Režisér dílu zatím byl Steven Dean Moore, scénář napsal Rob LaZebnik. Ve Spojených státech měl premiéru 23. února 2020 na televizní stanici Fox. Nebylo oznámeno, zda bude tento díl (a celkově tato řada) vysílán i v Česku.\n\nLíza se rozhodne napsat esej o profesoru Frinkovi. Frink vyvine novou kryptoměnu a stane se nejbohatším mužem ve Springfieldu. Pan Burns zuří a spikne se proti Frinkovi, aby z něj byl opět nejbohatší muž Springfieldu, zatímco Frink se učí, kdo jsou jeho skuteční přátelé.\n"}
{"id": "1570339", "url": "https://cs.wikipedia.org/wiki?curid=1570339", "title": "Seznam medailistů na mistrovství čtyř kontinentů v rychlobruslení", "text": "Seznam medailistů na mistrovství čtyř kontinentů v rychlobruslení\n\nMistrovství čtyř kontinentů v rychlobruslení vzniklo v roce 2020 jakožto soutěž pro neevropské rychlobruslaře. V prvním ročníku muži závodili na jednotlivých tratích 500 m, 1000 m, 1500 m, 5000 m, v závodě s hromadným startem, v týmovém sprintu a ve stíhacím závodě družstev.\n\nAktualizováno po M4K 2020.\n\n\"Poznámka: V tabulce jsou zařazeni pouze závodníci, kteří získali nejméně dvě zlaté medaile.\"\nAktualizováno po M4K 2020.\n"}
{"id": "1570340", "url": "https://cs.wikipedia.org/wiki?curid=1570340", "title": "Seznam medailistek na mistrovství čtyř kontinentů v rychlobruslení", "text": "Seznam medailistek na mistrovství čtyř kontinentů v rychlobruslení\n\nMistrovství čtyř kontinentů v rychlobruslení vzniklo v roce 2020 jakožto soutěž pro neevropské rychlobruslaře. V prvním ročníku ženy závodily na jednotlivých tratích 500 m, 1000 m, 1500 m, 3000 m, v závodě s hromadným startem, v týmovém sprintu a ve stíhacím závodě družstev.\n\nAktualizováno po M4K 2020.\n\n\"Poznámka: V tabulce jsou zařazeny pouze závodnice, které získaly nejméně dvě zlaté medaile.\"\nAktualizováno po M4K 2020.\n"}
{"id": "1570344", "url": "https://cs.wikipedia.org/wiki?curid=1570344", "title": "Vrms", "text": "Vrms\n\nvrms (zkratka z \"virtuální Richard Matthew Stallman\") je počítačový program obsažený v linuxové distribuci Debian. Umí projít všechny nainstalované balíčky a ohlásit ty z nich, které nejsou svobodný software v duchu Debian Free Software Guidelines. Debian umožňuje takové balíčky pohodlně nainstalovat, jsou-li v rámci konfigurace aptu povoleny i repozitáře označené \"non-free\".\n\nProgram napsali Bdale Garbee a Bill Geddes po diskusi s Richardem Stallmanem, ovšem přestože je zaštítěn jeho iniciálami, nepoužívá definici svobodného software v duchu jím založeného projektu GNU, ale definici dle Debianu. Je napsán v Perlu a zveřejněn pod licencí GNU GPL.\n\n"}
{"id": "1570353", "url": "https://cs.wikipedia.org/wiki?curid=1570353", "title": "Franz Fellinger", "text": "Franz Fellinger\n\nMons. Franz Fellinger (23. března 1865, St. Thomas, Horní Rakousy – 22. července 1940, Jeruzalém) byl rakouský katolický kněz, rektor rakouského hospice v Jeruzalémě, který byl v letech 1929-1940 pomocným biskupem v Latinském patriarchátu jeruzalémském. Od roku 1917 byl členem Řádu Božího hrobu, v roce 1932 měl lví podíl na organizaci první mezinárodní řádové konference v Jeruzalémě, od roku 1933 jej patriarcha Barlassina jmenoval regentem Řádu Božího hrobu pro Rakousko.\n\n"}
{"id": "1570355", "url": "https://cs.wikipedia.org/wiki?curid=1570355", "title": "Monitorování fyzické aktivity", "text": "Monitorování fyzické aktivity\n\nMonitorování fyzické aktivity (sportující osoby) provádí zařízení nebo aplikace pro monitorování a sledování parametrů, které souvisí s fyzickou zdatností osoby, která nosí příslušné zařízení. Sledované parametry jsou např.:\n\n\nHistorii monitorování fyzické aktivity (sportovců) lze vyjádřit následujícími letopočty: \n\nTaková zařízení se nazývají např.: \nChytrý telefon (smartphone) může být bezdrátově (technologií bluetooth) synchronizován s tímto zařízením.\n\nPro sledování zdravotního stavu pacienta se používá více parametrů než pro pouhé sledování fyzických aktivit. Zdravotní stav sleduje monitor životních funkcí, který zahrnuje příslušné senzory, případně vhodný displej a komunikační zařízení, V případě telemedicíny mohou být senzory implantovány pod kůži pacienta a sledování a záznam stavu zajišťuje např. smartphone s příslušnou aplikací. \n\n\n\nKategorie: \n"}
{"id": "1570356", "url": "https://cs.wikipedia.org/wiki?curid=1570356", "title": "933 (číslo)", "text": "933 (číslo)\n\nDevět set třicet tři je přirozené číslo. Římskými číslicemi se zapisuje CMXXXIII a řeckými číslicemi ϡλγ´. Následuje po čísle devět set třicet dva a předchází číslu devět set třicet čtyři.\n\n933 je\n\n\n\n"}
{"id": "1570357", "url": "https://cs.wikipedia.org/wiki?curid=1570357", "title": "934 (číslo)", "text": "934 (číslo)\n\nDevět set třicet čtyři je přirozené číslo. Římskými číslicemi se zapisuje CMXXXIV a řeckými číslicemi ϡλδ´. Následuje po čísle devět set třicet tři a předchází číslu devět set třicet pět.\n\n934 je\n\n\n\n"}
{"id": "1570359", "url": "https://cs.wikipedia.org/wiki?curid=1570359", "title": "Taliándörögd", "text": "Taliándörögd\n\nTaliándörögd [taliánderekt] je obec v Maďarsku v župě Veszprém, spadající pod okres Tapolca. Nachází se asi 15 km severovýchodně od Tapolcy a asi 30 km jihozápadně od Veszprému. V roce 2015 zde žilo 769 obyvatel. Dle údajů z roku 2011 tvoří 83,9 % obyvatelstva Maďaři, 2,7 % Romové a 1 % Němci, přičemž 15,8 % obyvatel se ke své národnosti nevyjádřilo.\n"}
{"id": "1570362", "url": "https://cs.wikipedia.org/wiki?curid=1570362", "title": "Hanna Kildani", "text": "Hanna Kildani\n\nHanna Kildani (* 22. ledna 1955, Kerak, Jordánsko) je arabský katolický kněz, který působí v Latinském jeruzalémském patriarchátu jako patriarchální vikář pro Izrael. Na kněze byl vysvěcen v roce 1979 v jeruzalémském patriarchátu.\n\n"}
{"id": "1570364", "url": "https://cs.wikipedia.org/wiki?curid=1570364", "title": "Agrippina starší", "text": "Agrippina starší\n\nAgrippina starší (Latinsky Vipsania Agrippina, (asi 14 př. n. l. – 18. října 33 n. l.) byla římská patricijka, členka julsko-klaudijské dynastie. Dcera Marka Vipsania Agrippy, admirála císaře Augusta, a Julie starší. Provdala se za vojevůdce Germanika, kterého doprovázela na vojenských výpravách do Germánie a do Orientu. Jejich synem byl pozdější císař Caligula, jejich dcerou byla Agrippina mladší. Po Germanikově smrti se vrátila do Říma, kde se snažila působit ve prospěch svého syna. Císařem Tiberiem byla vykázána do vyhnanství na ostrov Pandateria, kde v roce 33 spáchala sebevraždu.\n\n\n"}
{"id": "1570366", "url": "https://cs.wikipedia.org/wiki?curid=1570366", "title": "Jerzy Kraj", "text": "Jerzy Kraj\n\nP. Jerzy Kraj OFM (* 5. srpna 1960, Zakliczyn, Polsko) je polský katolický kněz a františkánský řeholnik, který působí v Latinském jeruzalémském patriarchátu jako patriarchální vikář pro Izrael. \n"}
{"id": "1570367", "url": "https://cs.wikipedia.org/wiki?curid=1570367", "title": "Uzsa", "text": "Uzsa\n\nUzsa [uža] je obec v Maďarsku v župě Veszprém, spadající pod okres Tapolca. Nachází se asi 9 km severozápadně od Tapolcy, 10 km jihovýchodně od Sümegu a asi 57 km jihozápadně od Veszprému. V roce 2015 zde žilo 303 obyvatel. Dle údajů z roku 2011 tvoří 72,2 % obyvatelstva Maďaři a 0,3 % Němci, přičemž 27,8 % obyvatel se ke své národnosti nevyjádřilo.\n"}
{"id": "1570370", "url": "https://cs.wikipedia.org/wiki?curid=1570370", "title": "Carl Ludwig Willdenow", "text": "Carl Ludwig Willdenow\n\nCarl Ludwig Willdenow (22. srpna 1765 Berlín, Německo – 10. července 1812 tamtéž) byl německý botanik, lékárník a rostlinný taxonom. Je považován za jednoho ze zakladatelů fytogeografie, vědní disciplíny, jež studuje rozšíření rostlin na Zemi. Byl též mentorem jednoho z prvních a nejlépe známých fytogeografů Alexandra von Humboldta. Ovlivnil také Christiana Konrada Sprengela, průkopníka ve studiu opylování rostlin a biologie květů. \nNarodil se v Berlíně v rodině lékárníka. Po dokončení gymnasia začal roku 1785 studovat medicínu a botaniku na Univerzitě v Halle. V letech 1787–1788 si na koleji v Bad Langensalza prohluboval své farmaceutické znalosti. Poté se vrátil zpět do Halle, kde byl v únoru 1789 promován na doktora medicíny. Po návratu do Berlína začal pracovat v otcově lékárně, kterou po jeho smrti v témže roce převzal a vedl až do roku 1793. Raný zájem o botaniku v něm vzbudil jeho strýc, botanik a lékař Johann Gottlieb Gleditsch, pod jehož vedením si v době dospívání založil svůj první herbář. Roku 1794 se stal členem Pruské královské akademie věd v Berlíně. Od roku 1801 až do své smrti byl ředitelem Berlínské botanické zahrady, kterou mu v roce 1807 pomohl rozšířit Alexander von Humboldt. Tam studoval řadu jihoamerických rostlin, které přivezl právě Humboldt. Zajímal se o adaptaci rostlin na podnebí. Poukázal na skutečnost, že při stejném podnebí mají rostliny společné vlastnosti. Jeho herbář, který obsahuje přes 20 000 položek, je dodnes uložen v Berlínské botanické zahradě. Některé z těchto položek jsou vzorky, jež nasbíral Alexander von Humboldt.\n\nHumboldt vzpmíná, že jako mladík nedokázal určit rostliny s použitím Willdenowovy \"Flory Berolinensis\" (Květeny Berlína). Proto navštívil bez ohlášení Willdenowa, přičemž zjistil, že je to spřízněná, jen o čtyři roky starší duše, s níž se za tři týdny spřátelil, a stal se tak zaníceným botanikem.\n\nVe své knize \"Grundriss der Kräuterkunde\" (Základy nauky o bylinách) z roku 1792 přišel Willdenow s nápadem, jak vysvětlit omezené rozšíření rostlin. Podle něj je dáno historickým utvářením Země, kdy byly hory obklopené moři a různé skupiny rostlin byly původně odkázány na omezené prostory v okolí jejich vrcholků. S klesající hladinou moří postupovaly i tyto rostliny do nižších poloh. Tato teorie byla v souladu s biblickými představami o potopě světa, ale odporovala dřívějším úvahám Eberharda Augusta Wilhelma von Zimmermanna, že rozšíření rostlin je od samého počátku dané a že se během historie vůbec nezměnilo.\n\nStandardní botanická zkratka Carla Ludwiga Willdenowa v autoritních údajích u vědeckých jmen botanických taxonů je Willd. \n\n\n"}
{"id": "1570371", "url": "https://cs.wikipedia.org/wiki?curid=1570371", "title": "Petr Alexandrovič Pletňov", "text": "Petr Alexandrovič Pletňov\n\nPetr Alexandrovič Pletňov (rusky \"Пётр Александрович Плетнёв\") byl ruský básník, literární kritik a profesor literatury v období ruského romantismu. Působil jako rektor Císařské university v Petrohradu. \n\n"}
{"id": "1570372", "url": "https://cs.wikipedia.org/wiki?curid=1570372", "title": "Janeene Vickersová", "text": "Janeene Vickersová\n\nJaneene Hope Vickersová-McKinneyová rozená Vickersová (* 3. října 1968 Torrance) je bývalá americká atletka, která startovala hlavně na 400 metrů překážek. Na letních olympijských hrách v roce 1992 a na mistrovstvích světa v roce 1991 získala bronzové medaile na 400 metrů překážek. Vyhrála také mistrovství USA v roce 1990.\n\n"}
{"id": "1570375", "url": "https://cs.wikipedia.org/wiki?curid=1570375", "title": "Dům U Ještěřice Orgy (Kadaň)", "text": "Dům U Ještěřice Orgy (Kadaň)\n\nDům U Ještěřice Orgy v Říční ulici patří k původní zástavbě historického Špitálského předměstí. Nalézá se v bezprostřední blízkosti špitálního kostela Stětí sv. Jana Křtitele, v jádře románské stavby, zbudované na konci na konci 12. století rytířským řádem johanitů. U kostela býval kdysi špitál a kolem i jeden z kadaňských hřbitovů. Kostelní areál je od domu U Ještěřice Orgy oddělen úzkou Svatojánskou uličkou, dlážděnou kočičími hlavami, svažující se k řece Ohři a Nábřeží Maxipsa Fíka. Během archeologického výzkumu v roce 2010 našli archeologové poblíž domu dvě pece z konce 12. století, kde se v tehdejších johanitských časech pekl chleba a pravděpodobně i hostie pro zmíněný kostel. Dům zřejmě vyhořel roku 1635, kdy lehla popelem polovina Kožné ulice. Sousedním domem býval na protější straně zbořený hostinec U Českého lva, který byl jedním z center spolkového života na Špitálském předměstí. Dům U Ještěřice Orgy byl koncem 19. století ve vlastnictví rukavičkáře Antona Uhliga, jehož řemeslo tehdy v Kadani velmi vzkvétalo. Cech rukavičkářů byl v Kadani založen roku 1785 a jejich výrobky se prodávaly nejen v českých, rakouských a uherských zemích, ale exportovaly se také do Německa, Anglie a USA. Kadaňské rukavice získaly i řadu ocenění na světových výstavách v Londýně (1862) a Paříži (1867). V domě též bydlel sedlák Anton Beitl se svým synem Franzem, ševcovským pomocníkem. Dne 2. října 1904 při posledním velkém požáru Špitálského předměstí, který zachvátil Říční a Žateckou ulici, dům vyhořel. K roku 1914 v něm bydlela Pauline Stöckerová, v roce 1925 pak manželé Franz a Marie Hornerovi. Ve třicátých letech 20. století se jako majitelé domu uvádějí manželé Rudolf a Luise Klosovi, kteří zde provozovali barvířství a roku 1931 jej nechali přestavět podle projektu kadaňského stavitele Paula Petera. Zároveň vlastnili i sousední dům čp. 288. V roce 1945 byl dům zkonfiskován československým státem, pročež v říjnu 1945 Místní správní komise rozhodla, že v ulicích Říčni a Na Příkopě bude vytvořeno ghetto pro zbylé německé obyvatelstvo. V roce 1964 byla asanována většina chátrajících domů v Říční a Žatecké ulici, stejně jako takřka celé Špitálské předměstí, a dům čp. 287 byl rovněž určen k demolici. V roce 1965 jej obývala paní Emilie Ulrychová, přičemž tehdejší komunistický národní výbor počítal s tím, že po její smrti dojde k jeho stržení. Dům však nakonec koupil Ing. Milan Pátek, který jej postupně rekonstruoval.\n\nNa fasádě domu U Ještěřice Orgy je umístěno originální umělecky vyvedené znamení, po němž nynější majitelé nazvali i svůj dům. Ještěrka je atributem personifikované logiky jakožto jednoho ze sedmera svobodných umění, jak je chápala středověká vzdělanost. Ještěrka či salamandr měla být též ve středověkých představách odolná vůči žáru, a dokonce prý byla schopna uhasit plameny. Proto bylo její znamení umisťováno na domy jako ochrana před ničivým ohněm. Autorem domovního znamení je výtvarník Josef Švancar. Polychromovaná skulptura je vytvořena ze dřeva jeřábu a její délka činí 1,34 m. Na dům manželů Ferencových byla umístěna 20. prosince 2009. \n\nPodle pověsti se v Říční ulici mezi někdejším hostincem U Kotvy (čp. 293) a domem U Ještěřice Orgy v nočních hodinách toulá tajemný rytíř v brnění s halapartnou v ruce. Má symbolizovat jednoho z obránců královského města Kadaně, který kdysi, pravděpodobně během třicetileté války (1618–1648), statečně zahynul v boji s nepřátelskou přesilou. Jiná pověst však vypráví, že to není rytíř, nýbrž poslední strážný z věže Žatecké brány zbořené v roce 1832. Podle starých kadaňských kronik jej zde 24. listopadu 1653 těsně před půlnocí potkal měšťan Johannes Kraupner z Žatecké ulice (dříve Kovářské), který byl podivným zjevením pronásledován až k františkánskému klášteru Čtrnácti sv. Pomocníků a zpět až pod Kadaňský hrad.\n"}
{"id": "1570376", "url": "https://cs.wikipedia.org/wiki?curid=1570376", "title": "Katův dům (Kadaň)", "text": "Katův dům (Kadaň)\n\nKatův dům (čp. 190) se nachází na hradebním parkánu městského opevnění v Kadani. Vznikl přestavbou původní polygonální obranné bašty z 15. století. Nalezneme jej na tzv. Katově plácku na adrese Katova ulička 190. Koncem 18. století jej obýval poslední kadaňský kat Ignác Kayl. \n\nNynější Katův dům čp. 190 vznikl přestavbou původní polygonální hradební bašty. Ta byla zbudována jako součást třetího obranného pásu hradeb, který vznikl během modernizace kadaňského městského opevnění v 15. století. Už roku 1475 je tato bašta zmiňována v městských písemnostech jako obydlí jakéhosi městského služebníka. Roku 1493 prodalo město tuto \"obecní baštu pod fortnou na příkopě\" měšťanu Hansi Klautschovi. Jak se město rozrůstalo, začala v té době na místě původního hradebního příkopu vznikat nová zástavba. Vznikla ulice Na Příkopě a část opevnění, kde se nacházel Katův dům, tak byla záhy obklopena novými domy měšťanů a řemeslníků. Několik nových budov pak vzniklo v blízkém sousedství Katova domu také koncem 18. století. Na rozhraní Starého Města a Špitálského předměstí se tak utvořila nevelká ulička, které se až do poloviny 20. století přezdívalo Nový svět. Tuto uličku totiž obývalo svérázné společenství předměstských řemeslníků proslulých svými žerty a bujarým životem. \n\nAčkoli Katův dům nejspíše nikdy nesloužil jako obydlí pro osoby, které vykonávaly funkci městského kata, zřejmě v něm koncem 18. století žil Ignác Kayl, muž, který předtím jako poslední vykonával pro město Kadaň katovské řemeslo. \n\nK roku 1874 Katův dům obývala Thekla Kässová, snad Ignácova vzdálená příbuzná. V roce 1894 je dům uváděn jako vlastnictví nezletilých sourozenců Theresie a Josefa Habelových, roku 1905 Wenzela Habela a roku 1916 Franzisky Habelové. Po roce 1927 je v úřední dokumentaci dům uváděn jako majetek města Kadaně. V 90. letech 20. století dům od města odkoupila rodina Frajtových a provozuje zde obchod s čajem a kořením. \n\nKatův dům tvoří spolu s Katovou uličkou a Katovým pláckem unikátní architektonicko-urbanistický celek, který se do současné podoby formoval již od první poloviny 14. století. \n\nNa fasádě Katova domu je umístěna pískovcová socha Ukřižovaného Krista. Skulptura vznikla roku 2000 během sochařského sympozia, které proběhlo v zahradách františkánského kláštera Čtrnácti sv. Pomocníků v Kadani. Autorem díla nazvaného \"Torzo\" je sochař Bořivoj Vítkovič.\n\nDům čp. 190, Katův dům, obýval koncem 18. století poslední provozovatel řemesla katovského ve městě Kadani, Ignác Kayl. Přestože je postava posledního kadaňského kata skutečná, v lidovém vypravování se stal Ignác výraznou osobností místního folkloru. Proslul mezi obyvateli města jako ranhojič a lidový léčitel. Zdraví navracel jak lidem, tak i zvířatům. Pod hradbou u Katova domku měl zřízenou malou zahrádku, ve které pěstoval všelijaké bylinky a koření. Znával prý nespočet prastarých příběhů, pověstí, říkadel a písní a lidé se za ním často zastavovali na kus řeči. Velké oblibě se měl těšit také u dětí ze sousedství, které jej pravidelně navštěvovaly a poslouchaly jeho vypravování. Podle pověsti jeho duch ochraňuje v okolí Katovy uličky noční chodce a straší ty, kdo by měli nečestné úmysly. \n\n"}
{"id": "1570377", "url": "https://cs.wikipedia.org/wiki?curid=1570377", "title": "Husův sbor (Chlumec nad Cidlinou)", "text": "Husův sbor (Chlumec nad Cidlinou)\n\nHusův sbor (též Sbor církve Československé husitské) v Chlumci nad Cidlinou je funkcionalistická stavba situovaná na východní straně Klicperova náměstí, kde sousedí s budovou majorátu. \n\nBudova kostela pochází z roku 1934 a je dílem architekta Ferdinanda Potůčka z Pardubic. Realizaci provedl Miroslav Hurych z Nového Bydžova. Kostel byl slavnostně otevřen 28. 9. 1935. \n\nZatímco někteří odborníci považují Husův sbor v Chlumci nad Cidlinou za jeden z architektonicky nejhodnotnějších kostelů v Čechách, jiní autoři jej označují za \"průměrnou až podprůměrnou produkci\". \n\nStavba je tvořena půlkruhově zakončenou lodí s nápadnými protáhlými pravoúhlými okny a hranolovou věží se žaluziovými okny (na úrovni zvonů) a symbolem kalicha na střeše. \n\nV interiéru je nad vyřezávaným oltářem umístěno vyobrazení Ježíše Krista. \n"}
{"id": "1570380", "url": "https://cs.wikipedia.org/wiki?curid=1570380", "title": "Sandra Farmerová-Patricková", "text": "Sandra Farmerová-Patricková\n\nSandra Marie Farmerová-Patricková rozená Sandra Millerová (* 18. srpna 1962 Kingston) je rozená jamajčanka, která startovala hlavně na 400 metrů překážek. Získala stříbrné medaile na letních olympijských hrách 1992 v Barceloně a na mistrovství světa 1993 ve Stuttgartu. Její nejlepší čas je 52,79 sekund (1993), je bývalý rekord USA. \n"}
{"id": "1570381", "url": "https://cs.wikipedia.org/wiki?curid=1570381", "title": "Martin Marek (kulturista)", "text": "Martin Marek (kulturista)\n\nMartin Marek (* 17. června 1973, Praha) je profesionální osobní trenér fitness a kulturistiky a také bývalý dlouholetý reprezentant České republiky v kulturistice. V současné době také člen činohry ND ve hře Koncové světlo.\n\nOd dětství se pohybuje nejen okolo, ale i vně sportu, kterému se sám velmi intenzivně věnoval. Nakonec ovšem zvítězila kulturistika a té se věnoval na profesionální úrovni až do roku 2004.\n\nPo roce 2004 se věnoval už spíše jen profesi osobního trenéra a výživového poradce. Při tréninku se snaží předávat zkušenosti, které načerpal během své aktivní sportovní kariéry a zkušenosti, jimiž byl obohacen při studiu trenérské škola Petra Stacha - Mistra Evropy.\n\nV roce 2020 působí ve fitness Vagon, Praha 1 jako profesionální osobní trenér fitness a kulturistiky a výživový poradce.\n\nMezi jeho největší úspěchy patří například v roce 1993 1. místo na mistrovství Čech juniorů, 1. místo na mistrovství republiky, 2. místo na MS juniorů.\n\nV letech 1995 a 1996 byl absolutním mistrem Čech a v roce 2004 obsadil 2. místo na mezinárodním mistrovství Rakouska.\n\nStudoval trenérskou školu Petra Stacha - Mistra Evropy (akreditované zařízení MŠMT) \n\nV roce 2020 se Martinovi Markovi naskytla příležitost zkusit si roli herce v Nové scéně Národního divadla v nové inscenace Činohry Národního divadla Koncové světlo. Hru Jana Tošovského režíroval Jan Frič a ve čtvrtek večer měla premiéru na Nové scéně Národního divadla. Ve hře vystupují v bezejmenných rolích Magdaléna Borová, Matyáš Řezníček, Jindřiška Dudziaková, Saša Rašilov, Mojmír Měchura a Martin Marek nebo Jan Páleniček.\n\nMartin Marek je držitelem mnoha mistrovských ocenění, nejen v České republice, ale i v zahraničí. Mezi jeho největší úspěchy patří například:\n\n\n"}
{"id": "1570382", "url": "https://cs.wikipedia.org/wiki?curid=1570382", "title": "Marian Rombald z Hochinfelsenu", "text": "Marian Rombald z Hochinfelsenu\n\nMarian Rombald z Hochinfelsenu, celým jménem Marian Štěpán Ladislav Václav Rombald von Hochinfelsen (26. prosince 1863 Odlochovice – 12. ledna 1924 Praha) byl český šlechtic, velkostatkář a politik, sportovec a čtvrtý prezident I. českého lawn-tennis clubu v Praze.\n\nNarodil se na zámku v Odlochovicích u Sedlčan jako starší ze dvou synů velkostatkáře Antonína Rombalda a jeho manželky Aurélie, rozené Pštrossové . Rod pocházel ze severoitalského Udine, byli v něm zastoupeni vesměs vojáci nebo úředníci rakouské monarchie, od 18. století sídlící také v Čechách.\nMarian se nejprve se věnoval vojenské kariéře, v rakouské armádě dosáhl hodnosti nadporučíka v 11. pluku husarů ve Vídni; od roku 1895 byl státním úředníkem při Zemských deskách v Praze, věnoval se správě velkostatku a vstoupil nejprve do regionální politiky jako člen okresního zastupitelstva ve Voticích a později i do Českého zemského sněmu, v němž byl poslancem za stranu konzervativního velkostatku. Roku 1898 mu byl udělen titul \"šlechtic z Hochinfelsenu\". Po roce 1918 Odlochovický statek prodal. \nOženil se s Aurélií Pankrazovou (1868–1932) z Chrančovic u Všerub (okres Plzeň sever), se kterou vyženil další statek. Měli sedm dětí, (pět dcer a dva syny). Jejich starší syn Marián (1895–1917) v 1. světové válce padl na frontě, mladší Václav byl úředníkem státní správy.\n\nStejně jako jeho strýc, zemský poslanec Václav Rombald, patřil k členům pražského Sokola a věnoval se různým sportům. Jako tenista nedosáhl žádných úspěchů. Čestnou a prestižní funkci presidenta I. českého lawn-tennis clubu dostal pravděpodobně proto, že byl jeho mecenášem a vlivným politikem. \n\n\n"}
{"id": "1570384", "url": "https://cs.wikipedia.org/wiki?curid=1570384", "title": "Nikolaj Vasiljevič Basargin", "text": "Nikolaj Vasiljevič Basargin\n\nNikolaj Vasiljevič Basargin (rusky \"Николай Васильевич Басаргин\") byl děkabrista, odsouzený v roce 1826 jako umírněný člen Jižní sekce děkabristů ke ztrátě majetku, šlechtického titulu a ke dvaceti letům nucených prací na Sibiři. Závěrečná část jeho života je spjata s rodinou vědce Dmitrije Ivanoviče Mendělejeva. \n\n"}
{"id": "1570385", "url": "https://cs.wikipedia.org/wiki?curid=1570385", "title": "Tonja Bufordová-Baileyová", "text": "Tonja Bufordová-Baileyová\n\nTonja Yvette Bufordová-Baileyová (* 13. prosince 1970 Dayton, Ohio) je bývalá americká atletka, která startovala hlavně na 400 metrů překážek. Startovala jako Tonja Buford, do doby než se 28. října 1995 vdala za Viktora Baileyho. V roce 1982, když jí bylo 12, se setkala s bývalou běžeckým hvězdou Wilmou Rudolphovou. Navštěvovala Meadowdale High School v Daytonu a University of Illinois. \n\n"}
{"id": "1570389", "url": "https://cs.wikipedia.org/wiki?curid=1570389", "title": "Všebor Hrabišic", "text": "Všebor Hrabišic\n\nJméno Všebor Hrabišic označuje vícero osob:\n\n"}
{"id": "1570390", "url": "https://cs.wikipedia.org/wiki?curid=1570390", "title": "Čech (noviny)", "text": "Čech (noviny)\n\nČech byl název katolicky zaměřených novin, které vycházely v Praze od roku 1869 (ročník 1) do roku 1896 (ročník 28) a pak znovu od roku 1904 (ročník 29) do roku 1937 (ročník 62). V letech 1897–1904 vycházely tyto noviny pod názvem \"Katolické listy.\"\n\nV době svého založení reprezentovaly tyto noviny katolickou skupinu Národní strany staročeské. Zpočátku vycházely noviny jako týdeník, v roce 1871 už 3 krát týdně a od roku 1872 jako deník. Až od roku 1932 to byl opět týdeník. \n\nPrvním zodpovědným redaktorem byl Jan Drozd (1869), později noviny vydávali Antonín Schmitt (1870), Karel Jelen (1871), potom Jan Černý, Fr. A. Šubert, Petr Kopal, Josef Hubáček, Václav Beneš, Jan Zeman, Václav Kotrba. Po roce 1904 tu působili např. Bohumil Eichler (1904–1907), Václav Myslivec (1907–1908), Václav Špaček (1908), Jan Švec-Blanický (1909–1910), Alois Schutz (1910–1912), Antonín Jakoubek (1912–1913 a 1914–1932), Antonín Drápalík (1913–1914). \n\nNázev pravidelných příloh se také měnil: Methud (1870), Nedělní dělnická příloha (1889–1893), Nedělní příloha Čecha a Hospodářský list (od roku 1895), Neděle (1920–1935).\n\n"}
{"id": "1570391", "url": "https://cs.wikipedia.org/wiki?curid=1570391", "title": "Kojata Hrabišic", "text": "Kojata Hrabišic\n\nJméno Kojata Hrabišic označuje vícero osob:\n\n"}
{"id": "1570392", "url": "https://cs.wikipedia.org/wiki?curid=1570392", "title": "Vídeňská kuchyně", "text": "Vídeňská kuchyně\n\nVídeňská kuchyně (německy: \"Wiener Küche\") je součástí rakouské kuchyně. Prolínají se v ní vlivy ze mnoha částí Rakousko-Uherské monarchie (z české, moravské, maďarské nebo italské kuchyně) a také z francouzské kuchyně. Z maďarské kuchyně byl přejat například guláš, z české například koláče nebo buchty. Vídeňskou kuchyní byla ovlivněna mj. i česká kuchyně, z Vídně například pocházejí vanilkové rohlíčky (německy \"vanillekipferl\") a v mnohých ohledech je česká kuchyně podobná právě té vídeňské.\n\n"}
{"id": "1570393", "url": "https://cs.wikipedia.org/wiki?curid=1570393", "title": "Balmhorn", "text": "Balmhorn\n\nBalmhorn (3698 m n. m.) je hora ve švýcarských Bernských Alpách, nejvyšší vrchol horského masívu \"Balmhorngruppe\" v západní části Bernských Alp. \n\nVrcholem Balmhornu prochází hranice mezi švýcarskými kantony Wallis (obec Leukerbad) a Bern (obec Kandersteg). Pod východním okrajem masívu Balmhornu se nacházejí železniční tunely Lötschberské dráhy, zajišťující spojení mezi městy Spiez v bernském kantonu a Brig v kantonu Wallis. Hřebenové partie masívu s vrcholy Balmhorn a Altels představují zároveň rozvodí mezi Severním a Středozemním mořem – na severní straně se jedná o povodí řek Kander, Aara a Rýn, jižní svahy náležejí k povodí Rhôny. Na severní straně Balmholnu se nachází ledovec \"Balmgletscher\", na západě \"Schwarzgletscher\" a na východě \"Lötschgletscher\". Západní a jižní svahy Balmhornu jsou součástí přírodního parku Pfyn-Finges. \n\nToponymum \"Balm\" je keltského, případně galorománského původu. Jako označení některých míst se vyskytuje na území Švýcarska a jižního Německa a znamená \"chráněné místo pod skalami\" či \"skalní převis, který poskytuje ochranu a úkryt\". \n\nPřes průsmyk Gemmipass západně od Balmhornu vedla prastará obchodní stezka, spojující oblast Bernské vysočiny (Berner Oberland) s kantonem Wallis. V roce 1742 byl na této stezce severně od jezera Daubensee vybudován hostinec \"Schwarenbach\", který zde zpočátku plnil funkci celnice. \n\nS nástupem zájmu o vysokohorskou turistiku se z něj stal vyhledávaný horský hotel, který navštívila řada světoznámých osobnosti, například Alexandre Dumas, Jules Verne, Guy de Maupassant, Mark Twain, V. I. Lenin nebo Pablo Picasso.\n\nPrvovýstup na Balmhorn si připsala na své konto britská horolezkyně Lucy Walkerová. Na vrchol vystoupila 21. července 1864 spolu se svým otcem Frankem Walkerem a bratrem Horacem Walkerem v doprovodu dvou švýcarských horských vůdců, bratranců Jakoba a Melchiora Andereggových.\n\nNa Balmhorn je možné dojít z Kanderstegu i z Leukerbadu, kratší je jihozápadní přístupová cesta. Z Leukerbadu vede k jezeru cesta přes průsmyk Gemmipass, případně je možné k jezeru Daubensee vyjet lanovkou a pak pokračovat k horskému hotelu \"Schwarenbach\", odkud výstup na vrchol Balmhornu přes ledovec \"Schwarzgletsche\"r a hřeben \"Zackengrat\" trvá kolem pěti hodin. Jedná se o cestu, kterou v roce 1864 zvolili Walkerovi a Andereggovi. Nejstrmější cesta vede na Balmhorn ze severní strany od chaty \"Balmhornhütte\" (1955 m n. m.), poprvé ji zdolali Pierre Desaules a Edgar Seiler v červenci roku 1935. Existují ještě další dvě místy poněkud náročnější cesty, a to od severovýchodu a jihovýchodu, kde je výchozím bodem \"Lötchenpasshütte.\"\n\n"}
{"id": "1570394", "url": "https://cs.wikipedia.org/wiki?curid=1570394", "title": "Dub v Biřkově", "text": "Dub v Biřkově\n\nDub v Biřkově je památný strom v Biřkově severozápdaně od Švihova. Dub letní (\"Quercus robur L.\") roste v nadmořské výšce 415 metrů u cesty k bývalému mlýnu, v blízkosti potoka, je součástí liniové výsadby. Strom dosahuje do výšky 22 m, odvod kmene je 480 cm, výška koruny 18 m a poloměr koruny 13 m (měření 2008). Jedná se o mohutný strom ve velmi dobrém zdravotním stavu, jeho vitalita je velmi dobrá. Dub je chráněn od 2. září 2008 jako krajinná dominanta, esteticky zajímavý.\n"}
{"id": "1570398", "url": "https://cs.wikipedia.org/wiki?curid=1570398", "title": "Ludvík Unger", "text": "Ludvík Unger\n\nLudvík Unger (24. srpna 1840 Tábor – 30. prosince 1917 tamtéž) byl český učitel a spisovatel. Působil na řadě základních škol, zejména v Milevsku, Mšeně, Vysokém Mýtě a jako ředitel v Jistebnici. Organizoval ochotnické divadlo a pěvecké sbory, angažoval se v učitelských spolcích. Psal články do regionálního tisku a byl autorem básní a povídek pro mládež, vydávaných v časopisech i knižně.\n\nNarodil se 24. srpna 1840 v Táboře, kde také navštěvoval hlavní a reálnou školu. Poté absolvoval německé učitelské ústavy ve Znojmě a v Českých Budějovicích. Roku 1866 složil v Praze zkoušky pro české hlavní a v roce 1875 v Brně pro měšťanské školy.\n\nVyučoval postupně v Jemnici, Táboře, Milevsku, Petrovicích u Sedlčan, Mšeně a Bystřici pod Pernštejnem. Roku 1876 získal místo učitele ve Vysokém Mýtě. V roce 1893 byl jmenován ředitelem měšťanské školy v Jistebnici, kde působil až do odchodu do výslužby r. 1899. Poté se vrátil do rodného města.\n\nZemřel v Táboře 30. prosince 1917 jako jeden z nejstarších místních pamětníků. Pohřben byl za velké účasti 1. ledna 1918.\n\nJiž od mládí byl veřejně činný. Jako dvacetiletý pořádal tábory lidu v Příběnicích a na Zvíkově. V Milevsku založil a vedl pěvecký sbor Vlastislav a organizoval sjezdy zpěváků. Ve Mšeně byl režisérem místních ochotníků a napsal pro ně jednoaktovku (\"Mila, mladá čarodějka\"). Ve Vysokém Mýtě roku 1880 spoluzakládal učitelský spolek Komenský a o čtyři roky později v něm měl přednášku o historii nedaleké obce Vraclav. V Jistebnici jako ředitel uspořádal například žákovskou pěvecko-hudební produkci s divadelním představením (1894) a školní výstavu (1895).\n\nPsal především pedagogické texty, básně a povídky pro mládež do řady časopisů, např. \"Školník, Národní škola, Posel z Budče, Budečská zahrada\" a \"Naší mládeži\". Do časopisu \"Tábor\" přispěl několika historickými statěmi. Více viz oddíl \"Dílo\".\n\nZískal pochvalu od korunního prince Rudolfa za báseň a proslov u příležitosti jeho sňatku s princeznou Štěpánkou (1881). V roce 1894 věnoval několik svých knih táborskému muzeu.\n\nByl autorem především řady povídek a básní pro mládež i dospělé. Knižně vyšly např.:\n\nV časopisech publikoval např.:\n\n22. listopadu 1871 se v Rožné u Bystřice pod Pernštejnem oženil s Filipínou Musilovou, 23letou dcerou sedláka (gruntovníka) v nedalekém Rodkově.\n\n"}
{"id": "1570407", "url": "https://cs.wikipedia.org/wiki?curid=1570407", "title": "Terezínská iniciativa", "text": "Terezínská iniciativa\n\nTerezínská iniciativa je sdružení bývalých vězňů terezínského ghetta a lodžského ghetta z českých zemí (a jejich přímých potomků). Byla založena v roce 1990 (registrována v březnu 1991). Jedním ze zakládajících členů Terezínské iniciativy (dále jen TI) byl Hanuš Schimmerling (bratr Doris Grozdanovičové). V současnosti (rok 2020) má TI asi 600 členů v České republice a asi 100 členů žijících v zahraničí.\n\nCílem TI je aktivně pomáhat při výchově nové generace mladých lidí tak, aby byla upevňována jejich tolerance k jiným etnikům a náboženstvím, a to tak, aby tito mladí Evropané byli odolní vůči myšlenkám rasismu, antisemitismu a xenofobii. Pamětníci – členové TI – se účastní besed a přednášek na školách v České republice ale i v zahraničí a také se podílejí na dalších projektech. TI podporuje finančně studijní zájezdy škol do Památníku Terezín za využití peněžních prostředků z grantů Nadačního fondu obětem holocaustu (NFOH); Ministerstva školství, mládeže a tělovýchovy České republiky (MŠMT ČR) a Claims Conference. Dalším posláním TI jsou akce na podporu a zachování důstojné památky na ty, jenž zahynuli během Šoa. Potřeba stále probíhajícího dokumentování a výzkumu historie terezínského ghetta a Šoa v českých zemích si vyžádala založení „Institutu Terezínské iniciativy“ (viz dále).\n\nNejen pro své členy, ale i pro zájemce z řad široké veřejnosti vydává TI občasník „Časopis Terezínská iniciativa“ (obvykle 4 x do roka) s informacemi o dění uvnitř TI, o životních příbězích někdejších obětí Šoa, o kulturních a různých dalších událostech, které mají vztah ke členům TI. Občas jsou zde publikovány výzvy těch, kteří hledají své příbuzné a přátele. Na webu jsou všechna čísla tohoto časopisu volně k dispozici ke stažení ve formátu *.pdf od čísla 1 (vyšlo v roce 1991) až po číslo 99 (z ledna 2020). Dlouholetou výkonnou redaktorkou tohoto časopisu byla (až do pololetí roku 2019) Doris Grozdanovičová (sestra Hanuše Schimmerlinga).\n\nInstitut Terezínské iniciativy (dále jen „Institut“) je obecně prospěšná společnost akreditoavaná od roku 2012 Ministerstvem školství, mládeže a tělovýchovy České republiky jako vzdělávací instituce. Mezinárodním sdružením bývalých vězňů terezínského ghetta tzv. Terezínskou iniciativivou (TI) byla v roce 1993 založena nejprve „Nadace Terezínská iniciativa“ a její pozdější transformací (kolem poloviny roku 1998) pak vznikl „Institut Terezínské iniciativy“. Institut Terezínské iniciativy spolupracuje s řadou organizací podobného zaměření v zahraničí (v Izraeli, USA, Německu a Rakousku) především při dohledávání jmen a osvětlování osudů bývalých terezínských vězňů.\n\nHlavním obsahem činnosti Institutu Terezínské iniciativy je podpora vědeckého výzkumu dějin konečného řešení židovské otázky v českých zemích a dějin terezínského ghetta. Takto získané a zpracované informace pak následně zpřístupňovat široké odborné i laické veřejnosti s důrazem na nejmladší generaci (žáky a studenty českých škol). V rámci Institutu byla založena a je průběžně udržována databáze obětí „konečného řešení židovské otázky“ z českých zemí i Evropy. Tato databáze je přístupna na vzdělávacím portálu holocaust.cz, jenž je Institutem provozován. Institut vydává odborné publikace související s tématikou holocaust (Šoa), jako jsou například „Terezínské pamětní knihy“, ročenku „Terezínské studie“ a další dokumenty. Pro veřejnost Institut vybudoval, rozvíjí a udržuje v provozu odbornou knihovnu, jenž se specializuje na problematiku holocaustu, antisemitismu a rasismu. Pro učitele a žáky českých škol pořádá Institut vzdělavací semináře a konference.\n"}
{"id": "1570409", "url": "https://cs.wikipedia.org/wiki?curid=1570409", "title": "Hrabiše I.", "text": "Hrabiše I.\n\nJméno Hrabiše I. označuje vícero osob:\n\n"}
{"id": "1570411", "url": "https://cs.wikipedia.org/wiki?curid=1570411", "title": "Hrabiše Hrabišic", "text": "Hrabiše Hrabišic\n\nJméno Hrabiše Hrabišic označuje vícero osob:\n\n"}
{"id": "1570413", "url": "https://cs.wikipedia.org/wiki?curid=1570413", "title": "Diecéze hebronská", "text": "Diecéze hebronská\n\nDiecéze hebronská (latinsky \"Dioecesis Hebronensis\") byla katolická diecéze v Palestině. U hrobky patriarchů vznikla diecéze podřízená latinskému patriarchátu jeruzalémskému až během křížových výprav, v roce 1167, a trvala až do 13. století. Nyní je titulární diecézí, která je vakantní. Seznam nositelů tohoto biskupského titulu je velmi komplexní a nejasný.\n\n\n\n"}
{"id": "1570416", "url": "https://cs.wikipedia.org/wiki?curid=1570416", "title": "Spořitelna (Chlumec nad Cidlinou)", "text": "Spořitelna (Chlumec nad Cidlinou)\n\nBudova spořitelny v Chlumci nad Cidlinou je příkladem plasticky formované moderní architektury. Objekt je umístěn v Kozelkově ulici naproti škole a Vlachově vile a sousedí s budovou sokolovny. \n\nProjekt spořitelny vypracoval architekt Oldřich Liska z Hradce Králové v roce 1926 a ve svém návrhu spojil neoklasicistní prvky s moderním purismem. Stavba započala 10. listopadu 1926 a dokončena byla 13. dubna 1928. Stavbu realizoval stavitel Viktor Kříž z Pardubic.\n\nBudova je osově symetrická a směrem ke středu výškově stoupá. Hlavní průčelí se vyznačuje přísně pravoúhlými formami, zatímco zadní průčelí vybíhá do půlkruhu.\n\nHlavní vchod do budovy je zdůrazněn osmistupňovým schodištěm a nápadným portikem, kterým se vstupuje do půlkruhové dvorany určené k vyřizování žádostí klientů. Stupňovité první patro je pak zdůrazněno lodžií a členitou korunní římsou. Budova je zakončena světlíkem se třemi malými okny a mírně skloněnou stanovou střechou. \n\nV roce 2020 v budově sídlí pobočka České spořitelny a objekt tak stále slouží svému původnímu účelu. \n"}
{"id": "1570418", "url": "https://cs.wikipedia.org/wiki?curid=1570418", "title": "Mount Goodsir", "text": "Mount Goodsir\n\nMount Goodsir je hora v jižní části Kanadských Skalnatých hor, v Britské Kolumbii. S nadmořskou výškou 3 567 metrů náleží mezi deset nejvyšších vrcholů Kanadských Skalnatých hor.\nMount Goodsir tvoří dominantu a je nejvyšší horou v oblasti Banff-Lake Louise. Hora má dva hlavní vrcholy: jižní, vyšší \"South Tower\" a severní, nižší \"North Tower\" (3 507 m). Mount Goodsir leží v jižní části Národního parku Yoho, v blízkosti hranice s Národním parkem Kootenay.\nHora je pojmenovaná po Johnu Goodsirovi, profesoru anatomie na Edinburské univerzitě, případně po jeho bratrovi, Harrym Goodsirovi, lékaři a přírodovědci, účastníku Franklinovy expedice.\n"}
{"id": "1570437", "url": "https://cs.wikipedia.org/wiki?curid=1570437", "title": "Tumakúru", "text": "Tumakúru\n\nTumakúru (, dříve ) je město v Karnátace, jednom z indických svazových států. K roku 2011 mělo přes 305 tisíc obyvatel.\n\nTumakúru leží na jihovýchodě Karnátaky. Od Bengalúru, hlavního města Karnátaky, je vzdáleno přibližně sedmdesát kilometrů severozápadně. Je správním střediskem svého okresu.\n\nPřes město vede silnice z Bengalúru směrem na Hublí-Dhárvád, druhé nejlidnatější město Karnátaky.\n\nPřejmenování města z anglického jména \"Tumkur\" schválila karnátacká vláda v roce 2006 spolu s přejmenováním dalších dvanácti měst u příležitosti padesátiletého výročí Karnátaky. Indická vláda ovšem přejmenování schválila až v roce 2014.\n"}
{"id": "1570440", "url": "https://cs.wikipedia.org/wiki?curid=1570440", "title": "Secesní vilová čtvrť v Chlumci nad Cidlinou", "text": "Secesní vilová čtvrť v Chlumci nad Cidlinou\n\nVilová čtvrť v městské části Chlumec nad Cidlinou IV je typická zástavbou rodinných domů zahradního charakteru, vyznačujících se prvky secese a pozdější meziválečné architektury.\nNa přelomu 19. a 20. století se urbanistický rozvoj Chlumce nad Cidlinou pod vedením starosty Zikmunda Kozelky začal koncentrovat na spojnici historického jádra a nádraží (Kozelkova třída) a na pozemky východně od této spojnice, které Kozelka pro město výhodně vykoupil. Nová reprezentativní třída byla na přelomu století lemována velkorysými budovami: Okresní dům, Palác škol, Vlachova vila. V letech 1906 - 08 pak vytvořil ing. Vlach nový regulační plán IV. čtvrti, který určil její vilový charakter. Regulační plán musel vzít v úvahu velkostatek Kinských na nároží Kozelkovy a Nádražní ulice, který nebylo možné narušit uliční sítí: ulice Zimova tak nepokračuje až do Kozelkovy a ulice Fügnerova nepokračuje až do Nádražní. Takto zpracovaný regulační plán byl poměrně důsledně dodržován, až na klíčový prvek - zamýšlené náměstí, plánované pro tuto čtvrť již od roku 1885. Roku 1924 vznikl v Riegrově ulici č. p. 320 podle návrhu Josefa Izáka městský úřednický dům (byl zamýšlen pro úředníky nikdy nerealizovaného chlumeckého okresního hejtmanství) a zbývající části původně plánovaného náměstí byly zastavěny bez plánovacího podkladu.\n\nPro secesní vily v Chlumci nad Cidlinou jsou typické polovalbové štíty s výrazně přesahující střechou vyloženou na zdobných dřevěných krakorcích a lemovanou vyřezávaným trámovým okřídlím. Dekor je velmi střídmý, doplněný často barevnými, zejména tmavě modrými kachlíky. \n\n\nV roce 1915 byl k pětistému výročí úmrtí Jana Husa instalován v Riegrově ulici pomník, tzv. Husův kámen. Jedná se o pískovcový blok s bočním reliéfem Jana Husa vytesaným v kruhu. Pomník je typickým příkladem secesní reliéfní plastiky. V roce 2000 prošel kompletní rekonstrukcí. \n\nDo stylu secese lze zařadit i bustu Jana Amose Komenského, instalovanou před Palácem škol. Busta byla odhalena roku 1923 a jedná se o dílo sochaře Soukupa z Podhorního Újezda u Hořic zhotovené podle návrhu Jana Štursy. Kvůli zvětrávání materiálu a vandalismu prošla busta restaurováním. \n\nSoučasná (2020) nejcennější secesní památka Chlumce nad Cidlinou pochází z roku 1928 a jsou jí secesní lucerny instalované před budovou sokolovny. Jisté secesní rysy vykazuje i sokolovna samotná. \n\nSecesní prvky lze najít také na Okresním domě. \n\nZcela mimo oblast vilové čtvrti byla secese uplatněna v areálu zámku Karlova Koruna. Pozdně barokní objekty Tereziánského a Lichtensteinského traktu byly v letech 1908 - 10 přestavěny architektem Osvaldem Polívkou dle skic Bedřicha Ohmanna. Přestavba neměla stylově jednotný charakter, nicméně nárožní rizalit Tereziánského traktu je ukázkou vídeňské secese a obloukový štít v průčelí Lichtensteinského traktu lze považovat za secesní prvek. \n"}
{"id": "1570441", "url": "https://cs.wikipedia.org/wiki?curid=1570441", "title": "Dům čp. 29 (Heřmanice)", "text": "Dům čp. 29 (Heřmanice)\n\nDům číslo popisné 29 v Heřmanicích, obci na severu České republiky, ve Frýdlantském výběžku Libereckého kraje je památkově chráněný objekt.\n\nStavba se nachází u silnice číslo III/03513, která spojuje na západě někdejší heřmanický hraniční přechod s Polskem a na východě obec Dětřichov. Stavba se nachází při jižní straně této komunikace u stykové křižovatky, jejíž severní rameno tvoří místní účelová komunikace. Vybudován byl na přelomu 18. a 19. století. Od 6. dubna 1966, kdy nabyly úřední platnosti požadované dokumenty, se zařadil mezi kulturní památky Československa, respektive České republiky.\n\nPatrový objekt je zbudován na půdorysu ve tvaru obdélníka situovaného tak, že kratší stranou je přivrácen k silniční komunikaci. Stěny jsou tvořeny hrázděným zdivem a svrchu je zakončen sedlovou střechou, která je pokryta taškami bobrovkami. V přízemní části je vyzděný chlév a síň, zbytek je roubený. V místech světnice je hrázdění v patře podpíráno jednoduchou pravoúhlou podstávkou. Při jižní a východní straně domu navazuje hrázdění patra na vyzdívku chléva v přízemí. Vstup do objektu je situován z východní strany a kolem dveří se nachází pravoúhlé ostění ze žuly. Kolem oken, a to jak v přízemí, tak rovněž v patře, se nacházejí profilované lišty. Jednotlivé štíty a zároveň i stěny v patře jsou zakryty jednoduchým svisle orientovaným bedněním ze dřeva. Pouze z východní a severní strany je místo bednění hrázdění odhaleno.\n"}
{"id": "1570444", "url": "https://cs.wikipedia.org/wiki?curid=1570444", "title": "Libreswan", "text": "Libreswan\n\nLibreswan je implementace protokolu IPsec sloužícího pro budování virtuálních privátních sítí. Libreswan vznikl v lednu 2013 jako fork staršího projektu Openswan a stejně jako on je napsaný v Céčku a určený pro operační systém Linux. Je zveřejněn pod licencí GNU GPL a jedná se tedy o svobodný software.\n\nJako předvolený sofware pro realizaci virtuálních privátních sítí nahradil v roce 2016 v CentOSu dříve používaný Openswan.\n\n"}
{"id": "1570446", "url": "https://cs.wikipedia.org/wiki?curid=1570446", "title": "Pasquale Appodia", "text": "Pasquale Appodia\n\nMons. Pasquale Appodia (25. ledna 1834, Subiaco – 7. listopadu 1901, Jeruzalém) byl italský katolický kněz, který byl generálním vikářem a pomocným biskupem v Latinském patriarchátu jeruzalémském.\n"}
{"id": "1570447", "url": "https://cs.wikipedia.org/wiki?curid=1570447", "title": "Silnice I/20 (Slovensko)", "text": "Silnice I/20 (Slovensko)\n\nSilnice I. třídy 20 (\"I/20\") je silnice I. třídy vedoucí v trase Košice-Prešov. Silnice vznikla rozdělením silnice I/68 na tři samostatné silnice. Oproti původní trase I/68 má opačný směr staničení, tj. z jihu na sever.\n\nhttps://commons.wikimedia.org/wiki/Category:Road_I/20_(Slovakia)\n"}
{"id": "1570452", "url": "https://cs.wikipedia.org/wiki?curid=1570452", "title": "Třída Principe Amedeo", "text": "Třída Principe Amedeo\n\nTřída Principe Amedeo byla třída bateriových obrněných lodí Italského královského námořnictva. Celkem byly postaveny dvě jednotky této třídy. Ve službě byly v letech 1874–1900. Byly to první italské obrněné lodě kompletně postavené italskými loděnicemi. Jejich stavba však trvala plných 10 let. Zároveň to byly poslední italské obrněné lodě, jejichž konstrukce byla částečně dřevěná, a zároveň poslední italské obrněné lodě, které měly kompletní oplachtění.\n\nPlavidla navrhl italský konstruktér Giuseppe De Luca. Celkem byly postaveny dvě jednotky této třídy. V letech 1864–1875 je postavily italské loděnice Castellamare di Stabia a Arsenale di La Spezia.\n\nJednotky třídy \"Principe Amedeo\":\nPlavidla měla trup postavený z kombinace dřeva a železa, chráněný bočním železným pancířem. Vnitřní uspořádání obou plavidel se lišilo. Zatámco \"Principe Amedeo\" měl výzbroj soustředěnou v jedené pancéřované kasematě, na palubě \"Palestra\" byla rozdělena do tří menších kasemat. V obou případech kasematy obsahovaly šest 254mm kanónů Armstrong, přičemž výzbroj doplňoval ještě jeden 279mm kanón Armstrong umístěný na přídi jako stíhací dělo. Pohonný systém tvořilo šest kotlů a šestiválcový parní stroj o výkonu 6117 hp, pohánějící jeden lodní šroub. Nejvyšší rychlost dosahovala 12,2 uzlu (\"Palestro\": 12,85 uzlu). Dosah byl 1780 námořních mil při rychlosti 10 uzlů. Pomocnou roli hrály plachty. Obě plavidla měla takeláž barku.\n\n"}
{"id": "1570454", "url": "https://cs.wikipedia.org/wiki?curid=1570454", "title": "Třída Roma (1865)", "text": "Třída Roma (1865)\n\nTřída Roma byla třída obrněných lodí Italského královského námořnictva. Celkem byly postaveny dvě jednotky této třídy. Ve službě byly v letech 1869–1895.\n\nPlavidla navrhl italský konstruktér Giuseppe De Luca. Celkem byly postaveny dvě jednotky této třídy. V letech 1863–1873 je postavily italské loděnice Cantiere della Foce v Janově. Zatímco \"Roma\" byla obrněná loď s výzbrojí v bočních bateriiích, \"Venezia\" byla dokončena jako moderněji koncipovaná kasematová obrněná loď.\n\nJednotky třídy \"Roma\":\n\nObě plavidla měla dřevěný trup, který byl na vybraných místech chráněn 150mm pancířem. Obrněná loď \"Roma\" měla pancéřované boky a její výzbroj tvořilo pět 254mm (10palcových) a dvanáct 203mm (8palcových kanónů) soustředěných do baterií na bocích trupu. Moderněji koncipovaná \"Venezia\" měla kromě pancéřovaných boků výzbroj osmnácti 254mm kanónů soustředěnou do 121mm pancířem chráněné centrální kasematy. Po jednom páru kanónů mohlo střílet dopředu a dozadu. Pohonný systém tvořilo šest kotlů a šestiválcový parní stroj o výkonu 3670 hp, pohánějící jeden lodní šroub. Nejvyšší rychlost dosahovala 13 uzlů. Dosah byl 1940 námořních mil při rychlosti 10 uzlů. Pomocnou roli hrály plachty. Obě plavidla měla takeláž barku.\n\n\"Roma\" nesla v letech 1874–1875 jedenáct 254mm kanónů a od roku 1866 jedenáct 220mm kanónů. Po úpravě na strážní loď v roce 1890 nesla pouze pět 203mm kanónů. \"Venezia\" měla jako cvičná loď výzbroj redukovánu na čtyři 75mm kanóny a čtyři rychlopalné 57mm kanóny.\n\n"}
{"id": "1570455", "url": "https://cs.wikipedia.org/wiki?curid=1570455", "title": "Vigántpetend", "text": "Vigántpetend\n\nVigántpetend je obec v Maďarsku v župě Veszprém, spadající pod okres Tapolca. Vznikla v roce 1938 spojením dvou obcí Vigánt a Zalapetend. Nachází se asi 16 km severovýchodně od Tapolcy a asi 28 km jihozápadně od Veszprému. V roce 2015 zde žilo 180 obyvatel. Dle údajů z roku 2011 tvoří 97,9 % obyvatelstva Maďaři a 6,3 % Romové, přičemž 2,1 % obyvatel se ke své národnosti nevyjádřilo.\n"}
{"id": "1570456", "url": "https://cs.wikipedia.org/wiki?curid=1570456", "title": "Zalahaláp", "text": "Zalahaláp\n\nZalahaláp je obec v Maďarsku v župě Veszprém, spadající pod okres Tapolca. Nachází se asi 2 km severovýchodně od Tapolcy a asi 42 km jihozápadně od Veszprému. V roce 2015 zde žilo 1 204 obyvatel. Dle údajů z roku 2011 tvoří 84,1 % obyvatelstva Maďaři, 0,7 % Romové a 0,6 % Němci, přičemž 15,8 % obyvatel se ke své národnosti nevyjádřilo.\n"}
{"id": "1570457", "url": "https://cs.wikipedia.org/wiki?curid=1570457", "title": "Planetární civilizace", "text": "Planetární civilizace\n\nPlanetární civilizace nebo také globální civilizace je civilizací Typu I na Kardašovově škále s energetickou spotřebou na úrovních poblíž dnešní pozemské civilizace s využívanou energií rovnající se slunečnímu záření dopadajícímu na Zemi (mezi 10 a 10 watty). Ze společenského hlediska - celosvětová, globální, stále více propojená, mezinárodní, vysoce technologická společnost. \n\nSovětský astronom Nikolaj Kardašov ve své práci \"Šíření informací mimozemskými civilizacemi\" (Transmission of Information by Extraterrestrial Civilizations) publikované roku 1964 navrhl škálu technologického vývoje civilizace založený na množství energie, kterou je civilizace schopná využít, později pojmenována Kardašovova škála. \n\nCivilizace typu I je planetární, využívá veškerou energii, která je dostupná z domovské hvězdy, nebo kolem 10 wattů. Civilizace typu II je hvězdná, využívá veškerou energii, kterou vyzařuje její domovská hvězda, nebo 10 wattů. Civilizace typu III je galaktická, využívá energii miliard hvězd, nebo okolo 10 wattů. \n\nCarl Sagan navrhl definici přechodových hodnot (nejsou zahrnuty v Kardašovově původní škále) pomocí interpolace a extrapolace, podle jeho výpočtů je moderní stav momentální lidské civilizace vyjádřen hodnotou kolem 0,7. \n\nTeoretický fyzik Michio Kaku v knize \"Fyzika Budoucnosti\", vydané roku 2011, stojí, že by lidstvo s průměrným ekonomickým růstem mohlo dosáhnout postavení planetární civilizace do 100 let. \nMichio Kaku ve svém rozhovoru \"Will Mankind Destroy Itself?\" (Zničí lidstvo samo sebe?) s webovou stránkou \"Big Think\" diskutoval o nebezpečí přechodu na planetární civilizaci. Nebezpečné období je nyní, protože stále máme barbary, ale také máme jaderné zbraně. \nPlanetární civilizace jsou různé civilizace, které vidíme ve sci-fi. Michio Kaku kvalifikuje jako jedny z typických Civilizací typu I by mohli být z Buck Rogers nebo Flash Gordon, kde byly využívány veškeré energetické zdroje planety. Mohli ovládat všechny planetární zdroje energie, takže mohli být schopní ovládat nebo měnit počasí, které bude, spoutat sílu hurikánu nebo mít města na oceánech. Ačkoli se toulají po nebi v raketách, jejich výdej energie je stále velmi omezen na jejich planetu. \n\nNa Kardašovově škále je dalším statusem Civilizace typu II, kde civilizace využívá veškerou energii, kterou vyzařuje její hvězda, nebo kolem 10 wattů. Michio Kaku v knize \"Fyzika Budoucnosti\" předpokládá, že by lidstvo mohlo dosáhnout statusu hvězdné civilizace za několik tisíc let. \n\n\n"}
{"id": "1570458", "url": "https://cs.wikipedia.org/wiki?curid=1570458", "title": "Hetyefő", "text": "Hetyefő\n\nHetyefő [hetěfé] je obec v Maďarsku v župě Veszprém, spadající pod okres Sümeg. Nachází se asi 14 km severozápadně od Sümegu. V roce 2015 zde žilo 70 obyvatel. Dle údajů z roku 2011 tvoří 82,9 % obyvatelstva Maďaři a 7,3 % Romové, přičemž 17,1 % obyvatel se ke své národnosti nevyjádřilo.\n"}
{"id": "1570459", "url": "https://cs.wikipedia.org/wiki?curid=1570459", "title": "Bystřická lípa", "text": "Bystřická lípa\n\nBystřická lípa byl památný strom v Bystřici nad Úhlavou části města Nýrsko. Lípa velkolistá (\"Tilia platyphyllos Scop.\") rostla u kaple nad obcí, její stáří bylo odhadováno na 300 let, výška stromu byla 21 m, obvod kmene 532 cm (měřeno 1977), byla chráněna od 26. května 1977. \n\nV roce 2003 se zlomila jedna z kosterních větví, bylo zjištěno, že strom je částečně nahnilý, proto bylo provedeno odborné posouzení a doporučena instalace nedestruktivních vazeb. V roce 2004 však došlo při vichřici k odlomení i druhé kosterní větve a kmen se v podstatě rozpadl. Zůstala jen jedna kosterní větev, která zasahovala nad střechu kaple a hrozilo její akutní zřícení. Strom byl okamžitě pokácen. Na základě této skutečnosti byla 23. března 2005 ochrana stromu zrušena.\n"}
{"id": "1570460", "url": "https://cs.wikipedia.org/wiki?curid=1570460", "title": "Hosztót", "text": "Hosztót\n\nHosztót [hostót] je obec v Maďarsku v župě Veszprém, spadající pod okres Sümeg. Nachází se asi 13 km severozápadně od Sümegu. V roce 2015 zde žilo 56 obyvatel. Dle údajů z roku 2011 tvoří 100 % obyvatelstva Maďaři a 1,6 % Němci, přičemž všichni obyvatelé se ke své národnosti vyjádřili.\n"}
{"id": "1570461", "url": "https://cs.wikipedia.org/wiki?curid=1570461", "title": "935 (číslo)", "text": "935 (číslo)\n\nDevět set třicet pět je přirozené číslo. Římskými číslicemi se zapisuje CMXXXV a řeckými číslicemi ϡλε´. Následuje po čísle devět set třicet čtyři a předchází číslu devět set třicet šest.\n\n935 je\n\n\n\n"}
{"id": "1570462", "url": "https://cs.wikipedia.org/wiki?curid=1570462", "title": "Zalameggyes", "text": "Zalameggyes\n\nZalameggyes [zalameděš] je obec v Maďarsku v župě Veszprém, spadající pod okres Sümeg. Nachází se asi 14 km severozápadně od Sümegu. V roce 2015 zde žilo 43 obyvatel. Dle údajů z roku 2011 tvoří 80,4 % obyvatelstva Maďaři a 4,3 % Němci, přičemž 15,2 % obyvatel se ke své národnosti nevyjádřilo. Název se skládá z názvu župy Zala, ve které se obec původně nacházela, a slova \"meggyes\", znamenající \"(místo), kde jsou višně\".\n"}
{"id": "1570464", "url": "https://cs.wikipedia.org/wiki?curid=1570464", "title": "Geoff Britton", "text": "Geoff Britton\n\nGeoffrey Britton (* 1. srpna 1943, Lewisham, Londýn, Spojené království) je anglický rockový bubeník nejvíce známý z vystupování ve skupině Wings Paula McCartneye.\n\nBritton byl jedním z původních členů progressive rockové skupiny East of Eden, která se zformovala v roce 1967 v Bristolu. Působil ve skupině až do začátku roku 1970 a hrál na albu \"Snafu\". Poté se připojil ke skupině The Wild Angels. Ve skupině Wings Paula McCartneye působil od srpna 1974 do ledna 1975, hrál na albu \"Venus and Mars\".\nV roce 1975 Britton opustil skupinu Wings a byl členem skupiny Manfred Mann's Earth Band v letech 1978 až 1979, kdy hrál na albu \"Angel Station\". V roce 1977 se stal členem skupiny Rough Diamond, se kterou v londýnském Roundhouse Studios nahrál stejnojmenné album \"Rough Diamond\". Začátkem 80. let se připojil k power popové skupině The Keys, které produkoval album Joe Jackson.\n"}
{"id": "1570465", "url": "https://cs.wikipedia.org/wiki?curid=1570465", "title": "Hermodice carunculata", "text": "Hermodice carunculata\n\nHermodice carunculata je mořský mnohoštětinatec z čeledi Amphinomidae, jehož přirozenou oblastí výskytu jsou tropické oblasti Atlantského oceánu a Středozemní moře. Je jedovatý a setkání s ním může vést k nepříjemným zdravotním komplikacím, v žurnalistice bývá proto parafrázováno cizojazyčné označení tvora jako ohnivý červ, české vědecké jméno živočich dosud nemá.\n\nMnohoštětinatec \"Hermodice carunculata\" připomíná hojně ochlupenou housenku motýla či poněkud protáhlou stonožku. Obvykle bývá 15 cm dlouhý, může však dosáhnout až dvojnásobné délky. Tělo sestává ze 60 až 107 shodných článků, oddělených tenkou bílou linií a chráněných kutikulou. Každý článek je vybaven párem primitivních nožek, tzv. parapodií, chomáčem štětin a párem bilaterálně postavených žáber. Přední část živočicha je rozeznatelná díky malým výrůstkům se smyslovou funkcí, zv. caruncle, zvláštním typem pro kroužkovce typického hmatového prstíku. Caruncle mají stejnou barvu jako žábry prvních čtyř článků. Barva \"Hormodice carunculata\" je různá, od červenavé a žlutavé přes zelenavou, šedavou až bílou s perlovým leskem.\n\n\"Hermodice carunculata\" se vyskytuje v tropických a subtropických vodách Atlantského oceánu. Holotypním exemplářem je jedinec z pobřeží karibského ostrova Antigua. Na východě zasahuje rozšíření od pobřeží Alžírska po Libérii, v severní části Středozemí po břehy Jaderského moře, na západě od jihovýchodního pobřeží USA po Guayanu, včetně Mexického zálivu, a Karibského moře. Obývá širokou škálu prostředí: skaliska, korálové útesy, písčitá i bahnitá mořská dna, porosty mořských řas, lze jej nalézt na plovoucím dřevě i v přístavních docích, od mělčin do čtyřicetimetrové hloubky. Udává se, že mu vyhovuje teplota vody od 18 do 26 °C.\nMnohoštětinatci rodu \"Hermodice\" jsou hermafroditi a všežravci. Jsou aktivní lovci hvězdic a ježovek, napadají korály a sasanky, ale nepohrdnou ani mršinou. Protože nezřídka hodují na rybách uvízlých v sítích, mohou být spolu s rybářskými sítěmi dovlečeni do přístavu, kde posléze mohou obtěžovat plavce, jako se tomu stalo roku 2019 v Chorvatsku. \n\nNavzdory své jedovatosti má \"Harmodice carunculata\" i své přirozené nepřátelé, k nimž se řádí především krabi čeledí Dromidae a Pilumnidae, a někteří měkkýši čeledi Conidae, především homolice Conus cedonulli, úhlavní nepřítel tohoto mnohoštětinatce v kolumbijských vodách, a Conus reguis. \nPři požírání korálů mohou mnohoštětinatci Hermodice působit jako přenašeči bakterie Vibrio shiloi, jíž se přičítá podíl na blednutí korálů. Bakterie potřebuje teplotu vody nad 20 °C, nižší teploty dokáže však přečkat v neaktivním stadiu v kůži mnohoštětinatce.. \n\nPůvodní název druhu byl \"Aphrodita carunculata\", Pallas 1766, později se švédský zoolog Johan Gustaf Hjalmar Kinberg zasadil o změnu názvu rodu na \"Hermodice\", k němuž bylo řazeno až osm druhů. Rodové označení \"Aphrodita\", resp. \"Aphrodite\" zůstalo platné pro skupinu mnohoštětinatců, mezi něž patří i evropská afroditka plstnatá. Počet uznávaných druhů rodu Hermodice se ve 20. století snížil na jediný. Studie z roku 2011, publikovaná ve španělském vědeckém periodiku, po důkladném morfologickém průzkumu rodu \"Hermodice\" namítala, že východní a západní populace nejsou ve skutečnosti členy jednoho druhu. Zatímco západní populaci mělo zůstat dle nomenklaturních pravidel jméno z r. 1766, navrhli autoři studie pro východní populaci staronové pojmenování, \"Hermodice nigrolineata\", Baird 1870. Rozlišovacím znakem byl vedle areálu výskytu a odlišného tvaru zadečkového článku mj. vždy přítomný černý hřbetní pruh u východní populace. . Molekulární analýza však nutnost takového dělení popřela. . \n\n"}
{"id": "1570468", "url": "https://cs.wikipedia.org/wiki?curid=1570468", "title": "936 (číslo)", "text": "936 (číslo)\n\nDevět set třicet šest je přirozené číslo. Římskými číslicemi se zapisuje CMXXXVI a řeckými číslicemi ϡλϝ´ nebo ϡλϛ´. Následuje po čísle devět set třicet pět a předchází číslu devět set třicet sedm.\n\n936 je\n\n\n\n"}
{"id": "1570469", "url": "https://cs.wikipedia.org/wiki?curid=1570469", "title": "Murchisonský meteorit", "text": "Murchisonský meteorit\n\nMurchisonský meteorit je celkem více než 100kg primitivní meteorit, který v roce 1969 dopadl poblíž města Murchison v australském státě Victoria. Jde o jeden z nejvíce zkoumaných meteoritů, a to zejména díky své hmotnosti a vysokému obsahu organických látek, které zahrnují karboxylové kyseliny, uhlovodíky a aminokyseliny, základní stavební jednotky bílkovin. Právě kvůli nim je murchisonský meteorit důležitým předmětem pro astrobiologii a otázku vzniku života.\n\nPodle zprávy z roku 2020 jsou prachová zrna z karbidu křemíku tohoto meteoritu nejstarším materiálem objeveným na Zemi. Stáří nejstaršího z nich se odhaduje na 7,5 miliard let a většiny ostatních na 4,6 - 4,9 miliard let. Jsou proto starší než Země a Sluneční soustava, které vznikly před 4,6 miliardami let.\n\nMurchisonský meteorit patří mezi uhlíkaté chondrity skupiny CM2, tedy do skupiny kamenných meteoritů, které vznikaly hromaděním prachu z mateřské mlhoviny Sluneční soustavy a obsahují více než 0,2 % uhlíku. Uhlíkaté chondrity se vyznačují křehkostí a naprostá většina z nich se, stejně jako murchisonský meteorit, v atmosféře rozpadne.\n\nMurchisonský meteorit obsahuje běžné aminokyseliny, jako například glycin, alanin nebo kyselinu glutamovou a také neobvyklé, na Zemi se nevyskytující (případně vyskytující se velmi vzácně) aminokyseliny, například isovalin, kyselinu 2-aminoisomáselnou nebo pseudoleucin. Podle původních zprávy se tyto aminokyseliny nachází v racemické směsi, poměr L- a D- entantiomerů je tedy 1:1, zatímco aminokyseliny v proteinech se vyskytují výhradně v L-izomeru. Z tohoto důvodu lze odvodit jejich abiotický původ. Později bylo ale zjištěno, že u aminokyseliny alaninu a u neproteinogenního isovalinu převažuje množství L-izomeru.\n\nV meteoritu byly nalezeny purinové (xantin) i pyrimidinové (uracil) báze, které nejsou pozemského původu. To může podporovat teorii, že některé organické sloučeniny podílející se na vzniku života pocházely z vesmíru. Byla také izolována směs alkanů, podobná té, která vznikla při Millerově-Ureyově experimentu. V roce 2019 objevil mezinárodní výzkumný tým v meteoritu murchisonském a NWA 801 cukry včetně arabinózy, xylózy a ribózy, která je mimo jiné součástí nukleosidů RNA. Šlo o první objev cukrů na meteoritech a o první důkaz existence ribózy ve vesmíru.\n\nV roce 1952 provedli američtí chemici Stanley Miller a Harold Urey experiment, při kterém simulovali podmínky Země před zhruba 3,5 miliardami let a testovali tím teorii abiogeneze - postupného vzniku života chemickými procesy. K napodobení tehdejší atmosféry použili methan, amoniak, vodík a vodní páru, a dvě elektrody, které vytvářely blesky. Výsledkem experimentu byl vznik organických molekul včetně racemické směsi více než 20 aminokyselin s podobným zastoupením jako na murchisonském meteoritu. Poslední dobou se objevuje skepticismus k Millerově-Ureyově experimentu, protože atmosféra tehdy pravděpodobně neobsahovala tolik methanu a amoniaku.\n"}
{"id": "1570471", "url": "https://cs.wikipedia.org/wiki?curid=1570471", "title": "Charles Cathcart, 8. baron Cathcart", "text": "Charles Cathcart, 8. baron Cathcart\n\nCharles Cathcart, 8. baron Cathcart (\"Charles Cathcart, 8th Baron Cathcart\") (1686 – 20. prosince 1740, Dominika) byl britský generál, politik a dvořan ze staré skotské šlechty. Vynikl jako důstojník ve válkách první poloviny 18. století, později dosáhl hodnosti generálmajora, zastával také funkce u dvora a v parlamentu. \n\nPocházel ze starobylého skotského rodu Cathcartů, který od roku 1452 užíval titul lorda, narodil se jako mladší syn 7. barona Cathcarta, jeho starší bratr Allan zemřel v dětství, po matce Elizabeth Dalrymple byl bratrancem maršála 2. hraběte ze Stairu. Od mládí sloužil v armádě a již v roce 1702 se připomíná jako kapitán. Zúčastnil se války o španělské dědictví pod velením vévody z Marlborough, v roce 1715 vynikl při potlačení jakobitského povstání ve Skotsku. Později byl lordem komořím Jiřího II. (1727–1733) a zastával čestné funkce ve Skotsku. Titul barona zdědil po otci v roce 1732, v letech 1734–1740 byl jedním z volených zástupců skotských peerů ve Sněmovně lordů (\"Representative Peer of Scotland\"). Souběžně postupoval v armádních hodnostech (brigádní generál 1735, generálmajor 1739). Za války o Jenkinsovo ucho byl jmenován vrchním velitelem v severní Americe proti španělskému vpádu, zemřel však cestou na ostrově Dominika, kde byl také pohřben. V literatuře se uvádí jako jeden z mála příkladů nepříliš bohatého skotského šlechtice, který na počátku vlády hannoverské dynastie dosáhl vlivného postavení v armádě, v politice a u dvora. Vysoké funkce zastávali i jeho potomci v několika generacích, jeho vnuk William Cathcart (1755–1843) byl významnou osobností napoleonských válek a v roce 1814 byl povýšen na hraběte.\n\nByl dvakrát ženatý, potomstvo měl jen z prvního manželství s Marion Shaw (respektive Schaw, 1700–1733). Synové dvojčata George a John narození v roce 1719 zemřeli v dětství, dědicem titulu byl další syn Charles Cathcart, 9. baron Cathcart (1721–1776), pozdější generál a diplomat, další syn Schaw Cathcart (1722–1745) padl v bitvě u Fontenoy. \n"}
{"id": "1570472", "url": "https://cs.wikipedia.org/wiki?curid=1570472", "title": "Charles Cathcart, 9. baron Cathcart", "text": "Charles Cathcart, 9. baron Cathcart\n\nCharles Schaw Cathcart, 9. baron Cathcart (\"Charles Schaw[] Cathcart, 9th Baron Cathcart\") (21. března 1721, Edinburgh, Skotsko – 14. srpna 1776, Londýn, Anglie) byl britský generál a diplomat ze staré skotské šlechty. Vojenskou kariéru zahájil jako pobočník vévody z Cumberlandu, za sedmileté války dosáhl generálských hodností. Kromě toho zastával celý život vysoké funkce ve Skotsku a v letech 1768–1771 byl britským vyslancem v Rusku. Z jeho početného potomstva vynikl syn William (1755–1843) jako vojevůdce a diplomat napoleonských válek, v roce 1814 povýšený na hraběte.\n\nPocházel ze starobylého skotského rodu Cathcartů, který užíval titul lorda od roku 1452. Narodil se v Edinburghu jako syn generála 8. barona Cathcarta. Po otci zdědil titul barona a stal se skotským peerem (1740), od mládí zastával hodnosti u dvora, sloužil v armádě a zúčastnil se války o rakouské dědictví. Již v roce 1742 byl kapitánem a pobočníkem vévody z Cumberlandu, zúčastnil se bitvy u Dettingenu a byl vážně zraněn v bitvě u Fontenoy s doživotními následky v obličeji (v bitvě u Fontenoy také padl jeho mladší bratr Schaw Cathcart, 1722–1745). Pod velením vévody z Cumberlandu bojoval proti poslednímu jakobitskému povstání ve Skotsku a zúčastnil se bitvy u Cullodenu. Ještě po skončení války o rakouské dědictví byl v letech 1748–1749 byl jako rukojmí vězněn ve Francii. Po návratu do Anglie dosáhl hodnosti plukovníka (1750) a byl zvolen jako jeden ze zástupců skotských peerů do Sněmovny lordů (\"Representative Peer of Scotland\", 1752–1776), zastával také funkci lorda komisaře církevního shromáždění ve Skotsku (1755–1763 a 1773–1776). Za sedmileté války znovu vstoupil do aktivní služby a postupoval v hodnostech (generálmajor 1758, generálporučík 1760). Mezitím získal čestný post guvernéra Dunbarton Castle (1761–1764) a v roce 1763 obdržel Bodlákový řád. V roce 1767 byl jmenován členem Tajné rady a v letech 1768–1771 byl britským vyslancem v Petrohradě, kde byl vlídně přijat carevnou Kateřinou II. Po návratu z Ruska zakončil svou kariéru jako vrchní velitel ve Skotsku, v letech 1773–1775 byl navíc lordem rektorem univerzity v Glasgow. Zemřel v Londýně na tuberkulózu. \n\nV roce 1753 se oženil s Jane Hamilton (1726–1771), dcerou lorda Archibalda Hamiltona z rodu vévodů z Hamiltonu. Měli spolu devět dětí. \n\n"}
{"id": "1570473", "url": "https://cs.wikipedia.org/wiki?curid=1570473", "title": "Charles Cathcart, 2. hrabě Cathcart", "text": "Charles Cathcart, 2. hrabě Cathcart\n\nCharles Murray Cathcart, 2. hrabě Cathcart (\"Charles Cathcart, 2nd Earl Cathcart, 2nd Viscount Cathcart, 2nd Baron Greenock, 11th Baron Cathcart\") (21. prosince 1783, Walton-on-the-Naze, Anglie – 16. července 1859, St Leonards-on-Sea, Anglie) byl britský generál a státník ze staré skotské šlechty. Jako syn Williama Cathcarta, vojevůdce a diplomata napoleonských válek, sloužil od mládí v armádě a vyznamenal se v bitvě u Waterloo. Později dosáhl generálských hodností a byl vrchním velitelem ve Skotsku (1837–1842). Jako dědic rodových titulů a statků byl po otci od roku 1843 členem Sněmovny lordů, kariéru završil jako generální guvernér Kanady (1845–1847).\n\nPocházel ze starobylého skotského rodu Cathcartů, byl druhorozeným synem generála a diplomata 1. hraběte Cathcarta, po matce byl spřízněn s významným rodem Elliotů. Od roku 1800 sloužil v armádě a zúčastnil se napoleonských válek, vynikl především v tažení na Pyrenejském poloostrově. Již v roce 1810 byl podplukovníkem, později byl vyslán do Holandska, kde sloužil pod svým strýcem Thomasem Grahamem. Od roku 1814 jako dědic svého otce užíval titul \"lord Greenock\". Vynikl v bitvě u Waterloo, kde pod ním padli tři koně. Byl povýšen na plukovníka, získal Řád lázně a ruský Řád sv. Vladimíra. Do roku 1823 zastával funkci zástupce generálního ubytovatele armády, později se usadil ve Skotsku. Mimo jiné se věnoval geologii a byl členem Královské společnosti v Edinburghu. \n\nV roce 1830 byl povýšen na generálmajora a v letech 1837–1842 byl vrchním velitelem ve Skotsku a zároveň guvernérem Edinburghu. V roce 1841 dosáhl hodnosti generálporučíka a v roce 1843 po otci zdědil rodové tituly a vstoupil do Sněmovny lordů. Od listopadu 1845 do ledna 1847 byl generálním guvernérem v Kanadě, do roku 1849 zde setrval jako vrchní velitel. Po návratu do Británie byl v letech 1850–1855 vrchním velitelem v jižní a střední Anglii, poté odešel do výslužby. V roce 1854 dosáhl hodnosti generála a krátce před smrtí obdržel velkokříž Řádu lázně. \n\nS manželkou Henriettou Mather (1801–1872) měl šest dětí, nejstarší syn Charles (1824–1825) zemřel v dětství, dědicem titulů byl druhorozený Alan Frederick Cathcart, 3. hrabě Cathcart (1828–1905), který v mládí sloužil v armádě a byl pobočníkem svého otce. Nejmladší syn Augustus Cathcart (1830–1914) dosáhl v armádě hodnosti plukovníka. Z mladších bratrů 2. hraběte Cathcarta vynikl plukovník Frederick Cathcart (1789–1865), který byl v letech 1824–1826 vyslancem u Německého spolku. Další bratr Sir George Cathcart (1794–1854) byl jako generál vrchním velitelem britské armády v krymské válce, kde také padl. \n\n"}
{"id": "1570478", "url": "https://cs.wikipedia.org/wiki?curid=1570478", "title": "Mladá fronta (deník)", "text": "Mladá fronta (deník)\n\nMladá fronta byl deník, který v letech 1945–1953 vydávalo stejnojmenné nakladatelství, později (do konce roku 1989) přímo komunistické mládežnické organizace nezávisle na stejnojmenném nakladatelství, od ledna do srpna 1990 opět nakladatelství Mladá fronta. Od září 1990 čtenářskou základnu i redaktory převzala společnost MaFra, která začala vydávat deník s podobným názvem \"Mladá fronta DNES\".\n\nIdea vzniku mládežnického vydavatelství vznikla během 2. světové války v ilegálním Hnutí mládeže za svobodu. K tomu účelu si vyhlédli tiskárnu v Panské ulici v Praze, kde byl za války vydáván nacistický deník \"Der Neue Tag\" a která původně patřila významnému německému deníku \"Prager Tagblatt\", v květnu 1945 ji obsadili a začali vydávat vlastní deník. Název \"Mladá fronta\" byl inspirován předválečným časopisem levicových studentů \"Mladá kultura\". V první redakci Mladé fronty byli například divadelní a literární kritik Sergej Machonin, režisér Jan Grossman, šéfredaktorem se stal básník Jaromír Hořec, kulturní rubriku vedl František Listopad. V redakci pracovali nestraníci, komunisté, sociální demokrati, národní socialisté i lidovci. Současně nové nakladatelství začalo vydávat týdeník \"My 45\", literární měsíčník \"Generace\", studentský časopis \"Středoškolák\" a časopis \"Junáci, vpřed\".\n\nNestrannost deníku čím dál více vadila vládnoucí komunistické straně. Po zestátnění tiskáren se v roce 1953 Mladá fronta stala účelovým zařízením při Ústředním výboru Československého svazu mládeže (ÚV ČSM), od roku 1964 byla hospodářským zařízením. V roce 1970 se deník \"Mladá fronta\" stal orgánem ÚV Socialistického svazu mládeže, který byl jeho přímým vydavatelem (nakladatelství Mladá fronta tedy již deník \"Mladá fronta\" nevydávalo). Deník Mladá fronta se nákladem přes 300 000 výtisků stal čtvrtým nejčtenějším deníkem po \"Rudém právu\" (téměř milión výtisků), \"Zemědělských novinách\" a \"Práci\". Tento poměr byl udržován tím, že papír byl pro vydavatele na příděl, takže méně protežované noviny byly brzy vyprodány.\n\nNa pražském Jižním Městě byla podle nakladatelství a deníku pojmenována ulice \"Mladé fronty\", a to od svého vzniku při stavbě sídliště roku 1978. V roce 1994 byla přejmenována na \"Michnovu\" (na počest Adama Václava Michny z Otradovic).\n\nRedaktoři \"Mladé fronty\" si vymohli, že již od pondělí 20. listopadu 1989 poskytovali relativně pravdivé informace o událostech, zatímco některá jiná média situaci stále ignorovala nebo bagatelizovala. Přesto stále ještě mnoho materiálů šéfredaktorka Miloslava Moučková a její zástupci zcenzurovali. V revoluční atmosféře se 20. listopadu 1989 stal neformálně šéfredaktorem Libor Ševčík a podtitul listu se změnil na „deník československé mládeže“. Vydávání deníku \"Mladá fronta\" bylo rozhodnutím vlastníka od 1. ledna 1990 převedeno z ÚV SSM na vydavatelství Mladá fronta. Na jaře 1990 ještě existovaly představy o tom, že vývoj směřuje k „socialismu s lidskou tváří“, a v rámci této představy nakladatelství usilovalo například o svoji změnu na státní podnik. SSM přejmenovaný na Svaz mladých však usiloval o udržení tohoto majetku. Deník byl v té době ziskový i vlivný.\n\nPozději se šéfredaktorem stal Petr Šabata. Karel Hvížďala, od května 1990 vedoucí zpravodajského oddělení, přišel s myšlenkou, že alespoň jedny noviny musí být nezávislé na státu, k čemuž je nezbytný zahraniční kapitál a privatizace. Redakce v té době vlastnila jen jeden fax a téměř žádné počítače. Nejprve se uvažovalo o společném projektu s inzertními novinami \"Annonce\" a jejich vydavatelem Jiřím Kudláčkem. \"Annonce\" skutečně jednou nebo dvakrát jako příloha \"Mladé fronty\" vyšla.\n\n18. května 1990 předsednictvo Federálního shromáždění přijalo zákonné opatření, podle něhož byla zakázána manipulace s majetkem KSČ a SSM. Ústavní zákon č. 497/1990 Sb., o navrácení majetku Socialistického svazu mládeže lidu České a Slovenské Federativní Republiky, s účinností od 1. ledna 1991 veškeré vlastnictví SSM, včetně deníku Mladé Fronty, převedl do správy státu. Stát měl dohlédnout na to, aby majetek SSM byl navrácen mládežnickým organizacím. V březnu 1993 byl Poslaneckou sněmovnou za účelem využívání majetku ve prospěch dětí a mládeže založen Fond dětí a mládeže. Část bývalého majetku SSM však tomuto fondu dlouho nebyla předána. Činnost fondu vzbuzovala pochybnosti a několikrát ji prošetřoval Nejvyšší kontrolní úřad. Teprve v roce 1998, po přijetí novelizujícího zákona č. 307/1997 Sb., byl majetek SSM vypořádán.\n\nDne 27. července 1990 byla zřízena akciová společnost MaF se základním jměním 195 000 Kčs. Založilo ji 64 píšících redaktorů a jedna sekretářka redakce deníku Mladá fronta, z nichž každý vložil 3000 Kčs (tehdejší necelý průměrný měsíční plat). Vlastnické podíly místo honoráře dostali i právníci z poradních firem. Akcionáři zažádali o zápis společnosti k 1. září 1990. Dne 2. srpna 1990 oznámili staronové ředitelce vydavatelství Mladá fronta Koškové, jmenované do funkce ústředním výborem SSM již v roce 1987, že od 1. září začnou vydávat nový deník a od 1. října nový týdeník s odlišnými názvy, že všichni pracovníci požádají o rozvázaní pracovního poměru dohodou a že nová společnost má zájem využívat všechny služby stávajícího nakladatelství. Tento postup byl nutný proto, že převedení stávajících tiskovin SSM do soukromého vlastnictví bylo blokované zákonem. Distributorovi, Poštovní novinové službě (PNS), redaktoři oznámili, že pravděpodobně přestane vycházet \"Mladá fronta\" a že mohou předplatitelům nabídnout nové noviny \"Mladá fronta DNES\". Podobně probíhala i jednání s tiskárnami. Současně si privatizátoři zajistili právní ochranu názvů a značek.\n\nV následujících týdnech však nebylo jasné, zda se Svazu mládeže nepodaří sehnat novou redakci a ve vydávání původních novin a časopisu pokračovat. Předseda SM Martin Ulčák nabízel až trojnásobné platy oproti obvyklým. Šéfredaktoři \"Mladé fronty\" a \"Mladého světa\" byli oprávněni přijímat výpovědi, takže v polovině srpna 1990 uzavřeli dohodu o rozvázání pracovního poměru se všemi podřízenými redaktory a sami podali výpovědi k rukám Koškové, která je přijala. 22. srpna 1990 byla společnost MaF a. s. zapsána do obchodního rejstříku a tentýž den Ministerstvo kultury zaregistrovalo nový deník Mladá fronta Dnes. Jednání mezi SM, nakladatelstvím a novou a. s. však byla dramatická, předseda SM Ulčák naposledy odmítl předat nové redakci oprávnění k vydávání tiskovin pod původními názvy. Koncem srpna, kdy se redaktoři (podle legendy, kterou později sami šířili) obávali násilného obsazení redakce Svazem mládeže, si sjednali soukromě (sic!) ochranu prostřednictvím příslušníků Útvaru rychlého nasazení, kteří v kritických dnech ve svém osobním volnu v redakci údajně i přespávali. Ulčák nakonec 29. srpna s převodem práv k vydávání souhlasil, ale souhlas ho donutilo zrušit zamítavé stanovisko Národní rady mládeže a Majetko-právní unie ČSFR. Dne 29. srpna ještě SM psalo vydavatelství dopis, že redaktoři, kteří podali výpověď, musí vrátit klíče. 30. srpna se však rozhodli řešit vše smírnou cestou. 31. srpna proběhlo jednání čtyř stran (Svaz mládeže, nakladatelství, nová akciová společnost a zástupci původní redakce z roku 1945) u předsedy české vlády Petra Pitharta. Pithart podpořil privatizující redaktory a v 16 hodin večer před vydáním první \"Mladé fronty DNES\" byla podepsána hospodářská smlouva mezi MaF a. s. a vydavatelstvím Mladá fronta. Autorem názvu \"Mladá fronta DNES\" je pravděpodobně Martin Komárek.\n\nNěkteří kritici této formy privatizace tvrdí, že hodnoty, v té době již podle zákona státní, které si kolektiv redaktorů za součinnosti Koškové přisvojil (pozice na trhu, seznam předplatitelů, renomé listu) mohly mít hodnotu až kolem 2 miliard Kčs a že toto „vytunelování“ se stalo vzorem i pro mnohé další podniky. Vlastníkem kmene předplatitelů totiž formálně byla Poštovní novinová služba, nikoliv vydavatelství Mladá fronta.\n\n6. května 1998 podal Ladislav Froněk, vydavatel deníku \"Špígl\", trestní oznámení Nejvyšší státní zástupkyni. Ta návrh zaslala Obvodnímu státnímu zastupitelství v Praze 1, které spis zaslalo policejnímu oddělení v Praze 1. Řešením případu byla pověřena začínající policistka místního oddělení v Hybernské ulici, pprap. Pavlína Vaňková, policejní inspektorka. Ladislavu Froňkovi byla zaslána kopie usnesení o odložení oznámení, které podepsal kpt. Jan Pavlík, vedoucí oddělení Policie ČR, MO Hybernská ul. 2, Praha 1. Froněk se odvolal a Obvodní státní zastupitelství pro Prahu 1 stížnost vyhodnotilo jako oprávněnou a 6. listopadu 1998 uložilo Policii případ znovu otevřít.\n\nJUDr. Gisela Vojtěchová, státní zástupkyně Obvodního zastupitelství pro Prahu 1, došla k závěru, že celou záležitost nelze posoudit a učinit závěr, dokud se nezajistí listinný důkaz, kterým bylo povoleno vynětí movitého majetku bývalého ÚV SSM z celku a jeho převedení na 65 redaktorů (mělo by to být povolení Federálního ministerstva financí) a dokud se nezjistí, kdo rozhodl o oddělení \"Mladé fronty\" do privátních rukou a o tom, že nakladatelství a vydavatelství poskytne veškerou pomoc na základě hospodářských smluv MaF, a. s. Proti rozhodnutí nebyla žádná stížnost přípustná, takže vyšetřování skončilo.\n\nTrestní oznámení bylo podáno i na Marii Koškovou, která jednala jménem vydavatelství Mladá fronta. Vzhledem k tomu, že nedošlo k převodu vlastnictví na MaF a. s., ale jen k časově omezenému pronájmu, k němuž nebylo nutné svolení Federálního ministerstva financí, případ byl odložen.\n\nKontrolní skupina Federálního ministerstva kontroly v roce 1991 a 1992 a skupina finančního ředitelství Magistrátu hl. m. Prahy v roce 1991 se zabývaly hospodářskými smlouvami mezi MaF a. s. a podnikem Mladá fronta. Závěrečné zprávy žádné porušení zákona nekonstatovaly.\n"}
{"id": "1570479", "url": "https://cs.wikipedia.org/wiki?curid=1570479", "title": "Mladá fronta (rozcestník)", "text": "Mladá fronta (rozcestník)\n\nMladá fronta může být:\n\n"}
{"id": "1570480", "url": "https://cs.wikipedia.org/wiki?curid=1570480", "title": "Olověná mešita (Skadar)", "text": "Olověná mešita (Skadar)\n\nOlověná mešita (albánsky Xhamia e plumbit, turecky Kurşunlu Cami) je kulturní památka a historická mešita, která se nachází v albánském městě Skadar. Byla vybudována v letech 1773, resp. 1774, a patří k ukázkám osmanské architektury na území současné Albánie. Název dostala podle olova použitého k pokrytí jejích kupolí. Dle historických záznamů byla postavena z kamene, který místní obyvatelé díky lidskému řetězu přinesli z okolí. \n\nMešita se nachází jižně od pevnosti Rozafa na skále nad městem Skadar. Původně stála na otevřené louce, nicméně po zemětřesení v roce 1837 řeka Drin změnila svůj tok a oblast kolem mešity zaplavila. V současné době nejsou v jejím okolí žádné obytné domy, pouze orná pole.\n\nChrám byl celkem třikrát rekonstruován, a to v letech 1863, 1920 a 1963. K největšímu poškození stavby došlo za první světové války. Kopule pokryté olovem byly poškozeny rakousko-uherskou armádou okupující Skadar a minaret byl zcela zbořen. Obnoven byl v roce 1920 z iniciativy Xhelala Bushatliho. V roce 1948 byla budova zapsána na seznam náboženských kulturních památek v Albánii. Minaret byl znovu zničen v roce 1967, pravděpodobně při úderu blesku.\n\nV témže roce byla stavba uzavřena pro náboženské účely, stejně jako všechny ostatní mešity na území Albánie. Nebyla však zničena, na rozdíl od jiných náboženských objektů v zemi. V listopadu 1990 se zde uskutečnila první modlitba v souvislosti s obnovením náboženské svobody v Albánii.\n"}
{"id": "1570484", "url": "https://cs.wikipedia.org/wiki?curid=1570484", "title": "Jiří Kára", "text": "Jiří Kára\n\nJiří Kára (~1960 - 29. prosince 2014) byl český alkoholik, narkoman a kriminálník. Proslavil se snímkem jeho svatby, který byl vydán na internetovou síť YouTube.\n\nV mládí žil neuspořádaným životem, bral drogy, pil alkohol a poslouchal tvrdou hudbu. Byl několikrát zatčen a odsouzen za krádež i násilné trestné činy. V květnu okolo roku 1999 vznikla nahrávka z jeho svatby, která je považována za velmi kontroverzní, avšak po jejím rozšíření si u mnoha lidí získala velkou oblibu. Kára zemřel 29. prosince 2014 a lidé mu na jeho počest u večerky na ulici Veletržní v Praze, Letné zapalovali svíčky.\n\nZřejmě vzhledem k své absurditě se snímek \"Svatba Jiřího Káry\" již stal \"klasikou\" v české kinematografii. Záznam byl natočen Alexem Skribuckijem v květnu okolo roku 1999 a následně byl 30. července 2008 nahrán ve třech částech na YouTube a 14. listopadu 2015 znovu nahrán jako celek, avšak jinými autory. Jak někdo získal záznam Károvy svatby není známo. Svatební video si nechal zhotovit na zakázku od profesionální agentury ve dvou kopiích. Jednu si nechal a druhou dal svědkovi a dlouholetému kamarádovi Jiřímu „Floydovi“ Horváthovi a sám si nepřál si aby bylo zveřejněno.\n\nV první části videa se Kára s jeho kamarády Milošem Ouřadou, Jiřím Horváthem a Hansem nachází před večerkou na ulici Veletržní v Praze kde se baví, pijí pivo a kouří cigarety. Károva nastávající manželka Blanka Divišová a Milošova přítelkyně Hana přicházejí později. Potom už jdou na úřad kde se k nim připojují Tomáš Stránský a Jiří Hovorka.\n\nV druhé části je vidět samotný svatební obřad, který je několikrát přerušen vinou vyrušování svatebčanů. Celá svatba je málem zrušena oddávajícím kvůli nedostatečnému klidu.\n\nV třetí části je vidět konec svatby a následné oslavy na ulici před úřadem.\n"}
{"id": "1570486", "url": "https://cs.wikipedia.org/wiki?curid=1570486", "title": "Miroslav Antal", "text": "Miroslav Antal\n\nMiroslav Antal (* 15. května 1945 Mýtna) je slovenský chemik a vědecký pracovník.\n\nMiroslav Antal se na narodil jako nejmladší syn Jána Antala a Eleny, rozené Líškové 15. května 1945 v Mýtne na Slovensku. V mládí se věnoval hře na kytaru a lehké atletice - sprint a skok do dálky. Sportu zůstal věrný po celý život, ať již jako fotbalový trenér nebo fanoušek.\n\nAbsolvoval Gymnázium v Lučenci a Prírodovedeckou fakultu UK v Bratislavě, obor organická chémie, kde získal titul RnDr.\n\nPůsobil jako chemik a vědecký pracovník ve Slovenské akadémii vied v Bratislavě /CSc./, na The University of Alberta v Edmontonu a v Pulp & Paper v Montrealu FP Innovations v Kanadě.\n\nJe autorem 13 registrovaných patentů na Slovensku a dalších v Kanadě. Podílel se na výzkumech publikovaných ve 27 vědeckých pracích. \n\nŽije v Bratislavě, je ženatý, má dva syny a dceru.\n"}
{"id": "1570487", "url": "https://cs.wikipedia.org/wiki?curid=1570487", "title": "Dimethylkadmium", "text": "Dimethylkadmium\n\nJe to nejjedovatější známá látka, která má akutní i dlouhodobý účinek. Pouhých několik miliontin gramu zabije člověka, navíc je silně karcinogenní. Poprvé ji připravil německý průkopník metaloorganické chemie Erich Kraus v roce 1917.\n\nJe extrémně toxické a karcinogenní, pouhých několik miliontin gramu na krychlový metr vzduchu překračuje povolené limity.\n\nVe vodě exploduje, při tření se vznítí a na vzduchu vytváří citlivou výbušninu peroxid dimethylkadmia. Má nepříjemný až odpudivý kovový zápach. Teplota varu je 106 °C, teplota tání -4,5 °C.\n\nPři vdechnutí se okamžitě vstřebává do krevního řečiště, kde methyl rozváží kadmium do nejprokrvenějších orgánů, tedy hlavně do plic, ledvin a jater. Vytvoří sloučeniny, které z atomů v buňkách vytrhnou elektrony.\n"}
{"id": "1570489", "url": "https://cs.wikipedia.org/wiki?curid=1570489", "title": "William Cathcart, 1. hrabě Cathcart", "text": "William Cathcart, 1. hrabě Cathcart\n\nWilliam Schaw Cathcart, 1. hrabě Cathcart (\"William Schaw Cathcart, 1st Earl Cathcart, 1st Viscount Cathcart, 1st Baron Greenock, 10th Baron Cathcart\") (17. září 1755, Londýn, Anglie – 16. června 1843, Glasgow, Skotsko) byl britský generál a diplomat ze staré skotské šlechty. Vynikl jako vojevůdce za napoleonských válek, v roce 1812 dosáhl hodnosti generála. V letech 1812–1820 byl britským velvyslancem v Rusku, mezitím byl také britským delegátem na vídeňském kongresu (1814–1815). V roce 1814 byl povýšen na hraběte. Jeho dědic generál Charles Cathcart, 2. hrabě Cathcart (1783–1859) byl v letech 1845–1847 generálním guvernérem v Kanadě, další syn George Cathcart (1794–1854) padl jako vrchní velitel v krymské válce.\n\nPocházel ze starobylého skotského rodu zmiňovaného od 12. století, byl nejstarším synem generála a diplomata 9. barona Cathcarta. Studoval v Etonu, během kavalírské cesty krátce studoval v Drážďanech, v letech 1771–1772 pobýval v Petrohradě, kde byl jeho otec tehdy vyslancem. Další vzdělání si doplnil na glasgowské univerzitě a původně působil jako právník, od roku 1776 byl členem skotské advokátní komory. Po otci zdědil titul barona se skotským peerstvím (1776) a krátce nato vstoupil do armády. Zúčastnil se války proti USA, v níž dosáhl hodnosti podplukovníka a byl také generálním ubytovatelem britské armády. V letech 1788–1807 byl voleným zástupcem skotských peerů ve Sněmovně lordů (\"Representative Peer of Scotland\") a v letech 1790–1794 místopředsedou Sněmovny lordů. Zastával také funkce ve Skotsku, kde byl lordem viceadmirálem (1795–1831) a lordem místodržitelem v hrabství Clackmannan (1794–1803), v roce 1798 byl jmenován členem Tajné rady. Nadále sloužil v armádě a postupoval v hodnostech (generálmajor 1794, generálporučík 1801), zúčastnil se válek proti revoluční Francii. V letech 1803–1805 byl vrchním velitelem v Irsku a od roku 1803 též členem irské Tajné rady. V letech 1806-1812 zastával funkci vrchního velitele ve Skotsku, v roce 1805 obdržel Bodlákový řád. \n\nKromě velitelských postů v Irsku a Skotsku byl aktivním účastníkem napoleonských válek, v roce 1805 byl mimořádným vyslancem v Rusku, v roce 1806 s početným vojenským sborem obsadil Hannoversko, které ale pak po francouzsko-pruské dohodě bylo předáno Prusku. V roce 1807 spolu s admirálem Jamesem Gambierem vedl výpravu do Kodaně a téhož roku získal britský titul vikomta s členstvím ve Sněmovně lordů. Od roku 1812 byl stálým vyslancem v Rusku, ale zúčastnil se závěrečných tažení proti napoleonské Francii. V této době proslul jako vynikajicí prostředník mezi generály různých národností, jejichž společným cílem byla konečná porážka císaře Napoleona. V roce 1812 byl povýšen na generála a v roce 1814 získal titul hraběte. V letech 1814–1815 byl účastníkem vídeňského kongresu a poté se vrátil do Petrohradu, kde jako vyslanec setrval do roku 1820. V Rusku obdržel Řád sv. Ondřeje a Řád sv. Jiří. Po návratu z Ruska žil v soukromí, v letech 1830–1843 zastával čestnou hodnost guvernéra v Hullu. Zemřel na svém sídle \"Cathcart Castle\" poblíž Glasgow, zde rodina vlastnila majetky již od 12. století. \n\nBěhem války proti USA se v New Yorku v roce 1779 oženil s Elizabeth Elliot (1764–1847), dcerou newyorského guvernéra Andrewa Elliota a sestřenicí 1. hraběte z Minto. Z jejich manželství pocházelo šest dětí, nejstarší syn William Cathcart (1782–1804) byl kapitánem Royal Navy a zemřel na zimnici na Jamajce. Dědicem titulů byl druhorozený syn generál Charles Cathcart, 2. hrabě Cathcart (1783–1859). V armádě sloužili také další tři synové, z nich nejvíce vynikl generál Sir George Cathcart (1794–1854), který padl jako vrchní velitel v krymské válce. Další syn Frederick Cathcart (1789–1865) dosáhl v armádě hodnosti plukovníka a v letech 1824–1826 byl britským vyslancem u Německého spolku. \nDíky manželce a sňatkům svých sester měl blízké příbuzenské vazby na řadu dalších významných osobností, jeho švagry byli ministr zahraničí David Murray, 2. hrabě z Mansfieldu (1727–1796), generál Thomas Graham (1758–1843), admirál Sir Robert Digby (1732-1815) a dlouholetý poslanec Dolní sněmovny Sir David Carnegie (1753–1805). \n"}
{"id": "1570490", "url": "https://cs.wikipedia.org/wiki?curid=1570490", "title": "Řád Karla XIII.", "text": "Řád Karla XIII.\n\nŘád Karla XIII. (: Kungliga Carl XIII:s orden) je švédský záslužný řád založený králem Karlem XIII. roku 1811. Od roku 1975 nepatří mezi švédská státní vyznamenání.\n\nŘád byl založen švédským králem Karlem XIII. 27. května 1811. Roku 1826 bylo rozhodnuto, že se švédští princové stávají členy řádu od svého narození.\n\nV 70. letech byl švédský systém státních vyznamenání reorganizován. Od roku 1974 mohou být švédské řády uděleny pouze cizím státním příslušníkům a lidem bez státní příslušnosti s výjimkou královského práva, které má od roku 1995 k udělení Řádu Serafínů a Řádu polární hvězdy příslušníkům švédské královské rodiny.\n\nŘád Karla XIII. však v roce 1975 přestal patřit mezi švédská státní vyznamenání. Řád tak i nadále mohou obdržet občané Švédska.\n\nVelmistrem řádu je vládnoucí švédský panovník. Členem řádu se může stát pouze svobodný zednář protestanského vyznání. \nŘád má tři duchovní členy, jimiž jsou kněží či biskupové švédské církve, a třicet laických členů, z nichž nikdy nesmí být více než deset cizinců, kteří musí být držiteli XI. stupně (čestný a nejvyšší stupeň) Švédského řádu Svobodných zednářů. \n\nDále jsou členy řádu všichni princové švédské královské rodiny, kteří se stávají členy řádu ihned po narození, ale nesmí nosit řádové insignie do okamžiku, než se stanou Rytíři a veliteli červeného kříže Švédského řádu Svobodných zednářů. Cizí princové královské krve mohou být přijati za čestné členy řádu, pokud jsou zároveň vyšším zednáři. I oni se po přijetí stávají plnohodnotnými členy řádu, ale nepočítají se do celkového limitního počtu žijících členů řádu. Těch nemůže být za žádných okolností více než 33. Do tohoto limitu se kromě zmíněných čestných členů nepočítají ani švédští princové. \n\nMinimální věk pro členství v řádu je stanoven na 36 let s výjimkou švédských princů, kteří jsou členy řádu od narození.\n\nŘád má pouze jednu třídu a příslušníci řádu se nazývají \"ledamöter\" (: člen). Švédský král je \"Herre och Mästare\" (: pán a mistr) tedy velmistr řádu.\n\nŘádový odznak má tvar červeného zlatě lemovaného kříže s bíle smaltovaným kulatým medailonem uprostřed. V medailonu je zlatý monogram zakladatele, dvě proti sobě stojící C obklopená XIII. Na zadní straně je v medailonu zlaté písmeno G v rovnostranném trojúhelníku s černými a zlatými hranami. Tento symbol odkazuje na zednářství. Nad křížem je zlatá královská koruna. Odznak se nosí na červené stuze kolem krku. Na rozdíl od jiných zednářských dekorací může být řádový kříž nošen i mimo zednářskou lóži jako královský řád za zásluhy.\n\nV roce 1822 k řádovým insigniím přibyl náprsní kříž. K řádovým insigniím patří i speciální róba určená pro slavnostní příležitosti přijímání nových členů do řádu. Noví členové jsou tradičně jmenováni 28. ledna.\n\n"}
{"id": "1570491", "url": "https://cs.wikipedia.org/wiki?curid=1570491", "title": "Army Historic Aircraft Flight", "text": "Army Historic Aircraft Flight\n\nArmy Historic Aircraft Flight (česky Armádní letka historických letadel či Letka armádních historických letadel) je letka britského vojenského letectva \"Army Air Corps\" sloužící jako předváděcí skupina letadel, která se dříve nacházela v armádní výzbroji. Mezi jí provozované typy patří například letouny de Havilland Canada DHC-1 Chipmunk a DHC-2 Beaver a vrtulníky Sioux a Skeeter.\n\n\n\n\n\n"}
{"id": "1570531", "url": "https://cs.wikipedia.org/wiki?curid=1570531", "title": "Agrippina", "text": "Agrippina\n\nJméno Agrippina má více významů:\n\n\n"}
{"id": "1570538", "url": "https://cs.wikipedia.org/wiki?curid=1570538", "title": "Larry Christiansen", "text": "Larry Christiansen\n\nLarry M. Christiansen (* 27. června 1956) je americký šachový velmistr dánského původu. Svůj titul velmistra získal v roce 1977. Chrisiansen celkem třikrát vyhrál americký šampionát, a to v letech 1980, 1983 a 2002. \n\nChristiansen vyrůstal v Riverside v Kalifornii. V letech 1973, 1974 a 1975 vyhrál juniorské mistrovství USA. V roce 1977 se ve věku 21 let stal velmistrem, přičemž ještě neměl titul mezinárodního mistra. V roce 1981 v Linares skončil společně s Anatolijem Karpovem na prvním místě. V roce 2001 vyhrál Canada Open. Vyhrál také turnaj v Curaçau (2008) a Bermudský Open (2011). \n\nHrál celkem desetkrát na šachové olympiádě, a to za tým USA. V roce 1990 získal se svým týmem stříbrnou medaili a bronz v letech 1982, 1984, 1986 a 1996. \n\nChristiansen popisuje svůj herní styl jako „agresivní-taktický“ a své jeho oblíbené zahájení je Sämischova varianta. \n\n"}
{"id": "1570543", "url": "https://cs.wikipedia.org/wiki?curid=1570543", "title": "HAL (manga)", "text": "HAL (manga)\n\nHAL je název japonského souboru čtyř šódžo povídkových mang, jejichž autorkou je Aoi Makino. Původně jej vydalo v Japonsku nakladatelství Šúeiša v roce 2010, přičemž stejnojmennou úvodní povídkovou mangu vydalo v časopisu \"Ribon Fantasy\" v roce 2009. V Česku vydalo soubor nakladatelství Zoner Press v roce 2011.\n\n"}
{"id": "1570544", "url": "https://cs.wikipedia.org/wiki?curid=1570544", "title": "GNU Data Language", "text": "GNU Data Language\n"}
{"id": "1570547", "url": "https://cs.wikipedia.org/wiki?curid=1570547", "title": "Kojata z Drnovic", "text": "Kojata z Drnovic\n\nKojata z Drnovic byl moravský šlechtic z rodu pánů ze Švábenic.\n\nNarodil se jako syn Slavibora z Drnovic. Měl staršího bratra Viléma I. z Náměště. V pramenech se poprvé objevil jako svědek na falzu údajně vydaném roku 1269 Přemyslem Otakarem II. Znovu pak Kojata svědčil na listině z 26. listopadu 1279, kdy je uveden s přídomkem „z Drnovic“, stejně jako na listině z 19. prosince 1282, což dokazuje, že vlastnil Drnovice na jižní Moravě. V Drnovicích Kojata možná měl nějakou dnes už zaniklou tvrz. Po roce 1286 se vytratil z pramenů a zřejmě zemřel. Zanechal po sobě syna Viléma II. z Drnovic.\n\n"}
{"id": "1570564", "url": "https://cs.wikipedia.org/wiki?curid=1570564", "title": "Všebor II. Hrabišic", "text": "Všebor II. Hrabišic\n\nVšebor II. Hrabišic byl český šlechtic z rodu Hrabišiců.\n\nMožná byl identický s prvním doloženým příslušníkem rodu Hrabišiců Všeborem I. Hrabišicem. Objevuje se totiž pouze na falzu hlásícím se do roku 1073, kterým král Vratislav II. zřídil na místě celly břevnovského kláštera v Opatovacích nad Labem samostatný klášter. Na listině je zmíněn, protože klášteru daroval vesnici Lodín. Pokud by Všebor II. byl totožný s Všeborem I. dožil by se velmi vysokého věku. Pokud by s ním identický nebyl, hypoteticky mohl být jeho synem nebo synovcem, protože jméno Všebor je typické pro rod Hrabišiců. V případě, že by Všebor II. byl synem Všebora I., byl by bratrem Kojaty I. Hrabišice a mohl by být otcem Hrabiše I. Hrabišice a Kojaty II. Hrabišice.\n\n"}
{"id": "1570566", "url": "https://cs.wikipedia.org/wiki?curid=1570566", "title": "Sedmnáctiúhelník", "text": "Sedmnáctiúhelník\n\nSedmnáctiúhelník je rovinný geometrický útvar, mnohoúhelník s sedmnácti vrcholy a sedmnácti stranami.\n\nSoučet velikostí vnitřních úhlů konvexního sedmnáctiúhelníku je přesně 2700° (15π).\n\nPro pravidelný sedmnáctiúhelník platí vzorce:\n\nPravidelné sedmnáctiúhelník lze upravit s kompasem a pravítkem, jak prokázal Carl Friedrich Gauss v roce 1796.\nKonstrukce pravidelného sedmnáctiúhelníku pomocí kružítka a pravítka v 64 krocích:\n\n\n"}
{"id": "1570570", "url": "https://cs.wikipedia.org/wiki?curid=1570570", "title": "Kojata II. Hrabišic", "text": "Kojata II. Hrabišic\n\nKojata II. Hrabišic († 1122) byl český šlechtic z rodu Hrabišiců.\n\nJe zmíněn pouze v rukopisu tzv. Mnicha sázavského, jenž uvádí, že roku 1122 zemřel Kojata, „výtečný otec a počestný ctitel Kristův“. Do kroniky Kojatovu smrt zaznamenal zřejmě proto, že Kojata patřil k donátorům Sázavského kláštera. Kojata mohl být synem Všebora II. nebo Kojaty I. Hrabišice. Pravděpodobně patřil do stejné generace jako Hrabiše I. Hrabišic, jehož mohl být bratrem či bratrancem. Není vyloučeno však ani to, že byl Hrabišovým synem, to by ovšem musel zemřít v mladém věkům okolo třiceti let. Kojata II. mohl být také otcem Hrabiše II. Hrabišice a jeho bratrů.\n\n"}
{"id": "1570573", "url": "https://cs.wikipedia.org/wiki?curid=1570573", "title": "Lípy na Červené", "text": "Lípy na Červené\n\nLípy na Červené jsou památné stromy v obci Červená jihovýchodně od Kašperských Hor. Dvě 200 let staré lípy velkolisté (\"Tilia platyphyllos Scop.\") rostou v blízkosti křížku a přístupové cesty na Bajerov, v nadmořské výšce 800 m, mají průběžný kmen s dobře nasazenou korunou, výšky stromů 34 a 35 m, obvody kmenů 330 a 384 cm (měřeno 2006). Stromy jsou chráněny od 29. června 2006 jako esteticky zajímavé stromy, významné svým stářím.\n\n"}
{"id": "1570574", "url": "https://cs.wikipedia.org/wiki?curid=1570574", "title": "Kestřany (horní tvrz)", "text": "Kestřany (horní tvrz)\n\nHorní tvrz Kestřany jsou středověká tvrz ve stejnojmenné vesnici v okrese Písek. Založena byla nejspíše už koncem třináctého století a do roku 1446 sloužila jako panské sídlo rodu Kestřanských z Kestřan. Od nich ji koupili páni ze Švamberka, kteří ji využívali jako správní centrum panství, ale někteří z nich na ní také sídlili. Během třicetileté války se panským sídlem stal sousední zámek a tvrz už sloužila pouze hospodářským účelům. Horní tvrz je spolu se zámkem a dolní tvrzí chráněna jako kulturní památka.\n\nHorní tvrz byla založena nejspíše ve druhé polovině třináctého století a jejím prvním známým majitelem byl Albert z Kestřan připomínaný roku 1315. Měl syny Michala, Šimona a Bartoloměje, kteří roku 1338 nechali zřídit oltář v kostele píseckého kláštera. V dalších letech byly Kestřany rozděleny mezi mnoho majitelů. Michalovi synové Jan, Petr a Mikuláš roku 1354 darovali témuž klášteru louku, u čehož svědčil jejich strýc Šimon. Od roku 1370 se připomíná jiný Jan z Kestřan s manželkou Přibou, jejíž písecký dům roku 1416 osvobodil král Václav IV. od daní. Bartoloměj připomínaný roku 1338 měl sice syna Vernéře a dceru Markétu, ale obě děti zemřely před rokem 1360 a z Bartolomějova podílu se stala odúmrť, kterou Karel IV. věnoval Buzkovi, Přibíkovi, Ondřejovi a Jakubovi ze Lhoty. Z nich je blíže znám pouze Ondřej, který kvůli velkým dluhům prodal svůj kestřanský podíl ve výši sedmdesáti kop grošů českokrumlovskému faráři Hostislavovi.\n\nOd roku 1396 patřila horní tvrz Arnoštovi z Kestřan, jehož potomci se nazývali Údražskými z Kestřan. Roku 1416 (August Sedláček uvádí rok 1446.) tvrz prodal svému příbuznému Vaňkovi Koktanovi, po němž se majitelem stal jeho syn Bohuslav, který roku 1475 panství rozšířil o dolní tvrz. Bohuslavovi synové Václav a Jiří roku 1491 prodali své kestřanské panství se dvěma tvrzemi (dolejší byla pustá), dvěma poplužními dvory, částí vsi, Lhotou a šesti rybníky Jindřichovi ze Švamberka a na Zvíkově, kterému král Vladislav Jagellonský propustil Kestřany z manství. Švamberkům patřily významnější sídla jako Orlík, takže v Kestřanech nesídlili.\n\nJindřich ze Švamberka zemřel roku 1523 a Kestřany po něm zdědil synovec Kryštof I. ze Švamberka. Pozůstalost po něm se dělila v roce 1540, a Kestřany dostal jeho nejstarší syn Jindřich ze Švamberka. Ten nechal horní tvrz opravit a sjednotil poplužní dvory ve vesnici. K panství v té době patřily statky Sudoměř, Dobev a od roku 1550 Zátaví. Správcem statku býval v letech 1552 a 1553 purkrabí Bedřich Kotlinský z Frydberka. Dolní tvrz byla nejspíše v té době upravena na pivovar. Jindřich zemřel roku 1574 a podle jeho poslední vůle na panství žila jeho manželka Eliška z Rožmberka. Ta svého manžela přežila jen o jeden a půl roku.\n\nNovým majitelem tvrze se stal Kryštof II. ze Švamberka, jehož smrtí vymřela zvíkovská větev rodu, a majetek si rozdělili bratranci Jan Jiří a Jan Vilém ze Švamberka z borské větve. Kestřany dostal roku 1584 Jan Vilém, který na horní tvrzi příležitostně bydlel a hostil zemany z okolních statků. Jeho syn Jiří Ernreich prodal roku 1312 Zvíkov a kromě Červeného Újezda si ponechal Kestřany. V červnu roku 1619 proběhla bitva u Záblatí a brzy poté byly Kestřeny vypleněny. Při jejich obraně padlo pět vojáků a dva sedláci.\n\nJiřího syn Jan Vilém ze Švamberka stál během stavovského povstání na císařské straně, takže na rozdíl od mnoha jiných šlechticů nepřišel o majetek. Oženil se s Johankou Trčkovou z Lípy a společně žili v Kestřenach, které převzal roku 1627. Oba dva zemřeli roku 1651 bez mužských potomků. Měli však tři dcery, z nichž Kestřeny 12. října 1652 připadly Františce Polyxeně, provdané za hraběte z Paaru. Stará tvrz novým majitelům nedostačovala, a proto si v jejím sousedství postavili kestřanský zámek.\n\nPozději kestřanské panství získali Schwarzenbergové, kteří je při pozemkové reformě v roce 1924 prodali Československým státním lesům a statkům. Ve druhé polovině dvacátého století areál tvrze využívalo jednotné zemědělské družstvo a v horní tvrzi byly až do sedmdesátých let byty. Poté se správcem areálu stalo Prácheňské muzeum. Od roku 1990 bylo vlastníkem tvrze Zemědělské družstvo Kestřany, které horní tvrz roku 2005 prodalo rodině Haladových a ta zahájila postupné opravy zdevastovaného areálu.\n\nHorní tvrz byla postavena na výběžku terénní terasy obklopeném ze tří stran mokřinatým terénem. Původní podobu tvrze neznáme. Nejstarším objektem je budova tzv. purkrabství, která původně stála osamoceně uvnitř opevněného jádra. Na přelomu čtrnáctého a patnáctého století byla tvrz opevněna kamennou hradbou zesílenou třemi věžemi. Ve hradbě se dochovaly úzké střílny a kapsy po trámech, které nesly hradební ochoz.\n\nBudova purkrabství má obdélný půdorys. Interiér je rozdělen příčkou na dvě poloviny. Místnosti v suterénu a jedna v přízemí bývaly původně plochostropé, ale později do nich byly vestavěny valené klenby. Druhá přízemní místnost byla od počátku zaklenutá cihlovou křížovou klenbou. Počet členů rodu si v průběhu času vyžádal rozšíření obytné plochy. Řešením se staly dvě hranolové obytné věže zapojené do hradby. Dochovala se v nich původní ostění oken a prevéty, které jsou v jižní nárožní věži umístěny nad sebou. Třetí, okrouhlá, věž sloužila jen k obraně.\n\nKoncem patnáctého století proběhla pozdně gotická přestavba, během níž Švamberkové nechali v prostoru příkopu postavit rozměrný palác s průjezdem. Do průjezdu se vstupovalo po mostě přes příkop branou vybavenou padacím mostem. Většinu paláce zaujímal velký sál osvětlený pěticí oken obrácených směrem do příkopu. Sál měl původně plochý strop, ale při pozdějších renesančních úpravách jej Švamberkové nahradili valenou výsečovou klenbou s hřebínky. Ze stejné doby jako palác pochází kaple zaklenutá sklípkovou klenbou.\n\nTvrze je přístupná celoročně v návštěvních hodinách.\n\n"}
{"id": "1570575", "url": "https://cs.wikipedia.org/wiki?curid=1570575", "title": "Sheena Tostaová", "text": "Sheena Tostaová\n\nSheena Tostaová rozená Johnsonová (* 1.10.1982) je americká atletka, která startovala na 400 metrů překážek. Její osobní nejlepší čas je 52,95 sekund, dosažený v červenci 2004 v Sacramentu. Na olympijských hrách v roce 2008 získala stříbrnou medaili za 400 metrů překážky.\nNa letních olympijských hrách v roce 2004 skončila čtvrtá a osmá na světovém atletickém finále 2006. V letech 2007 a 2009 reprezentovala svou zemi na mistrovství světa v atletice .\n\n"}
{"id": "1570580", "url": "https://cs.wikipedia.org/wiki?curid=1570580", "title": "Tasha Danversová", "text": "Tasha Danversová\n\nTasha De'Anka Danversová (* 19. září 1977) je britská atletka, která skončila na třetím místě na 400 metrů překážek na olympijských hrách v Pekingu v roce 2008. Narodila se v Londýně dvěma sportovcům, Dorrett McKoy a Donald Danvers, kteří se oba přestěhovali z Velké Británie do Jamajky jako děti.\n\n"}
{"id": "1570585", "url": "https://cs.wikipedia.org/wiki?curid=1570585", "title": "Hallgeir Engebråten", "text": "Hallgeir Engebråten\n\nHallgeir Engebråten (* 17. prosince 1999 Kongsvinger) je norský rychlobruslař.\n\nV roce 2017 začal startovat v juniorském Světovém poháru, v následujícím roce se představil jak na seniorském Mistrovství Evropy, tak na juniorském světovém šampionátu. Do závodů seniorského Světového poháru nastoupil roku 2019. Na Mistrovství Evropy 2020 získal bronzovou medaili ve stíhacím závodě družstev.\n\n"}
{"id": "1570588", "url": "https://cs.wikipedia.org/wiki?curid=1570588", "title": "Taťána Těreščuková", "text": "Taťána Těreščuková\n\nTetyana Tereshchuk-Antipova (ukrajinsky : Тетяна Терещук-Антипова, * Tereshchuk, 11. října 1969), také psána jako Tetiana Tereschuk-Antipova, je ukrajinská překážkářka na 400 m. Narodila se v Luhansku.\nZískala bronz na olympijských hrách v roce 2004, stříbro na mistrovství Evropy 1998 a bronz na mistrovství Evropy 2006 .\n\n"}
{"id": "1570589", "url": "https://cs.wikipedia.org/wiki?curid=1570589", "title": "Káptalanfa", "text": "Káptalanfa\n\nKáptalanfa je obec v Maďarsku v župě Veszprém, spadající pod okres Sümeg. Nachází se asi 10 km severovýchodně od Sümegu. V roce 2015 zde žilo 790 obyvatel. Dle údajů z roku 2011 tvoří 76,2 % obyvatelstva Maďaři, 1,9 % Romové a 0,5 % Němci, přičemž 23,8 % obyvatel se ke své národnosti nevyjádřilo.\n"}
{"id": "1570591", "url": "https://cs.wikipedia.org/wiki?curid=1570591", "title": "Livio Wenger", "text": "Livio Wenger\n\nLivio Wenger (* 20. ledna 1993 Kriens) je švýcarský rychlobruslař a inline bruslař.\n\nVe Světovém poháru v rychlobruslení začal startovat v roce 2014, tehdy také debutoval na Mistrovství Evropy. Zúčastnil se Zimních olympijských her 2018 (1500 m – 25. místo, 5000 m – 17. místo, závod s hromadným startem – 4. místo). Na Mistrovství Evropy 2020 získal v týmovém sprintu bronzovou medaili.\n\nStartoval také v inline rychlobruslařských závodech na Světových hrách 2017, přičemž na 10kilometrové trati získal stříbrnou medaili.\n"}
{"id": "1570599", "url": "https://cs.wikipedia.org/wiki?curid=1570599", "title": "C9 Entertainment", "text": "C9 Entertainment\n\nC9 Entertainment (Korean: C9 엔터테인먼트) je jihokorejská zábavní agentura založená v roce 2012 Kim Dae-brzy. Společnost působí jako nahrávací společnost, agentura pro talent, hudební produkční společnost a event management."}
{"id": "1570601", "url": "https://cs.wikipedia.org/wiki?curid=1570601", "title": "Čeng Che (81)", "text": "Čeng Che (81)\n\nČeng Che (81) je cvičná loď Námořnictva Čínské lidové republiky.\n\n\"Čeng Che\" byla pouze loď postavená v cvičnou lodí typu 679 (v kódu NATO: Daxin), plavidlo se jmenovala \"První loď vojenskou akademii čínské\". Plavidlo bylo postaveno v loděnici Qiuxin Shipyard v Šanghaji.\n\nPosádku plavidla tvoří 170 osob, 200 kadetů a 30 instruktor. Vyzbrojeny jsou dvěma dvojitými 57mm kanóny typu 66, dvěma zdvojenými 30mm kanóny typu 69 na plošině před můstkem a dvěma pětičlenné vrhači raketových hlubinných pum typu 1200 (Čínská varianta RBU-1200). Na zádi se nachází přistávací plocha pro vrtulník. Pohonný systém tvoří dva diesely 2 SEMT-Pielstick, každý o výkonu 3600 HP. Motory pohánějí dva lodní šrouby. Nejvyšší rychlost dosahuje 21 uzlů. Dosah je 10000 námořních mil při rychlosti 17 uzlů.\n"}
{"id": "1570602", "url": "https://cs.wikipedia.org/wiki?curid=1570602", "title": "Roger Deakins", "text": "Roger Deakins\n\nRoger Deakins (24. května 1949, Torquay, Velká Británie) je britský kameraman. Je držitelem dvou Oscarů za nejlepší kameru, a to za filmy Blade Runner 2049 a 1917. \n\n"}
{"id": "1570603", "url": "https://cs.wikipedia.org/wiki?curid=1570603", "title": "Seznam dílů seriálu Sekce 9", "text": "Seznam dílů seriálu Sekce 9\n\nToto je seznam dílů seriálu \"Sekce 9\". Americký dramatický seriál \"Sekce 9\" byl premiérově vysílán v letech 2000–2001 na stanici UPN, celkem vzniklo 13 dílů.\n\n<onlyinclude></onlyinclude>\n\nČeská premiéra seriálu byla vysílána po půlnoci, v seznamu je datum české premiéry uvedeno podle televizního dne, tj. hodiny 00.00–06.00 se počítají k předchozímu kalendářnímu dni.\n"}
{"id": "1570604", "url": "https://cs.wikipedia.org/wiki?curid=1570604", "title": "Farner WF.21", "text": "Farner WF.21\n\nFarner WF.21/C4 byl švýcarský letoun postavený v polovině 30. let společností Farner-Werke AG. Jednalo se vlastně o přestavbu třímístného letounu Compte AC-4 Gentleman na čtyřmístný a s novým motorem Walter Major 4.\n\nWilly Farner (1905-1978) založil společnost Willi Farner Flugzeugbau v městečku Grenchen (spíše známé výrobou hodinek Breitling S.A. než leteckou výrobou) se sídlem na místním letišti ve švýcarském kantonu Fribourg. Začal jako konstruktér amatérských kluzáků. Za pořadatelství místního Aero Clubu se 3. července 1932 na tomto regionálním letišti konalo významné setkání, na kterém národně známý Willi Farner, který měl sehrát důležitou roli v rozvoji letectví v Grenchenu, demonstroval akrobacii na kluzáku Spyr II. \n\nV roce 1934 se společnost přejmenovala na Farner-Werke AG. Počet 10 zaměstnanců rozšířil a zaměstnával asi 100 kvalifikovaných odborníků. Společnost Farner-Werke AG byla mimo stavby kluzáků především podnikem pro provádění generálních oprav letadel. Ale mimo to v roce 1934 vyrobila dvoumístný dvouplošník vlastní konstrukce a v roce 1935 postavila čtyřmístný hornoplošný jednoplošník WF.21/C4, který vznikl přestavbou třímístného letounu Compte AC-4 Gentleman (Alfred Comte, Schwizerische Flugzeugbau AG, Oberried). Od roku 1934 firma Farner-Werke AG Grenchen vyráběla náhradní díly pro švýcarskou armádu a pravděpodobně také pro německou armádu (Wehrmacht), protože se firma dostala na \"černou listinu\" výrobců, kterou vydalo Spojené království. Po válce společnost prošla vážnou krizí, kterou překonala po roce 1950. V šedesátých letech převzala údržbu letadel pro letiště Granges/Grenchen a Sion (Farner Air Service SA). Farner byl v této společnosti ředitelem a předsedou představenstva od roku 1934 do roku 1978.\n\nV roce 1935 vyrobený letoun WF.21/C4 byl čtyřmístný, vzpěrový hornoplošný jednoplošník, který vznikl na \"základech\" přestavbou třímístného Compte AC-4 Gentleman, který byl osazen řadovým motorem Cirrus Hermes o vzletovém výkonu 115 k (86 kW). Tento třímístný letoun Compte AC-4 (výr. č. 13) byl přestavěn na čtyřmístný WF.21, výr. č. 5. Letoun byl smíšené konstrukce (dřevo-ocel).Trup byl svařen z ocelových trubek. Pevný, beznápravový, dvoukolový podvozek s tlumiči nárazů a se standardní ostruhou pod ocasem.\n\nLetoun byl poháněn silnějším, československým čtyřdobým zážehovým vzduchem chlazeným invertním, řadovým čtyřválcovým motorem Walter Major 4 s přímým náhonem vrtule, který vyráběla od roku 1933 A.S. Walter, továrna na automobily a letecké motory v Praze - Jinonicích.\n\nKonstrukce letounu až na instalovaný motor a zvětšenou kapacitu byla stejná jako u Compte AC-4. \n\nLetoun během svého provozu létal se třemi imatrikulacemi. Původní letoun Comte Alfred AC-4 byl ve švýcarském leteckém rejstříku od 9. července 1928 do 30. září 1929. Toto letadlo vlastnil H. Wild z Dübendorfu. V tomto provedení létal s imatrikulací CH-225. Po přestavbě na Farner WF.21/C4 byl zanesen do švýcarského civilního rejstříku 1. června 1936 s imatrikulací HB-AFA. Letoun s touto imatrikulací byl v majetku společnosti W. Farner a potom jej vlastnila společnost Aero-Amphibium A.G. Herzogenbuchsee nedaleko Bernu.\n\nLetoun byl používán jako cestovní, školní, spojovací (poštovní) a vlečný pro kluzáky.\n\nLetoun Farner WF.21/C4 (Comte Alfred AC4) byl potom imatrikulován ve Francii (F-PBXT) od 30. května 1950 až do 20. října 1983. Letoun vlastnil André Mousset.\n\n\nData pro AC4 podle\n\n\n\n\n\n"}
{"id": "1570607", "url": "https://cs.wikipedia.org/wiki?curid=1570607", "title": "Olšina (les)", "text": "Olšina (les)\n\nOlšiny jsou vesměs azonální lesní společenstva, jejichž stromové patro je tvořeno dominantně olšemi, eventuálně s příměsí jiných listnáčů jako jsou jasany, javory nebo střemchy. Vyvíjejí se na stanovištích s vysokou hladinou spodní vody, kolem rybníků, potoků a řek. V ekologii a fytocenologii se rozlišuje několik různých společenstev.\n\nVegetace lesních mokřadů (včetně přechodových rašelinišť a slatinišť), na kterých převládá olše lepkavá (\"Alnus glutinosa\"), někdy s příměsí břízy pýřité. Keřové patro tvoří krušina olšová, vrba popelavá, střemcha obecná nebo porosty maliníku. Bylinné patro bývá druhově spíše chudé, často v něm zcela dominuje jediný druh, např. některé druhy ostřic (ostřice ostrá, ostřice pobřežní, ostřice prodloužená) nebo skřípina lesní (\"Scirpus sylvaticus\"). Vyskytovat se mohou druhy mokřadních luk (metlice trsnatá, blatouch bahenní), dalšími typickými rostlinami jsou třtina šedavá, řeřišnice hořká, vrbina obecná, smldník bahenní, šišák vroubkovaný, lilek potměchuť, violka bahenní, karbinec evropský nebo kapradiník bažinný.\n\nV českých podmínkách se vegetace tohoto svazu vyskytuje od nížin do podhůří poblíž rybníků, ve slepých ramenech vodních toků a na rozsáhlejších prameništích. Jedná se o stanoviště se stagnující, vysoko položenou hladinou podzemní vody, často s glejovitými půdami obvykle kyselé až neutrální reakce.\n\nTvrdé luhy s převahou olše (v nižších polohách olše lepkavé, ve vyšších olše šedé) mohou vytvářet řadu různorodých společenstev. Ve stromovém patře je vedle olší často přimíšen jasan ztepilý nebo střemcha obecná, méně často též smrk ztepilý, javor mléč nebo jeřáb ptačí. V keřovém patře roste krušina olšová. Bylinné patro se liší v závislosti na konkrétním společenstvu, obecně bývá poměrně bohaté. Společenstva se vyskytují na prameništích nebo kolem drobnějších vodních toků od nížin do hor. Půdy jsou zde převážně eutrofní fluvizemě nebo gleje, s kyselou nebo neutrální reakcí. Charakteristické zde bývají periodické záplavy v době jarního tání sněhu.\n\nHorské olšiny s olší šedou (asociace \"Alnetum incanae\") se vyskytují ve vyšších polohách podél horských a podhorských toků, jejich bylinný podrost je tvořen druhy odolávajícími povodňovým vlnám (devětsil bílý, žluťucha orlíčkolistá), časté jsou horské druhy jako kamzičník rakouský, mléčivec alpský nebo oměj šalamounek.\n\nPrameništní jasanové olšiny (\"Carici remotae-Fraxinetum excelsioris\") obsazují podmáčené půdy na prameništích a kolem pomalu tekoucích potoků od nížin do hor. Keřové patro nebývá vyvinuto, v bylinném se jako dominanty uplatňují hygrofyty jako ostřice řídkoklasá (\"Carex remota\"), řeřišnice hořká (\"Cardamine amara\"), krabilice chlupatá (\"Chaerophyllum hirsutum\") či druhy z okruhu pomněnky bahenní (\"Myosotis palustris\" agg.).\n\nPotoční ptačincové olšiny (\"Stellario nemorum-Alnetum glutinosae\") doprovázejí menší vodní toky středních poloh; hojně jsou v nich zastoupeny hájové druhy s nápadným jarním aspektem (sasanka hajní, plicník lékařský, ptačinec hajní, vzácněji bledule jarní), stejně jako hygrofyty a nitrofyty (rozrazil potoční, čistec lesní, kuklík městský, kopřiva dvoudomá, v keřovém patře bez černý).\n\nStřemchové jaseniny (\"Pruno padi-Fraxinetum excelsioris\") tvoří výskytem i druhovou skladbou přechodný typ vegetace mezi potočními olšinami a údolními tvrdými luhy.\nPorosty olšin mají velký půdoochranný význam, jelikož zpevňují břehy vodních toků a tím zabraňují erozi. Svou roli hrají také při čištění podzemní vody a ochraně toků před vstupem nadměrného množství živin a znečišťujících látek z okolní krajiny. Lze je využívat i jako spíše omezený zdroj dřeva.\n\n"}
{"id": "1570612", "url": "https://cs.wikipedia.org/wiki?curid=1570612", "title": "Marcelo David", "text": "Marcelo David\n\nMarcelo Augusto David známý jako Coldzera (* 31. října 1994 São Paulo) je brazilský profesionální hráč počítačové herní série Counter-Strike, ve které patří mezi nejlepší. \n\nV současné době působí pod organizací FaZe Clan. V minulosti hrál za týmy MIBR (Made in Brazil) SK Gaming, Luminosity Gaming. Dvakrát získal ocenění #1 HLTV za nejlepšího hráče uplynulého roku (2016, 2017).\n"}
{"id": "1570613", "url": "https://cs.wikipedia.org/wiki?curid=1570613", "title": "Králův stůl", "text": "Králův stůl\n\nKrálův stůl je pískovcový skalní útvar nacházející se v Chřibech, v okrese Uherské Hradiště ve Zlínském kraji. Má přibližně tvar kvádru o rozměrech 2,6 x 1,9 x 1 metr a na své současné místo byl uložen uměle v prehistorické době.\n\nReálná podoba stolu (včetně původních \"laviček\" zničených při stavbě silnice v roce 1870) je předmětem úvah o jeho původu a smyslu. Některými badateli je považován za megalitický dolmen s funkcí ukazatele slunovratů a rovnodenností, dalšími výklady jsou stylizovaná hlava býka nebo koňského hřbetu. \n\nNa kameni jsou vytesány znaky, které se podařilo prokázat jako keltské runy.\n\nVe středověku tvořil kámen hraniční mezník katastru velehradského kláštera. Poprvé je zmiňován v majetkové listině kláštera roku 1228 vydané králem Přemyslem Otakarem I. \n\nMístem prochází silnice Modrá - Zdounky včetně po ní vedoucí cyklotrasy 5013 a modře značený úsek turistické Cyrilometodějské stezky. Nedaleko se nachází myslivna Nové Dvory, nejbližší obcí jsou 1 km vzdálené Jankovice.\n\n"}
{"id": "1570614", "url": "https://cs.wikipedia.org/wiki?curid=1570614", "title": "Sofia Assefaová", "text": "Sofia Assefaová\n\nSofia Assefaová (* 14. listopadu 1987) narozena v Tenta, South Wollo je etiopská běžkyně na dlouhé vzdálenosti, která se specializuje na steeplechase na 3000 metrů. Na letních olympijských hrách 2012 byla stříbrnou medailistkou.\n\n"}
{"id": "1570615", "url": "https://cs.wikipedia.org/wiki?curid=1570615", "title": "Nemeshany", "text": "Nemeshany\n\nNemeshany [nemešhaň] je obec v Maďarsku v župě Veszprém, spadající pod okres Sümeg. Nachází se asi 12 km severovýchodně od Sümegu. V roce 2015 zde žilo 395 obyvatel. Dle údajů z roku 2011 tvoří 80,5 % obyvatelstva Maďaři, 0,8 % Rumuni a 0,5 % Romové, přičemž 19,5 % obyvatel se ke své národnosti nevyjádřilo.\n"}
