{"id": "1479131", "url": "https://cs.wikipedia.org/wiki?curid=1479131", "title": "Wmctrl (program)", "text": "Wmctrl (program)\n\nWmctrl je unixový program umožňující interakci se správcem oken. Nemá grafické rozhraní, je ovládán pomocí příkazové řádky daného systému, a je proto vhodný pro psaní skriptů. Autorem je Tomáš Stýblo. \n\nPraktičnost tohoto programu spočívá právě v možnosti automatizace činností, které by jinak vyžadovaly práci v grafickém rozhraní. Uživatel tak může například přepínat plochy a okna, měnit velikost oken nebo zavírat grafické programy, a to vše z příkazové řádky. Konkrétně zavírání grafických programů pomocí wmctrl může být mimořádně užitečné, pokud se ostatní způsoby ukončení (např. signály \"SIGKILL a SIGTERM\") jeví jako příliš drastické. \n\nPříkaz pro spuštění programu wmctrl obecně vypadá takto:\"wmctrl [ options | actions ] ... .\"Program tedy musí být použit alespoň s jedním z těchto argumentů. Podle povahy použitého \"option\" nebo \"action\" mohou být zapotřebí další argumenty, přičemž o\"ptions\" obvykle slouží k tomu, aby upravily interpretaci jiných argumentů. Například příkaz:\"wmctrl -F -c 'Linux man pages - Mozilla Firefox\"'zavře (\"-c\") okno, které se jmenuje \"\"Linux man pages - Mozilla Firefox\".\" Argument \"-F\" zde zajišťuje, aby název okna přesně odpovídal danému řetězci (bez jeho použití program například nerozliší malá a velká písmena).\n\nWmctrl lze použít s takovými správci oken, kteří odpovídají standardům EWMH/NetWM. Správce oken je označován jako kompatibilní, pokud jsou splněna alespoň tato tři kriteria:\n\nOvěřená je kompatibilita například s těmito správci oken:\n\nWmctrl oficiálně podporuje pouze správce oken běžící pod X window systémem. Některé funkce však lze použít i s Waylandem, přestože ten oficiálně z bezpočnostních důvodů nepovoluje jednotlivým programům zasahovat do běhu oken náležících jiným programům. Jedná se například o funkce, které nevyžadují API X window systému nebo o zásahy do programů, které jsou samy o sobě kompatibilní pouze s X window systémem a pod waylandem tedy běží jen díky speciálnímu softwaru zajišťujícímu kompatibilitu.\n\n"}
{"id": "1479132", "url": "https://cs.wikipedia.org/wiki?curid=1479132", "title": "Kostel svatého Martina (Šatov)", "text": "Kostel svatého Martina (Šatov)\n\nKostel svatého Martina je římskokatolický chrám v Šatově v okrese Znojmo. Jde o farní kostel římskokatolické farnosti Šatov. Je chráněn jako kulturní památka České republiky.\n\nPoprvé se objevuje Šatov v listinách pod jménem \"Schatowa\" roku 1190, tedy v roce založení louckého kláštera. Již v té době byl zde zřejmě kostel, neboť roku 1200 nad ním získal loucký klášter patronátní právo. První oficiální písemná zmínka o Šatovu pochází z roku 1201. Nejstarší dochovanou stavbou v obci je gotické jádro kaple Božího hrobu za kostelem, v jejímž suterénu je dochováno válcové těleso stavby z kamenného zdiva (románský fragment). Farní kostel svatého Martina je v jádru pozdně gotický (15. století), byl přestavován roku 1656, později také počátkem a koncem 19. století. V roce 1851 byla do dnešní podoby přestavěna věž kostela.\n"}
{"id": "1479134", "url": "https://cs.wikipedia.org/wiki?curid=1479134", "title": "Macedonio Melloni", "text": "Macedonio Melloni\n\nMacedonio Melloni (11. dubna 1798 Parma – 11. srpna 1854 Portici) byl italský fyzik. \n\nNavštěvoval výtvarnou akademii v Parmě a zároveň studoval fyziku u Antonia Lombardiniho a na pařížské École polytechnique. Od roku 1824 byl profesorem Univerzity v Parmě, pro své protivládní postoje musel v roce 1831 emigrovat do Francie. V roce 1839 se stal profesorem Neapolské univerzity a od roku 1841 vedl na Vesuvu první vulkanologickou observatoř na světě, místo musel opustit v roce 1848 z politických důvodů. Zemřel ve věku 56 let na choleru.\n\nSpolu s Leopoldem Nobilim se věnoval výzkumu sálání a objevil, že krystaly chloridu sodného propouštějí infračervené záření. Zabýval se také elektrostatickou indukcí, polarizací a fotografií. Obdržel Rumfordovu medaili a řád Pour le Mérite, byl zahraničním členem Královské společnosti, Francouzské akademie věd, Královské švédské akademie věd a Americké akademie umění a věd. V Miláně je po něm pojmenována nemocnice Ospedale Macedonio Melloni. \n"}
{"id": "1479135", "url": "https://cs.wikipedia.org/wiki?curid=1479135", "title": "Neptunova kašna (Liberec)", "text": "Neptunova kašna (Liberec)\n\nNeptunova kašna je kašna stojící na severní straně náměstí Dr. E. Beneše v Liberci.\nDominantou kašny je pískovcová socha Řeckého boha Neptuna držícího obouručně trojzubec na pravé straně. Neptun hledí směrem na radnici. Součástí sochy je Delfín, na kterém Neptun stojí a který funguje jako chrlič. Socha stojí na velkém soklu postaveném na hranolovém podstavci.\n\nVana kašny má tvar nepravidelného osmiúhelníku. Je vytvořena z pískovce. Její obvod je tvořen pískovcovými stěnami, na jejichž povrchu se nachází železné zábradlí. Kašna je obestavěna dvěma stupni podobajících se schodům. Dvě z obvodových stěn jsou zdobeny vegetabilními motivy a uprostřed mají pole s německými nápisy.\n\nKašna byla poprvé umístěna na liberecké náměstí v roce 1826, kde nahradila starší dřevěnou kašnu. V roce 1896 došlo k přesunu kašny blíže do středu a přidání kovového zábradlí. V roce 1925 byla zhotovena kašna podle návrhu Franze Metznera, která nahradila Neptunovu kašnu. Ta musela poté být přemístěna na Nerudovo náměstí. V roce 1964 byla vyhlášena za nemovitou kulturní památku.\n\nZ Nerudova náměstí byla odebrána v roce 1994 socha Neptuna se soklem a zábradlí. V následujících letech došlo k restaurátorským pracím na zábradlí a soklu a zároveň byla vytvořena kopie plastiky Neptuna. V roce 2004 byla odstraněna poničená vana kašny.\n\nV roce 2009 bylo získáno povolení pro navrácení kašny na náměstí Dr. E. Beneše a začalo se s využitím dotace Ministerstva kultury ČR s restaurátorskými pracemi na samotné kašně. Kašna byla sesazena na náměstí v červenci 2010 a do provozu byla uvedena 31. července 2010.\n"}
{"id": "1479136", "url": "https://cs.wikipedia.org/wiki?curid=1479136", "title": "Suchardův dům", "text": "Suchardův dům\n\nSuchardův dům je nárožním stavením mezi ulicemi Stanislava Suchardy a Františka Procházky, nedaleko náměstí v centru Nové Paky, na parcelách dvou původních přízemních domů. \nPrvní koncepce vily byla v letech 1893 až 1895 zpracována architektem Otakarem Wolfem, Suchardovým přítelem ze studenských let. K realizaci tohoto návrhu však došlo až po několika změnách. Stavbu řídil architekt Jaroslav Bret a na bohatě zdobené sgrafitové fasádě se podíleli členové Suchardovy rodiny. Fresky slunečnic a keramické talíře jsou dílem Anny Suchardové, sgrafito sv. Božetěcha je podle návrhu Mikoláše Alše, dvě sochy jsou dílem Antonína Suchardy a ostatní sochy jsou dílem Stanislava Suchardy. Východní polovina domu byla postavena v roce 1895 a západní část v roce 1896 tak, aby se zde 23. listopadu mohla konat svatba Anny Suchardové a Aloise Boudy. Některé prvky z výzdoby byly použity i na vile Stanislava Suchardy v Praze Bubenči, která byla rovněž dostavěna v roce 1896. \n\nV roce 1949 koupilo Suchardův dům pro muzeum město a v letech 1951 až 1952 došlo k opravě. Zatím největší rekonstrukce proběhla v letech 1972 až 1974 a týkala se i vedlejší dílny, kterou město pro muzeum získalo v roce 1972. V roce 1976 byla v Suchardově domě otevřena historická expozice muzea a v přízemí byly otevřeny výstavní prostory, kde jsou pořádány výstavy. Naposledy byla fasáda Suchardova domu restaurována v roce 2001.\n"}
{"id": "1479140", "url": "https://cs.wikipedia.org/wiki?curid=1479140", "title": "Ervín Černý", "text": "Ervín Černý\n\nErvín Černý-Křetínský (11. listopadu 1913 Podomí – 30. července 2001 Praha) byl český lékař a profesor Univerzity Karlovy v Praze. \n\nVzdělání získal na Těšínsku, kde žil od 12 let, odmaturoval v roce 1933. Posléze vystudoval medicínu v Brně. V listopadu 1939 byl zatčen gestapem a byl krátce vězněn na brněnském hradě Špilberk a následně deportován do koncentračního tábora Sachsenhausen-Oranienburg. Po návratu z koncentračního tábora v roce 1942 žil spolu s rodiči ve Starči, kde až do konce války byl nuceně nasazený v továrně na obuv v Třebíči. V posledním roce války se účastnil odbojové činnosti v rámci skupiny RE-VI. \n\nJako lékař působil na oddělení ušním, nosním a krčním (otolaryngologie) v Brně, na Lékařské fakultě v Hradci Králové (mezi lety 1946 a 1958) a od roku 1958 v Ústřední vojenské nemocnici v Praze. V roce 1951 byl jmenován docentem a v roce 1965 profesorem Univerzity Karlovy v Praze. Profesor Černý se věnoval především chirurgické léčbě nemocí ucha, nosu a krku. V roce 1978 odešel do důchodu. V roce 1989 obhájil doktorát lékařských věd. V roce 1982 se stal kandidátem věd v oboru historie. \n\nVystoupil na stovkách přednášek v Československu i zahraničí a publikoval 194 vědeckých prací, včetně \"Atlasu chirurgie ucha\" a \"Atlasu chirurgie krku\", které rovněž sám ilustroval. Byl členem mnoha československých a mezinárodních vědeckých organizací. Získal různá mezinárodní ocenění, jako např. Cena Jana Evangelisty Purkyně České lékařské společnosti, kterou obdržel při příležitosti 85. narozenin. \n\nProfesor Ervín Černý byl také významným vědcem v oboru historické geografie. Během čtyřiceti let vědecké práce v tomto oboru prozkoumal území o rozloze přes 600 km² v oblasti rodné Drahanské vrchoviny, kde objevil 62 zaniklých středověkých osad. V oboru geografie vydal více než 70 vědeckých prací, z nichž šest bylo vydáno knižně. Rodnému regionu také věnoval knihu epických básní s názvem \"Zelený barvínek\". \n\nMnoho let pečlivě sbíral informace o historii rodné vesnice. V roce 1999 zveřejnil podrobnou kroniku Podomí, ve které zaznamenal 650 let obce. \n\nV roce 1997 spolu s několika občany regionu kolem Drahanské vrchoviny založil občanské sdružení pro rozvoj mimoškolního vzdělávání dětí a mládeže. Jako projev uznání jeho práce nazvali sdružení „Barvínek“. Sdružení později vydalo knihu o Drahanské vrchovině, stejně tak připravili naučnou stezku se stejným názvem. Členové sdružení později pomáhali profesoru Černému s archeologickým výzkumem zaniklých osad. \n\nŽil v Praze, několikrát za rok navštěvoval rodné Podomí. Zemřel 30. července 2001 na následky dopravní nehody. Je pohřben na Starém hřbitově v Třebíči. \n"}
{"id": "1479147", "url": "https://cs.wikipedia.org/wiki?curid=1479147", "title": "Ohýbání dřeva", "text": "Ohýbání dřeva\n\nOhýbání dřeva (odborněji plastifikace dřeva) je proces, při kterém se mechanickým působením docílí trvalé změny tvaru dřevěného tělesa. Trvalé změny tvaru se dosahuje nejčastěji dvěma způsoby:\n\n\nProces probíhá tak, že dřevěné hranoly určené k plastifikaci se navlhčené vloží do nádoby nebo šachty s vodní párou. Pokud nádoba není hermeticky uzavřená, dřevo se paří, v závislosti na průřezu, desítky minut až několik hodin, přičemž nesmí přijít přímo do vody. Po vyjmutí z nádoby se obrobek ohne podle připravené šablony (nazývané \"kopyto\") a na ní se zafixuje. Při samotném ohýbání musí být tažená strana průřezu zajištěna protitažným plechem, který musí být na obou svých koncích pevně přichycen k ohýbanému dílu, jinak by dřevo praskalo. Ohýbání probíhá většinou lidskou silou a musí proběhnout co nejrychleji, ideálně do pěti minut. Po skončení ohýbání se obrobky zafixované na šabloně uměle suší. Obrobek lze ze šablony sundat nejdříve po třech dnech, u velkých průřezů a/nebo malých poloměrů ohybu je vhodný nejméně týden.\n\nK plastifikaci ve vodní páře je nejvhodnější dřevo jasanové a bukové. Je však možné ohýbat i jiné listnaté dřeviny. Zcela nevhodné jsou však všechny jehličnaté dřeviny.\n\nV minulosti tuto metodu využívali především koláři. Ohýbané byly například sanice a lišty ložné plochy u saní nebo špičky celojasanových lyží. S úpadkem kolářského řemesla během druhé poloviny 20. století však využívání této technologie postupně upadalo. Ovšem dodnes známá využíváním této metody je česká firma TON, která vyrábí zejména ohýbané židle.\n\nNevýhodou této technologie je tendence obrobku vracet se do původního tvaru, zejména ve vlhkém prostředí, ovšem ceněn je fakt, že obrobek je z jednoho kusu dřeva, a většinou i samotný řemeslný postup ohýbání.\n"}
{"id": "1479168", "url": "https://cs.wikipedia.org/wiki?curid=1479168", "title": "Římskokatolická farnost Slavkov", "text": "Římskokatolická farnost Slavkov\n\nŘímskokatolická farnost Slavkov je územním společenstvím římských katolíků v rámci českokrumlovského vikariátu českobudějovické diecéze.\nVe Slavkově původně existovala duchovní správa při kapli místní tvrze. V roce 1362 byla zde zřízena plebánie. Ta v pozdější době zanikla a Slavkov byl přifařen ke Světlíku. V roce 1787 začaly být při slavkovské kapli vedeny samostatné matriky. Kaple byla následně v letech 1800-1801 rozšířena přístavbou do podoby jednoduchého kostela. V roce 1857 pak byla při kostele zřízena samostatná farnost.\n\nFarnost je spravována ex currendo z Českého Krumlova. \n\n"}
{"id": "1479179", "url": "https://cs.wikipedia.org/wiki?curid=1479179", "title": "Vladimir Iliev", "text": "Vladimir Iliev\n\nVladimir Iliev ( , * 17. března 1987 v Trojanu) je bulharský biatlonista. Jeho největším úspěchem je stříbrná medaile z vytrvalostního závodu z mistrovství světa 2019 v Östersundu.\n\nV individuálních závodech světového poháru před tím nikdy neobsadil místo na stupních vítězů – nejlépe byl pátý ve stíhacím závodu v Novém Městě na Moravě v roce 2016. Vyhrál však sprint na mistrovství Evropy v roce 2017.\n"}
{"id": "1479203", "url": "https://cs.wikipedia.org/wiki?curid=1479203", "title": "Aravind Adiga", "text": "Aravind Adiga\n\nAravind Adiga (* 23. října 1974 Čennaí) je indicko-australský spisovatel a novinář píšící anglicky. Hned za svou první knihu, román \"Bílý tygr\" (\"The White Tiger\"), z roku 2008 získal Man Bookerovu cenu. \n\nNarodil se v Indii, v mládí i s rodinou odešel do Austrálie. Vystudoval poté anglickou literaturu na Kolumbijské univerzitě v New Yorku a na Oxfordu. Poté, od roku 2000, pracoval jako novinář, mj. i jako zahraniční zpravodaj časopisu \"Time\" v jeho rodné Indii. Přispíval i do jiných amerických a britských periodik jako \"The New Yorker\", \"Granta\", \"Sunday Times\" či \"Financial Times\". Po nečekaném úspěchu svého románového debutu z roku 2008 a zisku prestižní Man Bookerovi ceny, jíž získal jako čtvrtý debutant a pátý Ind v historii, se plně vrhl na literaturu a vydal další tři knihy: \"Between the Assassinations\" (2008), \"Last Man in Tower\" (2011) a \"Selection Day\" (2016). Žije v Bombaji.\n"}
{"id": "1479218", "url": "https://cs.wikipedia.org/wiki?curid=1479218", "title": "R. K. Narayan", "text": "R. K. Narayan\n\nRasipuram Krišnasvámí Nárájansvámí publikující pod značkou R. K. Narayan (10. října 1906 Čennaí – 13. května 2001 Čennaí), byl indický spisovatel píšící anglicky. Takřka všechny jeho prózy se odehrávají ve fiktivním jihoindickém městečku Malgudi. Napsal 34 románů, první v roce 1930 (\"Swami and Friends\"). Vydal i několik sbírek povídek a převyprávěl i klasické mýty Rámájana a Mahábhárata. Začínal jako učitel (tuto zkušenost zpracoval v románu \"The English Teacher\" z roku 1945) a novinář. Jeho velkým příznivcem byl Graham Greene, který mu pomohl získat na konci 30. let reputaci ve Spojeném království. K jeho nejslavnějším knihám patří román \"The Guide\" z roku 1958 (česky vyšlo jako \"Průvodce\").\n"}
{"id": "1479228", "url": "https://cs.wikipedia.org/wiki?curid=1479228", "title": "Socha svatého Linharta (Lužec nad Cidlinou)", "text": "Socha svatého Linharta (Lužec nad Cidlinou)\n\nSocha svatého Linharta, ochránce dobytka a vězňů, se nalézá na návsi před domem čp. 74 v obci Lužec nad Cidlinou v okrese Hradec Králové. Barokní pískovcová socha z přelomu 17. a 18. století od neznámého autora je chráněn od 31. 3. 1995 jako kulturní památka ČR. Národní památkový ústav tento sloup uvádí v katalogu památek pod rejstříkovým číslem ÚSKP 101855.\n\nBarokní pískovcová socha svatého Linharta stávala původně až do roku 1845 v areálu klášterní zahrady Chlumecké Lorety. V tom roce ji získal darem od hraběnky Anežky Kinské tehdejší lužecký farář Josef Pařízek.\n\nSocha svatého Linharta v podživotní velikosti je umístěna čtyřbokém podstavci s profilovaným soklem a římsou. Světec je zobrazen v biskupském rouchu s mitrou na hlavě, v pravé ruce držel biskupskou berlu (v minulosti byla uražena). U nohou světce leží tele.\n\n\n"}
{"id": "1479244", "url": "https://cs.wikipedia.org/wiki?curid=1479244", "title": "Kostel svatého Jana Evangelisty (Dlouhá Lhota)", "text": "Kostel svatého Jana Evangelisty (Dlouhá Lhota)\n\nKostel svatého Jana Evangelisty je gotická sakrální stavba, původně kaple ve stejném architektonickém slohu, vybudovaná v polovině 14. století v Dlouhé Lhotě v okrese Příbram. V 16. století byl rozšířen a v roce 1897 byl radikálně upraven. V kostele se nachází znakové náhrobníky z let 1545 a 1673. Poslední oprava proběhla v roce 1991 a v roce 1993 byl vykraden. Momentálně spadá pod správu farnosti Dobříš. Nejstarší částí kostela byl boční skládací křídlový gotický oltář z konce 14. století, který je nyní nahrazen replikou. V kostele jsou také varhany z roku 1890 a zvon na věži je z roku 1994.\n"}
{"id": "1479251", "url": "https://cs.wikipedia.org/wiki?curid=1479251", "title": "Stéfanie Tremblayová", "text": "Stéfanie Tremblayová\n\nStéfanie Tremblayová (* 18. července 1990 Chicoutimi) je kanadská zápasnice – judistka a grapplerka.\n\nS judem začínala v rodném Saguenay v 11 letech. Vrcholově se připravuje v Montréalu národním tréninkovém centru INS Québec pod vedením Jérémy Le Brise. V kanadské ženské reprezentaci se pohybuje od roku 2010 v lehké a později polostřední váze do 63 kg. V roce 2012 a 2016 se na olympijské hry nekvalifikovala.\n\n\n\n"}
{"id": "1479257", "url": "https://cs.wikipedia.org/wiki?curid=1479257", "title": "Žižkovská radnice", "text": "Žižkovská radnice\n\nŽižkovská radnice je neorenesanční budova stojící adrese Praha-Žižkov, Havlíčkovo náměstí č. 9.\n\nNeorenesanční radnice byla postavena v letech 1889–1890 podle návrhu architekta Jana Šimáčka. Žižkovský městský úřad se do nové budovy přestěhoval ve dnech 3. a 4. září 1890. Slavnost uzavření základního kamene se konala v předvečer otevření Jubilejní výstavy v roce 1891, 14. května 1891. V září téhož roku navštívil žižkovskou radnici císař František Josef I.\n\nNová budova brzy přestala stačit potřebám radnice a proto byl zakoupen sousední dům v Lipanské ulici. Dům byl zbořen a bylo přistaveno nové křídlo. V současné době má v budově sídlo Úřad městské části Praha 3.\n\nBudova je dvoukřídlá třípodlažní stavba s půdorysem ve tvaru písmene „L“. Dům se skládá ze dvou křídel a vstupní válcové tříosé části. Nad vstupem ve výši prvního patra je ochoz s balustrádou a nad druhým patrem je kopule. Ve štítech kopule jsou rozmístěny tři kruhové hodinové ciferníky. Kopule je zakončena šestibokou lucernou. V lucerně jsou dva automatické zvony. V křídle do náměstí ve druhém patře vystupují tři balkony. Budova má členěné štukové omítky a bohatý dekor. Ve druhém patře je bývalá zasedací místnost, dnes obřadní síň, kde měl také svatbu prezident Václav Havel. V podzemní části jsou od roku 2003 pro veřejnost otevřeny výstavní prostory.\n\nŽižkovská radnice je zapsána v seznamu kulturních památek.\n"}
{"id": "1479262", "url": "https://cs.wikipedia.org/wiki?curid=1479262", "title": "Lesná (zámek)", "text": "Lesná (zámek)\n\nLesná je zámek ve stejnojmenné obci v okrese Tachov. Založen byl na přelomu sedmnáctého a osmnáctého století, kdy jako panské sídlo nahradil starší tvrz. Zámecký areál je od roku 1992 chráněn jako kulturní památka.\n\nPrvním panským sídlem v Lesné bývala manská tvrz připomínaná už ve čtrnáctém století, kterou v roce 1349 vlastnil vladyka Arkleb z Tisové. Z dalších majitelů jsou známi Petr z Lesné (1409–1412), jeho synové Zikmund a Levhart, Martin z Hojnestu (1434–1437), Albrecht Mengesreiter (1440), Mikuláš Grys (1498–1508), jeho syn Jiljí (1528) a Valter z Habšperka (1555).\n\nPo roce 1555 Lesnou získali Schirndingerové ze Schirndingu, kterým vesnice, a po zrušení poddanství panské sídlo, zůstala až do roku 1945. František Jáchym Schirndinger v roce 1787 tvrz přestavěl na pozdně barokní zámek. Dochovaná podoba je výsledkem řady dalších úprav. Zámek v roce 1931 vyhořel, ale o pět let později byl obnoven. Ve druhé polovině dvacátého století měl v zámku kanceláře místní národní výbor, nacházelo se v něm pohostinství a prostory využívané ke kulturním účelům. Později se zámek stal sídlem obecního úřadu.\n\nOkrouhlé tvrziště po staré tvrzi se údajně dochovalo jihozápadně od zámku, ale podle Památkového katalogu je zdivo renesanční tvrze obsažené ve hmotě zámku. Zámek má dvě patra a z hlavního traktu po stranách vybíhají dvě kratší křídla. Nad vstupním portálem je klenák s letopočtem 1787.\n\n"}
{"id": "1479268", "url": "https://cs.wikipedia.org/wiki?curid=1479268", "title": "Kostel svatých Šimona a Judy (Arnoštovice)", "text": "Kostel svatých Šimona a Judy (Arnoštovice)\n\nKostel svatých Šimona a Judy v Arnoštovicích, asi 4 km jihozápadně od Votic, byl postaven v přechodném stylu ve 13. století. Jako farní začal působit od roku 1352. Věž byla přistavěna v roce 1732. Velkou přestavbou prošel 1892, kdy byl upraven podle plánů F. Ohmanna a R. Krieghamera.\n\nKostel sv. Šimona a Judy byl postaven v přechodném slohu ve 13. století, ale jako farní je uváděn od roku 1352. Roku 1368 jsou zmíněni kolátoři Předota, farář Jarošovský a Svatomír z Knína. Následné zmínky pochází z roku 1394, kdy byli kolátory Albrecht a Mstich bratři ze Sedlce a Jarohněv Vejhák z Křečovic. Dále bylo 6. července zaznamenáno umučení arnoštovického faráře Václava rakouskými vojáky. V roce 1732 byla nahrazena dřevěná zvonice novou věží, přistavěnou k jihozápadnímu rohu a při této úpravě byla přistavěna také sakristie. Velkou přestavbou prošel kostel v roce 1892, kdy byl upraven podle plánů F. Ohmanna a R. Krieghamera. Farním kostelem byl do 30. 6. 2009, dnes je filiálním ve farnosti Sedlec-Prčice.\n\nPodle pověsti vděčí kostel a obec Arnoštovice za svůj vznik pražskému arcibiskupovi Arnoštu z Pardubic, kterého v místním lese přepadli lupiči. Když se mu za pomoci zdejšího poustevníka podařilo vyváznout, dal na tom místě založit kostel s osadou. Toto je pouze pověst, jelikož kostel existoval již za Přemysla Otakara II.\n"}
{"id": "1479269", "url": "https://cs.wikipedia.org/wiki?curid=1479269", "title": "Anabolické okno", "text": "Anabolické okno\n\nAnabolické okno (někdy též metabolické okno nebo proteinové okno) je termín používaný při silovém tréninku k popisu cca 30 minutové periodě po cvičení, během níž podle mýtických představ tělo může přejít z katabolického do anabolického stavu. Konkrétně příjem bílkovin a sacharidů může přispět ke zvýšení svalové hmoty . \n\nNěkteří teoretici se domnívají, že anabolické okno se začíná uzavírat během několika minut po skončení tréninku a proto stejný objem živin přijatý o dvě hodiny později mají za následek významné snížení syntézy bílkovin a ukládání svalového glykogenu oproti příjmu v období anabolického okna.. \n\nV současné době není k dispozici dostatek vědeckých důkazů na podporu teorie anabolického okna. \n\n"}
{"id": "1479271", "url": "https://cs.wikipedia.org/wiki?curid=1479271", "title": "Diana (zámek)", "text": "Diana (zámek)\n\nDiana je zámek ve stejnojmenné vesnici u Rozvadova v okrese Tachov. Založili jej v první polovině osmnáctého století Kolovratové. Od roku 1964 je chráněn jako kulturní památka.\n\nKrajina v okolí zámku Diana patřila v osmnáctém století k velkodvoreckému panství novohradské větve rodu Kolovratů. Zakladateli zámku byli pravděpodobně František Zdeněk (1659–1716) a František Václav (1689–1738) Novohradští z Kolovrat. První písemná zmínka o zámku pochází až z roku 1742 (1743 nebo už 1732). Členům rodu patřil, s dvouletou přestávkou během druhé světové války, až do roku 1948, kdy byl zestátněn. Ve druhé polovině dvacátého století se majitelem stal tachovský okresní národní výbor, který v něm roku 1960 zřídil domov důchodců. Po roce 1992 získal zchátralý zámek v restitucích Jindřich Kolowrat-Krakowský a později zahájila Dominika Kolowrat-Krakowská jeho postupnou rekonstrukci.\n\nJádrem zámku je patrová čtyřkřídlá budova s půdorysem kříže. Z jejího středu vybíhá šestiboká věžovitá nástavba zastřešená kupolí. Na dvě protilehlá křídla navazují menší budovy, které jsou spojené zděnými mosty s dalšími pavilóny. K památkově chráněnému areálu patří také správní budova (čp. 10), obelisk a přírodně krajinářský park.\n\n"}
{"id": "1479276", "url": "https://cs.wikipedia.org/wiki?curid=1479276", "title": "Pomník Karla Havlíčka Borovského", "text": "Pomník Karla Havlíčka Borovského\n\nPomník Karla Havlíčka Borovského stojí na adrese Praha - Žižkov, Havlíčkovo náměstí.\n\nPomník Karla Havlíčka Borovského je umístěn ve volném prostoru před žižkovskou radnicí. Bronzový pomník je dílo Josefa Strachovského z roku 1911. Socha byla odlita ve třech exemplářích pro města Prahu, Kutnou Horu a Chicago. Jeden exemplář byl dopraven do Chicaga na objednávku našich krajanů, kteří také založili sbírku. Za okupace byl pražský pomník odstraněn a roku 1946 znovu odlit.\n\nNa hranolovém podstavci stojí socha v nadživotní velikosti se vztyčenou pravicí, levou rukou si přidržuje plášť. Na podstavci je umístěno heslo Karla Havlíčka Borovského: \"\"Přislibujte si mně, vyhrožujte si mně, přece zrádce nebudu\"\".\n\nPomník Karla Havlíčka Borovského je zapsán v seznamu kulturních památek.\n"}
{"id": "1479277", "url": "https://cs.wikipedia.org/wiki?curid=1479277", "title": "Ecaterina Guicaová", "text": "Ecaterina Guicaová\n\nEcaterina Guicaová (* 9. října 1993 Bukurešť) je kanadská zápasnice – judistka rumunského původu.\n\nS judem začínala v Montréalu v 5 letech kam se s rodinou v přistěhovala z Rumunska v roce 1995. Vrcholově se připravuje v národním tréninkovém centru INS Québec pod vedením Jérémy Le Brise a Sashi Mehmedovice. V kanadské ženské reprezentaci se pohybuje od roku 2013 v pololehké váze do 52 kg. V roce 2016 se vybojovala panamerickou kontinentální kvótu pro start na olympijských hrách v Riu, kde nestačila v úvodním kole na Rusku Nataliji Kuzjutinovou.\n\n\n\n"}
{"id": "1479281", "url": "https://cs.wikipedia.org/wiki?curid=1479281", "title": "Fitness kultura", "text": "Fitness kultura\n\nKultura fitness je sociokulturní jev, který odkazuje na kulturu tělesných cvičení. Fenomén je obvykle spojován s \"kulturou cvičení nebo tělocvičny\", tj. tělesných cvičení v tělocvičně, wellness centru a klubů zdraví jako populární aktivit. Mezinárodní průzkum zjistil, že více než 27% celosvětové dospělé populace navštěvuje fitness centra a že 61% běžných cvičenců v současné době provádí cvičení. \n\nVe starověkém Řecku a Římě existovala ve městech veřejná místa určená pro trénink atletů, \"tzv. gymnasion\" (pl.: gymnasia) pro Řeky a \"palaestra\" (pl: palaestrae) pro Římany. Fitness byla považována za koncept formovaný dvěma kulturními kodexy: racionalizací a asceticismem; pravost a hedonismus. V Řecku byla gymnastická dokonalost považována za ušlechtilý a zbožný výkon a byla zahrnuta do úplného vzdělání. Tělocvičny se staly centrem komunity, byly spojeny s uměním, studiem logiky a zdrojem zábavy. Kvalifikovaní atleti dosáhli vysokého postavení a věnovali svůj život tomu, aby se stali zdatnými ve cvičení. \n\nGymnastika vyvinutá v západních zemích měla za cíl zlepšit tělesnou zdatnost, udržet veřejnou morálku a učinit občany lepšími. Pehr Henrik Ling byl průkopníkem ve výuce tělesné výchovy ve Švédsku, kde se snažil reformovat a zlepšovat gymnastiku, vycházející ze základů starých Řeků. V polovině 19. století se ve světě zvedl zájem o fyzickou kulturu, tj. o hnutí, které zdůrazňovalo význam tělesného cvičení pro muže, ženy i děti. Lékař Diocletian Lewis dokonce navrhoval společná cvičení mužů a žen v tělocvičně. \n\nFyzická zdatnost byla jádrem nacistické filozofie a německá vláda financovala výstavbu sportovních a wellness zařízení. V roce 1922 založila nacistická strana Hitlerovu mládež, kde se děti a adolescenti podíleli na pohybových aktivitách, aby se rozvinula jejich tělesná i duševní zdatnost. Nacistické sportovní představy sloužily účelu propagovat myšlenku rasové nadřazenosti Árijců a v roce 1933 byla tato politika zavedena ve všech německých atletických organizacích. \n\nV Sovětském svazu vytvořil Komsomol Radu pro práci a obranu SSSR v 1931, což byl program zdraví, který byl navržený tak, aby zlepšil veřejné zdraví a připravil populaci pro vysoce produktivní práci a obranu „vlasti“. \n\nBěhem Studené války se v USA i v Sovětském svazu objevilo zaměření na tělesnou zdatnost. Senátor Hubert Humphrey důrazně varoval, že komunistická dominance pochází ze špičkových sportovních a fitness programů. Jeho poznámky odrážely rostoucí americkou paranoiu z komunismu. V reakci na tuto situaci začali vůdcové armády, civilní vláda a soukromý sektor vytvářet „kult a rituál houževnatosti”. Prezident John Fitzgerald Kennedy vydal výzvu národa k upřednostnění jejich fyzické zdatnosti po celé zemi. Fitness bylo jasně popsáno jako „\"záležitost dosažení optimálního stavu pohody“\", která vyžadovala cvičení od mladých i starých. Toto zaměření na fitness také otevřelo dveře pro atletky v USA a SSSR, aby se staly prominentnějšími jako soutěžící na olympijských hrách. \n\nPo druhé světové válce se začala rozvíjet nová forma neorganizovaných, individualizovaných, zdravotně orientovaných fyzických a rekreačních aktivit, jako je například jogging. Publikace jako \"Cvičení Královských kanadských vzdušných sil\" (1961) vyvinutý Billem Orbanem a kniha \"Aerobik\" (1968) a masová komerční verze „\"Nový aerobik\"“ (1979) pomáhaly oblibě moderní fitness kultury. V sedmdesátých letech minulého století nastal boom, který byl inspirován olympijskými hrami. Aerobik, neboli forma skupinové gymnastické činnosti, prováděná s hudebním doprovodem, se stala populární v osmdesátých letech po zveřejnění cvičebních videí Jane Fondové v roce 1982. \n\nFitness začalo být komercializováno. Posilovny byly zřízeny nikoliv s cílem zvyšovat veřejné zdraví, ale stimulovat a využívat touhu lidí udržet se v kondici, bavit se a zlepšovat se. Dnes se kulturisté snaží dosáhnout svých estetických ideálů prostřednictvím cvičení svalů pomocí závaží a dalšího vybavení. \n\nTermín \"tělocvična\" je často spojován s termínem \"fitness\" a „jít do tělocvičny“ znamená provádět cvičení ve fitness institucích, jako jsou fitness centra, zdravotnické kluby nebo tělocvičny. Zde musí lidé platit za členství, tedy za využití fitness vybavení a za účast na skupinových fitness aktivitách s lektory, jako jsou aerobik nebo kurzy jógy. Dochází k poklesu popularity cvičení „čistého aerobiku“. Pozornost se přesouvá od aerobiku, kulturistiky a tradičních technik cvičení k novým formám cvičení jako je jóga, zumba, pilates, spinning a aquacycling, tai chi, kickbox a outdoor fitness. \n\nHromadné sdělovací prostředky hrají důležitou roli při utváření fitness kultury, protože zobrazují „ideální tělesné proporce“. Média mají tendenci podporovat \"štíhlost\" nebo dokonce \"vychrtlost\" jako ideální standardy pro obraz ženského těla a \"štíhlost\" nebo \"svalnatost\" jako ideální obraz mužského těla. Komerční reklamy také vytvořily vlivnou a mocnou sílu v podpoře stereotypu ideálního tělesného obrazu, který není omezen pouze na módní reklamy. Reklamy na zboží jako jsou hodinky, smartphony a domácí spotřebiče, též idealizovaný obraz těla podpořily. Vnímání štíhlosti a vychrtlosti pro ženy a štíhlosti a svalnatosti pro muže se stalo stereotypem ve společnosti, což má za následek vytváření sociokulturních tlaků a ovlivňování lidí, aby se zapojili do fitness s cílem usilovat o ideální obraz těla podporovaný hromadnými sdělovacími prostředky. \n\nCvičení a diety jsou často považovány za nejlepší způsob, jak dosáhnout takové ideální tělesné image. Například publikace fitness podporují myšlenku, že fyzické cvičení je přirozeným lékem pro vaše tělo a zdraví. Na druhou stranu, módní časopisy podporují štíhlost a vychrtlost jako ideální ženský obraz: v odvětví vysoké módy jsou modelky obvykle štíhlé a tenké. Tam je také významný nárůst článků s tématy o hubnutí. Kromě toho se tvar modelů dramaticky změnil směrem k „více trubkové ženské formě“ v kultuře vysoké módy, což často vyvolává kontroverze. \n\nLidé, kteří pravidelně navštěvují fitness instituce, mají tendenci v těchto lokalitách nacházet přátele. Chtějí se cítit \"součástí skupiny\", kterou lze označit za \"komunitní\", protože chování členství ve skupině je přenášeno z člena na člena v rámci skupiny. Tento druh přátelství obvykle zůstává omezen uvnitř fitness instituce. Kromě toho se atmosféra ve fitness institucích, vytvořených lidmi se stejným cílem, stává silnou motivací. Když lidé chodí do fitness zařízení nebo začínají novou činnost, mohou být povzbuzeni ostatními a vzájemně se podporovat. \n\nKromě toho fitness instituce mohou fungovat jako \"seznamovací místa\", zvyšují šance na setkání s lidmi z jiných pracovišť. Hudba, pohyb těla a oblečení lidí, kteří vykonávají cvičení, mohou snadno upozornit a stát se příležitostí k vzájemnému kontaktu. \n\nDalším důležitým aspektem fitness kultury je genderová diferenciace v prováděných cvičeních. Jedna studie ukázala, že ženy preferují kardiovaskulární cvičení nad silový trénink, protože jim to umožňuje získat sílu, aniž by překročily normy pro ženský fyzický vzhled, zatímco muži preferují jiná cvičení, jako je kulturistika nebo box, aby byli více svalnatí. \n\nFitness instituce jsou místa, kde mohou lidé kultivovat své individuální potřeby, pokud jde o udržení kondice a zábavy s ostatními lidmi. Byly vyvinuty jako \"komerční prostředí\" od 80. let. Koncept nad rámec tohoto obchodního aspektu lze vysvětlit myšlenkou co nejlépe využít čas, protože lidé musí platit za své členství, aby se mohli zapojit do fitness instituce. Jsou tedy považováni za zákazníky. Fitness instituce se snaží prozkoumat trh poskytováním dalších služeb, jako jsou osobní trenéři, trenéři a odborníci. \n\nOsobní trenéři vystupují jako reprezentanti, kteří představují fitness klub. Jedná se o druh reprezentace pro zákazníky z hlediska spokojenosti a loajality k dané fitness instituci. Trenéři také jednají jako makléři nebo agenti, aby vytvořili vazbu mezi činnostmi svých zákazníků a nákupem dalšího zboží a služeb, které jejich zákazníci potřebují pro určité činnosti, jako jsou boty pro specifické školení, oděvy nebo vybavení domácnosti. Trenéři jsou také motivátory zboží a služeb. Jsou povinni mít technické dovednosti, aby svým zákazníkům poskytovali profesionální fitness služby a musí mít dobré komunikační dovednosti, jejichž cílem je přesvědčit své zákazníky, aby více pracovali ve fitness instituci, což znamená nákup více zboží a služeb. A konečně, osobní trenéři vystupují také jako podnikatelé: vytvářejí velkou síť zákazníků pro různé výrobky a služby za účelem dosažení zisku. Z tohoto hlediska jsou osobní trenéři prostředníky mezi zákazníky a fitness institucí, kteří hrají klíčovou roli v komercializaci fitness kultury. \n\nPopularitu osobních trenérů lze vysvětlit analýzou chování řízeného pravidly z hlediska evolučního myšlení. Z tohoto pohledu jednají osobní trenéři jako mluvčí, kteří poskytují pravidla, zatímco stážisté jsou posluchači, kteří pravidla dodržují. Mnohé lidské chování vychází z chování řízeného pravidly a přechází k dlouhodobé kontrole. Zda budou stážisté pokračovat v tréninku, závisí na posilování následováním pravidel osobních trenérů, protože být fit je dlouhodobý benefit fitness aktivit. \n\nÚloha osobních trenérů také odhalila fenomén, který lze vysvětlit ze sociologického pohledu jako „self-outsourcing“. To znamená „převedení naší vlastní odpovědnosti na jiné“. Udržet si zdraví je vlastní odpovědností lidí, ale lidé si na to najímají osobní trenéry, kteří za ně budou zodpovědní. To je také důležité pro perspektivu „tělesné práce“ v sociologii těla: lidé odpovědnost za své vlastní tělo předávají na placené pracovníky s cílem udržet je zdravé a předcházet nemocem. \n\nSportovní móda je produkt vytvořený komercializací fitness kultury. Jak bylo uvedeno výše, osobní trenéři také jednají jako agenti k prodeji různých výrobků a služeb. Příkladem je případ Body Training System (BTS). BTS instruktoři jsou naváděni ke změně svého oblečení podle programů, aby ukazovalo rozdíly v jejich charakteru. Cílem je navést účastníky ke koupi stejného oblečení, jaké nabízejí tyto programy. \n\nKromě toho se sportovní oblečení a sportovní obuv stala nejrychleji rostoucím segmentem na trhu s oděvy. Trendem sportovního nošení je to nejen pro sportovní aktivity, ale i pro denní nebo víkendové nošení. Zatímco klasické sportovní značky pokračují v rozšiřování svého tržního podílu v průmyslu, do soutěže se zapojily i módní značky. \n\n"}
{"id": "1479286", "url": "https://cs.wikipedia.org/wiki?curid=1479286", "title": "Guyanský amazonský park", "text": "Guyanský amazonský park\n\nGuyanský amazonský park ( \"Parc amazonien de Guyane\") je národní park v jižní části Francouzské Guyany. Má rozlohu 33 900 km² (z toho 20 300 km² je v režimu nejpřísnější ochrany) a je tak největším národním parkem v Evropské unii. Park zahrnuje amazonský prales a je přístupný pouze lodí nebo letadlem, nachází se v něm pohoří Monts d'Arawa.\n\nNávrh na zvláštní ochranu oblasti padl na Summitu Země v roce 1992, v roce 1998 byla v Twenké uzavřena dohoda se zástupci domorodců žijících ve zdejších pralesích a 28. února 2007 bylo ve francouzském Úředním věstníku oznámeno zřízení národního parku. Park funguje jako veřejnoprávní instituce spravovaná představenstvem a jeho činnost se řídí chartou schválenou v roce 2013. Za brazilskou hranicí na něj navazuje Národní park Pohoří Tumucumaque a společně tvoří největší souvislou plochu chráněného tropického pralesa na světě.\n\n"}
{"id": "1479288", "url": "https://cs.wikipedia.org/wiki?curid=1479288", "title": "Medijní tvorba", "text": "Medijní tvorba\n\nMedijní tvorba (spirituální tvorba, medijní kresba, medijní malba, medijní písmo, automatická kresba) je společný název pro veškerou výtvarnou činnost neškolených osob (Art brut) především pak spiritistických médií. Medijní kresby (malby) zobrazují vzájemně se prolínající a doplňující nadpřirozené a nerealistické předměty (objekty) ze světa rostlin, zvířat jakož i lidí. Kromě neznámých tvarů živočichů i rostlin se na těchto kresbách (malbách) často objevují i fantaskní krajinné výjevy. Rovněž bychom zde nalezli i ornamentální vzorce a symboly přecházející někdy až do mandalových schémat. \n\nŠvýcarský lékař, psychoterapeut a zakladatel analytické psychologie Carl Gustav Jung definoval medijní tvorbu jako „ideogramy nevědomých obsahů“ s tím, že jejich tvůrce (člověk) může opravdu kreslit (malovat) složité obrazy, o jejichž skutečném obsahu nemá ani tušení (zatímco během procesu tvorby – kreslení či malování – se tyto obrazy „vyvíjí takříkajíc samy ze sebe, a to často dokonce i v rozporu s vědomým záměrem“). Medijní tvorbu lze chápat také jako produkt meditace, kdy meditující (např. médium) zaznamenává sdělení, která vidí svým vnitřním zrakem. Medijní písmo (často nerozluštitelné, neboť právě nedešifrovatelný text bývá také jedním ze znaků medijního díla) je dalším produktem medijní tvorby a existuje jak samostatně tak i zakomponované přímo do medijních kresb či medijních maleb. \n\nIlustrativním příkladem takovéto medijní tvorby může zřejmě být i tzv. Voynichův rukopis (především „botanická“ a „farmakologická“ část tohoto manuskriptu) kde se snoubí nerozluštitelné písmo s fantaskním zobrazením rostlin nebo jejich částí. \nMedijní tvorba je sice často spojována jen se spiritistickým hnutím (vrcholícím na přelomu 19. a 20. století), ale ve výtvarném slova smyslu má také svoje místo, protože zahrnuje různé náměty z fantazijních světů, jenž jsou obvykle propojeny celou řadou spirituálních vjemů. Medijní kresby a malby zachycují v umělecké tvorbě skryté nálady a mentální stavy člověka, působí zde jako záznamy a svědectví ze stavů nevědomí či z jiných extatických stavů. Teoretik surrealismu PhDr. Vratislav Effenberger definoval stav, kdy během procesu medijní tvorby je umělec v maximální míře soustředěn na své vnitřní vize, do procesu tvorby vědomě nevstupuje a je pouhým prostředníkem (médiem), jehož ruku vede určitá inteligence (božská bytost, anděl, duch elementu, kosmická bytost, ...).\n\nMedijní projevy ve výtvarném umění zahrnují náměty fantaskních mimozemských (E.T.) krajin, fauny, flóry, různých bytostí, ale i nejrůznějších působivých ornamentů a geometrických vzorů. Technika a styl medijní umělecké tvorby nejsou rozhodující a autoři mohou používat nejrůznější výtvarné postupy. Forma a obsah kreseb (maleb) je důležitá a je spojena i s jistou dávkou symboliky. Při interpretaci takovýchto děl se vychází z díla samotného, z jeho topologie a ikonografie, z jeho rozporů a zvláštností i z jeho vlastní dynamiky. \n\nS medijní tvorbou je spjat i pojem automatická kresba, která je součástí imaginativního umění. Toto umění nenapodobuje vnější skutečnost (objekty okolního světa) ale ztvárňuje skutečnost psychickou (jakýsi vnitřní model). Výsledky (původního) imaginativního umění (ornamenty a geometrické útvary) provázejí lidstvo již od doby evropského neolitu přes všechny kultury a napříč všemi kontinenty. Prožitky mysl umělce nejprve zpracuje a pak, vzápětí nebo po určité časové prodlevě, dochází k „automatickému přenosu“ na papír či plátno. Během tvorby je umělec maximálně soustředěn na své vize, dosahuje nejvyšší možné autenticity vizuálních forem nevědomých psychických dějů a současný či následný proces automatické kresby pak umožňuje nejvěrohodnější zpodobnění (zachycení na papír či plátno) těchto vizuálních forem a to i tehdy, kdy se tyto případně vymykají zažitým estetickým normám.\n\nPhDr. Vratislav Effenberger rozlišoval „automatismus vize“ od „automatismu vytváření“: \n\nPrávě „automatismus vytváření“ se stal primárním tvůrčím postupem evropského uměleckého směru nazvaného surrealismus. Jeho základy položil francouzský básník a prozaik André Breton v \"Surrealistickém manifestu\" (z roku 1924), kde surrealismus definoval jako „čistý psychický automatismus“, jímž má být vyjádřen, ať slovně, ať písmem nebo jakýmkoli jiným (tedy i výtvarným) způsobem, skutečný průběh myšlení a to do té míry, že prvotní je „diktát myšlení“ s vyloučením kontroly vykonávané rozumem a to i mimo jakékoli estetické nebo mravní zaujetí.\n\nPostupy a nesporné znaky medijní tvorby se kupříkladu nalézají v uměleckých dílech českého malíře, grafika a ilustrátora Františka Kupky a také v díle (zejména malířském) českého fotografa a mystika Františka Drtikola. \n\nMetod automatické kresby využívá alternativní medicína jako jeden z diagnostických prostředků, jimiž někteří léčitelé (a senzibilové) určují zdravotní stav svých klientů (např. stav aury, energie a směr její rotace v čakrách, ...) nebo touto technikou vytvářejí „léčivé a harmonizační“ obrázky. Klasická medicína, především psychiatrie, tuto metodu využívá jako podpůrný prostředek například ke zjišťování nálad vyšetřovaného pacienta. V komerčním světě existují kurzy automatické kresby, které se skrývají pod pojmem „kreslení pravou hemisférou“ (levá – rozumová – mozková hemisféra se procesu automatického kreslení nemá účastnit). \n\n"}
{"id": "1479295", "url": "https://cs.wikipedia.org/wiki?curid=1479295", "title": "Moderní architektura v Česku", "text": "Moderní architektura v Česku\n\nModerní architektura v Česku je pojem spíše obecný a podobně jako světová moderní architektura zahrnuje mnoho více či méně samostatných architektonických stylů s podobnými charakteristikami. Tento styl vznikl na počátku 20. století a úzce souvisí s fenoménem moderny.\n\nCílem tvůrců české moderní architektury, podobně jako u té světové, bylo v prvé řadě o zjednodušování forem a eliminace nadbytečných ornamentů.\n\nV českém prostředí, případně též na Slovensku je možné se setkat s následujícími styly či moderní architektury:\n"}
{"id": "1479299", "url": "https://cs.wikipedia.org/wiki?curid=1479299", "title": "Velamos", "text": "Velamos\n\nVelamos byl československý výrobce jízdních kol, se sídlem v Sobotíně a továrnou v Petrově nad Desnou.\n\nPo první světové válce se zabývali prodejem a opravou jízdních kol a motocyklů bratři Josef a Gustav Heinzovi v Rapotíně. Továrnu v Petrově nad Desnou, dnes součástí obce Sobotín založili až v roce 1930. Dne 1. května 1932 byla firma zaregistrována jako \"Velamos-Werke Heinz & Co. Fahrradteilefabriken in Zöptau\". V nové továrně jejich počáteční výroba činila 30 kusů jízdních kol za den, do druhé světové války vrostla na 150 kusů. Za první republiky také závody Velamos vyvážely do 18 států Evropy a zámoří. Značný podíl představovala produkce volnoběžek a nábojů s protišlapnou brzdou typu Torpedo, které byly dobrým exportním artiklem. Továrna Velamos vyrobila v roce 1938 25 000 kol. Za protektorátu byla výroba kol utlumena.\nPo druhé světové válce byla firma jako továrna s německým kapitálem znárodněna. Proběhla centralizace a sjednocení výrobního programu. V Petrově nad Desnou mateřské továrně koncem 50. let byla zcela nově vybudovaná montážní hala a další výrobní a logistické prostory. Národní podnik Velamos byl tvořen základním závodem v Petrově nad Desnou, závodem v Loučné nad Desnou s provozovnou v Rejhoticích, závodem ve Zlatých Horách, závodem v Náměšti nad Oslavou a závodem ve Skutči. Na československých silnicích byla rozšířena zejména kola zdejší výroby, značek Favorit Rokycany, Liberta Mělník, Eska Cheb a Velamos. Dovoz ze zemí RVHP nebyl tak rozsáhlý, většina československých kol byla určena na vývoz nejen do východního bloku i do západních zemí. Zatímco Favorit vyráběl spíše sportovní a silniční kola, Eska turistická a cestovní kola, národní podnik Velamos se specializoval hlavně na dětská kola, avšak vyráběl i pánská a dámská cestovní kola. Mezi nejznámější typy kol vyráběných závody Velamos patřila kola Pionýr 22, s dvaadvaceti palcovými koly určená pro děti, dámská cestovní kola Lady 26, nebo legendární SOBI 20 s dvaceti palcovými koly, určená pro děti i dospělé. Tato kola si získala velkou oblibu pro svou robustnost a jednoduchost. V 80. letech Velamos pružně zareagoval na potřeby mládeže a na trh vypustil BMX a RMX 20, určená pro sport BMX. Velamos Sobotín také vyráběl komponenty pro jízdní kola, používané i dalšími podniky, například náboje a protišlapné brzdy pro kola Eska. Kola Velamos také používala komponenty jiných podniků, např. ráfkové brzdy Favorit.\n\nPo listopadové revoluci výroba pokračovala, ukázaly se snahy o modernizaci výroby používáním dovozových komponentů, zejména z Asie. V roce 1993 Velamos vyráběl 250 tisíc kol ročně. V druhé polovině 90. let však již společnost Velamos delší dobu čelila odbytovým a finančním těžkostem. V roce 1998 skončilo její hospodaření ztrátou 20 milionů korun. Velamos ve stejném roce vyrobil zhruba 100 tisíc kol a většinu produkce exportoval zejména na západoevropské trhy. Dne 22. února 2002 byl na firmu Krajským soudem v Ostravě vyhlášen konkurs. Podle účetní závěrky na rok 2017 firma nevykonává žádnou činnost.\n\nV roce 2016 firma 4freetime group (majitelé Michal Homola a Jiří Kuchař) obnovila výrobu legendárního kola SOBI 20. Rám zůstal stejný, pouze s malými úpravami. Od konce roku 2016 jsou již kola v prodeji. Chystá se také výroba příslušenství do města. Většina komponentů je vyráběna v Česku. Připravuje se také skládací verze, kvůli které firma odstartovala crowdfundingovou kampaň, která však byla neúspěšná.\n"}
{"id": "1479306", "url": "https://cs.wikipedia.org/wiki?curid=1479306", "title": "Kúty (Polsko)", "text": "Kúty (Polsko)\n\nKúty ( , ) je polské sotva dvacetitisícové město v Malopolském vojvodství ležící u řeky Soły. Z hlediska kulturně-geografického se řadí k Malopolsku, resp. Západní Haliči.\n\nPrvní písemné zmínky o Kútach (\"Canthi\") pocházejí z roku 1242. V době vzniku osady probíhal v Polsku proces feudálního rozdrobení. Pravděpodobně už vrchní polský kníže Kazimír II. Spravedlivý (seniorátní kníže) daroval tuto území svému bratranci a vazalovi Měškovi, knížeti ratibořskému. Před rokem 1277 opolský kníže Vladislav I. nadal Kúty městskými právy. Feudální rozdrobení Polska nabíralo tempo, takže v roce 1280/1282 došlo k rozpadu opolského knížectví a město Kúty se stalo roku 1290 součástí nově vzniklého Těšínského knížectví.\n\nV roce 1315 došlo k dalšímu dělení a vzniklo Osvětimské knížectví. V roce 1327 se kníže Jan I. stal vazalem českého krále Jana Lucemburského a Osvětimsko ze Kútyem lénem Českého království. Z roku 1368 pocházejí zmínky o \"Libinwerde\". V roce 1454 kníže Jan IV. složil vazalskou přísahu polskému králi Kazimíru IV. O 3 roky později Jan IV. prodal knížectví Polské koruně. Až do roku 1564 mělo Osvětimsko v rámci Polska autonomní status, poté jako slezský okres bylo součástí Malopolského vojvodství.\n\nV roce 1772, během prvního dělení Polska, Kúty zabrala Habsburská monarchie. Po první sv. válce se Kúty staly opět součástí obnoveného Polska. Po německé invazi do Polska v 1939 roce bylo město okupanty připojeno bezprostředně k Říši. Po porážce Německa (Kúty byla osvobozena sovětskými vojsky) byla obnovena polská správa.\n\n"}
{"id": "1479310", "url": "https://cs.wikipedia.org/wiki?curid=1479310", "title": "Jasení", "text": "Jasení\n\nJasení je potok v obci Návsí, která je součásti města Jablunkov. \n\nPramení ve třech ramenech, které se stékají u západního okraje osady Jasení. První pramen je v nadmořské výšce 700 metrů, na severním Malé Kykuly. Druhý je v nadmořské výšce 650 metrů a nachází se v západní části horské osady pod horou Kozubová. Třetí je v nadmořské výšce 720 metrů, na východ od osady Na Liščí. Do potoka přitéká Černý potok, který jej napájí vodou z několika sportovních rybníků.\n\n"}
{"id": "1479315", "url": "https://cs.wikipedia.org/wiki?curid=1479315", "title": "Ana-Laura Portuondová", "text": "Ana-Laura Portuondová\n\nAna-Laura Portuondová Isasiová (* 9. března 1996 Matanzas) je kanadská zápasnice – judistka kubánského původu.\n\nS judem začínala v 8 letech v Montréalu kam se s rodinou v přistěhovala z Kuby. Vrcholově se připravuje v národním tréninkovém centru INS Québec pod vedením Jérémy Le Brise a Sashi Mehmedovice. V kanadské ženské reprezentaci se pohybuje od roku 2014 v polotěžké váze do 78 kg. V roce 2015 měla v květnu po kanadském mistrovství pozitivní nález na zakázanou látku salbutamol a dostala dvouletý zákaz startu.\n\n\n\n"}
{"id": "1479316", "url": "https://cs.wikipedia.org/wiki?curid=1479316", "title": "Kostel Nanebevzetí Panny Marie (Tasovice)", "text": "Kostel Nanebevzetí Panny Marie (Tasovice)\n\nKostel Nanebevzetí Panny Marie je římskokatolický chrám v Tasovicích v okrese Znojmo. Jde o farní kostel římskokatolické farnosti Tasovice. Je chráněn jako kulturní památka České republiky. Jde o významnou raně barokní stavbu z druhé poloviny 17. století (na okně věže je letopočet 1670), její věž je pohledovou dominantou okolí. Obraz na hlavním oltáři namaloval Matthias Adolf Charlemont, věž byla roku 1900 zvýšena na 56 metrů.\n"}
{"id": "1479320", "url": "https://cs.wikipedia.org/wiki?curid=1479320", "title": "Alexandr Mozin", "text": "Alexandr Mozin\n\nAlexandr Mozin ( ; * 9. června 1961) je bývalý sovětský rychlobruslař.\n\nNa sovětských šampionátech startoval od roku 1980, třikrát se umístil v první desítce a jeho nejlepším výsledkem je 5. příčka z roku 1984. Na mezinárodní scéně se poprvé představil v roce 1986, kdy na Mistrovství Evropy vybojoval stříbrnou medaili. Téhož roku se zúčastnil i Mistrovství světa ve víceboji, kde skončil na sedmém místě. V seriálu Světového poháru debutoval v roce 1987, celkově však absolvoval pouze čtyři starty. Zúčastnil se Zimních olympijských her 1988 (10 000 m – 18. místo) a po sezóně 1987/1988 ukončil sportovní kariéru.\n"}
{"id": "1479322", "url": "https://cs.wikipedia.org/wiki?curid=1479322", "title": "Bjørn Arne Nyland", "text": "Bjørn Arne Nyland\n\nBjørn Arne Nyland (* 8. října 1962 Lillestrøm) je bývalý norský rychlobruslař.\n\nRoku 1980 se účastnil prvního juniorského světového šampionátu a v roce 1981 Mistrovství světa juniorů vyhrál. Mezi seniory startoval od roku 1983. Tehdy také dosáhl svého největšího úspěchu, neboť na Mistrovství Evropy vybojoval bronzovou medaili a na Mistrovství světa ve víceboji byl sedmý. Zúčastnil se Zimních olympijských her 1984 (1500 m – 19. místo, 5000 m – 7. místo, 10 000 m – 13. místo). Ve Světovém poháru závodil od jeho první sezóny 1985/1986. Sportovní kariéru ukončil v roce 1988, nicméně roku 1989 se ještě zúčastnil jednoho závodu – norského šampionátu.\n"}
{"id": "1479328", "url": "https://cs.wikipedia.org/wiki?curid=1479328", "title": "Yep Kramer", "text": "Yep Kramer\n\nYep Gerardus Kramer (* 15. listopadu 1957 Nieuweschoot) je bývalý nizozemský rychlobruslař.\n\nOd roku 1976 startoval na juniorských světových šampionátech, seniorského debutu se dočkal v roce 1979. Na Mistrovství Evropy 1980 byl sedmý. Zúčastnil se Zimních olympijských her 1980 (1500 m – nenastoupil ke startu, 5000 m – 9. místo, 10 000 m – 11. místo). Svých největších úspěchů dosáhl v sezóně 1982/1983, kdy vybojoval stříbrnou medaili na Mistrovství Evropy a byl čtvrtý na Mistrovství světa ve víceboji. Startoval také na ZOH 1984 (10 000 m – 9. místo). V sezóně 1985/1986 se účastnil prvního ročníku Světového poháru, poté ukončil sportovní kariéru. V roce 1992 startoval v jednom závodu na nizozemském šampionátu.\n\nJeho syn Sven Kramer je také rychlobruslařem.\n\n"}
{"id": "1479330", "url": "https://cs.wikipedia.org/wiki?curid=1479330", "title": "Jan z Messenpeku", "text": "Jan z Messenpeku\n\nJan z Messenpeku (narozen před rokem 1406, zemřel po roce 1466) byl šlechtic (\"rytíř\"), dobrodruh (\"loupeživý rytíř\") a husitský spojenec, který v neklidných dobách husitských válek a po nich, dovedl získat značný majetek.\n\nNarodil se před rokem 1406 Jiřímu z Messenpeku a jeho ženě Anně. Jeho otec byl kastelán na Oravském hradě. Za dob husitských válek, stejně jako jeho otec bojoval po boku uherského a českého krále Zikmund Lucemburský proti husitským vojskům. Byl pravděpodobně i správcem některých králových hornouherských statků. Zde získal postavení (\"v Uhrách a Rakousích\") a byl znám jako \"Pan Jan\" (němechy \"\"herr Jan\"\"). V listině napsané v Ružomberku z roku 1425 je uváděn jako \"Ján s Mešpétu\".\n\nOkolo roku 1430 přešel na stranu husitských vojsk. V roce 1431 byl pak spolu s Prokopem Holým u dobytí Žiliny. Zde se pravděpodobně také spřátelil s Janem Čapkem ze Sán. V roce 1434, v noci z 26. na 27. září, dobyl hrad Likavu. Byla to odveta královně Barboře Celjské, která jej v roce 1429 zbavila funkce kastelána na tomto hradě, kterou zastával od roku 1420. \n\nV letech 1431 pohrozil městu Kremnica, že jej obsadí a vypálí do základů. Kremničtí Němci o tom hned podali zprávu Barboře Celjské. Město Kremnica tou dobou bylo známo svými zlatonosnými doly a královskou mincovnou. Panovnice odpověděla Janu z Messenpeku listem ze dne 23. října 1431, že město napadnout může, ale ona že je svými vojsky ochrání. Toto konání byla pouhá lest. Skutečným cílem bylo město Nitra. V témže roce z Lednického hradu uspořádal tažení na Horní Nitru. Dobyl Prievidzu a Topoľčany. \n\nV roce 1434 je zmíněn na Moravském sněmu (4. března). V témže roce na Moravě zavládl mír, byl Jan z Messenpeku získán zpět do služeb Zikmunda Lucemburského. Jeho nástupce Albrecht II. Habsburský, měl vypořádat Zikmundovy sliby. Když se tak nestalo, tak v roce roce 1439 se Jan z Messenpeku, spolu s Vilém Puklicou z Pozořic a jeho synem Burianem, zmocnil města Uherský Brod, hradu a zboží Topoľčany.\n\nV tomto období se jeho spojencem stal Pankrác ze Sv. Mikuláše a Branče (\"uherský magnát\"). Messenpek se účastnil jako žoldnéř i bojů o uherskou korunu. Stál v opozici proti Janu Tovačovskému z Cimburka. V roce 1444 stál v opozici proti většině moravských pánů. Byl přinucen k poslušnosti (\"zemským hejtmanem\") a uhrazení všech svých dluhů. Tuto situaci vyřešil tak, že své zadlužené helfštýnské panství, které mu Páni z Kravař odmítali zaknihovat do zemských desek, směnil s Vokem ze Sovince za rožnovské, vsetínské a valašskomeziříčské statky. Vok ze Sovince si od nechal něj podepsat záruku oddlužení nabytého majetku (Helfštýnské panství), tedy: \"\"ačby jej kto nařekl o zboží Helfenštejnské právem zemským\".\" Jan z Messenpeku pak musel vsetínské statky odprodat bratřím Mikuláši, Janovi a Zikmundovi ze Šaumburka. Po prodeji vsetínského panství on a jistý Jan Čapek ze Sán a Hukvaldu bojuje v Uhrách, Rakousích i Slezsku.\n\nPřed rokem 1449 se za neurčených okolností sblížil opět se svým husitským spolubojovníkem Janem Tovačovským z Cimburka. To mohlo být zapříčiněno doporučením jeho manželky Žofky z Mohylna, ev. pobytem ve vězení, kde jej před tím Jan Tovačovský vsadil. \n\nV roce 1449 byl tento rožnovský pán jeden z předních mužů Moravy na válečném tažení proti \"zemským škůdcům\" (\"katolíkům\"). Byl součásti tzv. východomoravské šlechty, spolu např. s Janem a Benešem, bratry z Heršic, s Matoušem ze Šternberka na Lukově, s Bernartem z Cimburku na Brumově, s Jindřichem Berkou z Dubé na Světlově, s Janem z Mošnova a z Týnce, s Vaňkem z Bařic na Kurovicích, s Benešem z Hustopeč nad Bečvou a s Dobešem z Dobešova.\n\nNa přelomu dubna a května napadla vojska moravských stavů město Skalica (\"sídlo Pankráce ze Sv. Mikuláše a Branče\"), který zde byl zajat. Za moravské stavy byl k vyjednávání určen Jan z Messenpeku. Výkupné za svobodu bylo odstoupení východomoravských hradů Sehradice a Světlov, ze kterých: \"\"mnohé a rozličné záhuby jsú se zemi tejto od mnohých let dály\"“ a smírné urovnání spáchaných křivd. Jan byl schopný vyjednávač. Díky tomu získal zpět Vsetín od Bernarda Šumperského a Bítovských ze Šaumburka. \n\nTento branný spolek byl znám svými častými loupežnými výpravami na slezská knížectví. Z toho pak vznikaly spory, které urovnal zemský hejtman moravský Jan Tovačovský z Cimburku na Tovačově a Jan Mukař z Kokor u Přerova. To bylo doloženo v listu, který je psán, datován a dán na Horním Hluchově v den sv. Augustina (28. srpna) roku 1457.\n\nDle historických zdrojů muselo jít o silnou osobnost, která byla známá svými výpady a nájezdy na panství svých nepřátel. Historické záznamy nevypovídají nic o tom, že by byl nějak napaden. \n\nV historické literatuře je znám jako Jan z Messenpeku, byl psán také jako: Jan z Hluku a z Rožnova (1406), Jan z Messenpeku a na Rožnově (1447), Jan Hlucký z Rožnova či prostě Jan Hlucký (1464), Jan Hlucký z Messenpeku (1466), Jan z Messenpeku a z HelfenŠteina. Někdy je jeho příjmení psáno jako z Mesmpeku.\n\nOd roku 1420 do roku 1434 (1436) držel Hluk, který získal po rodičích, Jiřím z Messenpeku a jeho ženě Anně. Po smrti svého bratra (\"Jiří mladší z Messenpeku\", po otci) panství prodal a vložil do zemských desek bratřím Ctiboru a Arklebovi z Kunovic.\n\nV letech 1434 až 1437 držel v zástavě hrad Helštýn.\n\nV roce 1441 se spolu s Petrem Romanem z Vítovic, s Mikulášem Bítovským sešel na hradě Šaumburku, kdy zde 22. února napsali stížnost Alžbětě Lucemburské, o nevyplacení žoldu spolu s pohrůžkou: že chtějí „\"svého dobývati s Boží pomocí, jakž kolvěk budeme moci\"“. O měsíc později, v březnu 1441, obsadili Svatý Jur (slovensky \"Svätý Jura\"), kde vymáhali dávky od poddaných jednoho z ručitelů za vyplacení slíbené částky, hraběte Juraje z Pezinku.\n\nV polovině 15. století si zvolil jako své sídlo hrad v Rožnově pod Radhoštěm, který v 60. letech 15. století prodal Janu z Cimburka, který byl přední důvěrník krále Jiřího z Poděbrad. \n\nOkolo roku 1459 držel Vsetínské panství. \n\nSvůj rozsáhlý majetek si neudržel na dlouho. Vydržování vlastních žoldnéřů byla v té době nutnost, ale také nákladná záležitost. Jan z Messenpeku díky svým dluhům musel prodávat jeden majetek za druhým, nebo o něj prostě přicházel nuceným převodem. \n\nDle historiků šlo o velmi zdatného úředníka a hospodáře. Za doby, kdy byl kastelánem na Likavě se věnoval kolonizaci a získávání půdy. Stejně jako ostatní část šlechty si uvědomoval svou závislost na poddaných, resp. na výdobytcích jejich práce.\n\nV roce 1446 povolil Meziříčským postavil solnici. Vzdal se na ní práv (\"nároků\") jak pro sebe, tak i pro své potomky. \n\nV roce 1459 (19. prosince) vystavil jistému Martinu Bartoňovi, fojtovi Horní Rokytnice (\"dnes Lhota u Vsetína\"), listinu, kterou obnovil jeho práva, která mu udělili jeho předchůdci, ale také mu dal svolení k výstavbě pily na místě, které si sám určí.\n\nV roce 1462 obnovil bratrům Jindřichu a Václavovi svobodu fojtství v Zubří.\n\nOkolo roku 1466 byl již tak zadlužen, že se jeho věřitele vzdali snahy o vymáhání, exekuci. Jan z Messenpeku zemřel \"\"chudý jako kostelní myš\"\" po roce 1466. Místo úmrtí a pochování není známo. \n\n\n"}
{"id": "1479335", "url": "https://cs.wikipedia.org/wiki?curid=1479335", "title": "Singulární rozklad", "text": "Singulární rozklad\n\nSingulární rozklad (zkratkou SVD podle anglického názvu Singular Value Decomposition) matice je rozklad komplexní nebo reálné matice formula_1 na maticový součin formula_2. Přitom formula_3 je reálná nebo komplexní unitární matice o rozměrech formula_4, formula_5 je reálná nebo komplexní unitární matice formula_6 a formula_7 je matice formula_8 nulová až na případná nezáporná čísla na hlavní diagonále; čísla na její hlavní diagonále se označují jako singulární hodnoty matice formula_1. Hvězdička označuje konjugovanou matici, tedy transponovanou matici komplexně sdružených prvků. Požadujeme-li, jak je obvyklé, aby singulární hodnoty byly seřazeny sestupně, je matice formula_7 určena jednoznačně, naopak matice formula_3 a formula_5 jednoznačné být nemusejí. Singulární rozklad vždy existuje a používá se k řadě teoretických i praktických účelů. Lze ho chápat také jako zobecnění Schurova rozkladu na matice obecného tvaru. Nevýhodou je, že výpočetní náročnost konstrukce singulárního rozkladu roste se třetí mocninou rozměru matic. O vypracování teorie singulárních hodnot se zasloužili matematici Eugenio Beltrami (1873), Camille Jordan (1874), James Joseph Sylvester (1889), Erhard Schmidt (1907), Émile Picard (1910) a Eckart a Young (1936). První algoritmus SVD rozkladu publikovali Gene H. Golub a William Kahan (1965), jeho vylepšenou a dodnes často používanou variantu uveřejnili Golub a Christian Reinsch (1970). \n\nGeometricky existence singulárního rozkladu znamená, že každý lineární operátor mezi reálnými konečněrozměrnými vektorovými prostory lze rozložit na rotaci vzorů (matice formula_13), vynásobení (části) rotovaných vektorů nezápornými koeficienty (singulárními hodnotami) a opětnou rotaci (případně rotaci kombinovanou se zrcadlením) v prostoru obrazů (matice formula_3). Anebo můžeme matice formula_3 a formula_5 interpretovat jako matice přechodu mezi bázemi a říci, že pro každý lineární operátor mezi reálnými konečněrozměrnými vektorovými prostory lze najít dvojici ortonormálních bází (v prostoru vzorů a v prostoru obrazů) tak, že daný operátor se v těchto bázích zapíše jako matice s nezápornými čísly na hlavní diagonále a nulami všude jinde, tj. \"i\"-tou složku vzoru v první bázi násobí \"i\"-tou singulární hodnotou, čímž získá \"i\"-tou složku zápisu obrazu ve druhé bázi. \n\n\n"}
{"id": "1479344", "url": "https://cs.wikipedia.org/wiki?curid=1479344", "title": "Kazi Nazrul Islam", "text": "Kazi Nazrul Islam\n\nKazi Nazrul Islam, bengálsky কাজী নজরুল ইসলাম (24. května 1899 Ásansól – 29. srpna 1976 Dháka) byl indický a bangladéšský muslimský básník píšící v bengálštině. Jeho básně především burcovaly k muslimskému povstání proti Britům.\n\nNarodil se v Bengálsku. Získal náboženské vzdělání a poté pracoval jako muezzin v mešitě. K literatuře se dostal přes divadlo. Po službě v britské armádě se usadil v Kalkatě, kde pracoval jako novinář. Jeho protibritský aktivismus, který se prolínal s jeho básnickou a písňovou tvorbou, ho přivedl několikrát do vězení a získal mu přezdívku \"Bidrohi Kobi\", tedy „Básník rebel“. Od roku 1942 trpěl neznámou chorobou, kvůli níž ztratil hlas a paměť. Oblíbenou teorií bylo, že byl otráven. Roku 1972 ho bangladéšská vláda pozvala do Bangladéše a prohlásila ho národním básníkem. V Bangladéši pak dožil.\n"}
{"id": "1479347", "url": "https://cs.wikipedia.org/wiki?curid=1479347", "title": "Peter Angerer", "text": "Peter Angerer\n\nPeter Angerer (* 14. července 1959 Siegsdorf) je bývalý německý biatlonista, reprezentující západní Německo v letech 1980 až 1988. Po ukončení kariéry provozuje lyžařskou školu v Ruhpoldingu.\n\nNa ZOH 1980 získal bronzovou medaili ve štafetě, v individuálním závodě na 20 km obsadil 27. místo a ve sprintu na 10 km byl osmý. Na ZOH 1984 vyhrál na 20 km, byl druhý ve sprintu a třetí ve štafetovém závodě. Na ZOH 1988, kde byl vlajkonošem západoněmecké výpravy, přispěl ke druhému místu štafety a v obou individuálních závodech skončil na desátém místě.\n\nNa mistrovství světa v biatlonu skončil v roce 1983 druhý na 10 km a třetí na 20 km, má také tři štafetové medaile: stříbro z roku 1981 a bronz z let 1985 a 1987. Na MS 1986 skončil se štafetou rovněž třetí, ale byl diskvalifikován pro užití léku na chřipku obsahujícího zakázané látky. \n\nVe své kariéře vyhrál jedenáct závodů Světového poháru a v sezóně 1982/83 se stal celkovým vítězem. Také vyhrál v letech 1984 a 1985 Holmenkollenský lyžařský festival. \n\nV roce 1984 získal televizní Cenu Bambi. \n"}
{"id": "1479359", "url": "https://cs.wikipedia.org/wiki?curid=1479359", "title": "Dům čp. 199 (Štramberk)", "text": "Dům čp. 199 (Štramberk)\n\nDům čp. 199 stojí na ulici Zauličí ve Štramberku v okrese Nový Jičín. Roubený dům byl postaven v druhé polovině 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 199 byl postaven v druhé polovině 18. století. Dendrochronologický průzkum datoval kácení použitých jedlových kmenů do období let 1778–1780 a 1780–1781. Při přečíslování domů v roce 1771 měl čp. 141 a patřil rodině Kelnarů. V šedesátých letech 20. století byl dům renovován a v roce 2008 byla provedena jeho rekonstrukce. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je situován na ostrohu do křížení ulic Zauličí a Dolní. Pro jeho polohu se mu říkalo \"Ostrov\". Dispozice roubenky je trojdílná se dvěma jizbami a síní. Stavba je roubená z kuláčů. Je postavená na vysoké omítnuté kamenné podezdívce, která vyrovnává svahovou nerovnost, je podsklepená s jedním vchodem z ulice Dlouhá. Štítová průčelí jsou jednoosá. V severovýchodním průčelí je vstup a v protilehlém je jedno kaslíkové okno. Štíty jsou svisle bedněné s výzorníkem, kabřincem nahoře a podlomenicí v patě štítu. Střecha je sedlová s vikýřem. Krytinu střechy tvoří štípaný šindel. Severovýchodní okapová strana je bez otvorů, ve střední části z roubenky mírně předstupuje zděná stěna pece. Jihozápadní okapová strana je čtyřosá se třemi okny a vchodem. Na masivních trámech je umístěna pavlač s bedněným zábradlím, která obíhá jižní okapovou stanu a severozápadní štítové průčelí. V roubence se dochovala původní zděná kamna.\n\n\n"}
{"id": "1479360", "url": "https://cs.wikipedia.org/wiki?curid=1479360", "title": "Kněžice mramorovaná", "text": "Kněžice mramorovaná\n\nKněžice mramorovaná (\"Halyomorpha halys\") je ploštice z čeledi kněžicovitých. Tento druh, původem z Asie, je v Severní Americe a Evropě považován za invazní. V České republice je pozorována od roku 2018.\n\nJde o relativně velký druh kněžice, dosahující velikosti 12‒17 mm. Tmavě zbarvená horní strana těla je pokryta mozaikou žlutohnědých až červenohnědých skvrn, doplněných tmavě zelenými odstíny, s hustým černým tečkováním. Okraje zadečkových článků jsou tmavozeleně kovolesklé, uprostřed vždy se žlutavou skvrnou. Tykadla jsou převážně černá, jen špička a základna posledních dvou článků jsou žlutavé. Spodní strana těla je světlejší (žlutá až žlutohnědá) s řídkým černým tečkováním, stejně jsou zbarveny i nohy. Hlava je obdélníková, vpředu jen mírně zaoblená.\nLarvy tohoto druhu je možno určit podle výrazného trnu na boku hlavy, u paty tykadla.\nV České republice je možno kněžici mramorovanou zaměnit s domácím druhem, kněžicí mlhovitou. Ta je přibližně stejně velká, ale zbarvená více do okrova. Hlava kněžice mlhovité se vpředu zužuje do trojúhelníku a báze zadečku vytváří na břišní straně výrazný trn, dosahující až mezi přední kyčle.\n\nDomovinou kněžice mramorované je východ Asie (Japonsko, sever Vietnamu, velká část Číny, Tchaj-wan, Korea a dálněvýchodní oblasti Ruska), ale od přelomu 20. a 21. století byl zaznamenán její výskyt v Severní Americe, konkrétně v pobřežních oblastech Pensylvánie (2001). Odtud se rychle šířila po celých Spojených státech (v roce 2018 už byla registrována ve 48 státech unie) a také do jižních oblastí Kanady.\nV Evropě se zdá být místem prvního výskytu Lichtenštejnsko a Švýcarsko (2004), odkud se ploštice zřejmě dále šířila do okolních zemí ‒ Itálie (2007), Německa (2011) a Francie (2012). Další ohniska byla zaznamenána v Řecku (Atény, 2011) a také v ruském Soči (2013), zřejmě v souvislosti s přípravami na 22. Zimní olympijské hry, kdy došlo k dovozu velkého množství okrasných rostlin. V říjnu 2013 byl zaznamenán první nález v Maďarsku, přičemž v roce 2018 už byl druh registrován na celém území státu. V letech 2015‒2017 byl dokumentován rozvoj přítomnosti druhu na Balkáně. Ze srpna 2015 existují dva na sobě nezávislé nálezy z Rakouska, v říjnu 2016 byl zaznamenán první výskyt na Slovensku a konečně v srpnu 2018 byla kněžice mramorovaná pozorována i v České republice.\nZatím nejsevernější doložený nález pochází ze Švédska (Stockholm, březen 2016).\nJedinci ploštic jsou setrvale nalézáni při kontrolách dovozového zboží po celém světě (Island, Anglie, Havaj, Austrálie, Nový Zéland). Předpokládá se celkové osídlení evropského kontinentu v pásmu zhruba od 40 do 50° severní šířky, jako nevhodné se zdají být jen Britské ostrovy, Skandinávie a baltské státy.\n\nŽivotní cyklus se liší podle podnebí, ve kterém kněžice žije. V tropických oblastech jižní Číny je popisováno 4‒6 generací ročně, v subtropech (Japonsko, Korea) jen 1‒2. V chladnějších oblastech (Pensylvánie, Švýcarsko) se vyvíjí jen jediná generace za rok, jejíž přezimující dospělci jsou aktivní od dubna a první vajíčka kladou v červnu. Larvy i dospělé ploštice se živí sáním rostlinných šťáv, například z plodů stromů a keřů, ale také zeleniny či luštěnin. Koncem října se dospělci uchylují do zimních úkrytů. Přírodními úkryty mohou být padlé stromy či stromové dutiny, ploštice se ale často stahují i do lidských obydlí, kde mohou ve větším počtu svou přítomností obtěžovat obyvatele. Podobně jako jiné druhy kněžic, také kněžice mramorovaná se v případě ohrožení (manipulace, nechtěné přimáčknutí aj.) brání vylučováním nepříjemně páchnoucího sekretu.\n\nVe své domovině je kněžice považována za škůdce sóji a rýže, v místech zavlečení je schopna konzumovat šťávy mnoha zájmových kulturních plodin, například jabloní, hrušní, broskvoní, vinné révy či různých bobulovin, ze zeleniny vyhledává rajčata, papriky, brukvovité a tykvovité rostliny a mnohé jiné. Při sání dochází k poškození pokožky plodu, což může vést k sekundárním infekcím, znehodnocujícím plod. Specificky při výrobě vína má přítomnost ploštic ukrytých mezi bobulemi hroznů nežádoucí efekt ve formě aromatického znehodnocení lisované šťávy sekretem podrážděných a rozmačkaných jedinců.\n\n"}
{"id": "1479364", "url": "https://cs.wikipedia.org/wiki?curid=1479364", "title": "Krucifix (Studnice)", "text": "Krucifix (Studnice)\n\nKrucifix na podstavě z roku 1823 je umístěn naproti čp. 8 v Bakově, katastrální území Řešetova Lhota, obec Studnice v okrese Náchod. Socha je od 26. listopadu 1997 chráněna jako kulturní památka. Národní památkový ústav tuto sochu uvádí v katalogu památek pod rejstříkovým číslem ÚSKP 12200/6-6012. \n\n"}
{"id": "1479368", "url": "https://cs.wikipedia.org/wiki?curid=1479368", "title": "Turistická značená trasa 1809", "text": "Turistická značená trasa 1809\n\nPočátek turistické trasy se nachází v nevelké vzdálenosti od horní stanice lanové dráhy Špindlerův Mlýn - Pláň na rozcestí se zeleně značenou trasou 4206 ze Špindlerova Mlýna do Pece pod Sněžkou. Trasa nejprve vede severovýchodním směrem k samotné horní stanici lanovky a poté jihovýchodním směrem lesní asfaltovou komunikací přes vrchol Přední Planiny k Boudě Na Pláni. Zde se opět potkává s trasou 4206 s níž vede v krátkém souběhu a poté jižním až jihovýchodním směrem po zpevněných lesních cestách na rozcestí u Krásné Pláně v sedle mezi Přední Planinou a Struhadlem. Zde se potkává se dvěma trasami přicházejícími od Špindlerova Mlýna a to zeleně značenou trasou 4207 na Hrnčířské Boudy a žlutě značenou trasou 7201 do Vrchlabí.\n\n"}
{"id": "1479370", "url": "https://cs.wikipedia.org/wiki?curid=1479370", "title": "Radnice (Turnov)", "text": "Radnice (Turnov)\n\nBudova radnice v Turnově je zachovaná renesanční radnice z roku 1527 tvoří dominantu jižní strany náměstí Českého ráje. Původně raně renesanční stavba, pocházející z roku 1526, byla v polovině 17. století přestavěna v pozdně renesančním slohu. Další přestavby proběhly po požárech v letech 1643 a 1707. Roku 1894 byla radnice přestavěna novorenesančně a z původní výzdoby zbyl jen kamenný znak města se lvem a letopočtem 1526.\n\nV budově má svou pobočku ČSOB, taktéž se zde nachází některé odbory Městského úřadu Turnov.\n"}
{"id": "1479372", "url": "https://cs.wikipedia.org/wiki?curid=1479372", "title": "Dorothea Binzová", "text": "Dorothea Binzová\n\nDorothea Binzová (16. března 1920 Templin – 2. května 1947 Hameln) byla během druhé světové války dozorkyně v Koncentračním táboře Ravensbrück.\n\nBinzová se narodila v německé rodině střední vrstvy v Templinu, Braniborsko, Německo. V srpnu 1939 se dobrovolně přihlásila do kuchyně v Ravensbrücku a následující měsíc dostala pozici jako dozorkyně. Sloužila pod Emmou Zimmerovou, Johannou Langefeldovou a Marií Mandlovou. Pracovala v různých částech tábora včetně kuchyně a prádelny. Byla povýšena a v letech 1943 až 1945 řídila výcvik a přidělovala povinnosti více než 100 ženským dozorkyním. Binzová údajně vyškolila některé z nejkrutějších ženských dozorkyň včetně Ruth Neudeckové. Svědkové dosvědčili, že když se objevila na Appellplatzu rozhostilo se ticho. Nesla v ruce bič, vedle sebe měla na vodítku německého ovčáka a dovedla během okamžiku ukopat vybranou vězeňkyni k smrti.\n\nBinzová uprchla během pochodu smrti z Ravensbrücku. Byla zajata 3. května 1945 Brity v Hamburku a uvězněna v táboře Recklinghausen v Buchenwaldu. Byla odsouzena britským soudem ve věci Ravensbrück za spáchání válečných zločinů a odsouzena k trestu smrti. Dne 2. května 1947 byla oběšena na šibenici ve vězení v Hamelnu.\n"}
{"id": "1479376", "url": "https://cs.wikipedia.org/wiki?curid=1479376", "title": "Der Šenster Gob", "text": "Der Šenster Gob\n\nDer Šenster Gob je pražská akustická hudební skupina zaměřující se na romskou, židovskou a další východoevropskou lidovou hudbu. Skupina propojuje širokou škálu stylů od starých klezmerových nápěvů po novější cigánské jazzové písně, v energických úpravách, avšak s respektem k tradicím. Der Šenster Gob od počátku své existence cestuje po celé Evropě, v roce 2019 měl na kontě přes 400 koncertů ve 24 státech.\n\nSkupina vznikla na podzim roku 2011 jako trio věnující se výhradně židovské hudbě. V roce 2013 prošla instrumentální, personální i repertoárovou proměnou. Skupinu od té doby tvoří čtyři hudebníci v nástrojovém obsazení housle, klarinet, kontrabas a kytara.\n\nVýznamnou součástí historie i současnosti skupiny Der Šenster Gob je busking. První cesty skupiny po Evropě proběhly výhradně za účelem buskingu, v Praze se skupina zapojovala do iniciativ podporujících legalizaci pouličního umění.\n\nRoku 2015 podnikla skupina expedici přes Balkán a Turecko do Gruzie, kde vystoupila v mnoha hudebních klubech s repertoárem upraveným speciálně pro tuto příležitost. \n\nV roce 2017 skupina obnovila i původní sestavu, v níž fungovala do roku 2013. S touto klezmerovou sestavou vystupuje pouze zřídka a zejména v zahraničí. Jelikož název Der Šenster Gob již označuje čtyřčlenné a repertoárově rozmanitější těleso, dostalo se této původní sestavě přídomku Urgob.\n\n\n\n\n"}
{"id": "1479378", "url": "https://cs.wikipedia.org/wiki?curid=1479378", "title": "Laurie Wiltshireová", "text": "Laurie Wiltshireová\n\nLaurie Wiltshireová (* 18. září 1983 Fort McMurray) je bývalá kanadská zápasnice – judistka.\n\nS judem začínala v 10 letech v rodném Fort McMurray. Připravovala se v Calgary pod vedením Garryho Yamashity. V širším výběru kanadské ženské reprezentaci se pohybovala od roku 2002. Od roku 2009 jako reprezentační jednička v pololehké váze do 52 kg. V roce 2012 se na olympijské hry v Londýně nekvalifikovala a vzápětí ukončila sportovní kariéru. Věnuje se trenérské práci.\n\n\n"}
{"id": "1479383", "url": "https://cs.wikipedia.org/wiki?curid=1479383", "title": "Frits Schalij", "text": "Frits Schalij\n\nFrits Schalij (* 14. srpna 1957 Weesp) je bývalý nizozemský rychlobruslař.\n\nV roce 1977 se zúčastnil světového juniorského šampionátu, v dalších letech startoval na domácích nebo méně významných akcích. Na světovém vícebojařském šampionátu debutoval v roce 1980. Během následujících ročníků se na mistrovstvích světa i Evropy pohyboval těsně pod stupni vítězů. Cenný kov poprvé vybojoval na kontinentálním šampionátu 1984, kde získal bronz. Zúčastnil se Zimních olympijských her 1984 (1500 m – 10. místo, 5000 m – 17. místo). Z ME 1985 si přivezl stříbrnou medaili, na MS ve víceboji 1985 byl čtvrtý. V roce 1985 začal startovat ve Světovém poháru. Poslední závody absolvoval v roce 1987.\n\n"}
{"id": "1479386", "url": "https://cs.wikipedia.org/wiki?curid=1479386", "title": "Milohlídka", "text": "Milohlídka\n\nRozhledna Milohlídka leží na vrcholu kopce zvaný Čeřovka. Pod rozhlednou se nachází čedičový lom, který ovšem ohrožoval stabilitu stavby a tak musel být uzavřen. Následně zde byla vystavěna silná opěrná zeď, která má zpevňovat podloží a chránit turisty před pádem do lomu.\n\nByla vystavěna již v roce 1843 (uvádí se i 1844) což ji činí nejstarší rozhlednou v Českém ráji. Nechal ji vystavět tehdejší jičínský hejtman Hansgirg aby poskytl práci a obživu chudším obyvatelům města Jičín a okolí. Stavba byla financována z darů bohatých občanů města Jičín, proto je zde také vytesán nápis \"\"Vystavená ochotou spanilých dárců Milohlídka, v úlevu nuznoživých, k rozkoši krasolibé\"\" .\n\nRozhledna má čtvercový půdorys se základy založenými do pevné skály. Je postavena v novogotickém stylu. Na bocích rozhledny jsou umístěna okna z nichž jedno je lomené a ostatní jsou jednoduchá obdelníková. Vyhlídková plošina je chráněna zdobeným kamenným zábradlím s novogotickými věžičkami v rozích. Celá rozhledna je následně zabezpečena kovovým zábradlím a mřížemi v oknech.\n"}
{"id": "1479387", "url": "https://cs.wikipedia.org/wiki?curid=1479387", "title": "Šintava", "text": "Šintava\n\nŠintava je obec v okrese Galanta na Slovensku ležící na levém břehu řeky Váh. Žije zde  obyvatel.\n\nPrvní písemná zmínka o obci pochází z roku 1074. V obci se nachází římskokatolický kostel svatého Martina z roku 1776.\n\n"}
{"id": "1479388", "url": "https://cs.wikipedia.org/wiki?curid=1479388", "title": "Sadakichi Hartmann", "text": "Sadakichi Hartmann\n\nCarl Sadakichi Hartmann (8. listopadu 1867 − 22. listopadu 1944) byl umělecký kritik, fotograf a básník německo-japonského původu.\n\nHartmann se narodil na umělém ostrově Dedžima v Nagasaki německému podnikateli Carlu Hermanovi Oskaru Hartmannovi a japonské matce Osadě Hartmannové. Vyrostl v Německu a do Filadelfie přijel v roce 1882. Americkým občanem se stal v roce 1894. Byl významným zástupcem modernismu, přátelsky se stýkal s takovými osobnostmi jako byli například Walt Whitman, Stéphane Mallarmé nebo Ezra Pound. Kolem roku 1905 Hartmann pracoval jako příležitostný umělec v newyorském divadle Miner's Theater.\n\nJeho poezie, hluboce ovlivněná symbolisty stejně jako orientální literaturou, zahrnuje \"Drifting Flowers of the Sea and Other Poems\" z roku 1904, \"My Rubaiyat\" (1913) a \"Japanese Rhythms\" z roku 1915. Jeho kritické práce zahrnují \"Shakespeare in Art\" (1901) a \"Japanese Art\" (1904). Hartmann napsal některé z prvních anglických básní haiku. Byl jedním z prvních kritiků fotografie, pravidelnými esejemi přispíval do magazínu \"Camera Notes\" Alfreda Stieglitze. Hartmann publikoval kritiku a prováděl přednášky pod pseudonymem \"Sidney Allen\". Krátce si v roce 1924 zahrál ve filmu Douglase Fairbankse \"The Thief of Bagdad\" roli dvorního kouzelníka.\n\nSvé stáří strávil v Hollywoodu a roku 1942 na ranči své dcery v Banning v Kalifornii. Kvůli svému vysokému věku a chatrnému zdraví byl Hartmann jedním z nemnoha japonských Američanů na západním pobřeží, kdo se vyhnuli masové internaci Američanů japonského původu během druhé světové války, ačkoli ranč často navštěvovalo FBI a místní úředníci. V roce 1944 zemřel při návštěvě druhé dcery v St. Petersburgu na Floridě. Sbírka jeho děl je v majetku univerzity Kalifornie, Riverside, včetně válečné korespondence.\n\n\n\n"}
{"id": "1479393", "url": "https://cs.wikipedia.org/wiki?curid=1479393", "title": "Fiat RS.14", "text": "Fiat RS.14\n\nFiat RS.14 byl italský dálkový námořní průzkumný plovákový letoun vzniklý v době druhé světové války.\n\nTyp RS.14 byl navržen Manliem Stiavellim v závodě CMASA v Marina di Pisa. První ze dvou prototypů vzlétl v květnu 1939. Jednalo se o čtyř- až pětimístný celokovový středoplošník poháněný dvěma dvouhvězdicovými motory Fiat A.74 R.C.38 o výkonu 840 hp (626 kW) instalovanými na křídlech. Samonosné ocasní plochy měly jednoduchou svislou ocasní plochu. Přistávací zařízení bylo tvořeno dvěma plováky nesenými na vzpěrách. Pilot a kopilot seděli v kokpitu vedle sebe, stanoviště palubního radisty se nacházelo za nimi. V prosklené přídi bylo stanoviště pozorovatele nebo bombometčíka. V roli bombardéru mohl být stroj vybaven dlouhou podtrupovou gondolou, v níž mohl nést až 400 kg pum, určených zejména k boji proti ponorkám.\n\nV roce 1943 byl postaven prototyp pozemní verze AS.14, který poprvé vzlétl 11. srpna. Byl navržen jako bitevní letoun vyzbrojený automatickým kanónem ráže 37 mm a kulomety ráže 12,7 mm. Sériová výroba nebyla objednána a vývoj dál nepokračoval.\n\nRS.14 vstoupil do služby u letectva u řady letek dálkového námořního průzkumu, operujících ze základen na pobřeží jak pevninské Itálie, tak Sicílie a Sardínie. Byly užívány k doprovodu konvojů a protiponorkovému hlídkování. Po uzavření příměří z Cassibile mezi Itálií a Spojenci v roce 1943 byla část zbylých strojů provozována italskými leteckými silami bojujícími proti \"Wehrmachtu\". Ke konci války byly používány jako spojovací letadla, nesoucí až čtyři cestující.\n\n\n\nÚdaje podle\n\n\n\n"}
{"id": "1479412", "url": "https://cs.wikipedia.org/wiki?curid=1479412", "title": "Friedrich Rochleder", "text": "Friedrich Rochleder\n\nFriedrich Rochleder (15. května 1819 Vídeň – 5. listopadu 1874 Vídeň) byl rakouský chemik, který se zabýval především chemií rostlin. V letech 1849 až 1870 působil v Praze. \n\nPůvodně měl být stejně jako jeho otec Anton Rochleder lékárníkem, ale nenašel v tomto oboru dostatečné uspokojení. Od roku 1836 studoval na Vídeňské univerzitě lékařství a v roce 1842 získal doktorát. Stejně jako jeho přítel Josef Redtenbacher se pak začal zajímat o chemii a pokračoval ve studiu v Gießenu u Justuse von Liebiga. Liebigovy představy o využití chemie ve fyziologii a zemědělství se doplňovaly s Rochlederovým zájmem o biologii. Po ukončení studia strávil několik měsíců v Paříži a Londýně. V roce 1845 ho ministr hrabě Stadion jmenoval profesorem technické chemie na nově založené Technické akademii ve Lvově. Od roku 1848 byl řádným členem Akademie věd ve Vídni. V roce 1849 se stal profesorem chemie na Univerzitě Karlově v Praze (tehdy Univerzita Karlo-Ferdinandova) a v roce 1870 profesorem obecné a farmaceutické chemie na Vídeňské univerzitě. \n\nNěkteré z jeho nejvýznamnějších prací:\n\n"}
{"id": "1479413", "url": "https://cs.wikipedia.org/wiki?curid=1479413", "title": "Marion Barry", "text": "Marion Barry\n\nMarion Shepilov Barry Jr. (6. března 1936 Itta Bena – 23. listopadu 2014 Washington, D.C.) byl americký politik, člen Demokratické strany a dlouholetý starosta Washingtonu.\n\nVystudoval chemii na Fiskově univerzitě a byl členem bratrstva ΑΦΑ. Angažoval se v hnutí za práva Afroameričanů a v roce 1960 se stal prvním předsedou Student Nonviolent Coordinating Committee. Založil organizaci Pride Inc., která se snažila o snížení nezaměstnanosti mezi černošským obyvatelstvem a poskytovala potravinovou pomoc potřebným. V roce 1971 byl zvolen do školní rady District of Columbia, prosazoval právo federálního distriktu na samosprávu a v roce 1974 se stal členem městské rady. V roce 1977 přežil atentát, který na něj spáchali hanífovští radikálové. V roce 1979 byl zvolen starostou Washingtonu, funkci zastával ve třech volebních obdobích. V roce 1984 podporoval kandidaturu Jesseho Jacksona na prezidenta USA. \n\nV lednu 1990 byl zatčen pro užívání cracku a odsouzen k šesti měsícům odnětí svobody. Po propuštění z věznice se vrátil do politiky a v letech 1995 až 1999 znovu zastával úřad starosty, v letech 2005 až 2014 byl radním za obvod Ward 8. Navzdory drogovému skandálu se těšil mezi obyvateli hlavního města značné popularitě, která mu vynesla přezdívku „doživotní starosta“ (\"Mayor for Life\" byl také titul jeho vzpomínkové knihy). Zemřel ve věku 78 let na zástavu srdce a byl pohřben na Kongresovém hřbitově ve Washingtonu. V roce 2018 mu byla na Pennsylvania Avenue odhalena bronzová socha v nadživotní velikosti. \n\n"}
{"id": "1479416", "url": "https://cs.wikipedia.org/wiki?curid=1479416", "title": "Dům čp. 209 (Štramberk)", "text": "Dům čp. 209 (Štramberk)\n\nDům čp. 209 stojí na ulici Plaňava ve Štramberku v okrese Nový Jičín. Roubený dům byl postaven v roce 1785. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 199 byl postaven roce 1785. V roce 2006 byla provedena jeho generální rekonstrukce, při níž byla vyměněna značná část vadných prvků. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován štítovým průčelím k ulici. Dispozice roubené čási je trojdílná se síní, jizbou a komorou, zadní část je tvořena zděnou přístavbou. Stavba je roubená z tesaných trámů. Je postavena na vysoké omítnuté kamenné podezdívce, která vyrovnává svahovou nerovnost, je podsklepena s jedním vchodem. Štítové průčelí je tříosé s kastlíkovými okny. Štíty jsou svisle bedněné se dvěma okny, kabřincem nahoře a podlomenicí v patě štítu. V kabřinci je uvedeno datum výstavby a rekonstrukce domu. Střecha je sedlová. Krytinu střechy tvoří pásy lepenky.\n\n\n"}
{"id": "1479419", "url": "https://cs.wikipedia.org/wiki?curid=1479419", "title": "Rodinné album", "text": "Rodinné album\n\nRodinné album (\"Family Album\") je americký dvoudílný televizní film stanice NBC z roku 1994, který režíroval Jack Bender podle stejnojmenného románu Danielle Steelové z roku 1985. Film popisuje osudy americké rodiny od 50. do 80. let 20. století.\n\nFaye a Ward se poprvé potkali v roce 1951 během korejské války. On jako voják, ona jako populární hollywoodská herečka hostující na vojenské základně. Po válce ji Ward vyhledá a ožení se s ní. Protože je Ward dědicem rodinné firmy, Faye odejde od filmu a věnuje se rodině. Postupně se jim narodí čtyři děti. Nicméně Ward se o chod firmy nestará a dojde k úpadku. Musejí se přestěhovat do skromnějšího domu a Faye se rozhodne vrátit se k filmu. Ward tuto skutečnost nechce akceptovat a od rodiny se odstěhuje. Faye se postupně vypracuje z herečky na uznávanou režisérku. S Wardem se usmíří a ten dokonce začne produkovat její filmy. Neshody v rodině jsou však vyvolány vztahem k dětem. Nejstarší syn Lionel se svěří, že je gay, za což ho Ward vykáže z domu a zřekne se jej. Druhorozený Greg není úspěšný na univerzitě a přihlásí se jako dobrovolník do Vietnamu. Zde však zahyne. Nezletilá Anne se jako nejmladší cítí v rodině přehlížená a uteče s příslušníky hippies. Po návratu je těhotná, ale svého dítěte se po porodu vzdá. Dcera Valerie je herečkou jako její matka. Poté, co je Faye jako první žena vůbec nominována na \"Oscara\" v kategorii nejlepší režie, žárlí na její úspěch. Ward se po letech usmíří s Lionelem. Anne se v 17 letech zamiluje o mnoho let staršího muže a po dovršení 18 let se s ním ožení, což rodiče jen obtížně akceptují. Nicméně usmíří se. Z Valerie se stane uznávaná herečka. Faye umírá na srdeční vadu. Během pohřbu Ward vzpomíná na společně prožitý život.\n"}
{"id": "1479421", "url": "https://cs.wikipedia.org/wiki?curid=1479421", "title": "Dálnice M86 (Maďarsko)", "text": "Dálnice M86 (Maďarsko)\n\nDálnice M86 je rychlostní silnice v Maďarsku spojující města Csorna a Szombathely. Vychází z dálnice M85. V budoucnosti bude zasahovat až k dálnici M15 a k městu Mosonmagyaróvár a bude z ní vycházet dálnice M76. Je to jedna z velkých maďarských dálnic, která neprochází okolím Budapešti. Dálnice je často používána turisty jedoucími do Chorvatska, kteří při cestě jedou přes Maďarsko.\n\nStavba dálnice začala v roce 2008 u vesnice Vát. Její obchvat o délce 4,56 km byl zprovozněn v roce 2009. Poté začala i stavba úseku mezi Vátem a vesnicí Szeleste, který byl dokončen v roce 2010. Další úsek spojující vesnice Vát, Nemesbőd a město Vép s městem Szombathely byl dokončen v roce 2014. V roce 2013 začala stavba dalších dvou úseků, a to úseku mezi Szelestem a Hegyfalu (dokončen v roce 2015), a konečného úseku mezi Hegyfalu a Csornou (dokončen v roce 2016). V roce 2015 byl taktéž dokončen obchvat Csorny (který částečně patří i dálnici M85). Úsek vedoucí do Mosonmagyaróvár nebyl ještě dostavěn, je zatím ve fázi plánování.\n\nSeznam je ve směru od severovýchodu k jihozápadu; města jsou vyznačena tučně.\n"}
{"id": "1479422", "url": "https://cs.wikipedia.org/wiki?curid=1479422", "title": "Bretschneiderův vzorec", "text": "Bretschneiderův vzorec\n\nV geometrii je Bretschneiderův vzorec následující výraz pro obsah obecného čtyřúhelníku: \n\nformula_2\nZde, , , , jsou strany čtyřúhelníka, je poloviční obvod, a a jsou dva protilehlé úhly. \n\nBretschneiderův vzorec lze použít na jakémkoli čtyřúhelníku, ať už je pravidelný, nebo ne. \n\nNěmecký matematik Carl Anton Bretschneider objevil vzorec v roce 1842. Vzorec byl také odvozen ve stejném roce německým matematikem Karlem Georgem Christianem Staudtem.\n\nOznačte obsah čtyřúhelníku S je pakː \n\nProto \n\nformula_4\n\nformula_5\nVěta kosinova naznačuje \n\nformula_6\n\nprotože obě strany se rovnají čtverci délky diagonály . To může být přepsáno jako \n\nformula_7\n\nPřidá se k výše uvedenému vzorci formula_8 \n\nformula_9\nVšimněte si, že: formula_10\n\nPodle stejných kroků jako ve vzorci Brahmagupty to může být napsáno jako \n\nformula_11\n\nPředstavení polovičního obvodu \n\nformula_12\n\ndosazením výše \n\nformula_13\n\nformula_14\n\na Bretschneiderův vzorec následuje po druhé odmocnině obou stran: \n\nformula_1\n\nBretschneiderův vzorec zobecňuje vzorec Brahmaguptyho pro oblast tětivového čtyřúhelníku , který zase zobecňuje Heronův vzorec pro oblast trojúhelníku. \n\nTrigonometrické přizpůsobení ve vzorci Bretschneidera pro necyklickost čtyřúhelníku může být přepsáno netrigonometricky z hlediska stran a diagonál a \nformula_16\n\n"}
{"id": "1479426", "url": "https://cs.wikipedia.org/wiki?curid=1479426", "title": "Braughing (římské město)", "text": "Braughing (římské město)\n\nBraughing bylo malé město v římské provincii Británie. Jeho latinské jméno se nám nedochovalo.\n\nNa části plochy, kde se starověké městečko nacházelo, se rozkládá vesnice Ford Bridge a prochází tamtudy civilní farní hranice mezi vesnicemi Braughing a Standon v anglickém hrabství Hertfordshire ve východní části Anglie. Leží při dolní, splavné části řeky Rib, která je přítokem řeky Lea). V těch dobách byla řeka mnohem širší.\n\nOsídlení v pozdní době železné v této oblasti dokládá řada příkopů a ohrazených ploch a několik vykopaných dřevěných staveb. Šlo o důležitou osadu, zvl. pro obchod. V této lokalitě se našly mince krále keltského kmene Catuvellaunů Tasciovana (přibližně 20 před n. l. - 10 n. l.), což nasvědčuje tomu, že se její obyvatelé k nimi stýkali.\n\nBrzy po dobytí Británie Římany a vybudování významné silnice Ermine Street a Stane Street u křižovatky těchto dvou cest (a dvou dalších) vyrostla osada. Pravděpodobně měla dvě centra, a to na kopci Wickham Hill a u Skeleton Green, ale nikdy nebyla obehnána hradbami. Obydlená plocha římského města dosahovala nejméně třiceti šesti hektarů. Značnou část města lze rozeznat na fotografiích z letadla. \n\nMěsto bylo vybudováno podle plánu, mělo síť ulic s dřevěnými domy krytými došky. Tak vypadalo přibližně do roku 60 n. l. Nedlouho poté byly postaveny také masivní zděné budovy, včetně domu ve tvaru písmene L s lázněmi, které se používaly ještě ve 4. století, což naznačuje nějakou oficiální funkci.\n\nMěsto s velkou pravděpodobností mělo také chrám nebo tržnici. Počet obyvatel vzrůstal do 2. století, kdy tu vyrostly komerční prostory, domy a dílny. K místním řemeslům patřilo zpracování železa, bronzu a kostí. Nedaleko se nacházela rozsáhlá výroba keramiky. V oblasti Skeleton Green později vznikl hřbitov. Nejmladší římská mince v lokalitě nalezená je spojována s východořímským císařem zvaným Flavius Arcadius (383 - 408).\n\nArcheologický výzkum probíhal v letech 1969-1973. Nálezy z tohoto místa pocházely z doby přibližně 30 až 45 našeho letopočtu. Osídlení římsko-britské pokračovalo do 3. století.\n\n\n"}
{"id": "1479438", "url": "https://cs.wikipedia.org/wiki?curid=1479438", "title": "Fara v Dírné", "text": "Fara v Dírné\n\nFara v Dírné s číslem popisným 4 je klasicistní budova vystavěná v 18. století. V roce 1963 byla zapsána do Ústředního seznamu kulturních památek ČR.\n\nFara se nachází jihozápadně od kostela sv. Vavřince. Stavba je přízemní, stojící na obdélném půdorysu a zastřešená sedlovou střechou. Památkově hodnotné je především průčelí s dochovanými mřížemi v oknech, na kterém je křídlový štít členěný lizénami a otvory. K objektu fary přiléhá stodola a jihozápadně od ní se rozprostírá ovocná zahrada. Areál fary je vymezen ohradní zdí s bránou na východě. Stavba se nachází v dobrém technickém stavu.\n\nPrvní zmínky o faře pocházejí z 14. století, kdy byla Dírná pod Chýnovským vikariátem. Další zmínka pochází z roku 1706, kdy byla znovu zřízena. Fara byla vystavěna ve 2. polovině 18. století.\n"}
{"id": "1479444", "url": "https://cs.wikipedia.org/wiki?curid=1479444", "title": "Samuel Doe", "text": "Samuel Doe\n\nSamuel Kanyon Doe (6. května 1951 Tuzon – 9. září 1990 Monrovia) byl liberijský voják a politik. \n\nPocházel z etnické skupiny Kranů žijících ve východní části Libérie. Byl prvním domorodým prezidentem Libérie po dlouhém období politické a hospodářské hegemonie Amerikanoliberijců.\n\nJako seržant liberijské armády vedl státní převrat v dubnu 1980, při kterém byl zabit prezident William Tolbert, následovalo zatýkání a vraždění funkcionářů amerikanoliberijské True Whig Party. Doe stanul v čele vládnoucí vojenské junty, v roce 1984 založil National Democratic Party of Liberia a nechal v referendu schválit novou ústavu. O rok později byl zvolen prezidentem, i když volby provázelo podezření z rozsáhlých podvodů.\n\nJeho režim se v mezinárodní politice orientoval na Spojené státy americké. Díky daňovým úlevám přilákal do země zahraniční investory a poskytováním levné vlajky se liberijské loďstvo stalo za jeho vlády jedním z největších na světě. Autoritářská a zkorumpovaná vláda v očích veřejnosti ztrácela na popularitě. V roce 1985 byl potlačen pokus o převrat, který vedl generál Thomas Quiwonkpa, v roce 1989 vznikla National Patriotic Front of Liberia, která zahájila proti Doeovi ozbrojený boj po celé zemi. V září 1990 dobyli rebelové, které vedli Charles Ghankay Taylor a Prince Yormie Johnson, hlavní město Monrovii. Doe byl zatčen, mučen a popraven, vítězové pořídili videozáznam jeho smrti. Poté Libérie upadla do občanské války mezi různými politickými frakcemi, která trvala do roku 1997. \n\n \n"}
{"id": "1479446", "url": "https://cs.wikipedia.org/wiki?curid=1479446", "title": "Agromotor Magma", "text": "Agromotor Magma\n\nMagma je český malý nákladní automobil s trambusovou kabinou svařenou z ocelových profilů. Jednoduchým hranatým vzhledem připomíná Multicar M25, jehož je českou alternativou. Vyráběn byl společností Agromotor Velké Meziříčí. Od roku 1997 byla výroba převedena pod společnost Alfine. \nNosnost činila až 1800 kg. Hmotnost celková je 3500 kg. \n\nMotor byl montován zážehový Škoda 781.135 do roku 1996 a vznětový Peugeot XUD 9. Ze Škody Favorit byly také převzaty některé interiérové díly. \n\nDodáván byl jak pohon zadní nápravy, tak i pohon všech kol. Mezi léty 1996–2000 bylo smontováno podle SAPu 512 kusů. Počet smontovaných vozidel Magma do roku 1996 není znám. Konkurencí byly vozy Destacar, STAS Pony, VAB Microcar M19 či východoněmecký Multicar\n"}
{"id": "1479464", "url": "https://cs.wikipedia.org/wiki?curid=1479464", "title": "Zákeřnice červená", "text": "Zákeřnice červená\n\nZákeřnice červená (\"Rhynocoris iracundus\") je dravý hmyz patřící do čeledi zákeřnicovitých.\n\nZákeřnice červená je nápadně zbarvená, základní barva těla je červená s černými skvrnami. Má protáhlou hlavu se silně vyvinutým bodavým sosákem. Celé tělo je drobně ochlupené.\nDosahuje velikosti 14–17 mm.\n\nAreál výskytu se rozprostírá od Středomoří přes střední Evropu dále na východ přes střední Asii až po Čínu. Severozápadní hranice výskytu probíhá přes Německo. Na území ČR je druh poměrně hojný především v nížinách a pahorkatinách.\n\nZákeřnice žije na výhřevných stepních a lesostepních stanovištích. Dospělci se vyskytují od května do srpna. Nymfy žijí na povrchu země, zatímco dospělci se pohybují mezi stébly travin a na květech rostlin, kde čekají na oběť. Zimu přežívá stádium nymfy.\n\n"}
{"id": "1479465", "url": "https://cs.wikipedia.org/wiki?curid=1479465", "title": "Kostel svatého Jiljí (Železnice)", "text": "Kostel svatého Jiljí (Železnice)\n\nKostel svatého Jiljí je stavba v jižní části města Železnice. Římskokatolický barokní farní kostel je zasvěcen svatému Jiljí.\n\nKostel má křížový půdorys s presbytářem, sakristiemi po stranách a v patře s oratoří. \n\nLoď je zakončena věží, která byla v roce 1852 zvýšena o jedno patro. Kostel má také nově opravené varhany od Josefa Kobrleho z roku 1897. Na kupoli si lze všimnout obrazů sv. Václava, sv. Víta, sv. Vojtěcha, sv. Prokopa a uprostřed Beránek Boží. Boční oltáře jsou zasvěceny sv. Anně a sv. Jana Nepomuckému. V kostele bude umístěno 8 vitráží a to sv. Františka, sv. Jana Nepomuckého, sv. Edith Steinové, sv. Anežky a sv. Maxmiliána Maria Kolbe (poslední tři jsou připravovány).\n\nOkolo roku 1200 byl na místě kostela sv. Jiljí postaven románský jednolodní kostel svatého Jana Křtitele. Kostel byl v letech 1727-1731 přestavěn v barokním slohu, vysvěcen byl 3. září 1731 jako kostel filiální a od roku 1751 je kostelem farním. V roce 1803 se naklonil sanktusník, který se měl zbourat, ale byl nahrazen novou věžičkou. V roce 1837 byla díky P. Antonínu Müllerovi instalovaná křížová cesta. V roce 1874 byly opraveny, presbytář a oratoř a pozlacena kazatelna, o rok později byl opraven oltář sv. Anny. V roce 1884 byla zakoupena lampa pro věčné světlo. V roce 1888 byl pořízen nový oltář Sedmibolestné rodičky Boží od Josefa Pátého z Pecky a zakoupena socha svaté Anny. V roce 1893 byly zakoupeny vyřezávané jesličky. V roce 1897 byl zbořen dřevěný kůr a postaven nový kůr zděný. V roce 1897 byl celý kostel vymalován, na kopuli vymalovány obrazy sv. Václava, sv. Víta, sv. Vojtěcha, sv. Prokopa a uprostřed Beránek Boží. V roce 1927 byl pozlacen celý hlavní oltář a proběhla oprava andělů. V roce 1969 byla pořízena nová zpovědnice. V roce 1980 byla nově pokrytá střecha Alukritem. V roce 2005 byla zadní část kostela opravena pro pořádání výstav obrazů a fotografií. V roce 2013 byla opravena severní oratoř. V letech 2017-2019 proběhla oprava stropu kostela v důsledku narušení základů suchem.\n\n"}
{"id": "1479475", "url": "https://cs.wikipedia.org/wiki?curid=1479475", "title": "Martin Beck", "text": "Martin Beck\n\nMartin Beck je fiktivní literární a posléze také filmová a televizní postava, detektiv švédské policie. Poprvé se objevil jako hlavní vyšetřovatel v sérii deseti tzv. \"románů o zločinu\" od švédské autorské dvojice Maj Sjöwallová – Per Wahlöö, která byla knižně vydána v letech 1965 až 1975 v nakladatelství Norstedts Förlag a přeložena do mnoha jazyků, včetně češtiny. Všech deset románů bylo mezi lety 1967 až 1994 zfilmováno, některé i dvakrát (ovšem v různých zemích a s různým hereckým obsazením), z toho šest filmů bylo natočeno v letech 1993–1994, kde hlavní roli Martin Becka ztvárnil známý švédský herec Gösta Ekman.\nMezi lety 1997 až 2018 bylo natočeno dalších 38 filmů (některé se vysílaly pouze v televizi), kde také vystupuje postava Martina Becka (hraje ji Peter Haber) a další kriminalisté z románů, ale příběhy těchto filmů již nevychází z literární předlohy a odehrávají se v době, kdy byly jednotlivé filmy natočeny.\n\nSjöwallová a Wahlöö napsali od poloviny šedesátých do poloviny sedmdesátých let 20. století 10 románů, později souhrnně označovaných \"10 románů o zločinu\", ve kterých vystupuje Martin Beck a několik dalších kriminalistů ze stockholmského oddělení vražd (ve většině románů se vyskytují též kriminalisté z Malmö a dalších míst).\nToto označení vzniklo tak, že první kniha vyšla ve Švédsku pod názvem Roseanna, s podtitulem \"roman om ett brott\", tedy \"román o zločinu\". Autoři tím chtěli zdůraznit, že se nejedná o klasickou detektivku (kde vystupuje geniální detektiv, řešící „od stolu“ svou inteligencí či dedukcí komplikovanou šarádu), ale román, ve kterém se stane skutečný zločin ve skutečných reáliích a který klade důraz na neidealizovaný popis práce a postupů policie. Po velkém úspěchu románu Roseanna se autoři rozhodli, že napíší právě deset knih s touto tematikou a pojem \"román o zločinu\" nebo\n\"10 románů o zločinu\" či obdobný se stal často používaným souhrnným označením pro celou tuto sérii nejen ve švédštině, v češtině, ale i dalších jazycích (např. německy \"Roman über ein Verbrechen\", anglicky \"The Story of a Crime\"). Vedle důrazu na popis práce policie se autoři věnují i pečlivé postupné charakterizaci jednotlivých hlavních postav a vývoji jejich osudů. Jsou rovněž považováni za zakladatele žánru Nordic noir.\n\nRomány se dočkaly řady vydání ve švédštině, angličtině, němčině, španělštině, francouzštině, italštině, češtině a dalších jazycích.\n\nVe Švédsku romány poprvé vycházely v letech 1965 až 1975 v nakladatelství Norstedts Förlag. Až do roku 1972, kdy vyšel osmý román Záhada zamčeného pokoje, vycházela podle plánu každý rok jedna kniha. Devátý román Vrah policistů místo 1973 vyšel až 1974, což bylo způsobenou vážnou nemocí, které v roce 1975 Per Wahlöö podlehl. Název prvního románu je křestní jméno americké turistky, která je na začátku knihy zavražděna, většina překladů ho proto převzala (kromě německého vydání). Švédský název čtvrtého románu je narážka na původně britskou písničku, která byla přeložena i do švédštiny. Kromě angličtiny tak román vyšel pod různými názvy. Název šestého románu je slovní hříčka a současně napodobenina \"„Polis polis potatisgris“\" (doslova „Policie, policie, bramborové prase“), což byl pokřik, který demonstranti skandovali na různých demonstracích v 60. letech.\n\nAnglické překlady poprvé vyšly v letech 1967 až 1976 v nakladatelství Pantheon Books, případně pro britský trh v nakladatelství Victor Gollancz. Později vyšly ještě v mnoha reedicích různých nakladatelství (např. Vintage Books, HarperCollins, Penguin Random House), často v jednotné grafické úpravě všech svazků. Názvy anglických vydání většinou odpovídají původním švédským (první román je bez podtitulu, název sedmého je zkrácen), zcela odlišný je pouze název šestého románu.\n\nPrvní tři romány vyšly v roce 1974 ve společném svazku v edici „3x...“, nakladatelství Odeon, překlad František Fröhlich, který napsal také doslov. V témže roce vyšel v nakladatelství Mladá fronta čtvrtý román Noční autobus: název zcela odlišný od švédského, který ale dobře vystihuje hlavní dějovou linii (píseň, podle které je pojmenováno švédské i anglické vydání není v češtině příliš známá). Další romány vycházely „na přeskáčku“ celkem ve třech nakladatelstvích a v různých edicích. Do roku 1983 vyšlo 9 románů (Noční autobus vyšel v druhém vydání již roku 1978, není v tabulce).\n\nV roce 1984 začaly romány vycházet znovu v nakladatelství Svoboda jako \"souborné vydání\" v jednotné grafické úpravě v edici \"„10 románů o zločinu“\", také „na přeskáčku“, poslední román vyšel v roce 1990. Mezitím ale ještě poprvé, mimo tuto edici a v jiném nakladatelství vyšel šestý román Policie pomo pije (Odeon, 1987). Dvě tabulky shrnují první a souborné vydání. Většina románů vyšla ještě v různých reedicích po roce 1990 (nakladatelství Ikar, Levné knihy). Knihovna a tiskárna pro nevidomé K. E. Macana kromě toho vydala některé romány v Brailově písmu anebo jako audioknihy. Reedice a tato speciální vydání jsou uvedena v článcích o jednotlivých románech.\n\nVe Spolkové republice Německo romány poprvé vyšly v letech 1968 až 1977 (jednotlivé tituly vždy dva až tři roky po vydání originálu) v nakladatelství Rowohlt Verlag, v roce 2008 vyšly všechny romány v nových překladech ve stejném vydavatelství. V NDR nakladatelství Volk und Welt vyšly rovněž všechny tituly, většina však až v 80. letech, některé romány s odlišným názvem (viz tabulka). Za zmínku stojí zcela odlišný název prvního románu (zatímco anglické, české, francouzské, španělské i italské vydání převzalo původní název), čtvrtý román, kde vydání v SRN zvolilo popisný název, zatímco v NDR román vyšel pod názvem, který se shoduje se švédským i anglickým vydáním (a je narážkou na název písně), odlišný je i název pátého a šestého románu (kde původní švédský název je slovní hříčka, německý název vychází z hlavní dějové linie).\n\nVe francouzštině začaly překlady vycházet v roce 1970 a do roku 1972 vyšlo prvních šest románů, i když v odlišném pořadí: viz tabulka níže. Vždy je uveden název prvního vydání, název dalšího vydání je uveden, jen pokud se odlišuje.\n\nVe Španělsku jednotlivé romány začaly vycházet v 70. let 20. století, zpočátku ovšem byly překládány z angličtiny (takže není překvapivé, že španělské názvy často odpovídají anglickým), až později byly romány znovu přeloženy přímo ze švédštiny.\n\nV Itálii začalo jednotlivé romány vydávat milánské nakladatelství Garzanti, pozdější souborné vydání vyšlo v nakladatelství \"Sellerio\".\n\nKaždý román je napsán jako samostatná jednotka, ve kterém se řeší (a je vyřešen) odlišný závažný kriminální případ (případy), ale současně můžeme sledovat osudy všech postav v průběhu 10 let, kdy knihy vycházely. Můžeme tak román od románu sledovat jak postavy stárnou, postupují v kariéře (někteří i umírají), ale velká pozornost je věnována také jejich osobnímu, partnerskému a rodinnému životu. Jednotlivé postavy se proto seznamují i rozvádějí, jejich děti rostou a dospívají. Kromě těchto osudů, které na sebe plynule navazují v každém dílu, autoři rozvíjejí řadu dějových linií, kterých si všimne jen pozorný čtenář. Např. Lennart Kollberg v prvním románu Roseanna zneškodní unikajícího vraha nevídaným chmatem a jen stručně kolegům vysvětlí, že se ho naučil na vojně během parašutistického výcviku. Až v sedmé knize Säffleská bestie se čtenář dočká podrobného objasnění, kdo, kdy, kde a proč ho tento a obdobné chvaty naučil. Tyto „skryté“ návaznosti se týkají i pachatelů, např. v devátém románu Vrah policistů znovu vystupuje Folke Bengtsson, který před devíti lety zavraždil americkou turistku Roseannu.\n\nAutoři byli velmi levicoví, proto je v románech velká pozornost věnována také sociálním otázkám a objevuje se zpočátku nenápadná, ale postupně sílící\nkritika dobových nedostatků švédského státu blahobytu, takže v posledních dílech je mnohými považována až za přehnanou.\nVětšinou je však umně začleněna do charakteristiky pachatelů a bez ní by jejich činy vlastně nedávaly smysl. Např. v šestém románu Policie pomo pije průmyslník Palmgren zničil Bertilu Svenssonovi celý život. Nejprve kvůli němu přišel o práci, poté jeho rodinu vystěhovali z bytu (činžáky také patřily Palmgrenovi), nakonec se mu rozpadla rodina a rozvedl se. Přesto vraždu neplánoval, ale když jel na kole náhodou okolo hotelu, „přeskočilo“ mu a Palmgrena zabil, aniž by přemýšlel zda a kudy uteče. Obdobně v románu Säffleská bestie Åke Erikssonovi (původně také policista) zemřela žena v policejní cele, kde byla svévolně zadržována, navíc byla Finka, neuměla dobře švédsky a trpěla diabetem. Později rovněž přišel o práci a když mu úřady odebraly i dceru, skončil na střeše činžáku a pálil po každém policistovi, který se v širokém okolí objevil.\n\n\n\n\n\n\n\n\n\n\n\n\n\n\n\"Ahlberg\": jeden z policistů z města Motala, Beck se s ním spřátelí v prvním románu během vyšetřování vraždy Roseanny, v druhém mu posílá pohlednici z Budapešti a ve třetím románu ho dokonce jede do Motaly navštívit (oficiálně tam jede pracovně). \"Herrgott Nöjd\" (Herrgott Allwright v anglických vydáních): zemitý policista z venkovské oblasti na jihu Švédska, kraj Skåne, městečko Anderslöv. Beck se s ním spřátelí v devátém románu během vyšetřování a v desátém románu je (stejně jako řada dalších policistů) na několik dní převelen do Stockholmu pro zajištění gigantické bezpečnostní akce spojené s návštěvou senátora. Beck se s ním nejprve setká služebně, poté se jeden večer uskuteční srdečné setkání s Martinem a Rheou doma.\n\n\"Sten Olsson\", kterému ale všichni říkají \"Buldozer Olsson\": je zaneprázdněný, energický prokurátor, který je doslova posedlý bankovními loupežemi.\nVelký prostor dostal v románu Záhada zamčeného pokoje, kde poprvé šéfuje Zvláštní skupině pro potírání bankovních loupeží (k jejich nelibosti jsou do ní jmenování také Kollberg a Larsson, díky čemuž si vzájemně lépe porozumí). Významnou roli má i v posledním románu. \"Strömgren\": je stockholmský detektiv, normálně pracuje v jiném oddělení, ale v desátém románu je přiřazen do zvláštního týmu Martina Becka. Ví se o něm jen málo (ani Beck ani Larsson ho nemají v oblibě), ale evidentně donáší Bulldozeru Olssonovi důvěrné informace z Beckova zvláštního týmu.\n\n\"Bo Zachrisson\": nekompetentní osoba, která zpackala počáteční vyšetřování vraždy starého muže v románu Záhada zamčeného pokoje. Člověk, který se dle mínění Becka nikdy neměl stát policistou, natož pak kriminalistou. V románu Teroristé ho Larsson zařadí na zvláštní „seznam blbců“ (kde jsou také Kenneth Kvastmo, Karl Kristiansson a další), aby tito policisté zůstali během akce na strážnících, kde udělají nejméně škody. \"Richard Ullholm\": pedantický policista, který neustále vznáší nesmyslné nebo alespoň nepodstatné stížnosti na všechny své kolegy. Je rovněž zapsán do „seznamu blbců“. Ale \"Eric Möller\", šéf bezpečnostní policie, je omylem všechny zařadí do týmu, který zajišťuje tělesnou ochranu. Špatně prohlédnou kostel Riddarholmskyrkan a nepřímo tak zaviní selhání ochranky.\n\n\"Backlund\": další kriminalista z Malmö, ale na rozdíl od Månssona dost neschopný a bez nápadů. Při výslechu dává svědkům nesmyslné otázky a zaměřuje se na nepodstatné věci. Nedostatek odborných dovedností se snaží nahradit papírováním. \"Emil Elofsson\" a \"Gustav Borglund\": pracují spolu v jedné hlídce, také v Malmö. Objevují se se v pátém a devátém románu. Zde jsou policejní hlídky rozšířeny na tříčlenné, takže do vozu jim přibude ještě \"David Hector\". Všichni tři jsou vážně postřeleni a Borglund nakonec umírá na infekčním oddělení kliniky v Malmö.\n\nVšech deset románů bylo mezi lety 1967 až 1994 zfilmováno, některé i dvakrát, ovšem v různých zemích (kromě Švédska také USA, Lotyšsko resp. Sovětský svaz, Maďarsko a Německo, Československo, Nizozemí a Belgie), s různým hereckým obsazením a některé také s názvem filmu odlišným od knižní předlohy. Prvním hercem, který ztvárnil roli Martina Becka byl Keve Hjelm v roce 1967. Dalším švédským hercem, který si tuto roli zahrál, byl Carl-Gustaf Lindstedt. Celkem šestkrát si tuto roli zahrál známý švédský herec Gösta Ekman a to v letech 1993 až 1994. Pro americké diváky je v roli Becka nejznámější Walter Matthau ve filmu \"Smějící se policajt\" z roku 1973. Ve filmu se detektiv jmenoval Jake Martin, také děj filmu byl upraven a přemístěn do San Francisca. Další zahraniční herci, kteří si zahráli roli Martin Becka, byli lotyšský herec Romualds Ancāns, známý anglický herec Derek Jacobi (film byl natáčen převážně v Budapešti, kde se odehrává většina děje knižní předlohy), československý herec Jan Teplý a nizozemský herec Jan Decleir. Celkem bylo natočeno nejméně 13 filmů, tři romány byly zfilmovány dvakrát: Roseanna (román), Policie pomo pije a Záhada zamčeného pokoje: z toho jednou jako československý TV film.\n\nV letech 1993 až 1994 bylo natočeno šest švédských (resp. švédsko-německých) filmů podle původních románů autorské dvojice. Scénáře napsali\nJonas Cornell (č. 2), Pelle Berglund a Jonas Cornell (č. 3), Jonas Cornell a Daniel Alfredson (č. 4) Rainer Berg a Beate Langmaack (1, 5, 6).\nfilmy režírovali Hajo Gies (č. 1), švédský režisér Daniel Alfredson (2, 4), Pelle Berglund (č. 3) a rakouský režisér Peter Keglevic (5, 6).\nObsazení vybraných rolí: Gösta Ekman – Martin Beck, Kjell Bergqvist – Lennart Kollberg, Rolf Lassgård – Gunvald Larsson,\nNiklas Hjulström – Benny Skacke, Bernt Ström – Einar Rönn, Torgny Anderberg – Evald Hammar, Ing-Marie Carlsson – Gun Kollbergová.\n\nVe filmu \"Stockholm Marathon\", v Německu byl uváděn pod alternativním titulem \"Der Tod läuft mit\" (Smrt běží s tebou),\njednu z rolí zahrála také německá herečka Corinna Harfouch. Jako zajímavost lze uvést, že Maj Sjöwallová se nejen zčásti podílela na scénářích,\nale ve všech filmech kromě Policie pomo pije si také zahrála různé malé role (viz tabulka).\n\nMezi lety 1997 až 2018 bylo natočeno dalších 38 filmů (některé se vysílali pouze v televizi), kde také vystupuje postava Martina Becka (hraje ji Peter Haber) a další kriminalisté z románů, ale příběhy těchto filmů již nevychází z literární předlohy a odehrávají se v době, kdy byly jednotlivé TV filmy natočeny. Pochopitelně jednotlivé postavy byli také „omlazeny“, protože v původních románech stárli přesně tak, jak odpovídalo době mezi vydáním jednotlivých knížek. V roce 1975 (vydání posledního románu) bylo Martinovi Beckovi přibližně 51 let, takže v roce 2018 by mu muselo být již přes 90 let.\n\nDo konce roku 2018 bylo natočeno celkem 7 řad seriálu, první tři řady nebyly v České republice (zatím) vysílány, čtvrtá až sedmá řada (14 filmů),\ntedy od 25. filmu natočeného v roce 2009, byly v premiéře odvysílány najednou na televizi Prima pod společným názvem\nStíny nad Stockholmem od 1. září do 1. prosince 2018.\n\nVe Velké Británii BBC nastudovala rozhlasové dramatizace všech románů a začala je vysílat v říjnu 2012 pod společným názvem \"The Martin Beck Killings\":\nVraždy (vyšetřované) Martinem Beckem. Roli Martina Becka hrál Steven Mackintosh, Lenarta Kollberga Neil Pearson, Gunalda Larssona Ralph Ineson,\nEinara Rönna Russell Boulter, Frederika Melandera Adrian Scarborough.\n\nRozhlasové adaptace jednotlivých románů bylo poprvé vysílány takto:\n\nV SRN byly jako rozhlasové hry natočeno rovněž všech deset románů, ale na rozdíl od BBC v mnohem větším časovém rozpětí (1978 až 1995) a v několika různých rozhlasových a televizních společnostech.\n\nTechnika psaní autorské dvojice, kdy pečlivě kombinovali detektivku s důrazem na sociální otázky získala velkou pozornost. Tento koncept byl dále rozvinut v 90. letech 20. století v díle Henninga Mankella s postavou \"Kurta Wallandera\" a na počátku 21. století v díle Stiega Larssona s jeho trilogií Milénium s \"postavou Lisbeth Salanderové\". Jejich dílo ovlivnilo nejen švédské, ale i další autory, např. jsou uváděni jako jedna z hlavních inspirací pro významného norského spisovatele Jo Nesbø. Kerstin Bergman poznamenává, že „to, co způsobilo, že romány autorská dvojice Sjöwallová – Wahlöö tak vyčnívají nad předchozími krimi romány – a co je učinilo tak vlivnými\nv následujících desetiletích – bylo především vědomé zahrnutí kritického pohledu na švédskou společnost.“ Základní koncept tak dal postupně vzniknout celému žánru Nordic noir.\n\nAutoři obdrželi též řadu ocenění: za román Noční autobus získali prestižní \"cenu Edgar\" od \"The Mystery Writers of America\" (navíc jako vůbec první neanglicky psaný román, který dostal toho vyznamenání). Stejná \"The Mystery Writers of America\" v roce 1995 ohodnotila tuto knihu jako druhý nejlepší román všech dob v žánru \"best police procedural\" (na prvním místě se umístil román \"Dance Hall of the Dead\" od Tony Hillermana). V roce 2013 získali ve Španělsku cenu \"Premio Pepe Carvalho\" za žánr detektivní literatury.\n\n"}
{"id": "1479476", "url": "https://cs.wikipedia.org/wiki?curid=1479476", "title": "Rudabánya", "text": "Rudabánya\n\nRudabánya [rudabáňa] je město v severovýchodním Maďarsku v župě Borsod-Abaúj-Zemplén, spadající pod okres Kazincbarcika. Nachází se asi 30 km severozápadně od Miškovce. V roce 2015 zde žilo 2 502 obyvatel. Podle údajů z roku 2006 zde bylo 2 246 (85,76 %) Maďarů, 323 (12,3 %) Romů, 42 (1,6 %) Němců, 5 (0,19 %) Slováků a 4 (0,04 %) Poláků.\n\nNejbližšími městy jsou Edelény, Kazincbarcika, Putnok a Sajószentpéter. Blízko jsou též obce Felsőkelecsény, Felsőtelekes, Ormosbánya a Szuhogy.\n\n"}
{"id": "1479477", "url": "https://cs.wikipedia.org/wiki?curid=1479477", "title": "Edward Wyllie", "text": "Edward Wyllie\n\nEdward Wyllie (1848 − 1911) byl americký fotograf. Zabýval se fotografováním duchovních jevů, fotografiemi duchů či spirituální fotografií.\n\nWyllie se narodil v Kalkatě v Indii a v roce 1886 se přestěhoval do Kalifornie, kde pracoval jako fotograf. Zabýval se fotografováním duchovních jevů, fotografiemi duchů či spirituální fotografií. Jeho fotografie duchovního světa však byly pořizovány za pomoci podvodu. V jeho domě byly nalezeny negativy předem zhotovených duchovních snímků. Bylo také zjištěno, že Wyllie prováděl \"manipulaci drobných kreseb duchů metodou malování světlem a přidáním na fotografickou desku\", ke které se doznal.\n"}
{"id": "1479478", "url": "https://cs.wikipedia.org/wiki?curid=1479478", "title": "Almáskeresztúr", "text": "Almáskeresztúr\n\nAlmáskeresztúr (vyslovováno [almáškerestúr], ) je malá vesnička v Maďarsku v župě Baranya, spadající pod okres Szigetvár. Nachází se asi 11 km severovýchodně od Szigetváru. V roce 2015 zde žilo 81 obyvatel, z nichž jsou (dle údajů z roku 2011) 94,7 % Maďaři, 9,2 % Němci a 2,6 % Chorvati.\n\nJedinou sousední vesnicí je Mozsgó.\n"}
{"id": "1479484", "url": "https://cs.wikipedia.org/wiki?curid=1479484", "title": "Centristická demokratická internacionála", "text": "Centristická demokratická internacionála\n\nCentristická demokratická internacionála (CDI, : \"Centrist Democrat International\") je celosvětová křesťansko-demokratická politická organizace, sdružující křesťansko-demokratické, centristické a další politické strany.\n\nOrganizace byla založena v roce 1961 na světové konferenci v Chile, jako Křesťansko-demokratická světová unie (CDWU), jež se snažila vybudovat novou jednotnou organizaci na odkazech křesťansko-demokratických internacionál v minulosti a vytvořit tak na idejích křesťanské třetí cesty alternativu k Socialistické internacionále.\n\nV roce 1982 byla přejmenována na Křesťansko-demokratickou internacionálu (CDI), poté v roce 1999 na název Křesťansko-demokratická internacionála lidových stran (CDPPI) a v roce 2001 na současný název Centristická demokratická internacionála (CDI).\n"}
{"id": "1479485", "url": "https://cs.wikipedia.org/wiki?curid=1479485", "title": "Swan (příjmení)", "text": "Swan (příjmení)\n\nSwan (anglicky labuť) je příjmení patřící více osobám:\n\n"}
{"id": "1479494", "url": "https://cs.wikipedia.org/wiki?curid=1479494", "title": "Kostnice a kaple Nejsvětější Trojice", "text": "Kostnice a kaple Nejsvětější Trojice\n\nHaštalská kostnice, později přestavěná na kaplí Nejsvětější Trojice, byla na svatohaštalském hřbitově na Starém Městě v Praze již od středověku, pochází z vrcholného baroka. Obraz na fasádě domu pochází z roku 1717.\n\nPrvní písemné zmínky o kostnici pochází z roku 1601. V roce 1702 společně s kostelem vyhořela. Nový krov byl vyzdvižen v roce 1702 z odkazu Marty Lochmanové a v roce 1717 byla postavena nová kostnice, která fungovala přibližně dalších 100 let, neboť v roce 1832 byl svatohaštalský hřbitov zrušen a kostnice se stala obydlím kostelníka.\n\nTehdy byl zrušen nástup do kaple ze západu a odstraněn hlavní vstup a současně byla pozměněna dispozice kaple, kde nejspíš probíhala souvislá chodba do někdejší sakristie (nyní kuchyň). Vstup do kostela byl pravděpodobně veden v jižním průčelí. Přeměna funkce budovy měla za důsledek zrušení chodby po severní straně horní kaple a likvidaci přímého přístupu v západní průčelí. Zároveň byl odstraněn i původní sestup do kostnice.\n\nNevysoké stavení lichoběžného půdorysu stávalo v severovýchodním koutě hřbitova kostela sv. Haštala. Plochý rozvrh západního průčelí není osový, ale je posunut k jihu. Uprostřed, z líce zdiva, vystupuje plochý rizalit s oknem bytu. Původně v něm byl osazen portál a nad ním menší okno. Hlavní římsa má složitou profilaci, nad rizalitem vyrůstá nevysoký trojúhelný fronton. V nadpraží je vyryt letopočet 1660. Uprostřed jižního průčelí je dole patrno okénko někdejší kostnice a nad ním je nově prolomené okno. Ještě výš je hluboký segmentově vrcholící výklenek. Zazděné původní okno, nad ním se segmentově vydouvá hlavní římsa. Po levé straně, při jihozápadním nároží kostnice, je stěna pokrytá malbou Nejsvětější Trojice v prostém omítkovém rámu nahoře půlkruhově ukončeném. Tato malba je z roku 1717 a nese nápis Stma Trinitas miserere nobis. V jihozápadním a jihovýchodním nároží budovy jsou patrny stopy malované rustiky tvořené temnými obdélníky na žlutém podkladě. V nejvyšší části průčelí, blízko u středu fasády je zazděné kasulové okno, které proniká do hlavní římsy, jež se mu vyhýbá segmentovým obloukem. Dole dříve bylo velké půlkruhové okno, které bylo zazděno při stavbě kasulového okna.\n\nDo budovy se vchází v západním průčelí vlevo. Odsud vedou 4 schody na malou podestu a odtud, vpravo od podesty, jsou další 4 schody, za nimiž se nachází byt. Prostor kaple předělený nyní na dvě místnosti má obdélný půdorys se skosenými rohy, v nichž jsou vyhloubeny půlkruhové výklenky, po jejichž stranách stoupají trojúhelné příložky. Dodatečně vložený strop zastírá pohled na klenbu. Je to kopule ve tvaru řežu poněkud stlačeného elipsovitého tvaru. Na líci klenby lze předpokládat fresku z období, ve kterém je postavená. K prostoru kaple přiléhá kuchyňka s půlkruhovou valenou klenbou, z ní se vchází na WC vybouraného v síle zdiva.\n"}
{"id": "1479495", "url": "https://cs.wikipedia.org/wiki?curid=1479495", "title": "Baksan (město)", "text": "Baksan (město)\n\nBaksan (, kabardo-čerkesky ) je město v Kabardsko-Balkarské republice v Ruské federaci. Při sčítání lidu v roce 2010 měl bezmála sedmatřicet tisíc obyvatel.\n\nBaksan leží na severním okraji Velkého Kavkazu na řece Baksanu, pravém přítoku Malky v povodí Těreku. Od Nalčiku, hlavního města republiky, je Baksan vzdálen přibližně pětadvacet kilometrů severozápadně.\n\nPřes Baksan prochází dálnice R-217 vedoucí z Rostova na Donu k ázerbájdžánsko-ruské hranici.\n\nPrvní zmínka je z roku 1748. V roce 1964 se Baksan stal sídlem městského typu a v roce 1967 městem.\n\n"}
{"id": "1479496", "url": "https://cs.wikipedia.org/wiki?curid=1479496", "title": "Sakaiminato", "text": "Sakaiminato\n\nSakaiminato () je město v prefektuře Tottori v Japonsku. V roce 2018 mělo přes třiatřicet tisíc obyvatel.\n\nSakaiminato leží v severní části poloostrova Jumigahamy. Na východě určuje hranici břeh Japonského moře, na západě břeh brakického jezera Nakaumi, a na severu břeh průlivu Sakai, kterým je jezero spojeno s mořem. \n\nV rámci poloostrova sousedí Sakaiminato na jihu s městem Jonago ve stejné prefektuře. Přes průliv na severu sousedí s městem Macue v prefektuře Šimane.\n\nTrajekty je město spojeno s Vladivostokem v Rusku a Tonghe v Jižní Koreji.\n\nMěsto vzniklo 1. dubna 1956.\n\n"}
{"id": "1479499", "url": "https://cs.wikipedia.org/wiki?curid=1479499", "title": "Krucifix (Brzice)", "text": "Krucifix (Brzice)\n\nKrucifix stojí na rozcestí v Brzicích v okrese Náchod. Podle nápisu jej nechal vytesat Antonín Čapek v roce 1780. Na základě rozhodnutí z 22. května 2008 je od 24. června 2008 chráněn jako kulturní památka, a to pod rejstříkovým číslem ÚSKP 103041. Památkový katalog NPÚ jej charakterizuje jako zlidovělou kamenosochařskou práci s barokním výtvarným projevem. \n\nObjekt je vytvořen z místního pískovce. Na základně z pískovcových desek je osazen 60 cm vysoký kvádrový podstavec s mírně konvexní čelní stěnou, bez ozdob, nahoře s jednoduchou vyžlabenou římsičkou. Na něm spočívá 125 cm vysoký piliř, který je v rozích nahoře i dole zdoben volutami. U paty pilíře mezi volutami je v reliéfu jednoduchý květový motiv, nahoře pod římsou reliéf mušle. V ploše čelní stěny pilíře je v jednoduché kartuši vytesán majuskulní nápis TENTO KŘZÍŠS / GE KE CTI ASLÁ / WIE BOŽI ANTO / NINA CZAPKA / f 1780. Podstavec je završen širokou profilovanou římsou o rozměrech 25 x 90 x 38 cm, v jejíž středu je v přední části zavěšena plechová lampa na svíčku. Na římse je na kónickém 40 cm vysokém plintu posazen rovněž pískovcový krucifix s korpusem, o výšce 190 cm. Kříž má jetelové zakončení, po celém jeho obvodu probíhá hladký pásek opracovaný jemněji než plocha kříže. Nad hlavou Ukřižovaného je na stylizovaném rozvinutém svitku nápis „INRI“. Postava Ukřižovaného je 80 cm vysoká, propracovaná v kvalitním lidovém pojetí s bolestným výrazem ve tváři. Zadní část skulptury je hladká, bez výzdoby a nápisů. \n\nNa dokumentační fotografii z října 2002 je pilíř obarven po stranách hnědě, v kartuši bíle, podklad nápisu černě a kříž stojí pod korunou vzrostlého stromu, která k němu zasahuje. Na fotografii z listopadu 2012 je celý objekt prostý nátěru a místo vzrostlého stromu stojí poblíž vysazený malý stromek. V Památkovém katalogu není o žádných úpravách objektu a jeho prostředí ani zmínka.\n\n"}
{"id": "1479502", "url": "https://cs.wikipedia.org/wiki?curid=1479502", "title": "Římskokatolická farnost Rychnůvek", "text": "Římskokatolická farnost Rychnůvek\n\nŘímskokatolická farnost Rychnůvek je územním společenstvím římských katolíků v rámci českokrumlovského vikariátu českobudějovické diecéze.\nRychnůvek, původně zvaný \"Německý Rychnov\" býval kdysi vesnicí, ve které je k roku 1384 doložena plebánie. Z vesnice se v průběhu let stalo městečko a místní farnost byla v roce 1783 povýšena na děkanství. Městečko bylo přirozeným centrem pro osady a samoty v okolí. V letech 1790-1856 existoval zde vikariát, který zahrnoval několik farností. Po roce 1945 byl Rychnůvek zahrnut do pohraničního pásma a celé městečko bylo srovnáno se zemí.\nZajímavým pramenem k historii Rychnůvku, zvláště pak místní farnosti, jsou vzpomínky P. Jana Ungera, který byl v Rychnůvku v letech 1922-1924 kaplanem. Vzpomínky byly sepsány v roce 1944 a dedikovány tehdy ještě žijícímu rychnůveckému děkanovi, P. Vincenci Grossovi. Unger později působil postupně ve Vimperku, Ševětíně a nakonec v Nedvědicích u Soběslavi. Dožil v charitním domově v Senohrabech u Benešova ve středních Čechách, kde dne 6. září 1970 zemřel.\n\nFarnost je spravována ex currendo z Vyššího Brodu.\n\n"}
{"id": "1479511", "url": "https://cs.wikipedia.org/wiki?curid=1479511", "title": "Sloup se sochou Panny Marie (Máslojedy)", "text": "Sloup se sochou Panny Marie (Máslojedy)\n\nSloup se sochou Panny Marie se nalézá v areálu vojenského hřbitova padlých bitvy u Hradce Králové z války roku 1866 u silnice směrem na Hořiněves v obci Máslojedy v okrese Hradec Králové. Barokní pískovcový mariánský sloup z poloviny 18. století od neznámého autora je chráněn od 31. března 1995 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 10516/6-5848.\n\nMariánský sloup od neznámého autora pocházející z roku 1700 byl v roce 1868 přemístěn na své současné místo v areálu vojenského hřbitova padlých v bitvě u Hradce Králové.\n\nMariánský sloup se nalézá v centru vojenského hřbitova v Máslojedech naproti vchodu do hřbitova. Sloup stojí v pískovcové čtvercové ohrádce sestávající ze čtyř okosených sloupků, mezi nimiž jsou pískovcové desky zdobené kartušemi. Ve středu ohrádky stojí na odstupňovaném čtvercovém soklu hladký toskánský sloup o kruhovém půdoryse zakončený hlavicí s prstenci. Na střední části soklu je vytesán nápis \"ANNO 1700\", pod ním \"Přeloženo roku 1868\". Na hlavici sloupu stojí socha Panny Marie ve vzpřímeném postoji oděná ve volně splývajícím rouchu a se sepjatými rukami. Na pravé ruce má zavěšen růženec.\n"}
{"id": "1479519", "url": "https://cs.wikipedia.org/wiki?curid=1479519", "title": "Pomník rakouského c. k. pěšího pluku č. 12 (Máslojedy)", "text": "Pomník rakouského c. k. pěšího pluku č. 12 (Máslojedy)\n\nPomník rakouského c. k. pěšího pluku č. 12, tzv. Říman se nalézá na katastru obce Máslojedy v okrese Hradec Králové u polní cesty vedoucí do obce Benátky. Pomník je chráněn jako kulturní památka ČR. Národní památkový ústav tento pomník uvádí v katalogu památek pod rejstříkovým číslem ÚSKP 25378/6-652.\n\nPomník rakouského c. k. pěšího pluku č. 12 byl odhalen příslušníky pluku dne 7. června 1867 na památku padlých druhů v bitvě u Hradce Králové z války roku 1866. Pomník je jedním z nejstarších pomníků nalézajících se v areálu bojiště.\n\nPomník postavený podle návrhu nadporučíka Schuttermayera představuje sochu raněného římského vojáka opřeného o patku stojící uražené části válcovitého sloupu. Socha římana je umístěna na velkém hranolu s římsou. Okolo pomníku je ozdobný kovový plot.\n\nNa přední straně pomníku je německý a na levé straně český nápis: \"Důstojnický sbor c.k. 12. řadového pěšího pluku arcivévody Viléma svým 3. července 1866, padlým druhům\". Vzadu je německý a vpravo český nápis se jmény padlých důstojníků a počet 294 padlých mužů.\n\n"}
{"id": "1479531", "url": "https://cs.wikipedia.org/wiki?curid=1479531", "title": "Útok na mešity v Christchurchi", "text": "Útok na mešity v Christchurchi\n\nV pátek 15. března 2019 došlo k teroristickému útoku na dvě mešity ve městě Christchurch na Novém Zélandu. Při útoku střelnými zbraněmi na muslimská centra Al Noor a Linwood v centrální části čtyřsettisícového města zemřelo na místě 49 lidí, 2 další později v nemocnici a 50 dalších bylo zraněno. Agentury AP i Reuters označily akt za největší masový útok v historii Nového Zélandu.\n\nÚtočník z mešity Al-Noor si střelbu natáčel a sdílel ji živě na sociálních sítích. Policie po útoku zadržela 4 ozbrojené osoby, tři však postupně propustila s tím, že s útoky pravděpodobně nemají nic společného. Jediným zatčeným, a podezřelým z obou útoků, zůstal 28letý australský občan Brenton Tarrant, kterému bylo sděleno obvinění z vraždy.\n\nPředsedkyně novozélandské vlády Jacinda Ardernová uvedla, že šlo o důkladně plánovaný teroristický čin.\n\nTěžce vyzbrojený střelec vstoupil do mešity Al Noor kolem 13:40 místního času. Svůj útok přenášel živě na sociální síť Facebook, odkud bylo 17minutové video následně provozovatelem staženo. V mešitě se v době útoků nacházelo 300 až 500 lidí, kteří se dostavili na páteční modlitbu.\n\nK další střelbě došlo kolem 13:55 místního času v islámském centru v Linwoodu, kde bylo zabito dalších 10 lidí. Podle očitého svědectví se jednomu z věřících podařilo útočníka v zápase odzbrojit a donutit ho k ústupu.\n\nPolicie potvrdila, že útoky spolu souvisely.\n\nPřímo při útocích zemřelo 49 lidí. Z obětí na životech bylo 42 z Al Noor a 7 z Linwoodu, další člověk pak podlehl zraněním po převozu v nemocnici. Mezi mrtvými byli i 4 Bangladéšané a 3 další byli zraněni, ke zraněným patřili také Indonésané, Afghánci a Malajsijci. K zahraničním obětem na životech řadila média také Jordánce, Somálce a Syřany, podle premiérky jimi byli občané Pákistánu, Turecka, Saúdské Arábie, Indonésie a Malajsie. \n\nZ celkových 48 zraněných osob bylo následujícího dne sedm propuštěno z nemocnice. Naopak 11 či 12 zůstávalo nadále v kritickém stavu.\n\nSvědky útoku v mešitě Al Noor se stali mimo jiné hráči bangladéšského kriketového týmu, kteří se v ní chystali pomodlit před mezistátním přípravným zápasem s domácím mužstvem, dorazili však ve chvíli, kdy začala střelba. Všichni v pořádku unikli a chystaný zápas byl následně zrušen.\n\nPolicie po útoku zadržela čtyři osoby, tři muže a ženu. Všichni čtyři byli identifikováni jako extremisté. Tři osoby však byly postupně propuštěny s tím,že s útoky pravděpodobně nemají nic společného. \n\nAustralský premiér Scott Morrison potvrdil, že jednou ze 4 zadržených osob byl australský občan. Popsal ho jako „pravicového extremistu a násilnického teroristu“. Média uvedla, že jde o Brentona Tarranta, který pochází z města Grafton ve státě Nový Jižní Wales. Ke dni 18. března 2019 byl Tarrant zadržován prozatím jako jediný podezřelý.\n\nTarrant legálně držel několik zbraní. V obchodu se zbraněmi Gun City si od prosince 2017 a do března 2018 nakoupil celkem čtyři zbraně a střelivo. Mezi nimi však nebyla poloautomatická puška, údajně použitá při střelbě v mešitách.\n\nBrenton Tarrant, údajný útočník z mešity Al Noor, umístil před činem svůj manifest na internetová fóra (imageboardy 8chan a 4chan). Název manifestu \"The Great Replacement\" odkazuje na konspirační teorii Grand remplacement o údajném plánu na vyhlazení a nahrazení bílé rasy. Krátce před útokem jeho text rozeslal také na 30 e-mailových adres včetně premiérčiny. V manifestu označil muslimy a imigranty za vetřelce a sám sebe za rasistu. Nastínil plán útoku a povzbuzoval čtenáře k vyjádření podpory a k vytváření a šíření dalších memů. \n\nAutorův účet na Twitteru obsahoval snímky zbraní s neonacistickými symboly černého slunce a 14 slov (ty se objevily i v manifestu) a vyškrábanými jmény obětí islamistických útoků vůči Západu.\n\nÚtočník se patrně inspiroval srbskými nacionalisty a válečníky, kteří v historii proti muslimům bojovali. Televizní stanice Al-Džazíra upozornila na to, že ve svém 74stránkovém manifestu citoval jak amerického prezidenta Donalda Trumpa jakožto „symbol znovu nabyté bílé identity“, tak i norského ultrapravicového masového vraha Anderse Breivika. Toho Tarrant označil za hlavní zdroj své inspirace.\n\nZačátkem května útočník čelil obvinění z 50 vražd, následně zemřel ještě jeden zraněný a obvinění bylo rozšířeno na 51 vražd, 40 pokusů o vraždu. K tomu přibylo i obvinění z terorismu. Soudní jednání bylo naplánováno na 14. června 2019. 21. května se policisté setkali s 200 členy pozůstalých rodin a seznámili je se závěry všetřování. Úřady zakázaly šíření nahrávky pořízené při útoku, osobám, které by ji šířily, hrozilo 14 let vězení.\n\nPolitici po celém světě útok odsoudili.\n\nÚřady na Novém Zélandu zvýšily stupeň bezpečnostní hrozby v zemi z „nízkého“ na „vysoký“ a nařídily dvoudenní uzavření mešit v zemi. O víkendu byly z pietních důvodů zrušeny významné sportovní události, např. kriketový či ragbyový zápas a dostihové závody. \n\nJacinda Ardernová, premiérka Nového Zélandu, prohlásila, že jde o jeden z nejtemnějších dnů Nového Zélandu. K australskému střelci a jeho rozhodnutí provést útok na Novém Zélandu uvedla, že tak učinil, „protože představujeme diverzitu, vlídnost a soucit“. Uvedla také, že hlavní podezřelý byl legálním držitelem pěti zbraní, jež použil k útoku. Země by tak podle ní měla přehodnotit své zákony o zbraních. Novozélandská vláda podle premiérky měla do 10 dnů představit přísnější zákon o držení zbraní. Dne 10. dubna téhož roku zákonodárci skutečně schválili zákaz útočných pušek a poloautomatických střelných zbraní. Pro novelu hlasovalo 119 poslanců, 1 byl proti. Podle agentury Reuters by se zákaz dotkl asi 13,5 tisíce z celkem zhruba 1,5 milionu střelných zbraní na Novém Zélandu.\n\nV následujícím týdnu po útoku se na Novém Zélandu konala řada vzpomínkových akcí. V neděli 24. března 2019 se uskutečnila v Christchurchi tryzna za oběti útoku. Konala se v místě původně připraveném pro koncert kanadského zpěváka Bryana Adamse, který byl po útoku zrušen, a zúčastnilo se jí kolem 40 tisíc lidí. Na další pátek 29. března byla naplánována celonárodní vzpomínková akce.\n\nPolitici v islámském světě čin odsuzovali, někteří z nich uvedli, že je zvlášť odporný, jelikož se odehrál v době pátečních modliteb. Někteří islámští politici čin přisuzovali vzrůstající islamofobii.\n\nPrezident Miloš Zeman zaslal kondolence novozélandské guvernérce Patsy Reddyové s ujištěním, že Česká republika tento teroristický útok důrazně odsuzuje. Útoky odsoudili také premiér Andrej Babiš, ministr zahraničí Tomáš Petříček, předseda ODS Petr Fiala nebo ministr vnitra a předseda ČSSD Jan Hamáček. \n\nNa sociálních sítích se však objevily také schvalující komentáře. Policie oznámila, že takové případy prošetřuje, což potvrdil i ministr vnitra Jan Hamáček, jenž podobné reakce označil za nepřijatelné. V polovině května 2019 byl první člověk policií obviněn ze zločinu podpory a propagace terorismu. Kromě jednoho trestního stíhání zahájila také čtyři trestní řízení pro jiné příspěvky ze sociálních sítí. Celkově policie zkoumala více než 30 příspěvků.\n\n\nDne 21. dubna 2019 došlo na Srí Lance k sérii sebevražedných výbuchů v kostelích a hotelech, jejichž následkem bylo více než 300 obětí na životech. Počáteční vyšetřování dávalo tyto útoky do souvislosti s možnou odvetou extremistických islamistů za útok v Christchurchi.\n\nV reakci na útok iniciovala Jacinda Ardernová a Emmanuel Macron 15. května summit v Paříži, na kterém jednalo více než 20 vrcholných světových politiků se zástupci některých technologických firem o zamezení šíření teroristických příspěvků na sociálních sítích. Dohodli se na právně nevynutitelné tzv. christchurchské výzvě, kde se technologické firmy zavázaly „podniknout transparentní specifické kroky s cílem zabránit zveřejňování teroristického a násilně extremistického obsahu“. Vlády se pak zavázaly striktně dodržovat pravidla tak, aby nebyla dotčena svoboda projevu. Společnost Facebook se sice summitu nezúčastnila, nicméně už před ním představila plán na zavedení opatření namířených proti šíření násilného a teroristického obsahu. Mezi opatřeními je investice 7,5 mld. dolarů na vylepšení systému na odhalování nedovoleného obsahu nebo blokace možnosti sdílet živá videa v případě šíření násilného obsahu.\n\n"}
{"id": "1479541", "url": "https://cs.wikipedia.org/wiki?curid=1479541", "title": "Serie A 1955/56", "text": "Serie A 1955/56\n\nSoutěžní ročník Serie A 1955/56 byl 54. ročník nejvyšší italské fotbalové ligy a 24. ročník od založení Serie A. Soutěž začala 18. září 1955 a skončila 3. června 1956. Účastnilo se jí 18 týmů z toho 16 se kvalifikovalo z minulého ročníku. Dva týmy předchozího ročníku, jimiž byli AC Udinese a CC Catania sestoupili do druhé ligy. Opačným směrem putovali dva týmy, jimiž byli AC Lanerossi Vicenza (vítěz druhé ligy) a AC Padova.\n\nTitul v soutěži obhajoval klub AC Milán, který v minulém ročníku získal své 5. prvenství v soutěži.\n\n\nNejlepším střelcem tohoto ročníku Serie A se stal italský útočník Gino Pivatelli. Hráč FC Bologna vstřelil 29 branek.\n"}
{"id": "1479543", "url": "https://cs.wikipedia.org/wiki?curid=1479543", "title": "Poddvorov", "text": "Poddvorov\n\nPoddvorov může znamenat:\n\n\n"}
{"id": "1479544", "url": "https://cs.wikipedia.org/wiki?curid=1479544", "title": "Dům čp. 211 (Štramberk)", "text": "Dům čp. 211 (Štramberk)\n\nDům čp. 211 stojí na ulici Plaňava ve Štramberku v okrese Nový Jičín. Roubený dům byl postaven na začátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 211 byl na začátku 19. století. Dendrochronologický průzkum datoval kácení použitých kmenů jedlí do období 1813–1814, v případě jedlových krovů do období 1839–1840. Na konci 20. století byl objekt renovována a na začátku 21. století prošel rozsáhlou rekonstrukcí. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován štítovým průčelím k ulici a zadní části částečně zapuštěnou do svahu. Dispozice roubené části je trojdílná se dvěma jizbami a síní. Stavba je roubená z hrubě tesaných kuláčů. Je postavena na vysoké omítnuté kamenné podezdívce, která vyrovnává svahovou nerovnost, je podsklepena se dvěma vchody. Štítové průčelí je tříosé s kastlíkovými okny. Štíty jsou svisle bedněné se dvěma okny, nad nimi jsou dva výzorníky a podlomenice v patě štítu. Západní okapová strana má po celé délce otevřenou pavlač s vyřezávaným zábradlím. Nad pavlačí je pultová střecha. K západnímu průčelí byl přistaven roubený přístavek. Střecha je sedlová s polovalbou nad štíty.\n\n\n"}
{"id": "1479549", "url": "https://cs.wikipedia.org/wiki?curid=1479549", "title": "Izotopolog", "text": "Izotopolog\n\nIzopology (izotopické homology) jsou z chemického hlediska stejné látky, lišící se však izotopovým složením (počtem izotopových záměn).\n\nPříkladem izotopologie jsou izotopology vody: lehká voda (HO, přesněji HO), polotěžká voda (HDO, tj. HH</sub>O), těžká voda (DO, tj. HO), tritiová voda (TO, tj. HO), atd.\n\nLátky se stejným izotopovým složením ale různým rozmístěním izotopů v molekule nejsou izotopology, ale izotopomery.\n\nVe spektrech nukleární magnetické rezonance (NMR) lze někdy pozorovat signály odpovídající odlišným izotopologům. Například v F spektrech aniontu BF jsou vidět dva signály náležející izotopologům BF a BF. Poměr intenzit signálů odpovídá poměru zastoupení jednotlivých izotopologů (20:80).\n\n"}
{"id": "1479559", "url": "https://cs.wikipedia.org/wiki?curid=1479559", "title": "Hnutí lidského potenciálu", "text": "Hnutí lidského potenciálu\n\nHnutí lidského potenciálu (anglicky \"Human Potencial Movement\", \"HPM\") je psychologické hnutí vzniklé v 60. letech 20. století ve Spojených státech amerických v rámci dobové kontrakultury. Hnutí postupně získalo velký vliv na západní společnost a vedlo k oblibě konceptů jako je osobní rozvoj, psychologickou svépomoc, kvalitu vztahů, emoční gramotnost nebo lidské hodnoty na pracovišti.\n\nHnutí vychází z humanistické psychologie Abrahama Maslowa vzniklou jako odpověď na limity psychoanalýzy a behaviorismu. Základem je Maslowův koncept hiearchie potřeb podle kterého po naplnění základních potřeb nastává snaha o naplnění potřeb vyšších, včetně sebeaktualizace. Podle Maslowa pravděpodobně patří mezi jedince kteří jsou schopni naplnit nejvyšší z potřeb mystikové, čímž byla otevřena cesta spiritualizaci psychoterapie. Hnutí lidského potenciálu rozvinulo humanistickou psychologii do řady metod a škol jako je „na osobu zaměřená terapie“ Carla Rogerse, gestalt terapie Fritze Perlse, transakční analýza Erika Berneho nebo encounterové skupiny. Svůj vliv také mělo dílo německého psychoanalytika Wilhelma Reicha.\n\nV 60. letech vznikla řada „center růstu“ z nichž nejvýznamnější je kalifornský Esalen, který dodnes nabízí přes čtyři sta kurzů a programů, zaměřených nejen psychologicky, ale také na zdraví, filosofii, ekologii, gender, obchod a pomáhající profese. Od 70. však také narůstala kritika hnutí jako narcistického. Také došlo k spiritualizaci HPM, křesťanství bylo odmítáno jako autoritativní, zatímco příznivci hnutí se stali „duchovními hledači“ na poli hinduismu a buddhismu. To se významně projevilo především v Oshově hnutí které přilákalo mnoho terapeutů HMP. Ke spojení psychologie a spirituality došlo též v transpersonální psychologii a psychosyntéze Roberta Assagioliho. Taktéž byly přijaty některé praktiky šamanismu, respektive neošamanismu.\n\nNa počátku 21. století je Hnutí lidského potenciálu součástí západního mainstreamu a jeho myšlenky výrazně ovlivňují především korporátní sféru. Důraz na obchod a podnikání vedl k tomu, že mnoho z přívrženců získalo značný kapitál a založilo organizace zaměřené na rozvoj osobnosti. Jedná se především o Erhard Seminars Training (est), společnosti WISE a Sterling Managment System napojené na Scientologickou církev, Lifespring nebo Hnutí duchovního vnitřního uvědomění vedoucí Tréninkové semináře mysli. Ač tyto společnosti sama sebe zpravidla popisují pomocí sekulárních pojmů, někteří sociologové je řadí mezi nová náboženská hnutí.\n\nZa náboženské hnutí je většinou považováno i Hnutí lidského potenciálu jako celek. Sociolog Roy Willis jej považuje za typický příklad „nového náboženského hnutí přijímající svět“, kam řadí i blízkou Scientologickou církev a Transcendentální meditaci, která jsou typická svým nedostatkem formálních znaků náboženství. Protože však považuje HPM v principu za antiautoritářské, Scientologickou církev do něj po přímo neřadí, považuje však za jeho součást Oshovo hnutí a Reichovou bioenergetická metodu. Taktéž upozorňuje na výrazný vliv HPM na některá sociální hnutí: environmentalismus, feminismus a hnutí za práva gayů. Historik esoterismu Wouter J. Hanegraaff považuje Hnutí lidského potenciálu za psychologickou a psychoterapeutickou rovinu hnutí New Age a srovnává s ním neošamanismus. S touto interpretací souhlasí socioložka Eileen Barker, která ale poukazuje na to, že New Age je zaměřen na vnější svět, zatímco HPM dovnitř jedince. Sociolog Paul Heelas řadí Hnutí lidského potenciálu mezi takzvaná \"self religion\" („náboženství Já“, „spiritualita Já“).\n\n"}
{"id": "1479560", "url": "https://cs.wikipedia.org/wiki?curid=1479560", "title": "Zvonice v Lomnici nad Popelkou", "text": "Zvonice v Lomnici nad Popelkou\n\nZvonice v Lomnici nad Popelkou je nejstarší stavba ve městě Lomnice nad Popelkou. Tato dřevěná hranolová zvonice byla zřejmě vybudována v roce 1652. Stojí v areálu městského hřbitova, asi 200 m východně od lomnického Husova náměstí. V rámci areálu kaple sv. Jana Křtitele je chráněnou kulturní památkou České republiky.\n\nZvonice je dřevěná čtyřúhelníková stavba, která se dole rozšiřuje do šestiboké základny s pískovcovou podezdívkou. Budova byla několikrát renovována, vnitřní nosné trámy jsou však stále původní. Je krytá šindelovou střechou valbové konstrukce a na vrchu má pozlacenou kopuli.\n\n\nZ původních pěti zvonů jsou dnes ve zvonici již jen dva. Další dva byly ulity až v novém tisíciletí. Původně zde byly:\n\nDva nové zvony byly na zvonici osazeny v roce 2017. Od 15. května 2016 na ně probíhala sbírka. Jména těch, kdo přispěli více než 5000 Kč, jsou zaznamenána na pamětní desce. Celkem bylo vybráno 325 731 Kč.\n\nTyto nové zvony zajišťoval zvonař Petr Rudolf Manoušek ze Zbraslavi a přišly celkem na 1,3 milionu korun. Poprvé se s nimi zvonilo 3. prosince 2017.\n\n\nOd roku 2011 zde každou neděli v poledne zvoní dobrovolní lomničtí zvoníci. Za běžných okolností se střídají dle rozpisu, o Vánocích zvoní všichni. Zvoní se také o svátcích.\n\n"}
{"id": "1479573", "url": "https://cs.wikipedia.org/wiki?curid=1479573", "title": "Zdeněk Sova (veterinář)", "text": "Zdeněk Sova (veterinář)\n\nZdeněk Sova (5. října 1924, Třebíč – 1998 ) byl český veterinární lékař a profesor.\n\nZdeněk Sova vystudoval obor veterinární lékařství, promoval na Veterinární univerzitě v Brně v roce 1950. Do roku 1955 působil jako vojenský veterinář, následně pět let působil ve Veterinárním ústavu v Praze. Od roku 1960 pak působil na Vyšší zemědělské škole v Praze. Byl dlouholetým vedoucím katedry fyziologie živočichů na zemědělské univerzitě, roku 1976 převzal vedení katedry biologických základů živočišné výroby. Organizoval vědecké konference o fyziologii užitkových ptáků. Mezi lety 1965 a 1970 byl zástupcem děkana fakulty a v letech 1976–1985 byl prorektorem univerzity.\n\nVe své vědecké práci se zabýval především fyziologií zvířat. Postupně se jeho výzkum zaměřil na problematiku onemocnění jater u koní, fyziologie a patologie drůbeže, výživu zvířat a vlivu potravinových náhrad na chování enzymů a složení krve. Konkretizoval mechanismus bilirubinémie u koní. Vydal (jako autor či spoluautor) více než 500 vědeckých prací v češtině a cizích jazycích, včetně článků v prestižních vědeckých časopisech (Zentralblatt für Veterinärmedizin, \"Schweizer Archiv für Tierheilkunde\", \"Comparative Biochemistry and Physiology\"), publikoval učebnice, skripta a referáty.\n\nSova inicioval spolupráci Vysoké školy zemědělské v Praze s Zemědělskou akademií v Krakově. Jako uznání za své zásluhy pro Krakovskou univerzitu, stejně jako za vědecké úspěchy, dne 5. září 1985 obdržel čestný doktorát na Zemědělské univerzitě v Krakově. Byl jmenován do Výboru pro živočišnou výrobu Československé akademie věd a byl členem mnoha akademií a vědeckých společností.\n\n"}
{"id": "1479576", "url": "https://cs.wikipedia.org/wiki?curid=1479576", "title": "Dalibor Stejskal", "text": "Dalibor Stejskal\n\nDalibor Stejskal (7. ledna 1936 – 20. prosince 2011) byl český lékař, první předseda Koruny České (monarchistické strany Čech, Moravy a Slezska), zakladatel hospice Štrasburk, v letech 1990–1997 ředitel Svatováclavské nemocnice.\n\nNarodil se 7. ledna 1936, jeho rodiči byli MUDr. Dalibor Stejskal, primář chirurgického oddělení nemocnice v Klimentské ulici v Praze, a Marie Antonie, rozená Vesecká z Vesce ze starého českého rytířského rodu. Vystudoval Radiologii na Lékařské fakultě Univerzity Karlovy v Praze, kde promoval v roce 1960.\n\nPo promoci pracoval v nemocnici Jindřichův Hradec a na 1 radiodiagnostické klinice Všeobecné fakultní nemocnice v Praze. V roce 1967 přešel do nové Železniční nemocnice, kde se stal primářem rentgenologického oddělení. V roce 1990 se stal ředitelem Železniční nemocnice, která z jeho iniciativy získala název Svatováclavská nemocnice. Ředitelem nemocnice byl do roku 1997, poté působil jako šéf poradců ministra zdravotnictví. Dlouhá léta byl členem představenstva Asociace malých a středních nemocnic. Působil také jako viceprezident Unie zaměstnavatelských svazů a zmocněnec generálního ředitele ČD pro zdravotnické služby.\n\nV roce 1990 spolu s Petrem Placákem a několika dalšími nadšenci z okruhu disidentské skupiny České děti založil Korunu Českou, royalistické hnutí Čech, Moravy a Slezska, do roku 1996 byl jejím prvním předsedou a významně ji finančně podporoval z vlastních prostředků. Sám se ovšem distancoval od legitimismu, který později v Koruně České převážil a stal se jejím oficiálním postojem. Jako předseda Koruny České se na začátku 90. let významně angažoval pro rozdělení Československa a obnovení samostatného českého státu.\n\nOd poloviny 90. let byl členem Řádu svatého Lazara a významně se zasadil o založení řádového hospice Štrasburk. Načas působil jako jeho ředitel a až do své smrti byl předsedou správní rady. Byl také zakladatelem Svatováclavské nadace, jejímž prostřednictvím podporoval různé dobročinné aktivity.\n"}
{"id": "1479581", "url": "https://cs.wikipedia.org/wiki?curid=1479581", "title": "Tvrz Albrechtice (rozcestník)", "text": "Tvrz Albrechtice (rozcestník)\n\nTvrz Albrechtice:\n\n"}
{"id": "1479584", "url": "https://cs.wikipedia.org/wiki?curid=1479584", "title": "Volby do Evropského parlamentu v Lotyšsku 2019", "text": "Volby do Evropského parlamentu v Lotyšsku 2019\n\nVolby do Evropského parlamentu 2019 se v Lotyšsku uskutečnily v sobotu 25. května v rámci celoevropských voleb do Evropského parlamentu. Nově zvolený Evropský parlament bude mít v 9. volebním období (2019–2024) celkem 751 křesel, Lotyšsko v něm bude mít stejně jako doposud 8 zástupců.\n\nIvars Ijabs, Baiba Anda Rubesa, Ieva Ilvesa, Jeļena Jesajana, Marija Golubeva, Ainārs Dimants, Inese Ikstena, Artūrs Toms Plešs, Adriana Treikule, Aldis Austers, Laima Geikina, Viesturs Zeps, Ilze Krēsliņa, Miks Celmiņš, Gundars Ostrovskis, \nSergejs Akuličs\n\nNormunds Grostiņš, Waldemar Herdt, Aigars Bitāns, Igors Meija\n\nAndis Kudors, Gatis Eglītis, Linda Ozola, Ilze Zilgalve, Toms Bordāns, Dāvis Stalts, Indulis Tupesis, Zigmārs Vestfalts,\nJānis Butāns, Santa Suhaka, Raitis Sijāts, Rolands Repša, Agnese Villere, Ieva Tikuma, Anita Svece\n\nValdis Dombrovskis, Sandra Kalniete, Arvils Ašeradens, Kārlis Šadurskis, Inese Vaidere, Ģirts Valdis Kristovskis, Zanda Kalniņa-Lukaševica, Aleksejs Loskutovs, Ojārs Ēriks Kalniņš, Andrejs Judins, Ints Dālderis, Rebeka Kiršteina, Atis Lejiņš, Dmitrijs Golubevs, Kārlis Eņģelis, Uģis Rotbergs\n\nTatjana Ždanoka, Andrejs Mamikins, Miroslavs Mitrofanovs, Jevgeņija Krjukova, Ludmila Ušakova, Elita Kosaka, Inna Djeri, Jakovs Pliners, Vladimirs Buzajevs, Viktors Guščins, Irina Bobkova, Aleksandrs Filejs, Aleksejs Vasiljevs, Andrejs Pagors, Aleksandrs Livčaks\n\nEdvards Smiltēns\n\nRoberts Zīle, Dace Melbārde, Ansis Pūpols, Jānis Grasbergs, Edvīns Šnore, Jurģis Klotiņš, Marika Zeimule, Jānis Dombrava,\nKārlis Krēsliņš, Jānis Tomels, Guntis Libeks, Uldis Brūns, Normunds Dzintars, Jāzeps Korsaks, Aleksandrs Krišteins, Rihards Kols\n\nGunta Anča, Roberts Putnis, Antoņina Ņenaševa, Edmunds Cepurītis, Dace Kavasa, Uldis Šalajevs, Solvita Olsena, Ansis Dobelis, Līga Rasnača, Viesturs Kleinbergs, Agnese Logina, Māris Indulis Graudiņš, Maija Krastiņa, Olevs Nikers, Laila Balga, Sergejs Parvatkins\n\nEinārs Graudiņš, Igors Meļņikovs, Ruslans Pankratovs, Dainis Močs, Jevgeņijs Koroļs, Jeļena Korņetova, Oļegs Nikiforovs, Aleksandra Markova\n\nNils Ušakovs, Andris Ameriks, Boriss Cilevičs, Regīna Ločmele-Luņova, Valērijs Kononovs, Ausma Cimdiņa, Jānis Krišāns, Zenta Tretjaka, Aleksandrs Jakimovs, Gaļina Skorobogatova, Aleksejs Medvedevs, Jeļena Toca, Inese Tenberga, Veronika Beluza, Grigorijs Zubarevs, Andris Morozovs\n\nDana Reizniece-Ozola, Raimonds Bergmanis, Ringolds Arnītis, Arvīds Barševskis, Viktors Valainis, Edgars Vorslovs, Ņina Linde, Anitra Tooma, Anna Poindere, Guna Kalniņa-Priede, Guntis Kalniņš, Mārtiņš Toms Staks, Līga Kļaviņa, Artūrs Strautmanis, Harita Tohme, Edgars Tavars\n\n\n\n"}
{"id": "1479586", "url": "https://cs.wikipedia.org/wiki?curid=1479586", "title": "Hamzalija Ajanović", "text": "Hamzalija Ajanović\n\nHamzalija Ajanović (1892 nebo 1893 Tešanj, Bosna a Hercegovina – v noci z 3. na 4. července 1925 při autonehodě v obci Vrbanja u Banja Luky, Království Srbů, Chorvatů a Slovinců) byl bosenskohercegovský politik bosňáckého původu.\n\nV rodném městě dokončil základní školu, nato absolvoval tři ročníky vyššího reálného gymnázia v Banja Luce. Maturitu složil na vyšším reálném gymnáziu v Sarajevu (1914). Slavistiku a romanistiku od roku 1914 studoval na univerzitách ve Vídni, Záhřebu a Štýrském Hradci (od 1915 pod vedením folkloristy a jazykovědce Matiji Murka). Kvůli mobilizaci roku 1917 studium přerušil a pokračoval v něm až po skončení světové války. Promoval roku 1920 v Záhřebu.\n\nRoku 1916 v Sarajevském listu uveřejnil studii věnovanou dílu muslimského básníka Musy Ćazima Ćatiće, která se nadlouho stala jediným odborným textem na dané téma.\n\nJiž za mladých let inklinoval k chorvatské národní myšlence. Za pobytu v Sarajevu působil v organizaci \"Mladé Chorvatsko\" (\"Mlada Hrvatska\"), nicméně vždy trval na individualitě bosenskohercegovských muslimů. V diskuzi na počátku 20. let 20. století se spisovatelem Ahmedem Muradbegovićem, který byl taktéž prochorvatsky orientovaný, zastával názor, že muslimové v novém jihoslovanském státě nemají vyjít ze společensko-politické izolace za každou cenu, naopak v ní mají setrvat, aby zachovali svoji identitu, neboť v zemi ještě nedošlo k oddělení náboženství a národní příslušnosti. Ačkoli se sám považoval za Chorvata islámské víry, po roce 1918 zastával myšlenku jihoslovanské (jugoslávské) vzájemnosti.\n\nPo návratu do Bosny a Hercegoviny se pokoušel získat studijní stipendium ve Francii, ale záhy se zapojil do činnosti vůdčího politického hnutí jihoslovanských muslimů, Jugoslávské muslimské organizace, a ve volbách do konstituenty získal mandát za banjalucký volební okrsek. Stejný úspěch zopakoval v řádných parlamentních volbách roku 1923 a 1925. Od roku 1922 působil v redakci stranického tiskového orgánu \"Pravda\" (\"Spravedlnost\").\n\nRoku 1922, kdy se členstvo strany v otázce vztahu k státoprávnímu uspořádání země rozštěpilo na majoritní tábor autonomistů (tzv. levičáků) kolem Mehmeda Spaha a minoritních loajalistů a jihoslovanských centralistů na čele s předsedou Ibrahim-efendijou Maglajlićem, podpořil Spaha a jemu blízké Atifa Hadžikadiće a Saliha Baljiće. Maglajlić a jeho prosrbsky smýšlející příznivci stranu opustili a založili Jugoslávskou muslimskou národní organizaci (JMNO).\n\nAjanović roku 1923 vybídl spolustraníky, aby společně založili nový muslimský podpůrný spolek, který by byl pandánem stávající sdružení \"Gajret\" (\"Úsilí\"), jehož vedení zastávalo nacionálně prosrbské postoje a v tomto duchu vychovávalo i své členy a svěřence. Po několikaměsíčním úsilí, během něhož byl vznik spolku úředně zamítnut, nakonec 17. října 1924 proběhlo ustavující shromáždění spolku \"Narodna uzdanica\" (\"Lidová opora\").\n\nHamzalija Ajanović se oženil s Nasihou (?–1932), dcerou tešanjského obchodníka Adem-agy Mešiće. Pří dopravní nehodě, která se politikovi stala osudnou, s ním v automobilu jela i jeho těhotná manželka. Nasiha utrpěla vážná zranění, ale nakonec přežila. Narozený syn dostal jméno Hamzalija (1925–1961). Nasiha se znovu vdala, a to za Ibrahim-agu Šahinagiće. Hamzalija byl pohřben ve dvoře banjalucké mešity Ferhadija. Dne 1. července 1926 byla na hřbitově u mešity odhalena pamětní deska na počest zesnulého politika.\n"}
{"id": "1479595", "url": "https://cs.wikipedia.org/wiki?curid=1479595", "title": "Volenství (rozcestník)", "text": "Volenství (rozcestník)\n\nVolenství může znamenat:\n\n\n\nsoučást názvu objektu, místa\n\n\nsoučást (základ) příjmení\n"}
{"id": "1479610", "url": "https://cs.wikipedia.org/wiki?curid=1479610", "title": "Pilar Miró", "text": "Pilar Miró\n\nPilar Mercedes Miró Romero (20. dubna 1940, Madrid – 19. října 1997, Madrid) byla španělská filmová a televizní režisérka.\n\nRoku 1975 natočila svůj první celovečerní film, \"La petición\". Jejím nejúspěšnějším snímkem se stal \"Zahradníkův pes\" (\"El perro del hortelano\"), adaptace divadelní komedie Lope de Vegy, která získala sedm cen Goya, tedy nejprestižnějších filmových cen ve Španělsku. Za práci na tomto filmu získala dvě ceny Goya (ze režii a adaptovaný scénář).\n\nV letech 1982-1986 pracovala na ministerstvu kultury, v letech 1986-1989 byla ředitelkou španělské státní televize (Televisión Española). Rezignovat musela kvůli skandálu se zneužitím finančních prostředků.\n"}
{"id": "1479622", "url": "https://cs.wikipedia.org/wiki?curid=1479622", "title": "Messenpekové", "text": "Messenpekové\n\nMessenpekové byli členové nižší šlechty, kteří působili na Moravě a Uhrách ve službách českých a uherských králů. Psáni také jako Páni z Messenpecku.\n\nPísemné zmínky o tomto rodu jsou z první poloviny 15. století na východní Moravě (1408 Hluk, 1434 Helfštejn, 1446 Rožnov aj.) a také na severním Slovensku (1400 Orava, 1425 Likava).\n\nV období 13. století se uváděl v listinách starobylý rakouský šlechtický rod z Messenpecku, z Messenbachu a také z Messenbecku.\n\nMoravský moravský genealog Josef Pilnáček považoval Messenpeky za rakouskou rodinu přistěhovalou v druhé polovině 14. století na Moravu. Historik Branislav Varsik vyslovil názor, že rod pocházel z Moravy z prostředí nižší šlechty.\n\nPočátkem 21. století se historici domníval, že by mohlo jít o rod, který pocházel z Uher. Dle Jiřího Juroka se o Janovi z Messenpeku píše, že to byl: \"\"uherský nižší šlechtic a syn oravského kastelána\"\".. Dle Mileny Ostrolucké, která v přehledu rodu přicházejících z Uher na Moravu mj. zjístila, že: \"\"Na prelome 14. a 15. stor. si na Morave podržali rozsiahle, násilím zabraté majetky bratia Messenpekovci z Oravy.\"\"\n\nÚvahy o uherském původu se zakládají na domněnce, kdy byl jistý Jura z Messenpeku kastelánem na Oravském hradě. Dokládaly to dvě listiny uherského krále Zikmunda z 1. ledna a 4. ledna 1400, ve kterých vystupuje Jiŕí z Messenpeku, královský oravský kastelán. Jeho švagr by měl být Jakub z Bělin. První listina sděluje, že Zikmund odevzdává Messenpekovi do zástavy hrad Hukvaldy a některé další majetky olomouckého biskupství. Ve druhé listině král oznamuje obsazení Hukvald a dalších míst svými lidmi, mezi nimiž jmenuje také jistého Messenpeka. V listinách je psán jako Messenpek, oravský kastelán, s křestním jménem v podobě Jurko (\"Givrko\"), Durdík (\"Gyurgik\"), což je více uherské jméno, nežli české, či moravské. Jde však pravděpodobně o fonetický přepis jména uherským písařem.\n\nV roce 1365 je zmiňován jistý Jan starší, který držel poblíž rakouských hranic vesnice Urbaneč (1365), další zboží v okolí Slavonic (1407) a Krajovice (1409, dnes zaniklá obec). Jeho ženou byla Dorota (1407, 1409).\n\nPo něm přebírá majetek Jiŕí z Messenpeku. Od roku 1400 byl kastelánem na Oravském hradě. V listopadu 1408 se tituloval jako \"Pán na Hluku\", kde pravděpodobně sídlil a spolu s manželkou Annou (\"je doložena 1412\"). Poslední zpráva o něm je z roku 1420, kdy Jiŕí z Messenpeku a z Hluku odprodal tvrz a ves Krajovice poblíž Jemnice. V roce 1412 se uvádí jeho děti: Jiří mladší, Jan a Anna. Jiří převzal otcův majetek, byl známý válečník, po jeho smrti převzal majetek jeho Jan. Ten byl kastelán likavského hradu (1420–1429) a pán na Hluku, HelfŠtejné, Rožnově atd.\n\nZ pramenů historici odvozují, že tedy šlo o rod z Moravy, dle Josefa Pilnáčka, přesněji o jednu z větví rakouského rodu Messenpeků, která se usadila kolem roku 1365 na Moravě.\n\nErb se vyskytuje ve dvojí provedení:\n\n\n\n"}
{"id": "1479640", "url": "https://cs.wikipedia.org/wiki?curid=1479640", "title": "Volby do Evropského parlamentu na Slovensku 2019", "text": "Volby do Evropského parlamentu na Slovensku 2019\n\nVolby do Evropského parlamentu 2019 se na Slovensku uskutečnily v sobotu 25. května v rámci celoevropských voleb do Evropského parlamentu. Nově zvolený Evropský parlament bude mít v 9. volebním období (2019–2024) celkem 705 křesel, Slovensko v něm bude mít nově 14 zástupců, což je o jednoho více než v předchozím parlamentním cyklu.\n\nVe volbách kandiduje celkem 31 politických stran, hnutí a koalice:\n\nNásledující tabulka ukazuje strany, které překročily hranici 5%:\n\n"}
{"id": "1479646", "url": "https://cs.wikipedia.org/wiki?curid=1479646", "title": "Severočeský krajský přebor 1975/76", "text": "Severočeský krajský přebor 1975/76\n\nV soubojích Severočeského krajského přeboru 1975/76, jedné ze skupin 5. nejvyšší československé fotbalové soutěže, se utkalo 14 týmů dvoukolovým systémem podzim - jaro. Tento ročník skončil v červnu 1976.\n\nZdroj:\n\nPoznámky:\n"}
{"id": "1479647", "url": "https://cs.wikipedia.org/wiki?curid=1479647", "title": "Fanny Roosová", "text": "Fanny Roosová\n\nFanny Matilda Charlotta Roosová (* 2. ledna 1995 Ekenäs) je švédská reprezentantka ve vrhu koulí, členka klubu Atleticum Växjö SK. Jejím osobním trenérem je Vésteinn Hafsteinsson. Je držitelkou národního rekordu výkonem 18,68 m. V roce 2017 jí byla udělena čestná cena Stora Grabbars och Tjejers Märke.\n\nNa mistrovství světa juniorů v atletice obsadila páté místo v roce 2012 a šesté místo v roce 2014. Na mistrovství Evropy v atletice do 23 let skončila v roce 2015 čtvrtá a v roce 2017 získala zlatou medaili. Na halovém mistrovství Evropy v atletice byla v roce 2015 desátá, v roce 2017 čtvrtá a v roce 2019 šestá. Startovala rovněž na mistrovství světa v atletice 2017 (vypadla v kvalifikaci, kde předvedla dvacátý nejlepší výkon) a na mistrovství Evropy v atletice 2018 (11. místo). Je pětinásobnou mistryní Švédska pod otevřeným nebem a šestinásobnou v hale. V roce 2019 vyhrála v Šamoríně Evropský pohár ve vrzích.\n\n"}
{"id": "1479652", "url": "https://cs.wikipedia.org/wiki?curid=1479652", "title": "Atanas Michajlov", "text": "Atanas Michajlov\n\nAtanas Michaljov (bulharskou cyrilicí Атанас Михайлов Христов; 4. července 1949 Sofie – 1. října 2006 Sofie) byl bulharský fotbalista, útočník. V roce 1979 byl vyhlášen bulharským fotbalistou roku.\n\nNa Mistrovství světa ve fotbale 1974 nastoupil jako střídající hráč ve všech 3 utkáních bulharské reprezentace. Celkem za bulharskou reprezentaci nastoupil ve 45 urkáních a dal 23 gólů. S bulharskou reprezentací získal stříbrnou medaili na fotbalovém turnaji olympijských her v Mexico City roku 1968, kde nastoupil v 6 utkáních a dal 3 góly. S Lokomotivem Sofia se stal v roce 1979 mistrem Bulharska. Dále hrál na Kypru za Nea Salamis Famagusta FC. V Poháru mistrů evropských zemí nastoupil v 3 utkáních a dal 1 gól, v Poháru vítězů pohárů nastoupil ve 2 utkáních a v Poháru UEFA nastoupil v 7 utkáních a dal 6 gólů.\n\n"}
{"id": "1479654", "url": "https://cs.wikipedia.org/wiki?curid=1479654", "title": "Masarykův most (Plzeň)", "text": "Masarykův most (Plzeň)\n\nMasarykův most je dvouobloukový železobetonový most, který překonává Berounku v Plzni. \n\nRozhodnutí o stavbě mostu padlo v roce 1915 a v témže roce začala i jeho výstavba, kterou realizovala společnost Müller & Kapsa. Kvůli 1. světové válce se ale konstrukce protáhla až do roku 1918 a most byl kolaudován a začal být užíván až v roce 1922. Most byl pojmenován po prezidentu T. G. Masarykovi. \n\nV roce 1997 byl most prohlášen nemovitou kulturní památkou.\n\nV roce 2008 byl most z důvodu havarijního stavu uzavřen a nahrazen mostním provizoriem (montovaným vojenským mostem). V roce 2013 započala jeho rekonstrukce a po jejím dokončení v roce 2014 byl most otevřen již pouze pěším a cyklistům (pro motorová vozidla byl v průběhu let 2013-14 zbudován v těsném sousedství Masarykova mostu nový ocelobetonový most, odpovídající nárokům na frekventovanou dopravní trasu, a provizorní most byl demontován).\n\nMostní konstrukci tvoří dva oblouky ze železobetonu s vypjatou mostovkou. Délka mostu je 117 m a celková šířka 6,9 m (4,4 m připadají na vozovku dlážděnou žulovými kostkami, zbytek na chodníky s mozaikovou kamennou dlažbou).\n\nMost je lemován železobetonovým sloupkovým zábradlím. To je na začátku a konci mostu a nad středním pilířem zdobeno dvojicí vysokých štíhlých pylonů, které slouží zároveň jako kandelábry.\n"}
{"id": "1479656", "url": "https://cs.wikipedia.org/wiki?curid=1479656", "title": "Fara v Suchdolu nad Odrou", "text": "Fara v Suchdolu nad Odrou\n\nFara v Suchdolu nad Odrou s číslem popisným 164 je barokní budova vystavěná v 18. století. V roce 1966 byla zapsaná do Ústředního seznamu kulturních památek ČR.\n\nFara je zděná a omítaná symetricky komponovaná barokní budova s postranními přízemními křídly a střední patrovou části. Na přízemní křídla navazují zděné brány vedoucí do farní zahrady. Střední část patrového rizalitu je tříosá, členěna lisénovými rámy a kordonovou římsou. Postranní křídla mají dvě okna a vchod, jsou členěna pásovou rustikou. Okna jsou v šambránách s uchy a klenákem. Pravoúhlý vchod má nadsvětlíky, je rámován šambránou s uchy a klenákem. Stavba je zakončena valbovou střechou krytou pálenými taškami. Interiér má barokní klenby, v křídlech valené klenby s výsečemi, hlavní sál střední části rizalitu je zaklenut plackou se štukovým zrcadlem.\n\nFara byla postavena v roce 1730 podle projektu vídeňského architekta Johanna Lucase von Hildebrandta. Náleží pod správu Římskokatolické farnosti Suchdol nad Odrou, děkanát Bílovec, diecéze ostravsko-opavské. V pravém křídle byla škola a byt učitele, střední část a levé křídlo bylo využíváno farou. V roce 2017 byla zahájena rekonstrukce farní budovy, která má být ukončena v roce 2021. Finanční prostředky poskytlo Ministerstvo kultury České republiky z Programu záchrany kulturního dědictví, Biskupství ostravsko-opavské a městys Suchdol nad Odrou. Po opravě by měly vzniknout na faře dva byty (v křídlech), přízemí středí části bude využíváno farníky a v patře bude expozice věnována architektu Johannu Lucasi von Hildebrandtovi.\n\n"}
{"id": "1479662", "url": "https://cs.wikipedia.org/wiki?curid=1479662", "title": "Ryksa Odonowna", "text": "Ryksa Odonowna\n\nRyksa Odonowna (narozena okolo roku 1190, zemřela po 18. listopadu 1238) byla velkopolská kněžna z dynastie Piastovců.\n\nByla dcerou velkopolského knížete Odona Poznaňského a Vjačeslavy Haličské.\n\nO životě Ryksy se dochovaly pouze dva záznamy. V dokumentu těšínského knížete Měšek II. Opolsko-Ratibořský zvaný Otylý, z 24. září 1239 vystupuje jako svědek darování vesnice Chrostina (polsky \"Chróścina\") nemocnici sv. Ducha ve Vratislavi. V tomto dokumentu ji kníže nazval svou tetou. \n\nZatímco v \"Nekrologu česko-slezském\" (polsky \"Nekrolog czesko-śląski\") je u data 18. listopadu zapsána informace o její smrti. Ryksa je jako jediná žena z dynastie Piastovců (z linií mimo Slezské Piastovce) uvedena v tomto dokumentu. To svědčí o jejím udržování jejich blízkých kontaktů se Slezskem. \n\n"}
{"id": "1479663", "url": "https://cs.wikipedia.org/wiki?curid=1479663", "title": "Anteromediální temporální resekce", "text": "Anteromediální temporální resekce\n\nAnteromediální temporální resekce je chirurgický výkon, při kterém je odstraněna část temporálního (spánkového) laloku. Používá se v léčbě farmakorezistentní epilepsie spánkového laloku. Jde o standardizovaný výkon, kdy neurochirurg resekuje temporální pól v rozsahu 3,5 cm (se zachováním gyrus temporalis superior), dále je odstraněna amygdala, převážná část hipokampu a parahipokampálního gyru. \n\nEfektivita anteromediální temporální resekce u dobře vybraných pacientů byla ověřena mnoha studiemi. Nejdůležitějšími prediktory úspěšné operace jsou:\n\n\nPacienti, kteří mají obraz hipokampální sklerózy na magnetické rezonanci a podstoupí přední temporální lobektomii, mají nejlepší výsledky - 65 až 75 % pacientů zůstává trvale bez záchvatů nebo má jen aury (po dobu sledování 10 let od operace). Dalších 10–15 % pacientů má pooperačně záchvaty, ale nakonec dosáhnou bezzáchvatovosti. U vysoce selektované skupiny pacientů (např. s epileptogenní lézí na MR, histologicky verifikovanou hipokampální sklerózou, konkordantními EEG nálezy, nepřítomností duální patologie či jiných nesouhlasných preoperativních dat) dosahuje dlouhodobá bezzáchvatovost až 90 %. \n\nU pacientů s meziální temporální epilepsií a normální magnetickou rezonancí se bezzáchvatovosti dosahuje u 50–60 % pacientů. Většina (70–87 %) má alespoň 75% redukci záchvatů.\n\nVýsledky u pacientů s pozitivním PET nálezem a normální magnetickou rezonancí mohou být podle některých studií srovnatelné s výsledky pacientů s nálezem jednostranné hipokampální sklerózy na magnetické rezonanci. Ve studii z Philadephie se 46 pacienty s hypometabolismem na PET a normální magnetickou rezonancí bylo až 77 % bez záchvatů.\n\nKognitivní poruchy\n\nEpileptochirurgický výkon může zhoršit kognitivní funkce. Přibližně u 1/4 - 1/3 pacientů dojde k určitému stupni zhoršení paměti. Levostranná temporální resekce může vést ke zhoršení verbální paměti, zatímco prostorová paměť a učení mohou být postiženy při operaci pravého temporálního laloku. Ve studii se šestiletým sledováním u 85 pacientů po levostranné temporální resekci docházelo během prvních dvou let k poklesu kognitivních funkcí, poté došlo ke stabilizaci stavu na následující čtyři roky. Po pravostranné temporální resekci se výsledky kognitivních funkcí během dvou let po operaci zlepšovaly, ale poté se vrátily na předoperační uroveň.\n\nDefekty zorného pole\n\nMezi možné komplikace temporální resekce patří postižení zorného pole, které jsou omezeny na horní kvadrant kontralaterálně k lézi. Příčinou je postižení Meyerovy kličky. V metaanalýze 76 studií, které zahrnovaly více než 1000 pacientů po temporální resekci, se vyskytovala horní kvadrantoanopsie v 18%, větší defekty zorného pole - homonymní hemianopsie -ve 2% se vyskytovaly. Risk je větší pro levostranné resekci. Poruchy zorného pole patrné bezprostředně po operaci se mohou částečně zlepšit, a proto omezení řízení na podkladě tohoto defektu, by měly být znovu zhodnoceny za 1 - 2 roky po operaci.\n\nPsychiatrické následky\n\nPo operaci může v některých případech dojít k rozvoji deprese a k potížím s psychosociální adaptací. Rizikovými faktory jsou osobní a rodinná anamnéza psychiatrických onemocnění, špatné zázemí a nedostatečná psychosociální podpora či určité osobnostní rysy.\n\n"}
{"id": "1479665", "url": "https://cs.wikipedia.org/wiki?curid=1479665", "title": "Jaluit", "text": "Jaluit\n\nJaluit nebo Jālwōj je atol v Tichém oceánu, který patří republice Marshallovy ostrovy. Nachází se v jižní části ostrovního řetězce Ralik 220 km jihozápadně od hlavního města Majuro. Atol je tvořen 91 ostrovy a má rozlohu 690 km² včetně laguny, z toho 11,34 km² připadá na pevnou zem. Jaluit má 1788 obyvatel, většina z nich žije v osadě Jabor na stejnojmenném ostrůvku. Ostrovy jsou ploché, s maximální nadmořskou výškou tři metry, podnebí je tropické. Jaluit je zapsán na seznamu lokalit chráněných Ramsarskou úmluvou.\n\nAtol objevila roku 1803 britská loď \"Rolla\", Britové mu říkali \"Bonham Island\". Roku 1874 prohlásilo Španělsko ostrov nazvaný \"Isla de Jesús\" za svoje území, nikdy však nad ním neuplatňovalo kontrolu. V roce 1878 se zde vylodil německý kapitán Bartholomäus von Werner a v roce 1886 zde Němci vyhlásili protektorát, který byl roku 1899 připojen k Německé Nové Guineji. Na Jaluitu sídlil německý komisař až do roku 1914, kdy bylo správní centrum Marshallových ostrovů přesunuto na Majuro.\n\nOd roku 1919 patřil Jaluit Japoncům jako součást Mandátního území Tichomořské ostrovy. Na ostrově Imiej byla vybudována japonská vojenská základna. Za druhé světové války byl atol opakovaně bombardován, po válce připadl Američanům jako poručenské území OSN a v roce 1986 byla vyhlášena nezávislost Marshallových ostrovů.\n\nObyvatelé Jaluitu žijí převážně z rybolovu, pěstování kokosové plamy a turistiky. Nachází se zde střední škola, navštěvovaná studenty z okolních ostrovů. \n\nNa Jaluitu se narodili prezidenti Marshallových ostrovů Amata Kabua a Hilda Heine.\n"}
{"id": "1479667", "url": "https://cs.wikipedia.org/wiki?curid=1479667", "title": "Hostina obrů", "text": "Hostina obrů\n\nHostina obrů je mediální označení pro umělecké dílo Zastávka sochaře Davida Černého na liberecké autobusové zastávce Sokolská u zdi. Nachází se v centru Liberce mezi Divadlem F. X. Šaldy a Krajskou vědeckou knihovnou v Liberci. Zastávka je na velmi frekventované silnici v průběžném jízdním pruhu v mírném svahu, kdy silnice odbočující vpravo ze Sokolské ulice stoupá na křižovatku za mostem mezi ulicí z náměstí Dr. Edvarda Beneše a Rumjancevovou ulicí.\n\nZastávka MHD s uměleckým dílem bývá nazývána Hostina obrů, Snídaně obrů, Zastávka (u zdi) nebo Sokolská u zdi (s uměleckým dílem Zastávka).\n\nDavid Černý o svém díle řekl: \"Cílem stolu v nadživotní velikosti je křižovatku zpomalit, proměnit ho v místo zasutých vzpomínek. Zátiší na desce stolu připomíná přerušenou hostinu, od které musela jakási rodina bronzových obrů náhle odejít. Pro nás, rasu malých a uspěchaných lidí, zbylo jen místo pod stolem, v prostoru tajných her, o kterých ti ostatní neměli ani ponětí... Je to místo nejen k zastavení autobusu, ale i zastavení lidí a přemýšlení,\" dodal autor. Po slavnostním odhalení plastiky o ní novináři psali jako o Hostině obrů, což kritizoval David Černý jako \"zavádějící název\". \"Není to žádná hostina, je to prostě zastávka – autobusová i časová. Jsou na ní předměty, které vnímám jako atributy Liberce,\" řekl. Zastávka má podle něj rušné místo v centru města zpomalit, je i místem zasutých vzpomínek.\n\nDo července 2005 zde byla běžná zastávka MHD umístěná na úzkém chodníku u vysoké zdi ze šedivých žulových kamenů. Fotografie Jana Emmera z 16. prosince 2004 ukazuje tehdejší podobu zastávky: lavičku pod šedým kovovým přístřeškem a blízko stojící kovový koš na odpadky.\n\nDne 1. července 2005 se konalo slavnostní odhalení uměleckého díla Davida Černého, které nazval Zastávka. Plastiku z bronzu odlil Otakar Příhoda, má rozměry 5,85 m × 5,15 m × 3 m a váhu 3 tuny.\n\nMísto si zachovalo svou funkčnost. Cestující čekají na autobus pod přístřeškem ve tvaru velkého bronzového stolu, sedí na pěti bronzových židlích, k dispozici mají umělecky ztvárněný koš na odpadky a jízdní řád v bronzovém rámečku.\n\nDílo realizovala obecně prospěšná společnost Spacium, která v letech 2001 až 2015 oživovala veřejný prostor uměleckými díly. Spoluzakladatelem Spacia bylo statutární město Liberec.\n\nČeský rozhlas uvedl, že \"postavení netradiční zastávky stálo 5,5 milionu korun. Z toho čtyři miliony šly ze státního rozpočtu (ministerstva kultury). Dostali jsme je na činnost nadace na základě naší předchozí činnosti a rozhodli jsme se je věnovat právě na toto dílo,\" řekl ČTK David Sekanina z nadace Spacium. Přibližně 1,2 milionu korun věnovala radnice a zbytek sponzoři. Město Liberec opravilo chodník na zastávce.\n\nMarek Řeháček v knize \"Liberecké zajímavosti, kniha první\" uvádí, že moderoval v květnu 2005 asi hodinovou bouřlivou diskuzi mezi výtvarníkem Davidem Černým, zástupci libereckého magistrátu, technických služeb a dopravního podniku, kteří se přeli o novou podobu zastávky MHD. Předmětem diskuze byla netradiční podoba zastávky, která nevyhovovala parametrům funkční zastávky MHD.\n\nPlastika s typickým zeleným povrchem patinovaného bronzu odkazuje na symboly z minulosti a současnosti libereckého kraje. Předměty připomínají česko-německo-židovskou minulost Liberecka. Prostor díla je na chodníku orámován tmavší dlažbou do tvaru obdélníku.\n\nZáklad uměleckého díla tvoří velký bronzový stůl připomínající typické dřevěné stoly oblíbené na Liberecku v 19. století. Historický nábytek inspiroval i pět židlí pod stolem. Kousek od stolu je koš na odpadky ve tvaru obří konzervy s pootevřeným víčkem, které nese typické stopy otvíráku. Vedle koše vystupuje z kamenné zdi část papírového tácku s libereckými párky, opět z bronzu a ve velkém provedení. Na druhé straně od židlí je na žulových kamenech jízdní řád v ozdobném bronzovém rámečku, který připomíná čtyři větve stromu s ozdobou nahoře a odkazuje na tradiční myslivost v kraji. V březnu 2019 jezdily ze Zastávky u zdi autobusy č. 14, 18, 25 a 34 mířící do Ruprechtic, Růžodolu, průmyslové zóny Jih a do Bedřichova.\nNa prostřeném stolu s ubrusem (tradice textilního průmyslu) se nachází povalený poškozený židovský svícen menora, který připomíná pronásledování židovského obyvatelstva a vypálení staré synagogy 11. listopadu 1938. Stará synagoga stála nedaleko od Zastávky u zdi. V současné době na místě Staré synagogy stojí Nová synagoga (Stavba smíření).\n\nNa stole stojí dále pivní půllitr, historická lahev od piva s porcelánovou zátkou, na které uvádí německý nápis, že pochází z frýdlantského zámeckého pivovaru. Uprostřed stolu je na podnosu hlava s brýlemi, do které jsou zapíchnuté vidlička a nůž. Po noži leze velká bronzová moucha. Další mouchy sedí na masožravé rostlině a přední straně ubrusu, který splývá ze stolu. Mouchy mají na hlavě přilby vojáků wehrmachtu.\n\nNa celém uměleckém díle je právě uříznutá hlava tím, co vzbuzuje největší nevoli a dohady. Marek Řeháček uvádí ve své knize \"Liberecké zajímavosti, kniha první\", že David Černý připsal na prezentaci projektu, že se jedná o „mouchu na noži v Konrádově hlavě“, což Liberečanům připomíná Konrada Henleina, který se narodil v blízkých Vratislavicích nad Nisou.\n\nNa tradici sklářského průmyslu odkazuje skleněná váza a chloubu liberecké botanické zahrady – unikátní sbírku masožravých rostlin - zastupuje mucholapka podivná, která je do vázy zasazena. Kousek od ní je krabička od cigaret a historický německý pivní džbán kriegel s uchem a cínovým víčkem.\n\nMarek Řeháček v knize \"Liberecké zajímavosti, kniha první\" cituje z webové prezentace Davida Černého k jeho dílu: \"\"Rušná křižovatka zaříznutá do okolního členitého terénu. Auta a lidé tu jen projíždějí nebo procházejí, zastávka autobusu tu má tak málo místa, že ji není skoro vidět. Není to příjemné místo na čekání, každý chce co nejrychleji nastoupit a jet. Snad každý si z raného dětství pamatuje na okamžik, kdy se octl pod jídelním stolem. V přítmí mezi čtyřma nohama jsme se najednou ocitli v novém, nikým nenavštěvovaném světě, který byl bezpečný, intimní, oddělený od ostatního prostoru pokoje. Zvuky tu byly tlumeny splývajícím ubrusem, kdosi neznámý na spodní stranu desky načmáral tajemná znamení a zanechal zatvrdlé žvýkačky. Čekající cestující jsou zataženi do hry na Alenku v říši divů, okolo projíždějící v autech znejistí a kontrolují, nesedí-li ve šlapacím autíčku.\"\"\n"}
{"id": "1479670", "url": "https://cs.wikipedia.org/wiki?curid=1479670", "title": "Fara v Dačicích", "text": "Fara v Dačicích\n\nFara v Dačicích s číslem popisným 18 je původně renesanční, barokně přestavěná budova. V roce 1963 byla zapsaná do Ústředního seznamu kulturních památek ČR.\n\nFara se nachází v Krajířově ulici a je sídlem farního úřadu. Stavba je patrová, stojící na půdorysu ve tvaru L, zastřešena je sedlovou střechou s bobrovkami. Budova je v jádře renesanční. Jižním čtyřosým průčelím se obrací do města. Přízemí je renesančně klenuté, stejně jako rozsáhlé sklepy, které se jako jediné dochovaly z hospodářských budov areálu fary. V budově se nachází mnoho cenných truhlářských výrobků jako dveře a zárubně. Objekt je v dobrém stavu.\n\nFara je v jádře renesanční. Významné přestavby proběhly v letech 1776 až 1788 a po požáru budovy v roce 1834.\n"}
{"id": "1479672", "url": "https://cs.wikipedia.org/wiki?curid=1479672", "title": "Fara v Nové Bystřici", "text": "Fara v Nové Bystřici\n\nFara v Nové Bystřici s číslem popisným 8 je původně starší, později barokně přestavěná budova. V roce 1963 byla zapsaná do Ústředního seznamu kulturních památek ČR.\n\nFara je součástí městské památkové zóny Nová Bystřice. Patrová barokní stavba je zastřešena polovalbovou střechou. Její severní průčelí se obrací do ulice, je pětiosé s lichoběžníkovým štítem a nachází se zde valeně klenutý vstup s dřevěnými vraty. K faře patří areál se zbytky zdiva bývalých hospodářských budov a se zahradou, kterou na jižní a východní straně ohraničuje zeď, památkově chráněná v rámci novobystřického hradebního systému. V objektu se dochovala řada cenných konstrukcí, zvláště klenuté stropy ve sklepě, přízemí a v chodbě v patře. V místnostech v prvním patře jsou velmi hodnotné fabionové stropy členěné vpadlými stropy. Budova se nachází v dobrém stavu.\n"}
{"id": "1479676", "url": "https://cs.wikipedia.org/wiki?curid=1479676", "title": "Dům čp. 213 (Štramberk)", "text": "Dům čp. 213 (Štramberk)\n\nDům čp. 213 stojí na ulici Plaňava ve Štramberku v okrese Nový Jičín. Roubený dům byl postaven na začátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 213 byl postaven na začátku 19. století. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován okapovou stranou podél ulice a svahu. Dispozice je trojdílná s jizbou, síní a vyzděnou komorou. Stavba je roubená z kuláčů. Je postavena na vysoké omítnuté kamenné podezdívce, která vyrovnává svahovou nerovnost, je podsklepena s vchodem na severní straně. Na této straně je ke stavbě přistavěna malá hospodářská přístavba s pultovou střechou. Štítové průčelí východní dvouosé. Štíty jsou trojúhelníkové svisle bedněné s kvadratickým výzorníkem a podlomenicí v patě štítu. Na jižní jednoosé okapové straně s kastlíkovým oknem vystupuje před stěnu roubenky zděná stěna vnitřní pece. Severní průčelí je tříosé. Vstup v západní štítové stravě v ose průčelí vedené otevřenou pavláčkou s pultovou střechou. Střecha je sedlová krytá eternitem.\n\n\n"}
{"id": "1479685", "url": "https://cs.wikipedia.org/wiki?curid=1479685", "title": "Hrad Těšín", "text": "Hrad Těšín\n\nHrad Těšín byl umístěn na Zámeckém vrchu v Těšíně. \n\nMísto, kde se hrad nacházel bylo osídleno již ve 2 stol. př. n. l. Na přelomu 9. a 10. století zde bylo postaveno hradiště, chráněno palisádou a valy. Sloužilo jako zázemí pro hradiště Starý Těšín a současně hraniční pevnost na jižním okraji Polského království za panování Boleslava Chrabrého. Hradiště se stalo sídlem kastelána a sídlem prvních piastovských knížat. V roce 1155 je Těšín poprvé zmíněn v bule papeže Hadriána.\n\nVe 12. století zde byla zbudována rotunda. Ve 14. století za vlády Přemysla I. Nošáka došlo k přestavbě dřevěného hradu na hrad zděný, gotický. \n\nV roce 1412 na hradě kníže Boleslav I. Těšínský hostí polského krále Vladislava II. Jagellu. V roce 1454 pak poskytuje zázemí při svatbě Kazimíra IV. Jagellonského s Alžbětou Habsburskou. Hostiny se prý účastnilo na dva tisíce českých a polských šlechticů a rytířů. \n\nV průběhu 15. a 16. století bylo město Těšín a také hrad postižen mnoha požáry (1484, 1520, 1552, 1570 a 1603). Hrad byl vždy opraven a současně přestavován v duchu nových architektonických stylů. Během Třicetileté války, v letech 1646–1647 byl hrad dosti poškozen, když byl ostřelován císařskými vojsky, protože byl obsazen švédskou jednotkou. Kněžna Alžběta Lukrecie musela uprchnout do Polského království, zdržovala se ve městě Kúty (polsky \"Kęty\"). Po návratu byl hrad tak vážně poškozen, že se kněžna ubytovala v měšťanských domech na náměstí. \n\nPo vymření dynastie Těšínských Piastovců (Alžběta Lukrecie, † 1653) hrad chátral. Habsburkové zde nechali umístit sídlo Těšínské komory. V roce 1839 jej nechal kníže Karel Ludvík Rakousko-Těšínský rozebrat. Dolní hrad přeměnili na zámek a z Horního hradu ponechali pouze Piastovskou věž a rotundu, na návrší byl vytvořen park. \n\nHorní hrad se skládal z rezidenční části s množstvím knížecích komnat. Nádvoří bylo obehnáno vysokými knížecími budovami a trojitými hradbami s baštami s centrálně umístěnou rotundou. Dominantou byla do nároží palácové části vestavěná vysoká obranná věž, dnes známá Piastovská. Ta byla posledním místem obrany hradu v případě jeho dobývání. Její obranný charakter podtrhovalo mohutné cimbuřím. Věž byla ukončena vysokou stanovou střechou s nárožními věžičkami. Nároží horního patra věže byly vyzdobeny kamennými erby Těšínských Piastovců.\n\nDolní hrad byl tvořen hospodářskými budovami a obydlím služebnictva, zbrojnicí, stájemi a také vězením. Jednalo se o dvoupatrovou stavbu s patry i v podzemí, zesílenou v severním i jižním  nároží okrouhlými baštami. Zde byl hlavní vstup z města, který byl přes padací most nad příkopem a valem opatřeným palisádou. \n\nZ knížecího hradu se dochovalo pouze několik stavebních objektů, které jsou na Zámeckém vrchu:\n\n\n\n\n"}
{"id": "1479691", "url": "https://cs.wikipedia.org/wiki?curid=1479691", "title": "Herta Botheová", "text": "Herta Botheová\n\nHerta Botheová (3. ledna 1921 Teterow – 16. března 2000) byla během druhé světové války dozorkyně v koncentračních táborech Ravensbrück, Bergen-Belsen a Stutthof.\n\nVe věku sedmnácti let Botheová pomáhala svému otci v jeho obchodě se dřevem v městě Teterow. Nějaký čas poté pracovala v továrně a následně jako nemocniční sestra. V roce 1939 se stala členkou Svazu německých dívek. V září 1942 se stala dozorkyní v ženské části koncentračního tábora Ravensbrück. Absolvovala čtyřtýdenní školení a byla poslána do tábora Stutthof blízko Danzigu (nyní Gdaňsk), kde byla známá kvůli brutálnímu bití vězeňkyň. V červenci 1944 byla převelena svojí nadřízenou Gerdou Steinhoffovou do Brombergu (ženský pobočný tábor KT Stutthof).\n\nDne 21. ledna 1945 se účastnila Botheová pochodu smrti vězňů z Brombergu přes Auschwitz do koncentračního tábora Bergen-Belsen nedaleko města Celle. V táboře Bergen-Belsen Botheová dohlížela na šedesát vězeňkyň.\n\nDne 15. dubna 1945 byl tábor Bergen-Belsen osvobozen. Spojenci přinutili dozorkyně umístit mrtvoly vězňů do masových hrobů poblíž hlavního tábora. Při rozhovoru o šedesát let později vzpomínala, že když nosily mrtvoly nemohly mít rukavice a ona byla vyděšená, že se nakazí tyfem. Mrtvá těla byla tak prohnilá, že se paže a nohy odtrhávaly od těl, když se je snažily zvednout. \n\nBotheová byla zatčena a odvezena do vězení v Celle a odsouzena na deset let vězení při procesu Bergen-Belsen. Propuštěna z vězení byla však již 22. prosince 1951 jako akt shovívavosti britské vlády.\n\nŽila v Německu pod jménem Herta Langeová.\n"}
{"id": "1479692", "url": "https://cs.wikipedia.org/wiki?curid=1479692", "title": "Balda (rozcestník)", "text": "Balda (rozcestník)\n\nBalda může být:\n\n\nnebo příjmení, mezi jehož významné nositele patří:\n\n"}
{"id": "1479697", "url": "https://cs.wikipedia.org/wiki?curid=1479697", "title": "Kaple svatého Karla Boromejského (Praha)", "text": "Kaple svatého Karla Boromejského (Praha)\n\nNeorománská kaple svatého Karla Boromejského byla součástí bývalého kláštera a školy pro mládež kongregace Milosrdných sester sv. Karla Boromejského. Byla postavena současně s celým objektem v letech 1864-1866 jako kaple domácí a vysvěcena byla kardinálem Bedřichem Schwarzenbergem rovněž roku 1866. Objekt sloužil svému účelu do roku 1946. Následně byl v budově zřízen Patentní úřad, v současné době areál slouží provincii Konfederace dcer Panny Marie Pomocné a je tu umístěna církevní škola.\n\nKaple má obdélníkový půdorys, v hlavním průčelí, které směřuje do ulice, jsou vysoká, půlkruhově zaklenutá okna. Vstup do kaple je z průjezdu, nad vchodem je kruchta, kde bývaly varhany. Hlavní oltář je novogotický s obrazem sv. Karla Boromejského od Josefa Kesslera z Vídně, interiér je vyzdoben ruční orientální malbou. Na hřebenu sedlové střechy v prostoru nad presbytářem je umístěna osmiboká věžička, ve které býval zavěšen zvon. V době povodní v roce 2002 byla kaple značně poškozena a pak postupně opravena.\n\nKaple je zapsána v seznamu kulturních památek.\n"}
{"id": "1479698", "url": "https://cs.wikipedia.org/wiki?curid=1479698", "title": "Fara v Mnichu", "text": "Fara v Mnichu\n\nFara v Mnichu s číslem popisným 1 je barokní budova vystavěná roku 1768. V roce 1963 byla zapsaná do Ústředního seznamu kulturních památek ČR.\n\nFara se nachází ve středu obce. Mohutná jednopatrová stavba stojí na obdélném půdorysu a je zastřešena vysokou mansardovou střechou. K faře přiléhá areál s hospodářskými budovami.\n\nFara byla vystavěna v roce 1768 na místě bývalé tvrze.\n"}
{"id": "1479700", "url": "https://cs.wikipedia.org/wiki?curid=1479700", "title": "Seznam dílů seriálu Vražedné záhady slečny Fisherové", "text": "Seznam dílů seriálu Vražedné záhady slečny Fisherové\n\nToto je seznam dílů seriálu \"Vražedné záhady slečny Fisherové\".\n\n<onlyinclude></onlyinclude>\n\n"}
{"id": "1479704", "url": "https://cs.wikipedia.org/wiki?curid=1479704", "title": "Bojga", "text": "Bojga\n\nBojga (\"Boiga\") je početný rod dost jedovatých hadů z čeledi užovkovitých (\"Colubridae\"). Jednotlivé druhy bojg jsou endemické pro jihovýchodní Asii, Indii a Austrálii. Díky své nesmírné vytrvalosti a přizpůsobivosti se však bojgy rozšířily do řady dalších příhodných lokalit po celém světě. Dnes je známo 34 druhů bojg.\nBojgy mají dlouhé, tenké tělo (asi 1,5–2,5 m) a v poměru k hlavě velké oči. Jednotlivé druhy se velmi liší vzorem i barvou. Řada druhů je pruhovaných, některé však mají skvrny, jiné jsou jednobarevné. Z barev jsou nejobvyklejší černá a odstíny hnědé či zelené.\n\nBojgy jsou především noční hadi, kteří žijí převážně na stromech.\n\nBojgy se živí různými druhy ještěrek, malých hadů a ptáků. V divočině loví i různé menší savce.\n\nToxicita jejich jedu se druh od druhu různí, obecně se však nepovažuje za životu nebezpečnou pro člověka. Bojgy patří mezi oblíbená exotická domácí zvířata, neboť jejich jed obvykle lidem neškodí.\n\nBojgy patří mezi vejcorodé živočichy.\n\nNejběžnějším druhem chovaným v zajetí je bojga stromová či ularburong, často se však chová i bojga zelená či \"Boiga nigriceps\". V poslední době se k nim zejména na trzích s exotickými domácími zvířaty v jihovýchodní Asii přidávají i bojga psí, \"Boiga philippina\" a bojga hnědá. Ostatní druhy nebývají běžně k dostání. Díky své značné vytrvalosti a přizpůsobivosti se bojgy po prvotním období stresu způsobeném převozem v zajetí velmi dobře adaptují. Obvykle se pro účely chovu nepěstují, takže většina jedinců, které si lze pořídit, jsou hadi odchycení ve volné přírodě, a mívají tedy mnoho parazitů. Pro nezkušeného herpetologa může být přechod na čistě hlodavčí stravu poněkud problematický.\n\nZejména pro bojgu hnědou byl vydán federální zákaz dovozu na území USA. Stalo se tak po zkušenostech s invazí tohoto druhu na ostrov Guam.\n\nKrátce po 2. světové válce se totiž několik jedinců (nebo pouze oplodněná samička) dostalo na ostrov Guam, kde nežijí přirození nepřátelé tohoto druhu, tedy predátoři, kteří by se s hady této velikosti a agresivity dokázali vypořádat. Předpokládá se, že jako dopravce posloužila americká válečná loď nebo nějaký materiál, v němž se had(i) skryl(i). Bojgy nalezly na Guamu ideální prostředí a začaly se coby invazní druh nekontrolovatelně množit.\n\nZhruba v polovině 60. let byla bojga hnědá rozšířena na polovině ostrova, v roce 1968 již prokazatelně žila na celém jeho území. Hustota její populace se v dnešní době odhaduje až na 15 000 jedinců na čtvereční míli. Důsledkem tohoto přemnožení je vyhubení 10 z 12 ptačích druhů žijících na ostrově před invazí (viz Muchálek guamský), zbylé jen taktak přežívají, zpravidla na speciálně vyhrazených územích, kde jsou před hady chráněny. Těžce decimováni jsou též pozemní a stromoví obratlovci, především ještěrky (vyhubení 2 z 11 původních druhů), naopak se přemnožili pavouci.\n\nHad škodí i lidským obyvatelům ostrova. Na denním pořádku jsou uštknutí lidí či výpadky proudu – od roku 1978 bylo zaznamenáno nejméně 1600 velkých výpadků elektrického proudu vzniklých vyzkratováním elektrického vedení hady, kteří vyšplhali na stožáry nebo vnikli do transformátorů.\n\nV rámci snah o vyhubení populace bojgy hnědé se z vrtulníků vysypávají mrtvé myši, naplněné vysokými dávkami paracetamolu, který je pro hady vysoce toxický a způsobuje pomalou a bolestivou smrt.\n\nRedukci přemnožených bojg si vzala na starosti i samotná příroda. Větší a starší jedinci už zjevně trpí stresem z přemnožení a nedostatku potravy, což snižuje jejich rozmnožovací schopnost. Hadi z Guamu jsou v horší fyzické kondici než ti z Austrálie. Podle dat z roku 2005 se divoká populace na Guamu samovolně snižuje.\n\n"}
{"id": "1479705", "url": "https://cs.wikipedia.org/wiki?curid=1479705", "title": "Fara ve Zhoři", "text": "Fara ve Zhoři\n\nFara ve Zhoři s číslem popisným 1 je barokní budova vystavěná v 18. století. V roce 1963 byla zapsaná do Ústředního seznamu kulturních památek ČR.\n\nObjekt je dnes už jen zanikající torzo se zřícenými střešními i stropními konstrukcemi. Nachází se na seznamu ohrožených kulturních památek.\n\nFara byla vystavěna v závěru 18. století.\n"}
{"id": "1479708", "url": "https://cs.wikipedia.org/wiki?curid=1479708", "title": "Svojšín (zámek)", "text": "Svojšín (zámek)\n\nSvojšín je tvrz přestavěná na zámek ve stejnojmenné obci v okrese Tachov. Dochovaný zámek pochází z konce první čtvrtiny osmnáctého století a spolu s poplužním dvorem, zahradami a parkem tvoří barokní sídlo nadregionálního významu. Od roku 1964 je chráněn jako kulturní památka.\n\nPředchůdcem svojšínského zámku bývala tvrz, která sice není zmiňována žádnými písemnými prameny, ale vzhledem ke stavební dispozici věže kostela svatého Petra a Pavla u něj panské sídlo stávalo už ve dvanáctém století. Pozůstatky zdiva tvrze ze čtrnáctého až patnáctého století byly odkryty archeologickým výzkumem v letech 2008–2010.\n\nV roce 1554 získal Svojšín věnem Jiří Příchovský z Příchovic, který se oženil s dědičkou panství, Annou Svojšínskou z Nalžov. Jejich potomci potom Svojšín vlastnili až do roku 1795. Zámek nechala postavit v roce 1723 Judita Příchovská, matka hraběte Jana Václava Příchovského. Z jejich tří dětí zámek zdědil Jan Václav Příchovský, kterému patřil až do roku 1781. Jeho syn František Příchovský byl nucen panství prodat ve veřejné dražbě. Kupcem se stal chebský rytíř Josef Bigatto, který jako bezdětný svůj majetek odkázal generálporučíkovi Karlu Antonínu Junckerovi. Přitom si vymínil, že dědic ke svému jménu natrvalo připojí přídomek Bigatto. Karlovým potomkům poté zámek patřil až do roku 1935, kdy zemřela Amálie Junckerová-Bigattová a zámek zdědil Klement Podeville. Na konci druhé světové války o zámek přišel. Ve druhé polovině dvacátého století jej začal využívat místní národní výbor. Budova nejprve sloužila jako rekreační zařízení Veleobce baráčníků a po roce 1965 v něm byla zřízena mateřská škola a školní jídelna.\n\nObec Svojšín zámek získala v roce 1990 a v letech 2003–2015 jej zrekonstruovala. Zámek je v návštěvních hodinách přístupný veřejnosti, nachází se v něm kavárna, výstavní sál a turistická ubytovna a v jeho areálu se konají svatby a další kulturní události.\n\nDominantou zámeckého areálu je zámecká jednopatrová budova s patnáci okenními osami a dvoupatrovým rizalitem ve středu hlavního průčelí. Fasádu rizalitu člení pilastry a okna s trojúhelníkovými římsami. V ose rizalitu se nachází vstupní portál, za kterým pokračuje průjezd zaklenutý valenými klenbami. Podobný rizalit je i na nádvorní straně budovy. Na východní straně byla zámecká budova na počátku devatenáctého století rozšířena o přístavbu klasicistního letohrádku.\n\nK památkově chráněnému areálu patří také spojovací chodba ke kostelu, správní budova (čp. 68), hospodářský dvůr (čp. 69), kočárovna, terasy a zámecký park. Park se nachází v intravilánu vesnice, má rozlohu jeden hektar a založen byl v první polovině osmnáctého století. Roste v něm památný strom Svojšínská lípa.\n\n\n"}
{"id": "1479709", "url": "https://cs.wikipedia.org/wiki?curid=1479709", "title": "Kostel svatého Václava a svatého Stanislava (Měník)", "text": "Kostel svatého Václava a svatého Stanislava (Měník)\n\nKostel svatého Václava a svatého Stanislava se nalézá v centru obce Měník v okrese Hradec Králové. Areál kostela je spolu s ohradní zdí hřbitova a přilehlou roubenou zvonicí chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 31221/6-653.\n\nPůvodní dřevěný gotický kostel svatého Václava je ve Měníku připomínán již v roce 1384. Zchátralý kostel byl v roce 1686 nahrazen stavbou nového dřevěného kostela z dubových trhanic a přitom byl zasvěcen i svatému Stanislavovi. V roce 1730 byla provedena oprava kostela a na základě zpřísnění protipožárních předpisů byl na konci 18. století omítnut silnou vrstvou omítky, takže se nyní navenek jeví jako zděný kostel. Kostel je v současnosti filiálním kostelem římskokatolické farnosti při děkanství v Novém Bydžově.\n\nKostel je trojlodní stavba s trojboce uzavřeným presbytářem a obdélnou sakristii při jižní straně lodi. Vnější fasáda je zdobena dřevěnými slepými arkádami. \n\nInteriér kostela je ve stylu lidového baroka z doby kolem roku 1700 s dřevěným kazetovým stropem. V kostelní lodi je třístranná kruchta s malovanými výplněmi svatováclavského cyklu. \n\nSoučástí památkově chráněného areálu je i v půdoryse osmiboká dřevěná zvonice z roku 1689. Zvonice se pak do patra zužuje na čtyřhranný tvar a končí vysokou stanovou střechou krytou šindelem. Ve zvonici se nalézají tři zvony z let 1507, 1558 a 1670.\n\n"}
{"id": "1479710", "url": "https://cs.wikipedia.org/wiki?curid=1479710", "title": "Na Hje-sok", "text": "Na Hje-sok\n\nNa Hje-sok (28. dubna 1896 Suwon – 10. prosince 1948 Soul) byla korejská malířka, spisovatelka a průkopnice feminismu v Koreji. Byla první korejskou profesionální malířkou.\n\nNarodila se v bohaté úřednické rodině. V sedmnácti letech ji otec poslal na uměleckou školu do Tokia v Japonsku (jehož kolonií Korea tehdy byla). Roku 1910 se vrátila do vlasti. Pracovala jako učitelka a věnovala se malbě v evropském stylu. Roku 1919 se podílela na sérii protijaponských demonstrací známé jako \"Hnutí 1. března\", za což byla uvězněna. Rodina jí ovšem zaplatila dobrého právníka a tak byla brzy propuštěna. Její obhájce Kim U-Jeong se stal posléze jejím manželem a ve 20. letech jedním z nejdůležitějších korejských úředníků, který pracoval i pro japonskou vládu. Díky tomuto postavení mohl své ženě dopřát roční studijní pobyt v Paříži. Zde se zdokonalovala v umění malby, ale také měla poměr s mladým dvacetiletým korejským aktivistou Choe Rinem. Po jejím návratu do Koreje věc vešla ve známost, vypukl skandál, muž se s ní rozvedl a ona ztratila nárok na děti i jakékoli společenské postavení, ačkoli jako malířku ji společnost stále oceňovala. To ji vedlo k feministické kritice, která vyzdvihla dvojí metr korejské společnosti, kdy mužům jsou sexuální aféry tolerovány, zatímco ženy existenčně ohrožují (její slavný esej \"Zpověď rozvedené\" z roku 1934). \n\nPozději podrobila kritice obecnější nerovnost mezi muži a ženami v manželství a při výchově dětí. Navrhla při tom například zřídit institut “\"zkušebního manželství\"”, kde by partneři zjistili, jak moc se k sobě hodí. To vyvolalo další skandál, neboť společnost esej pochopila jako obhajobu předmanželského sexu. Prodej jejích obrazů prudce poklesl a ona se dostala do existenční nouze. V závěru života se stala závislou na charitativní pomoci jednoho buddhistického kláštera. Zemřela v chudobě, v zařízení pro tuláky. Není známo, kde byla pohřbena.\n\n \n"}
{"id": "1479712", "url": "https://cs.wikipedia.org/wiki?curid=1479712", "title": "David Bachrach", "text": "David Bachrach\n\nDavid Bachrach junior (1845–1921) byl americký komerční fotograf se sídlem v Baltimoru v Marylandu. Byl zakladatelem společnosti Bachrach Studios, což je síť nejstarších nepřetržitě provozovaných fotografických studií na světě.\n\nPřispěl k technickému, uměleckému a profesionálnímu pokroku, založil fotografickou dynastii, která se stala jedinečnou institucí ve Spojených státech. Stal se mluvčím fotografů na přelomu 20. století, kteří byli konfrontováni s technickými a uměleckými možnostmi. Pravidelně publikoval v předních fotografických časopisech své doby a experimentoval se samonavíjecími papíry. Vyvinul první praktický proces fotografického tisku na plátno a vytvořil předchůdce pozdějšího fotografického systému. Společnost Bachrach Studios, která byla založena Davidem Bachrachem v Baltimoru v roce 1868 a je stále (2019) provozována rodinou Bachrachů, měla pobočky ve všech hlavních městech východního pobřeží. Bachrachové, počínaje Davidem, založili myšlenku „oficiálního portrétování“, a stali se vedoucími portrétními fotografy ve Spojených státech do šedesátých let 20. století.\n\nJednu ze svých prvních fotografií pořídil v osmnácti letech 19. listopadu 1863 a je na ní Abraham Lincoln při vysvěcení Národního hřbitova padlých vojáků v Gettysburgu v Pensylvánii.\n\nDavid Bachrach se narodil v Baden-Württemberg v Německu 16. července 1845 v židovské rodině. Umřel 10. prosince 1921 v Roland parku, Baltimore a jeho popel byl uložen do rodinné hrobky u Baltimore hebrejského hřbitova. Je strýcem Gertrudy Steinové. \n\nJeho vnuk fotograf Louis Fabian Bachrach v ateliérech Bachrach Studios představil barevné fotografie během padesátých let, a studia zcela přizpůsobil na výrobu barevných fotografií během let sedmdesátých. Byl autorem portrétů osobností jako například: prezidenti Richard Nixon a Ronald Reagan, dále pak: Jean-Claude Duvalier, Fajsal bin Abd al-Azíz, Indira Gándhíová, Džaváharlál Néhrú, Jacques-Yves Cousteau, Joe DiMaggio, fotograf Richard Avedon, Robert Frost, Buckminster Fuller, Ted Kennedy nebo Muhammad Ali.\n\nJeho domov v Baltimoru byl vypsán v Národním registru historických míst v roce 1985.\n\n"}
{"id": "1479714", "url": "https://cs.wikipedia.org/wiki?curid=1479714", "title": "Fara v Úsobí", "text": "Fara v Úsobí\n\nFara v Úsobí s číslem popisným 27 je barokní budova vystavěná roku 1768. Ministerstvem kultury České republiky byla v roce 2002 prohlášena kulturní památkou ČR.\n\nPísemná zpráva z farní kroniky uvádí období výstavby fary do let 1708–1709. V období přestavby kostela svatých apoštolů Peta a Pavla v letech 1759–1760 byla před farou vztyčena socha Piety. V období klasicismu byla přestavěna. Další údaje o výstavbě rokokové fary z roku 1784 udává zdroj.\n\nFaru spravuje Římskokatolická farnost Úsobí, vikariát Humpolec, biskupství královéhradecké.\n\nFara se nachází ve stoupajícím terénu nad návesním prostranstvím s kostelem. Jednopatrová částečně podsklepená stavba stojí na půdorysu ve tvaru L a je zastřešena mansardovou střechou krytou břidlicí. Hlavní průčelí fary je rozčleněno středovým mělkým rizalitem, který je završen trojúhelníkovým štítem s reliéfem Božího oka. Klenby ve sklepení jsou valené z neomítnutého kamenného zdiva. V přízemí jsou valenou klenbou zaklenuty chodba a jedna místnost, ostatní místnosti včetně patra mají ploché stropy.\n"}
{"id": "1479716", "url": "https://cs.wikipedia.org/wiki?curid=1479716", "title": "Černá kněžna (legenda)", "text": "Černá kněžna (legenda)\n\nČerná kněžna je postava ve ze slezských pověstí. Bývá ztotožňována se skutečně dříve žijící šlechtičnou, resp. šlechtičnami.\nČernou kněžnu bylo možno ztotožnit s několika šlechtičnami:\n\n\nPodstatou pověsti o Černé kněžně byly její šaty, resp. barva černá jejich šatů. Šlechtična chodila po smrti manžela pouze v černých šatech, držela se v ústraní od lidí. Často byla vídána jak se prochází v lesních porostech kolem řeky Olše. Přes den ji lid viděl v těšínském hradním parku, nebo na jak z ochozu Piastovské věže vzhlížela k beskydským lesům. \n\nMezi lidmi na Těšínsku mnoho variant lidových podání pověsti. Vyprávělo se o ní, že se starala o ubohé sedláky utlačované vrchnostmi, ale také, že byla ukrutnice, která trápila své poddané na každém kroku. Existuje několik základních pověstí:\n\n\n\n\n"}
{"id": "1479719", "url": "https://cs.wikipedia.org/wiki?curid=1479719", "title": "Boží muka (Neděliště)", "text": "Boží muka (Neděliště)\n\nBoží muka se nalézají u hřbitova jižně od obce Neděliště v okrese Hradec Králové. Barokní pískovcová boží muka z roku 1712 od neznámého autora jsou chráněna jako kulturní památka ČR. Národní památkový ústav tato boží muka uvádí v katalogu památek pod rejstříkovým číslem ÚSKP 20817/6-657.\n\nBoží muka byla postavena roku 1712 jako dík za odvrácení morové epidemie. Původně stávala na jiném místě hřbitova. V roce 1886 byla boží muka rozebrána a roku 1893 zase postavena na současném místě. Tehdy k nim byl hořickou sochařskou a kamenickou školou přidělán kulatý toskánský sloup, neboť původně byla jen nízká bez sloupu.\n\nNa mohutném čtvercovém podstavci stojí hranolový sokl s drobnější patkou a římsou. V přední stěně soklu se nalézá nápis: Sloup tento postaven roku 1712 na památku odvrácení moru. 1893 odbornou školou v Hořicích opraveno znovu. \n\nNa římse soklu stojí štíhlý toskánský sloup o kruhovém půdorysu zakončený hranolovou kapličkou s drobnou římsou a komolým jehlanem s kovovým křížkem. Na třech stěnách kapličky jsou vytesány reliéfy Krista na kříži, Panny Marie a svaté Rozálie, na čtvrté stěně je nápis: Mor.padem Mateg Buzek 1712.\n\n\n"}
{"id": "1479720", "url": "https://cs.wikipedia.org/wiki?curid=1479720", "title": "Tanboocel", "text": "Tanboocel\n\nTanboocel je obchodní značka viskózového vlákna z bambusové celulózy, které vyrábí od roku 2002 čínská firma \"Hebei Jigao Chemical Fibre\".\n\nVlákno se vyrábí v jemnostech 1,1 – 5,5 dtex v délkách 38- 102 mm, pevnost za sucha 2,0-2,2 cN/dtex (za mokra cca poloviční). Vlákno vyniká odolností proti bakteriím, vstřebání zápachu a účinkům UV záření. Dá se spřádat buďto bez příměsí nebo ve směsi se všemi známými přírodními i umělými vlákny.\n\nZ tanboocelových přízí se vyrábějí tkaniny a pleteniny na spodní prádlo, košile, bytový textil.\n\nVýrobní firma udává (v roce 2019) roční produkci 12 000 tun, vlákna jsou certifikována jakostní třídou \"Standard 100 by Oeko-Tex\". \n"}
{"id": "1479724", "url": "https://cs.wikipedia.org/wiki?curid=1479724", "title": "Kostel Nanebevzetí Panny Marie (Leutersdorf)", "text": "Kostel Nanebevzetí Panny Marie (Leutersdorf)\n\nKostel Nanebevzetí Panny Marie () v saském Leutersdorfu je novogotický farní kostel dokončený roku 1862.\n\nPozemek pro výstavbu katolického kostela v leutersdorfské části Neuleutersdorf získal roku 1851 biskup Joseph Dittrich (1794–1853). Položení základního kamene se uskutečnilo 29. října 1860. Výstavba trvala dva roky a nový svatostánek byl vysvěcen 5. října 1862 biskupem Ludwigem Forwerkem (1816–1875). Plány zhotovil žitavský architekt Carl August Schramm (1807–1869). Prvním farářem se stal Anton Müller ze severočeského Varnsdorfu. Roku 1878 získal kostel první varhany, v roce 1910 došlo k elektrifikaci a roku 1925 bylo vybudováno plynové topení. V letech 1923 a 1927 obdržel kostel nové zvony jako náhradu za zvony zrekvírované během první světové války. Místní farář Aloys Scholze (1893–1942), odpůrce nacismu, zahynul roku 1942 v koncentračním táboře Dachau. Zvony zrekvírované během druhé světové války byly nahrazeny novými roku 1948. Celkové rekonstrukce se stavba dočkala v roce 1962 u příležitosti stého výročí dokončení, další následovaly roku 1997 a v letech 2007–2009.\n\nKostel je chráněn jako kulturní památka pod číslem 09272089 a je využíván k pravidelným bohoslužbám. Je farním kostelem Římskokatolické farnosti Leutersdorf.\n\nJednolodní neorientovaný kostel je postavený v novogotickém slohu. Průčelí dominuje věž s portálem. Střecha pokrytá pálenými taškami nese barevné vzory. Na oltáři je umístěn obraz s motivem Nanebevzetí Panny Marie. Varhany se 17 rejstříky zhotovil budyšínský varhanář Leopold Kohl.\n\nKolem kostela se rozprostírá hřbitov vystavěný spolu s kostelem. Západně od kostela stojí památkově chráněná fara s pamětní deskou připomínající faráře Aloyse Scholze.\n\n"}
{"id": "1479730", "url": "https://cs.wikipedia.org/wiki?curid=1479730", "title": "Socha svatého Jana Nepomuckého (Neděliště)", "text": "Socha svatého Jana Nepomuckého (Neděliště)\n\nSocha svatého Jana Nepomuckého se nalézá na návsi u zámku Neděliště v obci Neděliště v okrese Hradec Králové. Barokní pískovcová socha z první poloviny 18. století od neznámého autora je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 24152/6-658.\n\nBarokní pískovcová socha svatého Jana Nepomuckého byla podle nápisů na soklu sochy postavena v roce 1729 nákladem majitelů panství Karla Ferdinanda Dobřenského z Dobřenic a jeho manželky Alžběty, rozené Strakové z Nedabylic. Socha stála původně na návrší u okresní silnice vedoucí k Sendražicím a roku 1899 byla přenesena na současné místo před zámek.\n\nSocha svatého Jana Nepomuckého stojí na trojbokém soklu ozdobeném po stranách volutami se střapci a zakončeném konkávní římsou, na níž je umístěno skalisko, na kterém stojí svatý Jan Nepomucký v tradičním ikonografickém pojetí oděný v kanovnickém rouchu s biretem na hlavě skloněné k levému rameni. Světec vykračuje pravou nohou a zbožně pohlíží na krucifix, který drží v náručí. Po stranách u jeho nohou sedí na skalisku dva andílci. Andílek vlevo drží v rukou plaketu nečitelným reliéfem, andílek vpravo přidržuje ležící vědro, z něhož vytéká voda. \n\n\n"}
{"id": "1479735", "url": "https://cs.wikipedia.org/wiki?curid=1479735", "title": "Velké Dvorce (zámek)", "text": "Velké Dvorce (zámek)\n\nVelké Dvorce jsou zámek ve stejnojmenné vesnici u Přimdy v okrese Tachov. Založen byl v poslední čtvrtině sedmnáctého století, ale dochovaná podoba je výsledkem novobarokní přestavby z let 1907–1910. Zámecký areál je od roku 1964 chráněn jako kulturní památka, přesto se nachází v havarijním stavu.\n\nZámek ve Velkých Dvorcích založil jako centrum nového rodového panství hrabě Jan Václav Novohradský z Kolovrat poté, co roku 1675 koupil přimdecké panství. Raně barokní zámek byl dokončen roku 1690 a zakladatel na něm sídlil ještě v roce 1705. Jeho potomkům patřil až do roku 1829, kdy zemřela poslední příslušnice novohradské větve rodu Kolovratů Johana, dcera Františka Antonína Novohradského z Kolovrat.\n\nZámek zdědil František Antonín Libštejnský z Kolovrat, který zámek navštěvoval zejména v letních měsících a shromáždil na něm sbírku obrazů a knih. Po jeho smrti v roce 1861 knihovnu zdědilo Národní muzeum a zámek připadl příbuzným Krakovským z Kolovrat. Za nich zámek vyhořel, a Leopold Filip Krakovský z Kolovrat jej nechal v letech 1907–1910 zrekonstruovat v novobarokním slohu. Alexandr Josef Krakovský z Kolovrat na zámku založil filmové ateliéry, ale po dalším požáru v roce 1912 je přestěhoval do Vídně. Majitelé nechali zámek opravit, ale své sídlo nechal hrabě Jindřich Kolowrat-Krakowský přestěhovat na zámek Diana.\n\nBěhem první světové války byla v zámku zřízena nemocnice a ve druhé světové válce sloužil jako ubytovna Hitlerjugend. V roce 1945 Kolovratové o zámek přišli a ve druhé polovině dvacátého století zámecký areál sloužil potřebám státního statku. Po sametové revoluci získal Jindřich Kolowrat-Krakowský zámek zpět, ale v roce 1992 jej prodal.\n\nHlavní zámecká budova má čtyři křídla postavená kolem čtvercového dvora. Hlavní průčelí je obrácené do zahrady a jeho dominantou je konvex-konkávně zvlněný balkón, nad kterým se zvedá podobným způsoběm zvlněný štít. Fasádu zdobí střídající se lomené a segmentové římsy nad přízemními okny, zatímco v patře jsou nadokenní římsy rovné a sedlovité. Ostatní fasády mají podobnou ale jednodušší výzdobu. Vstupní portál je v jižním křídle. Nádvoří s kašnou lemují trojlistě uzavřené arkády. Arkádové chodby v přízemí i prvním patře jsou zaklenuté křížovými klenbami. V přízemních místnostech jsou složité křížové klenby s lunetami, zatímco prostory v patře mají, s výjimkou chodby, ploché stropy.\n\nNejspíše v polovině osmnáctého století bylo postaveno vedlejší křídlo s půdorysem ve tvaru písmene L, které bylo určené správě zámku a k ubytování služebnictva. K památkově chráněným objektům patří také terasy s balustrádou z počátku dvacátého století, budova čp. 2 a park se sochou svatého Jana Nepomuckého z roku 1784.\n\n"}
{"id": "1479738", "url": "https://cs.wikipedia.org/wiki?curid=1479738", "title": "Louis Fabian Bachrach (junior)", "text": "Louis Fabian Bachrach (junior)\n\nLouis Fabian Bachrach Jr. (9. dubna 1917 Newton Massachusetts – 26. února 2010 tamtéž) byl americký fotograf, známý portréty osobností, politiků, prezidentů a dalších významných osobností. Byl profesionálně známý jako Fabian. Bachrach byl nejznámější svým portrétem senátora Johna F. Kennedyho, který byl později použitý jako jeho oficiální fotografie během prezidentských voleb v roce 1960. Patřil k dynastii fotografů, kteří vlastnili společnost Bachrach Studios, což je síť nejstarších nepřetržitě provozovaných fotografických studií na světě. Společnost založil jeho dědeček David Bachrach.\n\nBachrachova rodina, která vlastní Bachrach Studios, je v oboru komerční fotografie více než 140 let. Bachrach Studios je nejstarší nepřetržitě fungující síť fotografických studií. Jeho dědeček David Bachrach založil Bachrach studio v Baltimoru, Maryland, v roce 1868. Předtím fotografoval Abrahama Lincolna během jeho cesty do Gettysburgu v roce 1863 během americké občanské války. \n\nLouis Fabian Bachrach Jr. se narodil v Newtonu, Massachusetts, 9. dubna 1917. Jeho otec, Louis Fabian Bachrach, byl také fotograf. Bachrach získal bakalářský titul z historie na Harvardově univerzitě v roce 1939 a krátce poté nastoupil do Bachrach Studios. Bachrach během druhé světové války sloužil jako letecký navigátor v námořnictvu Spojených států v Pacifiku. Později získal magisterský titul v italské literatuře na Bostonské univerzitě v roce 1988, když mu bylo přes 70 let. \n\nV ateliérech Bachrach Studios představil barevné fotografie během padesátých let, a studia zcela přizpůsobil na výrobu barevných fotografií během let sedmdesátých. Některé Bachrachovy nejvýznamnější portréty osobností jsou: prezidenti Richard Nixon a Ronald Reagan, dále pak: Jean-Claude Duvalier, Fajsal bin Abd al-Azíz, Indira Gándhíová, Džaváharlál Néhrú, Jacques-Yves Cousteau, Joe DiMaggio, fotograf Richard Avedon, Robert Frost, Buckminster Fuller, Ted Kennedy nebo Muhammad Ali.\n\nRoku 1922 umožnil ve svém newyorském ateliéru na Páté Avenue pracovat francouzskému fotografovi Maurice Tabardovi, aby pořídil několik portrétů a poskytl mu přístup ke klientele.\n\nFabian Bachrach zemřel na zápal plic 26. února 2010 v Newtonu v Massachusetts, ve věku 92 let.\n\nVybrané fotografie společnosti Bachrach Studios:\n"}
{"id": "1479752", "url": "https://cs.wikipedia.org/wiki?curid=1479752", "title": "Svaly končetin člověka", "text": "Svaly končetin člověka\n\nSvaly horní končetiny člověka tvoří svaly ramenní, svaly paže, předloketní svaly \"(ohybače a natahovače ruky a prstů)\" a svaly ruky (jemné pohyby prstů, především palce).\n\nSvaly dolní končetiny člověka tvoří svaly kyčelního kloubu (hýžďové svaly), stehenní svaly (čtyřhlavý stehenní sval, přitahovače stehna, ohybače bérce a natahovače v kyčelním kloubu), bércové svaly (natahovače a ohybovače prstů a nohy) a svaly nohy (udržení nožní klenby společně se svaly bérce).\n\nSval (\"musculus\") je orgán, jehož funkcí je umožnění aktivního pohybu člověka nebo jeho části. Sval je tvořen především svalovou tkání.\n\nSvaly funkčně navazují na svaly hrudníku a zádové svaly. Vlastní svaly ramene začínají na kostech lopatkového pletence a upínají se na pažní kost. Z těchto svalů má pro horní končetinu mimořádný význam deltový sval \"(m. deltoideus)\". Svým tlakem udržuje hlavici pažní kosti v kloubní jamce na lopatce, a zabezpečuje tak základní funkce ramenního kloubu.\n\nV přední skupině jsou ohybače předloktí a ohybače loketního a ramenního kloubu. Svaly zadní skupiny napínají předloktí, jsou natahovači v ramenním a loketním kloubu.\n\nKyčelní svaly jsou obdobou svalů ramenního kloubu. Zadní svalovou skupinou vytvářejí velmi silné hýžďové svaly, zvláště mohutný je velký hýžďový sval (\"m. glutaeus maximus\").\n\nNejmohutnějším reprezentantem přední skupiny svalů je natahovač (extenzor) kolenního kloubu a ohybač (flexor) v kyčelním kloubu - čtyřhlavý stehenní sval \"(m. quadriceps femoris).\" Vnitřní skupinu tvoří svaly přitahující (addukující) dolní končetinu a provádějící tak přinožení stehna a dolní končetiny. Svaly na zadní ploše stehna ohýbají (flektují) bérec a pomáhají při natažení (extenzi) celé dolní končetiny v kyčelním kloubu.\n"}
{"id": "1479756", "url": "https://cs.wikipedia.org/wiki?curid=1479756", "title": "Křesťanskodemokratická strana (Chile)", "text": "Křesťanskodemokratická strana (Chile)\n\nKřesťanskodemokratická strana, zkráceně PDC, (: ) je parlamentní křesťansko-demokratická politická strana v Chile. Strana je součástí středolevé koalice Nová většina.\n\nStrana vznikla v červenci 1957 sloučením Sociální křesťanské konzervativní strany a Národní falangy.\n\n"}
{"id": "1479759", "url": "https://cs.wikipedia.org/wiki?curid=1479759", "title": "Villány", "text": "Villány\n\nVillány [viláň] (, , , ) je město v jižním Maďarsku v župě Baranya, nedaleko Chorvatských hranic. Spadá pod okres Siklós a leží asi 26 km jihovýchodně od Pécse. Město se rozkládá na ploše 22,02 km² a žije zde 6 017 obyvatel. Podle údajů z roku 2011 zde byli 85,3 % Maďaři, 21,2 % Němci, 1,7 % Romové, 0,8 % Chorvati, 0,5 % Srbové a 0,2 % Rumuni.\n\nNejbližšími městy jsou Bóly, Kozármisleny a Siklós. Blízko jsou též obce Kisjakabfalva, Magyarbóly, Nagyharsány, Pailand, Pócsa a Villánykövesd.\n\nVillány je centrum významné vinařské oblasti.\n"}
{"id": "1479762", "url": "https://cs.wikipedia.org/wiki?curid=1479762", "title": "Twenty One Pilots (album)", "text": "Twenty One Pilots (album)\n\nTwenty One Pilots je debutové studiové album americké skupiny Twenty One Pilots, vydané nezávisle 29. prosince 2009. Prodáno bylo 115 000 kopií a umístilo se jako 139. na americkém \"Billboard\" 200. Je to jediné album, na kterém vystupuje baskytarista Nick Thomas a bubeník Chris Salih, než oba opustili kapelu v roce 2011. \n\nKrátce po vydání alba bylo zveřejněno, že album bylo koncipováno a nahráno uvnitř domácího nahrávacího studia v suterénu domu, ve kterém Tyler Joseph , Nick Thomas, Chris Salih a Thomasův bratr v té době přebývali. Zatímco hudba byla produkována jinými členy skupiny, texty byly napsány hlavně Josephem. \n\nObal alba navrhl John Rettstatt, Josephův přítel. \n\n\"Alternative Press\" popsal \"Addict with a Pen\" jako \"pomalý a naze upřímný\" a \"nejlepší reprezentaci toho, co původně přitahovalo nové fanoušky\". \n\n"}
{"id": "1479764", "url": "https://cs.wikipedia.org/wiki?curid=1479764", "title": "Dům čp. 215 (Štramberk)", "text": "Dům čp. 215 (Štramberk)\n\nDům čp. 215 stojí na ulici Plaňava ve Štramberku v okrese Nový Jičín. Roubený dům byl postaven na začátku 19. století, který byl přestavěn na zděnou stavbu. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 215 byl postaven na začátku 19. století, který byl přestavěn na zděný dům. Objekt zachovává částečně proporce a členění původní roubené stavby. Dům byl navržen na vynětí ze seznamu kulturních památek.\n\nDům byl přízemní roubená stavba na obdélném půdorysu, byl orientován štítovým průčelím do ulice a do svahu. Dispozice byla dvojdílná s jizbou a síní. Byla postavena na vysoké omítnuté kamenné podezdívce, která vyrovnávala svahovou nerovnost, byla podsklepena s vchodem na severní straně. Štíty byly trojúhelníkové svisle bedněné s kvadratickými výzorníky a podlomenicí v patě štítu. Střecha byla sedlová.\n\n\n"}
{"id": "1479776", "url": "https://cs.wikipedia.org/wiki?curid=1479776", "title": "Patsy Reddyová", "text": "Patsy Reddyová\n\nPatsy Reddyová (nepřechýleně \"Reddy\"; 17. května 1954, Matamata, Nový Zéland) je novozélandská právnička a politička, od 28. září 2016 je guvernérkou na Novém Zélandu.\n\nReddová se narodila do učitelské rodiny 17. května 1954. Vystudovala práva na Viktoriině univerzitě ve Wellingtonu – v roce 1976 bakalářský a v roce 1979 magisterský stupeň.\n\n"}
{"id": "1479778", "url": "https://cs.wikipedia.org/wiki?curid=1479778", "title": "Čeněk Chaloupka", "text": "Čeněk Chaloupka\n\nČeněk Chaloupka (15. března 1919, Jablonné nad Orlicí – 25. února 1946, u Horních Počernic) byl český stíhací letec, za druhé světové války seržant RAF.\n\nLetecký výcvik zahájil v Prostějově, roku 1940 odešel přes Maďarsko do Francie, kde se 3. dubna zapsal do československé zahraniční armády a v červnu byl evakuován do Velké Británie. Po pilotním výcviku byl 19. července 1941 zařazen do 43. peruti v Tangmere a 19. září do 615.peruti v Mastonu, kde létal na stíhačkách Hurricane II. 29. září zasáhl loď v Bruselském kanálu, trosky z výbuchu však poškodily jeho letoun, takže musel vyskočit do moře, kde ho zachránila britská loď. 6. října byl při útoku na lodi u pobřeží Belgie sestřelen protiletadlovým dělem a padl do německého zajetí. \n\nZe zajateckého tábora Oflag Colditz se pětkrát pokusil o útěk a 16. dubna 1945 byl osvobozen spojenci. Byl zařazen do 310. československé stíhací peruti a 24.srpna 1945 se s letadlem Spitfire vrátil do Československa. Sloužil u 1. letecké divize ve Kbelích u Prahy a 25. února 1946 při cvičném letu s letadlem C–2 (Arado Ar 96) při pokusu o nouzové přistání zahynul. Byl pohřben v Českých Budějovicích. 2. března 1948 byl vyznamenán Československým válečným křížem I. stupně.\n\n\n"}
{"id": "1479783", "url": "https://cs.wikipedia.org/wiki?curid=1479783", "title": "Dům čp. 216 (Štramberk)", "text": "Dům čp. 216 (Štramberk)\n\nDům čp. 216 stojí na ulici Plaňava ve Štramberku v okrese Nový Jičín. Roubený dům byl postaven na začátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 216 byl postaven na začátku 19. století. V průběhu doby byl rekonstruován a rozšířen o zděnou část. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován okapovou stranou podél ulice a svahu. Dispozice je dvojdílná s síní a jizbou, k níž je přistavěna zděná kuchyně. Stavba je roubená z přitesaných kuláčů. Je postavena na vysoké omítnuté kamenné podezdívce, která vyrovnává svahovou nerovnost, je podsklepena s vchodem na severní straně. Na této straně je ke podezdívce přistavěna malá dřevěná hospodářská přístavba s pultovou střechou. Štítové průčelí v roubené části obrácené do ulice je dvouosé, zděná přístavba má jedno okno. Štít je trojúhelníkový svisle bedněný s výzorníky a podlomenicí v patě štítu. Střecha je sedlová krytá plechem.\n\n\n"}
{"id": "1479784", "url": "https://cs.wikipedia.org/wiki?curid=1479784", "title": "V.42", "text": "V.42\n\nV.42 \"Postupy oprav chyb pro UZD používající konverzi z asynchronního na synchronní přenos\" je doporučení CCITT poprvé publikované v listopadu 1988, které definuje protokol provádějící opravy chyb vzniklých při přenosu dat mezi modemy. Jeho funkce spočívá v tom, že v případě ztráty jednoho nebo více datových paketů přijímač vyšle okamžitě žádost o opakování jeho přenosu.\n\nProtokol standardu V.42 zásadně mění kvalitu datového okruhu z nespolehlivého, na okruh, který poskytuje spolehlivý přenos dat. Opakování přenosu chybných paketů ale způsobuje, že dobu potřebnou pro přenos dat bez chyb nelze zaručit.\n\nPo roce 1993 spravuje V.42 ITU-T. Většina modemů pro komutované linky ( ) vyrobených po roce 1995 má podporu protokolu V.42.\n\nModem (UZD) pracující podle standardu V.42 používá při komunikaci s počítačem (KZD) arytmický sériový přenos; při komunikaci se vzdáleným modemem však používá synchronní přenos. Data přenáší v rámcích LAPM, který je variantou protokolu High-Level Data Link Control (HDLC).\n\n\n"}
{"id": "1479787", "url": "https://cs.wikipedia.org/wiki?curid=1479787", "title": "Sarah Sandersová", "text": "Sarah Sandersová\n\nSarah Sandersová (nepřechýleně \"Sanders\"; 13. srpna 1982, Hope, Arkansas, Spojené státy americké) je bývalá tisková mluvčí Bílého domu v administrativě prezidenta USA Donalda Trumpa.\n\nNarodila se 13. srpna 1982 ve městě Hope v Arkansasu jako \"Sarah Huckabee\". Je dcerou bývalého guvernéra Arkansasu Mikea Huchabeeho. Sandersová vystudovala Ouachitskou babtistickou univerzitu v desetitisícovém městě Arkadelphia v Arkansasu. V roce 2004 získala bakalářský titul z politologie a masmédií. Je vdaná a má tři děti.\nSpolupracovala s Donaldem Trumpem od počátku jeho volební kampaně jako poradkyně. Po jeho zvolení a nástupu do funkce působila od ledna 2017 v jeho administrativě, nejprve jako zástupkyně tiskového mluvčího Seana Spicera, kterého na této pozici po jeho odchodu v červenci téhož roku nahradila. Během svého působení sklidila kritiku od amerických médií za nepořádání klasických tiskových konferencí. V polovině června 2019 Donald Trump oznámil, že Sarah Sandersová z funkce odstupuje s platností ke konci měsíce. Jako důvod Sandersová uvedla záměr trávit více času s rodinou. V srpnu 2019 se stala spolupracovnící televizního kanálu Fox News na pozici politické komentátorky a analytičky. V září 2019 vydavatelství \"St. Martin’s Press\" oznámilo výdání její, zatím nepojmenované, autobiografické knihy na podzim 2020.\n"}
{"id": "1479789", "url": "https://cs.wikipedia.org/wiki?curid=1479789", "title": "Kostel svatého Jana Křtitele (Valtrovice)", "text": "Kostel svatého Jana Křtitele (Valtrovice)\n\nKostel svatého Jana Křtitele je římskokatolický chrám ve Valtrovicích v okrese Znojmo. Jde o farní kostel římskokatolické farnosti Valtrovice. Je chráněn jako kulturní památka České republiky.\n\nPrvní písemná zmínka o Valtrovicích pochází z roku 1243. Farní kostel zasvěcený sv. Janu Křtiteli byl pravděpodobně postaven koncem 12. nebo počátkem 13. století. Po roce 1560 se přiklonila vesnice i s farářem k luteránskému vyznání. Ještě v roce 1633, kdy byla ves přidělena do jaroslavické farnosti, byli zde téměř jen nekatolíci, kteří pochovávali své nebožtíky sami, bez faráře a stará fara byla opuštěna. Místní kostel byl v roce 1657 zcela opuštěn. Po roce 1665 byl kostel obnoven, vysvěcen roku 1682. Autorem oltářního obrazu je Josef Winterhalder.\n\nV roce 2014 se farnost jako vlastník farního kostela stala vítězem soutěže o nejlépe opravenou památku Jihomoravského kraje v roce 2013 v kategorii Velké stavby. V tomto roce byla provedena celková oprava kostela - byly mj. vyměněny vadné části konstrukcí krovu za tvarovou a hmotovou kopii, vyměněno laťování a opravena vrcholová makovice a kříž. Proběhla rovněž oprava fasády, při které bylo zachováno dosavadní členění – novodobé rýsované nároží a lemování šambrán. Došlo tak k výraznému zlepšení stavebního stavu a vzhledu této v jádru středověké sakrální stavby, která tvoří dominantu obce.\n"}
{"id": "1479790", "url": "https://cs.wikipedia.org/wiki?curid=1479790", "title": "Jan Sechter", "text": "Jan Sechter\n\nJan Sechter (* 18. září 1968 Praha) je český diplomat a státní úředník, v letech 2000–2002 zmocněnec Ministerstva zahraničních věcí České republiky pro otázky odškodnění obětí nacismu a druhé světové války. V letech 2008–2013 působil jako velvyslancec v Polsku a v letech 2013–2017 jako velvyslanec v Rakousku.\n\nVystudoval Českou zemědělskou univerzitu v Praze a v letech 1987–1992 ekonomickou fakultu v Praze a diplomatickou akademii Ministerstva zahraničí Německa. Od roku 1992 do roku 1993 pracoval v Nadaci Lidových novin, později pak na Ministerstvu zahraničních věcí. V roce 2000 se stal zmocněncem Ministerstvo zahraničních věcí pro otázky odškodnění obětí nacismu a Druhé světové války. V roce 2002 byl jmenován zástupcem velvyslance České republiky v Německu, kde byl až do roku 2007. Po návratu do Česka pracoval rok jako výkonný tajemník \"Task Force for International Cooperation on Holocaust Education, Remembrance and Research\" (IHRA). V roce 2008 byl jmenován velvyslancem Česka v Polsku, kterou vykonával do roku 2013. Poté byl jmenován velvyslancem v Rakousku, kde působil do roku 2017. Od roku 2018 je poradcem předsedy Poslanecké sněmovny pro Evropskou unii a zahraniční vztahy. \n\n"}
{"id": "1479791", "url": "https://cs.wikipedia.org/wiki?curid=1479791", "title": "Kostel svatého Jakuba Staršího (Veselá)", "text": "Kostel svatého Jakuba Staršího (Veselá)\n\nKostel svatého Jakuba Staršího je gotický farní kostel, který leží v srdci obce Veselá. Rok založení kostela není známý, ale první zmínky o kostele jsou z 1348, kdy se začal církevní majetek zapisovat.\n\nNejstarší zprávy o kostele jsou z roku 1359, kdy byl představen nový farář \"Albert z Kosové Hory\" po smrti faráře Hodače. Jeho přestavba proběhla v roce 1642 a pak 1856.\n\nKostel se skládá z jedné téměř hranaté lodi na jejíž východní straně je nízké kněžiště, které je zdobeno střešní věžičkou. Na východní straně je zakončeno trojbokým závěrem. Na druhé straně lodi je dřevěná mohutná věž se zvonicí která je nejvyšší částí kostela, která je zakončena nízkou bání s tzv. malou lucerničkou. Bílá omítka kostela zvýrazňuje červené a černé malované pilastry. Na zdech kněžiště a lodě jsou půlkruhová okna, zatímco na věži jsou okna hranatá.\n\nDo kostela se dnes vchází vchodem, který je umístěn na západní straně kostela, kde je podvěží. Samotná loď je osvětlena dvěma okny. Jedním ze severu a jedním z jihu. Celý kostel je pak obestavěn kamennou zítkou s kovovou bránou před vchodem.\n"}
{"id": "1479793", "url": "https://cs.wikipedia.org/wiki?curid=1479793", "title": "Kostel Narození Panny Marie (Choťovice)", "text": "Kostel Narození Panny Marie (Choťovice)\n\nKostel Narození Panny Marie se nachází na návsi obce Choťovice uprostřed hřbitova. Jedná se o raně barokní kostel s jedinečnou neogotickou přestavbou v roce 1860, kterou provedl Josef Míča. Dne 26. dubna 2006 byl Ministerstvem kultury České republiky kostel prohlášen kulturní památkou. V současné době probíhá v kostele rozsáhlá rekonstrukce, je odsvěcen a mše se nekonají.\n\nKostel je jednolodní s pravoúhlým presbytářem, čtvercovou sakristií po severní straně a hranolovou věží před západním průčelím. Pseudogotická, půlkruhově zaklenutá okna, která vzájemně svazuje výrazně zalamovaná římsa, jsou typický prvek anglické gotiky. Raně barokní kostel doplnila pozdně barokní věž, kde je zajímavě ztvárněno zvonové patro. V každé ze čtyř stěn je trojice vysokých a úzkých půlkruhově zaklenutých oken palladiánské kompozice. Zakončení věže je vyřešeno stupňovými sloupovými štíty a nárožními věžičkami. Z těch jsou spuštěny úzké přípory kruhovitého průřezu, které končí pod úrovní prvního patra věže.\n\nPresbytář má barokní křížovou klenbu s hranami zvýrazněnými štukovými hřebínky. Jedna rozměrnější nika je za oltářem ve východní stěně a druhá menší s klenbou ve tvaru konchy je v jižní stěně. Presbytář je od lodě oddělen půlkruhovým obloukem. Kruchta s varhanami je jednoduchá a je v jižní části lodi. Je nesena dvěma osmibokými dřevěnými sloupy. Mobiliář je raně barokní. Kazatelna, která má velmi dobrou uměleckou úroveň, je datována okolo roku 1700. Oltář stojí na mense ve tvaru hranolu. Nástavec (retabulum, retábl) tvoří mohutný rám ze širokého akantu, do kterého je pravoúhle zasazen drobný obraz Panny Marie pomocné, nad ním je pak monogram v paprscích. Oba boční oltáře jsou pojaté podobně. Vpravo na zděné mense stojí oltář sv. Antonína Paduánského v pokleku před Ježíšem s anděly. Vlevo je umístěn oltář s obrazem Křtu Páně, Kristus klečící před sv. Janem Křtitelem. Raně barokní dřevěná kazatelna, přístupná z presbytáře, je natřena barvou imitující mramor.\n\nV kostele jsou jednomanuálové novobarokní varhany, které v roce 1870 dodala pražská firma R. Stieglitz a H. Roith.\n\nVe věži jsou dva zvony, které byly do kostela přeneseny v roce 1864 z původní dřevěné zvonice. Oba pocházejí z Kutné Hory. Starší a větší je z roku 1525 z dílny Daniela Draštíka. Průměr je 89,8 cm, hloubka 64 cm, tloušťka věnce 7,7 cm, hmotnost je odhadována 550 kg, hlavní tón des 2, srdce je zavěšeno na řemenu. Mladší a menší pochází z roku 1577 z dílny zvonaře Wondřeje Kotka. Průměr je 79,5 cm, hloubka 62 cm, tloušťka věnce 6,7 cm, hmotnost je odhadována na 360 kg, hlavní tón d 2, se srdcem zavěšeným také na řemenu.\n\nOba zvony zprovoznil v roce 2006 kampanolog p. Mgr. Petr Vácha z Národního památkového ústavu a zazvonil na ně u příležitosti návštěvy sídelního biskupa královéhradecké diecéze Mons. ThLic. Dominika Duky v Choťovicích dne 22. května 2006.\n\nV rámci Programu záchrany architektonického dědictví bylo v letech 1995-2014 na opravu památky čerpáno 2 475 000 Kč.\n"}
{"id": "1479800", "url": "https://cs.wikipedia.org/wiki?curid=1479800", "title": "Třída Pallada", "text": "Třída Pallada\n\nTřída Pallada byla třída ruských chráněných křižníků, sloužících v ruském carském námořnictvu. Celkem byly postaveny tři jednotky této třídy. Křižníky byly nasazeny jak v rusko-japonské válce, tak v první světové válce. Křižník \"Aurora\" se v roce 1917 stal symbolem bolševické revoluce v Rusku. Jako jediný se dochoval jako muzejní loď.\n\nV letech 1897–1903 byly ruskými loděnicemi v Petrohradu postaveny tři jednotky této třídy. Mezi jejich hlavní úkoly patřil průzkum a narušování nepřátelských obchodních tras.\n\nJednotky třídy \"Pallada\":\nKřižníky nesly osm 152mm kanónů, dvacet čtyři 75mm kanónů, osm 37mm kanónů a tři 381mm torpédomety. Pohonný systém měl výkon 11 610 hp. Skládal se z trojčinných parních strojů a 24 kotlů Belleville. Nejvyšší rychlost dosahovala 19 uzlů. Dosah byl 3700 námořních mil při rychlosti 10 uzlů.\n\nKřižníky třídy \"Pallada\" bojovaly v rusko-japonské válce. Během obléhání ruské základny Port Arthur japonská palba dne 7. prosince 1904 potopila křižník \"Pallada\". Japonci křižník později vyzvedli, opravili a zařadili do služby jako \"Cugaru\". Křižník \"Diana\" se s eskadrou z Port Arthuru účastnil bitvy ve Žlutém moři, po které unikl do Francouzské Indočíny, kde byl internován. Křižník \"Aurora\" se účastnil bitvy u Cušimy, ve které japonské námořnictvo drtivě zvítězilo. Lodi se podařilo probít z bojiště a byla poté krátce internována v Manile.\n\n\"Diana\" a \"Aurora\" se účastnily první světové války v baltském loďstvu. Později je převzalo nástupnické sovětské námořnictvo. Zatímco \"Diana\" byla roku 1922 vyřazena, \"Aurora\" byla převedena k výcviku. Za druhé světové války byla děla \"Aurory\" demontována a nasazena na souši. Samotný křižník byl Němci potopen v přístavu Oranienbaum. Roku 1944 byl vyzvednut, po opravě byl využíván k výcviku a později přeměněn na muzejní loď.\n"}
{"id": "1479801", "url": "https://cs.wikipedia.org/wiki?curid=1479801", "title": "Světlana (1896)", "text": "Světlana (1896)\n\nSvětlana byl chráněný křižník ruského carského námořnictva. V době míru byl využíván i jako jachta. Byl potopen v rusko-japonské válce.\n\nKřižník postavila v letech 1895–1898 francouzská loděnice Forges et Chantiers de la Méditerranée v Le Havre.\n\nKřižník nesl výzbroj šesti 152mm kanónů, deseti 47mm kanónů, dvou 381mm torpédometů a 20 námořních min. Pohonný systém měl výkon 8500 hp. Skládal se z trojčinných parních strojů a 18 kotlů Belleville, pohánějících dva lodní šrouby. Nejvyšší rychlost dosahovala 21,6 uzlu. Dosah byl 3500 námořních mil při rychlosti 10 uzlů.\n\nKřižník \"Světlana\" bojoval v rusko-japonské válce. Účastnil se bitvy u Cušimy. Den po bitvě byl (28. května 1905) při pokusu uniknout do Vladivostoku potopen japonskými křižníky \"Niitaka\" a \"Otowa\".\n"}
{"id": "1479802", "url": "https://cs.wikipedia.org/wiki?curid=1479802", "title": "Kostel Stětí svatého Jana Křtitele (Vrbovec)", "text": "Kostel Stětí svatého Jana Křtitele (Vrbovec)\n\nKostel svatého Jana Křtitele je římskokatolický chrám ve Vrbovci v okrese Znojmo. Jde o farní kostel římskokatolické farnosti Vrbovec. Je chráněn jako kulturní památka České republiky.\n\nPrvní písemná zmínka osadě pochází z roku 1137. Datum výstavby románského kostela není známo. V roce 1727 vyhořel a v roce 1747 byl na náklady premonstrátského Louckého kláštera barokně přestavěn. Znovu byl vysvěcen olomouckým biskupem Maxmiliánem z Hamiltonu 27. června 1767. Další přestavby a opravy proběhly koncem 19. století. \n"}
{"id": "1479803", "url": "https://cs.wikipedia.org/wiki?curid=1479803", "title": "Mais (Bowness)", "text": "Mais (Bowness)\n\nMais nebo Maia (moderní název místa zní Bowness-on-Solway) v anglickém hrabství Cumbria byla jednou z římských pevností Hadriánova valu. Byla poslední z pevností na jeho západním konci, a ačkoli byla druhá největší, nic se z ní nezachovalo.\n\nV ravennské \"Kosmografii\" se jméno pevnosti uvádí v podobě \"Maia\" a na poháru z Rudge ve tvaru \"Mais\".\nJméno \"Maia\" znamená \"větší\", což bývá dáváno do souvislosti s tím, že pevnost byla v Hadriánově valu druhá největší, a to po pevnosti Stanwix (Petriana). Nápis na poháru začíná <samp>'A MAIS ABALLA ...'</samp>, tedy 'Z (pevnosti) \"Maia\" do (stanice) \"Aballava\" ...', přičemž \"Aballava\" (Burgh by Sands) je přespříští stanicí na východ na Hadriánově valu, zhruba 6 a půl kilometru za pevností \"Concavata\" (Drumburgh).\n\"Maia\" se také nazývala římská bohyně, dcera Titána Atlanta a Okeanovny Pleiony, matka boha Herma, jehož otcem byl Jupiter. Byla jednou z Plejád.\n\nV již zmíněné \"Kosmografii\" se vyskytuje další název, \"Maio;\" je možné, že označuje právě tuto pevnost.\n\nV \"Notitia Dignitatum\" tato pevnost uvedena není.\n\nPevnost stojí na příkrém útesu nad mořem, z něhož je díky výšce 15 m nad okolím výhled na všechny strany. Postavili ji na místě, kde předtím stála mílová pevnost 80. Pevnost měla tři brány, na východ, západ a na jih. Severní bránu nebylo třeba díky poloze na útesu stavět. Postupem času stěna útesu povolila a severní zeď pevnosti se spolu s ní zhroutila do moře.\n\nPevnost pravděpodobně měřila 220 m krát 130 m a zabírala plochu zhruba tři hektary. Původně ji - jako v tomto úseku valu v dané oblasti - chránil násep z drnů a hlíny, ale když Hadriánův val přestavěli z kamene, použili kámen i na novou podobu této pevnosti.\nVal se k pevnosti blížil z východu a napojil se na ni na severovýchodním rohu. Pokračoval ze severozápadního rohu, ale není jisté, kam až vedl. Místní lidé vyprávěli, že 230 metrů na západ od pevnosti bylo z pláže vykopáno velké množství kamene. To může nasvědčovat tomu, že val sahal až tam, kam dosahuje nízký příliv, jako v případě pevnosti Segedunum na opačném, tedy východním konci valu.\n\nPevnost ležela nad Firth of Solway, v nejzápadnějším místě, kde se voda ještě dá přebrodit. Je na západním konci Hadriánova valu, ale obranný systém pokračuje ještě zhruba 40 kilometrů k jihu, podél pobřeží, až na jih od Maryportu, skládá se z pevnůstek a mílových pevností, ovšem val už mezi nimi postaven nebyl.\nO posádce je známo jenom málo, ale jejím velitelem byl ve 3. století tribun, což naznačuje, že pravděpodobně šlo o kohortu pěchoty v síle 1000 mužů, možná částečně jezdeckou.\n\nCivilní osada neboli \"vicus\" se rozkládala při jižní straně pevnosti při silnici do vesnice Kirkbride; obydlena byla do 4. století.\nV blízkosti bylo objeveno několik civilních náhrobků, což svědčí o existenci této malé osady. Na jednom je vytesaná žena, která drží v ruce holubici, a u nohou jí sedí malý pes. Sochu pravděpodobně zhotovili v římsko-britském stylu v Carlisle, kde je nyní vystavena v \"Tullie House Museum\".\nNedávno bylo objeveno další věnování neznámému bohu, jistý místní obchodník slíbil „tento nápis nechat pozlatit, pokud se mu podaří obchodní spekulaci ukončit se ziskem\". Tento nápis podporuje hypotézu, že Maia byla na západní straně Hadriánova valu bohyní obchodu (jako v pevnosti Arbeia na východě).\nPevnost je prakticky pohřbena pod vesnicí a na povrchu po ní není ani památky.\nKdyž se v roce 1930 začalo na této lokalitě pracovat, byla odkryta jižní hradba a zjištěno, kde stála západní brána. V roce 1967 práce pokračovaly na západním valu.\n\nV roce 1973 byly provedeny rozsáhlejší vykopávky, při nichž byly nalezeny stopy původního západního valu z turfu a jílu, jakož i důkazy o dřevěné věži s bránou.\n\nMalý počet mincí byl objeven při pracích v letech 1930, 1973, 1976 a 1988. Jen osm jich bylo identifikováno; stříbrné mince Hadriána (2), měděné mince Domitiana, Trajána (2), Postuma a Gratiana. Nálezy z roku 1988 jsou pravděpodobně měděné mince z 2. století.\n\n\n\n"}
{"id": "1479806", "url": "https://cs.wikipedia.org/wiki?curid=1479806", "title": "Turistická značená trasa 6093", "text": "Turistická značená trasa 6093\n\nTrasa začíná u rozcestníku na lyském Náměstí Bedřicha Hrozného poblíž kostela Narození svatého Jana Křtitele. Nejprve asi 1,5 km prochází městem Lysá nad Labem z centra na periferii (podél zámecké zdi, kolem základní školy, hřbitova a krematoria a sídlištěm). Po opuštění města vede přibližně 260 m po silnici II/272 a následně se stáčí o 90° doprava, mírně stoupá a vede asi 700m po polní cestě směrem k lesu, který pokrývá vrch Šibák. (V druhé polovině tohoto úseku se vedle cesty nachází sad, v němž se pasou ovce.) Po kratším úseku vedeném lesem (asi 280 m) trasa mírně klesá a asi 670 m vede po zpevněné cestě obklopené stromy. Přibližně v polovině tohoto úseku se trasa dostává z území města Lysá nad Labem na území města Milovice. V Milovicích nejprve prochází nevzhlednou periferií s řadou rozpadajících se objektů, kolem mezinárodního vojenského hřbitova (který má exteritoriální status) a následně čtvrtí zvanou Rakouský tábor, která postupně prochází revitalizací. V této čtvrtí prochází mezi stromořadím platanů a posléze větším dětským hřištěm. V centru Milovic (Náměstí 30. června) naproti radnici trasa zahýbá doprava a kolem obchodního centra směřuje k železničním kolejím (železniční trať Lysá nad Labem – Milovice). Za „šraňkami“ trasa naposledy zatáčí a po přibližně 240 metrech končí před milovickou železniční stanicí.\n\n\n"}
{"id": "1479811", "url": "https://cs.wikipedia.org/wiki?curid=1479811", "title": "Růže arkansaská", "text": "Růže arkansaská\n\nRůže arkansaská (\"Rosa arkansana\") je opadavá, nenáročná, nízká, původem severoamerická keřovitá dřevina. Roste v suchých prériích a počátkem léta hojně kvete 5 cm velkými růžovými květy a na podzim z nich tvoří červené šípky.\n\nDruh s původním areálem ve Spojených státech amerických na Velkých planinách a po východním okraji Skalnatých hor se druhotně rozšířil na severovýchodní pobřeží Spojených států i na jihovýchod Kanady. Je považován za samovolně se šířící až invazní druh. Preferuje otevřené, písčité pláně a mimo ně se vyskytuje také v hornatých prériích, na vrcholech kopců, skalnatých výbězích, pastvinách, opuštěných polích, v lesních lemech i podél železničních tratí.\n\nRůži arkansaské nejlépe vyhovují místa s plným osluněním, spokojí se však i s polostínem, kde ale bude méně kvést. Nejlépe roste na propustné půdě průběžně vlhké a zásobené živinami, běžně však v přírodě žije v půdě suché, neúrodné, hlinité, písčité či kamenité, slabě kyselé až zásadité. Vzrostlí jedinci dobře odolávají suchu, jejich větve ale málokdy vytrvávají déle než několik let, obvykle brzy usychají a jsou nahrazovány novými výhonky rašícími z kořenů. Dřevina kvete koncem jara a počátkem léta po dobu asi třech týdnů, jednotlivé květy obvykle jen dva až tři dny. Plody dozrávají v pozdním létě nebo počátkem podzimu. Na mírné spasení domácími nebo volně žijícími býložravci reaguje svým rozrůstáním. Často se kříží s okolo rostoucími druhy. Ploidie růže arkansaské je 2n = 28.\n\nJedná se o nízký, opadavý, hustě ostnitý keř vysoký 50 až 100 cm s větvemi přímými, klenutými nebo poléhavými. V mládí mají kůru matně červenou až purpurovou, jsou ostnité nebo řidčeji štětinaté a střídavě porostlé lichozpeřenými, 5 až 10 cm velkými listy s řapíky. Listy mívají devět až jedenáct kýlnatých, eliptických až obvejčitých lístků, které bývají dlouhé od 2 do 4 cm a široké 1 až 2 cm, u báze jsou klínovité a na konci tupé až zaoblené, po obvodu ostře pilovité, na svrchní straně tmavě zelené, lesklé a na spodní světle zelené, lehce pýřité. Palisty velké 10 až 25 mm jsou zubaté a někdy žláznatě brvité.\n\nSvětle červené květy mají v průměru 4 až 5 cm, vyrůstají na koncích větví samostatně nebo ve svazečcích až po šesti. Jsou voňavé, oboupohlavné, pětičetné, mají krátké vzpřímené stopky s jedním či dvěma široce kopinatými listeny. Květy mají kulovitou, lysou, nežláznatou češuli. Kališní lístky jsou zelené, 13 mm dlouhé, kopinaté, žláznaté, nazpět zahnuté a vytrvalé. Korunní lístky jsou jednoduché, růžové a vzácně i bílé, 20 až 25 mm dlouhé, obsrdčité. Žlutých tyčinek je v květu asi 120, žluté čnělky s bliznami jsou kratší a nevystupují z květu, pestíků je mnoho, lysý semeník je spodní. Květy nemají nektar a nabízejí svým opylovačům, čmelákům, včelám a různým broukům pouze pyl.\n\nPlod vzniklý z opyleného květu je červený, lysý, kulovitý až hruškovitý šípek asi 10 až 15 mm dlouhý se vztyčenými kališními lístky. V čase zralosti je uvnitř téměř suchý a obsahuje několik oválných, světle hnědých 4 mm velkých semen.\n\nRůže arkansaská se rozmnožuje ze semen, která nejčastěji rozšiřují ptáci konzumující výživné plody. Semena špatně klíčí, mnohdy až po několika letech uložení v půdě, tuto dobu může zkrátit skarifikace semen. Růži lze také úspěšně rozmnožovat řízky z polovyzrálého dřeva s patkou starého. Po zakořenění vytvářejí rostliny hluboký dřevnatý kořen, pokud nenarazí na kameny, může sahat až tři metry hluboko, včetně rozrůstajících se podzemních oddenků, z kterých raší nové rostliny a tak vznikají celé kolonie.\n\nŠípek obsahuje vitamíny A, C, E, rozličné flavonoidy, stejně jako esenciální mastné kyseliny. Pro svůj malý obsah dužiny je spíše vhodný k sušení než k výrobě džemů a marmelád. Semena po rozdrcení jsou vhodným zdrojem vitamínu E. Suchý drcený kořen má schopnost zastavovat kapilární krvácení, odvar z něho léčí krvácející rány a svalové křeče.\n\n"}
{"id": "1479815", "url": "https://cs.wikipedia.org/wiki?curid=1479815", "title": "Holispark", "text": "Holispark\n\nHolispark je francouzská rocková kapela, původem z města Lille na severu země. Založená byla v roce 2015 a mezi její členy patří Manon Hollander (zpěv), Roch Deroubaix (bicí), Kévin Stahl, Nico Delpierre a Maxime Mouquet (všichni tři bassová kytara).\n\nPrvní debutový EP, \"The Harvest\", vydala kapela 16. září 2016. O necelé dva roky později, 2. února 2018, vychází první album s názvem \"Sonic Boom\". 20. prosince stejného roku zveřejnila Holispark samostatnou skladbu \"Hold On\".\n\n\n\n"}
{"id": "1479816", "url": "https://cs.wikipedia.org/wiki?curid=1479816", "title": "Dům čp. 217 (Štramberk)", "text": "Dům čp. 217 (Štramberk)\n\nDům čp. 217 stojí na ulici Dolní ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 217 byl postaven na konci 18. století. Na konci 20. století byl rekonstruován, při čemž došlo k výměně většího množství původních dřevěných prvků. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován štítovou stranou k ulici. Dispozice je trojdílná se síní, jizbou a komorou. Stavba je roubená z přitesaných kuláčů. Je postavena na omítané kamenné podezdívce, která vyrovnává svahovou nerovnost, je podsklepena s vchodem na severní straně z ulice Dolní. Štítové průčelí v části obrácené do ulice je dvouosé s kaslíkovými okny. Štít je trojúhelníkový svisle bedněný s dvojicí oken, s kabřincem ve vrcholu a podlomenicí v patě štítu. V pravé okapové stěně je zakomponována zděná zeď vnitřní pece. V levé okapové straně je vchod. Střecha je sedlová.\n\n\n"}
{"id": "1479817", "url": "https://cs.wikipedia.org/wiki?curid=1479817", "title": "Luisa Dánská (1726–1756)", "text": "Luisa Dánská (1726–1756)\n\nLuisa Dánská (19. října 1726, Kodaň – 8. srpna 1756, Hildburghausen) byla dánskou princeznou, dcerou krále Kristiána VI. a jeho manželky Žofie Magdaleny Braniborské. Po sňatku s vévodou Arnoštem Fridrichem III. se stala sasko-hildburghausenskou vévodkyní.\n\nLuisa byla zahraničními diplomaty popisována jako půvabná bytost, nepříliš vhodná k přísnému a náboženskému dvoru jejích rodičů. Její vztahy s rodiči nebyli dobré, kvůli jejich odlišným osobnostem. Nenáviděla přísné zvyky u dvora; otec si v dopise svému příteli hraběti Kristiánovi Güntherevi Stolbergovi stěžoval na Luisin \"vzpurný charakter\". Luisino jméno je spojeno s její rolí v delikátní diplomatické hře, která se odehrála v posledních letech vlády Kristiána VI.\n\nNejdříve se považoval za vhodného manžela pro Luisu syn britského krále Jiřího II., vévoda z Cumberlandu, ale od tohoto nápadníka se upustilo po Kristiánově pokusu učinit z dcery švédskou královnu během volby dědice uvolněného trůnu v letech 1742–1743. Kristián VI. se o to pokusil skrze Luisin sňatek s francouzským kandidátem, zweibrückensko-birkenfeldským knížetem nebo s knížetem z Meklenburku. Žádný z těchto plánů se však neuskutečnil, uprostřed napětí mezi dánsko-norským státem a Švédskem, byl holštýnsko-gottorpský kandidát Adolf Fridrich v roce 1743 zvolen budoucím švédským králem, a tak se objevilo vážné téma, že by Luisino manželství s ním vedlo ke spojenectví mezi oběma královstvími. Plán však ztroskotal na Kristiánově nerozumné neochotě vidět svou dceru provdanou za gottorpského prince.\n\nZa vlády svého bratra Frederika V. měla Luisa v roce 1749 poměr - a pravděpodobně dítě - s komorníkem z dánské šlechtické rodiny Ahlefeldtů, který byl posléze odsouzen k trestu odnětí svobody. Později toho roku byla princezna spěšně provdána za sasko-hildburghausenského vévodu Arnošta Frisricha III. K urychlení svatby a zabránění skandálu obdržela Luisa velké věno. Svatba se uskutečnila v paláci Hirschholm severně od Kodaně 1. října 1749.\n\nJako vévodkyně vedla dvůr proslulý formální etiketou, velkými náklady a mnoha slavnostmi; byla popisována jako pyšná s \"královskými životními výdaji\", zábavná vlastním baletem, maškarádami, plesy, lovem a hazardními hrami, jízdami ulicemi kočárem (v zimě na saních) ze zlata a stříbra.\n\nPrincezna Luisa Dánská zemřela 8. srpna 1756 při porodu jediného dítěte, které zemřelo o měsíc později, dcery Frederiky Žofie.\n"}
{"id": "1479820", "url": "https://cs.wikipedia.org/wiki?curid=1479820", "title": "Hospodářský dvůr Starý zámek v Borotíně", "text": "Hospodářský dvůr Starý zámek v Borotíně\n\nBarokní hospodářský dvůr v Borotíně je situován naproti zřícenině středověkého hradu zvaného Starý zámek, po kterém podobně přijímá přídomek Starý zámek. První písemná zmínka o dvoře, který zaujímá místo, kde bývalo od založení hradu předhradí s hospodářskými budovami, je z roku 1557. Hrad i statek byly v roce 1620 vypáleny císařskými vojsky, protože jeho tehdejší majitelé Vojkovští z Milhostic se zúčastnili stavovského povstání na straně českých stavů. V roce 1623 získává panství Polyxena z Lobkovic, která připojila Borotín k jistebnickému panství. Vypálený hrad byl ponechán svému osudu, ale statek byl obnoven. V roce 1829 získávají hrad i se statkem baroni Nádherní, kteří na statku provedli částečné klasicistní úpravy, ale také zbořili hrázděnou stodolu a nahradili ji novostavbou 2 rozsáhlých stodol s centrálním průjezdem (dnešní východní křídlo), čímž došlo k vytvoření uzavřené dispozice objektu statku. Baroni Nádherní v důsledku pozemkové reformy statek v roce 1923 prodali; následně se zde vystřídalo několik majitelů i nájemců, přičemž potomkům posledních majitelům byl objekt vrácen v restitučním řízení. Ti jej následně prodali a střídání dalších majitelů, kteří na objektu neprováděli ani základní udržovací práce, přivedlo statek k havarijnímu stavu (stav v roce 2009), kdy z 10 budov pouze 3 byly pod střechou. Od roku 2010 probíhá postupná rekonstrukce a od roku 2014 je statek přístupný veřejnosti.\n"}
{"id": "1479821", "url": "https://cs.wikipedia.org/wiki?curid=1479821", "title": "Městská památková rezervace Prachatice", "text": "Městská památková rezervace Prachatice\n\nMěstská památková rezervace Prachatice je vymezená část historického jádra poddanského města Prachatic s dochovanými budovami (zejména renesančními měšťanskými domy) a městskou infrastrukturou, sochami, sakrálními stavbami apod..Nese charakteristické znaky vývoje českého města v období raného středověku, vrcholného středověku až po stavby a úpravy v renesančním slohu. Území památkové rezervace doznalo minimum výrazněji rušivých stavebních zásahů z nové doby (zejména ve 20. století). Odborným podkladem pro vyhlášení městské památkové rezervace byl podrobný stavebně historický průzkum a umělecko historický průzkum realizovaný Státním ústavem pro rekonstrukci památkových měst a objektů. Tento průzkum provedl v roce 1963 významný český historik architektury Jan Muk; na jeho práci pak navázaly dílčí průzkumy jednotlivých budov a jejich malířské a sochařské výzdoby. Předmětem památkové ochrany jsou též jednotlivé stavby samostatně zapsané v Ústředním seznamu kulturních památek ČR. Zákonné ochrany požívají i historické půdorysy, urbanistická struktura, panorama apod.\nPamátková rezervace je chráněna zákonem o státní památkové péči.V České republice bylo v roce 2013 celkem 40 měst s městskou památkovou rezervací.\n\nMěstská památková rezervace na rozloze 12,05 hektaru zahrnuje:\nÚzemí jádra města (tedy současné památkové rezervace) je zachyceno i na mapách druhého vojenského mapování dokončených v roce 1852.\nMěstská památková rezervace Prachatice zahrnuje tato náměstí a ulice:\n\nUvedené ulice a objekty v nich jsou hmotným dokladem dějin Prachatic, historického, architektonického, urbanistického, hospodářského a právního vývoje města a jeho infrastruktury (zejména uliční sítě).\n\nMěstská památková rezervace Prachatice (MPR) byla vyhlášena výnosem Ministerstva kultury ČSR č.j. 16428/81-VI/1 ze dne 6. 10.1981. Následně bylo vymezeno její ochranné pásmo.\nHranice MPR Prachatice je vymezena ve výnosu o jejím vyhlášení\n\nVýkonným orgánem státní správy na úseku památkové péče v MPR je Městský úřad Prachatice (též pro obvod obce s rozšířenou působností Prachatice). Správním orgánem je Městský úřad v Prachaticích. Odbor stavebně správní a regionálního rozvoje\nOdbornou péči vykonává Národní památkový ústav, územní pracoviště v Českých Budějovicích, které je odbornou organizací státní památkové péče podle § 32 odst. 2 zákona o státní památkové péči.\n\nPřevážná část objektů požívajících ochrany v rámci MPR je gotického a renesančního původu. Ve smyslu ustanovení zákona o památkové péči objekty\nMěstská památková rezervace Prachatice názorně dokumentuje, jak se během sta let (1501–1601) do vzhledu města zapsal významný český rod Rožmberků, jmenovitě jeho vladaři Petr IV. z Rožmberka, Jindřich VI. z Rožmberka, Vok II. z Rožmberka a Jošt III. z Rožmberka. Zejména za vladařství Viléma z Rožmberka (do roku 1592) a posledního Rožmberka Petra Voka získalo centrum Prachatic současnou podobu a je dokladem bohatství a politického vlivu Rožmberků.\nSgrafita a fresky na průčelích domů (zejména těch na náměstí) dokumentují vliv italských umělců a stavitelů, kteří působili nejen v Prachaticích, ale i v dalších centrech rožmberského panství (především Český Krumlov, Třeboň). V 16. a 17. století je v Prachaticích doložena italská kolonie. Rožmberskou éru připomínají rožmberské erby na průčelích domů a bran, včetně jezdeckých erbů rožmberských vladařů.\nK povýšení Prachatic na královské město došlo opakovaně v roce 1609.Důvodem zachování centra města v převažující renesanční podobě byl úpadek obchodu se solí na Zlaté stezce po roce 1620 a sankce za angažování Prachatic na straně českého stavovského povstání v letech 1618–1620. Tento úpadek dokazují nejnovější studie o hustotě provozu na Zlaté stezce za třicetileté války.\nPůvodní vzhled renesančního centra byl značně poškozen požárem města v roce 1832, což připomíná například nápis na Rožmberském domě. Nejvýznamnějšími budovami prachatické renesance jsou Stará radnice (Prachatice), Rožmberský dům, Heydlův dům, Rumpálův dům či Husův dům. V kontextu prachatické renesance byly v 19. století na Velkém náměstí vystavěny reprezentativní novorenesanční budovy Nové radnice a Národního domu a bylo upraveno průčelí Sitrova domu.\n\nPéče o objekty městské památkové rezervace Prachatice je realizována podle dlouhodobých a krátkodobých plánů, kterými jsou\nInformace o obnově městské památkové rezervace jsou pravidelně projednávány na zastupitelstvu Města Prachatice a publikovány na stránkách sborníku Zlatá stezka:\nMěsto Prachatice svou městskou památkovou rezervaci dlouhodobě obnovuje a prosazuje oživování památkových objektů vhodnými funkcemi.\nNejvýznamnějším finančním zdrojem pro obnovu památek v MPR je Program regenerace městských památkových rezervací a městských památkových zón. Dotace pro Prachatice z tohoto programu klesají a v roce 2015 již činily 20 % oproti státním dotacím poskytovaných na prachatické památky v devadesátých letech. Město Prachatice si proto vytvořilo vlastní program z rozpočtu města, z kterého příspěvky podporuje vlastníky kulturních památek i nepamátkových objektů.\n\nV roce 2018 už byly obnoveny všechny budovy v památkové rezervaci s výjimkou jediného domu, a to čp. 181 v Klášterní ulici, který je dlouhodobě nevyužívaný, ve velmi špatném technickém stavu a jehož majitel nedisponuje finančními prostředky na nákladnou opravu. Město Prachatice proto dlouhodobě usiluje o řešení této otázky. Na veřejném jednání zastupitelstva Prachatic dne 17. prosince 2018 byl projednán a jednomyslně schválen návrh na odkoupení domu městem a na jeho následnou opravu. Tento případ dokumentuje plnění strategie péče o památky v Prachaticích. V rámci regenerace MPR jsou přípustné pouze přírodní materiály, jak ukazuje kamenná dlažba na náměstích a v ulicích. Prachatice akcentují i ekonomický faktor péče o městskou památkovou rezervaci. Dotace ve výši 2 mil. Kč generuje 4 mil. Kč na odvodech státu, které poukazují podnikatelé na různých daních. Město poskytuje na obnovu kulturních památek 11,8 % ze svého rozpočtu i jiným vlastníkům.\n\nZa podklady pro vyhlášení MPR je třeba považovat již první pokusy o soupis památek v 18. a 19. století, počínaje zejména Marešovým a Sedláčkovým soupisem.\n\nHistorickému výzkumu a archivnímu výzkumu centra Prachatic se věnují zejména odborníci z Prachatického muzea a Státního okresního archivu Prachatice, kteří své práce publikují na stránkách sborníku Prachatického muzea Zlatá stezka (sborník Prachatického muzea). Výsledné edice ukazují na vývoj města a jeho infrastruktury.\n\nZdrojem poznání historie a zejména městské infrastruktury jsou archeologické výzkumy prováděné archeology Prachatického muzea v historickém jádru Prachatic.\n\nDokumentaci památkové rezervace průběžně vytváří a aktualizují restaurátorské záměry a restaurátorské zprávy zpracovávané restaurátory tvořícími v Prachaticích na obnově fasád, sgrafit a fresek, i když většina těchto dokumentů nebyla zatím publikována. Tyto zprávy dokládají jednak péči o významné objekty a jejich výzdobu, jednak hodnotu a styl dobové výzdoby fasád i interiérů prachatických městských domů:\n\nMěsto Prachatice intenzívně prezentuje svou památkovou rezervaci jako významnou turistickou atraktivitu širokou škálou dostupných informačních a komunikačních prostředků.\n\nZájem zejména turistické veřejnosti a jiných návštěvníků o památky MPR a jejich obnovu dokazují různé reakce v tisku na internetu.\n\n\n\n"}
{"id": "1479822", "url": "https://cs.wikipedia.org/wiki?curid=1479822", "title": "Kostel svatého Vavřince (Krásné Údolí)", "text": "Kostel svatého Vavřince (Krásné Údolí)\n\nKostel svatého Vavřince orientovaný římskokatolický filiální kostel, původně farní kostel v Krásném Údolí v okrese Karlovy Vary. Nachází se při jižním okraji obce. Od roku 1964 je kostel chráněn jako kulturní památka.\n\nKostel vznikl nejspíš ve druhé polovině 15. století přestavbou staré kaple, nebo jako nový kostel na místě původní gotické kaple.\nNěkteré zdroje kladou výstavbu do roku 1464. Možným pozůstatkem původní kaple je sakristie dnešního kostela. V roce 1498 byla místní fara plebánií a po reformaci přešla pod správu premonstrátů z Teplé. Nynější podoba je částečně výsledkem přestavby z roku 1532. V roce 1575 byl do kostela umístěn malý zvon, další zvon v roce 1578. Od roku 1697 byl filiálním kostelem pod farou v Útvině. Podobu kostela výrazně ovlivnila barokní přestavba z let okolo roku 1774. V rámci přestavby byla postavena kaple Olivetské hory. Následně byl zrušen starý hřbitov a založen nový hřbitov. Roku 1774 byla v Krásném Údolí zřízena lokálie, povýšená v roce 1856 na samostatnou farnost. Po druhé světové válce a vysídlení německého obyvatelstva kostel chátral. Zchátralý kostel byl částečně rekonstruován v roce 1970. Opravena byla střešní krytina, báň dostala nové oplechování, vnější stěny nové omítky. V průběhu 90. let 20. století byl kostel několikrát vykraden. Z interiéru zmizely některé plastiky. K zásadní rozsáhlé rekonstrukci přistoupila římskokatolická církev v 21. století za finanční podpory Karlovarského kraje a příspěvku z rozpočtu Státního zemědělského intervenčního fondu. Restaurovány byly fasády kostela, nové oplechování získala cibulová báň. Střecha dostala novou šindelovou krytinu.\n\nKostel je jednolodní stavba na obdélném půdorysu. Střecha kostela je valbová se šindelovou krytinou. Nad hřeben střechy se vypíná osmiboká zvonice s cibulovou bání se sloupkovou polygonální lucernou, završenou makovicí s dvouramenným křížem. Úzký obdélný, trojboce ukončený presbytář stojí při východní stěně lodi. Je krytý valbovou střechou. K němu je bočně připojena obdélná sakristie. Hlavní vstup je na severní stěně, za ním se nachází předsíň. V interiéru dnešní předsíně je gotický portál. Předsíň byla původně průchozí a vedla do kaple Olivetské hory. Ze severního průčelí vede vnější dřevěné schodiště na kruchtu. Vnější stěny jsou hladké, okna v nich půlkruhově zakončená. Prostor presbytáře prosvětlují úzká, pozdně gotická okna. Loď kostela i presbytář jsou plochostropé se dřevěným kazetovým stropem. Nad triumfálním obloukem je freska s rodovým znakem bádenských markrabat. Sakristie je sklenuta valenou klenbou. Vnitřní stěny lodi, presbytáře a sakristie člení malované pilastry. Ve středu pozdně barokního hlavního oltáře je zavěšen obraz svatého Vavřince. Na oltáři stojí sochy svaté Kateřiny a svaté Barbory, okolo oltáře sošky andělů a mužských postav v orientálních krojích. Vlevo od triumfálního oblouku stojí postranní oltář Panny Marie se sochami andělů. V nice ve středu oltáře je pozdně gotická socha Madony. Vpravo od triumfálního oblouku se nachází barokní oltář sv. Barbory se sochami andělů. Ve středu oltáře je zavěšen oltářní obraz s výjevem Utrpení svaté Barbory, v oltářním nástavci obraz svatého Jana Křtitele. V bývalé kapli Olivetské hory, později přestavěné na předsíň kostela, stávaly vyřezávané barokní plastiky. Ústřední sochou byl klečící Ježíš Kristus. Po zrušení kaple byly plastiky přemístěny do interiéru kostela a později do kaple bečovského zámku.\n\n"}
{"id": "1479823", "url": "https://cs.wikipedia.org/wiki?curid=1479823", "title": "Álmosd", "text": "Álmosd\n\nÁlmosd (vyslovováno [álmošd], ) je velká vesnice v Maďarsku v župě Hajdú-Bihar, spadající pod okres Nyíradony, těsně u hranic s Rumunskem. Nachází se asi 6 km severovýchodně od Létavértesu. V roce 2015 zde žilo 1 653 obyvatel. Podle údajů z roku 2001 zde bylo 99 % obyvatel maďarské a 1 % romské národnosti.\n\nSousedními vesnicemi jsou Bagamér, Kokad a rumunský Diosig, sousedními městy Létavértes a rumunské Săcueni.\n\n"}
{"id": "1479824", "url": "https://cs.wikipedia.org/wiki?curid=1479824", "title": "Kostel svatého Vojtěcha (Příbram)", "text": "Kostel svatého Vojtěcha (Příbram)\n\nKostel svatého Vojtěcha v Příbrami je římskokatolický kostel v VI. příbramské městské části Březové Hory. Kostel byl postaven v novorenesančním slohu v letech 1886 až 1889. Je chráněn jako kulturní památka.\n\nKostel byl postaven v letech 1886 až 1889 v novorenesančním slohu podle návrhu Antonína Bauma a Bedřicha Münzbergera. Pravidelné bohoslužby se v něm konaly od 13. října 1889, pražský arcibiskup František de Paula hrabě Schönborn ho vysvětil 21. září 1890.\n\nKostel byl několikrát opravován (např. 1963-1972, 1994 položení střešní krytiny, 1998 omítnutí), je však zachován v původní podobě z doby výstavby. \n\nKostel je trojlodní stavba s převýšenou střední lodí, v čelním průčelí s hranolovou věží s hodinami. Hlavní oltář je zasvěcen sv. Vojtěchovi, boční oltáře Panně Marii a sv. Václavovi.\n\n"}
{"id": "1479829", "url": "https://cs.wikipedia.org/wiki?curid=1479829", "title": "Dům čp. 220 (Štramberk)", "text": "Dům čp. 220 (Štramberk)\n\nDům čp. 220 stojí na ulici Dolní ve Štramberku v okrese Nový Jičín. Roubený dům byl postaven v polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 220 byl postaven v polovině 19. století. V šedesátých a devadesátých letech 20. století byl rekonstruován, přičemž došlo k výměně většího množství původních dřevěných prvků. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován štítovou stranou k ulici. Dispozice je trojdílná se síní, jizbou a kuchyní, zadní síň s kuchyní jsou zděné. Stavba je roubená z přitesaných kuláčů. Je postavena na omítané kamenné podezdívce, která vyrovnává svahovou nerovnost, je podsklepena s vchodem na západní straně. Štítové průčelí v části obrácené do ulice (jižní) je tříosé s kaslíkovými okny. Štít je trojúhelníkový svisle bedněný s dvojicí oken, s polovalbou ve vrcholu štítu. Střecha je sedlová polovalbová.\n\n\n"}
{"id": "1479833", "url": "https://cs.wikipedia.org/wiki?curid=1479833", "title": "Síň slávy evropského stolního tenisu", "text": "Síň slávy evropského stolního tenisu\n\nSíň slávy evropského stolního tenisu, též Síň slávy ETTU, je síní slávy evropské organizace stolního tenisu ETTU (European Table Tennis Union). Síň vznikla v ruském Jekatěrinburgu v září 2015. Mezi prvními do ni byla přímo v sídle uvedena i česká stolní tenistka Marie Hrachová.\n\nKe konci roku 2019 měla síň slávy 61 členů:\n\n"}
{"id": "1479834", "url": "https://cs.wikipedia.org/wiki?curid=1479834", "title": "Vila Pauly a Hanse Briessových", "text": "Vila Pauly a Hanse Briessových\n\nVila Pauly a Hanse Briessových je nájemní budova pro rodinu Hanse Briesse (1904–1974), kterou navrhl olomoucký rodák architekt Jacques Groag (1892–1962) mezi roky 1933 a 1935.\n\nV Groagově návrhu je ještě patrný vliv jeho vídeňského učitele a spolupracovníka Adolfa Loose, zejména v hranolovém objemu stavby či v užití haly umístěné ve středu dispozice. Fasádu však architekt osobitě rozčlenil několika typy oken. Nechybějí okna kulatá, motiv typický pro funkcionalismus, jímž se architekti snažili navodit estetiku letadel a zaoceánských parníků. Netradiční jsou pak nakoso vystupující arkýře, v nichž se nacházela zimní zahrada. Část střechy tvoří terasu. Vila obsahuje dva pětipokojové byty. V přízemním žila rodina stavebníka, patro pak bylo určeno k pronájmům. Mezi původní vybavení patřily mimo jiné i vestavěné skříně.\n\nRodiny stavebníka i archtekta podnikaly na olomoucku ve sladovnictví. Briessovi provozovali podniky ve Skrbeni či u Kláštěrního Hradiska.\n"}
{"id": "1479835", "url": "https://cs.wikipedia.org/wiki?curid=1479835", "title": "Roger Verey", "text": "Roger Verey\n\nRoger Roland Verey (14. března 1912 Lausanne – 6. září 2000 Krakov) byl polský veslař, specialista na párové disciplíny.\n\nVyrůstal ve Švýcarsku a Francii, ve věku sedmnácti let přišel při autonehodě o otce a odstěhoval se s matkou do jejího rodného Krakova, kde se začal věnovat veslování v klubu Akademicki Związek Sportowy. Získal čtrnáct titulů mistra Polska na skifu a osm titulů na dvojskifu. Třikrát se stal mistrem Evropy: v roce 1933 na skifu a v roce 1935 na skifu i na dvojskifu spolu s Jerzym Ustupskim. Také získal dvě stříbrné a dvě bronzové medaile z evropských šampionátů. Na Letních olympijských hrách 1936 v Berlíně získali Verey a Ustupski v závodě dvojskifů bronzovou medaili. V roce 1939 obsadil druhé místo na Královské regatě v Henley.\n\nV roce 1935 vyhrál anketu časopisu \"Przegląd Sportowy\" o polského sportovce roku a získal Velkou čestnou cenu Státního úřadu pro tělovýchovu a vojenskou přípravu. Závodní kariéru ukončil v roce 1950, vystudoval krakovskou tělovýchovnou akademii a působil jako veslařský trenér, rozhodčí a funkcionář. Vydal autobiografickou knihu \"40 000 kilometrów na skifie\".\n\n \n"}
{"id": "1479836", "url": "https://cs.wikipedia.org/wiki?curid=1479836", "title": "Providence (rozcestník)", "text": "Providence (rozcestník)\n\nProvidence může znamenat:\n\n"}
{"id": "1479839", "url": "https://cs.wikipedia.org/wiki?curid=1479839", "title": "Hadí pramen (Karlovy Vary)", "text": "Hadí pramen (Karlovy Vary)\n\nHadí pramen je patnáctý karlovarský minerální pramen. Nachází se na levém břehu řeky Teplé uprostřed lázeňské části Karlových Varů. Umístěn je v Sadové kolonádě ve Dvořákových sadech, jeho teplota je 30 °C a vydatnost 1,8 litrů/min. Je volně přístupný.\n\nV osmdesátých letech 20. století bylo v Karlových Varech přistoupeno k průzkumným vrtům, nejprve v okolí Vřídla a postupně i dalších minerálních pramenů. Při této příležitosti byl vrtem objeven zatím poslední (rok 2019) karlovarský minerální pramen, nazvaný Hadí. Svůj název získal podle užovek, které kdysi vyhledávaly zamokřená prostředí u vývěrů pramenů a žily v hojném počtu za kolonádami.\n\nJeho odběr byl umístěn do západního rondelu Sadové kolonády, kam byl přiveden při její rekonstrukci v roce 2001. Vývěr pramene ve tvaru hada je na vrcholu sloupu zdoben vázou s uchy tvořenými hady. Z hlediska jeho zpřístupnění veřejnosti je nejnovějším karlovarským pramenem, zpřístupněn byl 10. července 2004.\n\nJe považován za nejchutnější karlovarský pramen. Jeho vydatnost je 1,8 litrů/min., obsahuje méně minerálů než ostatní prameny, 3 g/litr, ale větší množství kysličníku uhličitého CO 1 600 mg/litr. Svojí teplotou 30 °C se řadí mezi prameny chladnější.\n\n"}
{"id": "1479840", "url": "https://cs.wikipedia.org/wiki?curid=1479840", "title": "Idris", "text": "Idris\n\nIdris ( إدريس) je jméno arabského i waleského původu (nezávisle na sobě). Může znamenat:\n\n\n"}
{"id": "1479842", "url": "https://cs.wikipedia.org/wiki?curid=1479842", "title": "Enoch (rozcestník)", "text": "Enoch (rozcestník)\n\nEnoch je hebrejské jméno, může znamenat:\n\n\n\n"}
{"id": "1479843", "url": "https://cs.wikipedia.org/wiki?curid=1479843", "title": "Saxl", "text": "Saxl\n\nSaxl je příjmení patřící více osobám:\n\n"}
{"id": "1479844", "url": "https://cs.wikipedia.org/wiki?curid=1479844", "title": "Gustav Jäger (rozcestník)", "text": "Gustav Jäger (rozcestník)\n\nGustav Jäger je jméno patřící více osobám:\n\n"}
{"id": "1479847", "url": "https://cs.wikipedia.org/wiki?curid=1479847", "title": "Rusalka (pramen)", "text": "Rusalka (pramen)\n\nPramen Rusalka, původně Nový pramen, je sedmý karlovarský minerální pramen. Nachází se na levém břehu řeky Teplé uprostřed lázeňské části Karlových Varů. Umístěn je na Mlýnské kolonádě, jeho teplota je 60,2 °C a vydatnost 4–7 litrů/min. Je volně přístupný.\n\nPramen byl známý již od 16. století, vyvěral přímo v korytě řeky a jmenoval se \"Nový\". Prameny bývaly v Karlových Varech tehdy využívány výhradně k dlouhodobým koupelím a teprve v 16. století se pomalu vedle koupelové léčby začala vyvíjet i léčba pitná. Významnou měrou k tomuto pokroku přispěl doktor Václav Payer z Lokte, který v roce 1522 vydal první tištěný kritický vědecký spis o Karlových Varech a tamní léčbě \"Pojednání o Karlových Varech\" (latinsky, v roce 1984 do češtiny přeložil Bohumil Ryba). Na základě informací a zkušeností karlovarských lékařů doporučil minerální vodu pít, a léčebné cykly, které ve spisu navrhl, se s úspěchem stále praktikují.\n\nJiný karlovarský lékař, dr. C. Springsfeld, provedl chemickou analýzu pramene a doporučil jej k užívání. Pramen byl roku 1746 zachycen a jímán jímkou z borového dřeva, které bylo časem nahrazeno lipovým. Pramen Rusalka byl i po polovině 18. století stále nazýván \"Nový pramen\". Jeho vývěr se tehdy nacházel v sousedství \"Mlýnských lázní.\" Nejprve jej chránil jednoduchý přístřešek, v letech 1792–1793 nad ním byla vystavěna nová dřevěná promenádní hala. Ta byla první stavbou svého druhu v Karlových Varech. Kolonáda skýtala lázeňským hostům možnost zdržovat se zde i za nepříznivého počasí. Přímo u pramene také ordinovali lázeňští lékaři. V roce 1811 byla na místě původní stavby postavena nová empírová \"Giesselova kolonáda Nového pramene\". V letech 1871–1881 byla nahrazena novorenesanční kamennou Mlýnskou kolonádou podle projektu architekta Josefa Zítka.\n\nPramen je od roku 1984 jímán 7,8 metrů hlubokým vrtem. Jeho teplota je 60,2 °C, vydatnost 4–7 litrů/min. a obsah CO 600 mg/litr. Vyvěrá v promenádní hale Mlýnské kolonády (ještě s dalšími dvěma prameny – Knížetem Václavem a Libuší. Z obou stran promenádní haly mají své pramenní vázy také prameny Mlýnský a Skalní).\n\n\n"}
{"id": "1479848", "url": "https://cs.wikipedia.org/wiki?curid=1479848", "title": "Miloš Říha mladší", "text": "Miloš Říha mladší\n\nMiloš Říha (* 9. února 1982 Ostrava) je někdejší český lední hokejista, posléze trenér tohoto sportu. Jeho otcem je Miloš Říha starší, od roku 2018 trenér české reprezentace v ledním hokeji.\n\nStudoval v Olomouci na tamní Univerzitě Palackého. Na Fakultě tělesné kultury vystudoval tři obory, a sice Informační management, Řízení a Management sportu a trenérství. Na pražské Fakultě tělesné výchovy a sportu Univerzity Karlovy absolvoval studium trenérské licence ledního hokeje, v němž získal úroveň „A“, a dále se vzdělával v trenérství inline hokeje a florbalu.\n\nVe svém mládežnickém věku hrál za Zlín, nicméně aktivní sportovní kariéru musel ze zdravotních důvodů ukončit. Roku 1999 začal trénovat. Nejprve vedl karlovarskou přípravku, následně od roku 2001 v Pardubicích kurzy bruslení a o dva roky později (2003) odešel do Spojených států amerických na odbornou stáž. Po svém návratu do České republiky vedl mládežnická mužstva pardubických hokejistů, přičemž v sezóně 2006/2007 dovedl žáky ke druhému místu v republice. Souběžně s tím zastával mezi roky 2006 až 2008 funkci skauta Pardubic.\n\nPočínaje sezónou 2008/2009 pracoval s královéhradeckou mládeží, se kterou prvně v dějinách klubu postoupil do playoff a junioři pod jeho vedením v sezóně 2012/2013 zvítězili v juniorské lize, druhé nejvyšší soutěži této věkové kategorie v České republice. Během tohoto ročníku působil i jako asistent mužského výběru královéhradeckého celku.\n\nOd sezóny 2013/2014 se Říha přesunul opět do Pardubic, kde dělal u mužského výběru asistenta tehdejšímu hlavnímu trenérovi Zdeňku Venerovi. Když Venera na začátku ledna 2015 u pardubického mužstva skončil a trenérem byl místo něho jmenován Miloš Říha starší, ponechal si jako asistenta svého syna. Pravděpodobně prvně tak v české nejvyšší soutěži nastala situace, kdy mužstvo vedli společně otec se synem. Po třech měsících, podle původní domluvy, Říha starší u mužstva skončil a jeho nástupcem na postu hlavního trenéra se stal syn. Sezónu ale mužstvo nezačalo dobře, a tak po měsíci soutěže Říha u týmu skončil. Na začátku listopadu téhož roku se stal trenérem mužstva HC Stadion Litoměřice, kde vystřídal Jiřího Kučeru. Po sezóně 2017/2018 změnil Říha působiště a z Litoměřic přešel do pražské Slavie, u níž nahradil Milana Razýma, jenž se stal trenérem Litvínova.\n"}
{"id": "1479856", "url": "https://cs.wikipedia.org/wiki?curid=1479856", "title": "Automatické dveře nástupiště", "text": "Automatické dveře nástupiště\n\nAutomatické dveře nástupiště ( ) je systém tvořený bariérou v podobě oplocení různých výšek s posuvnými dveřmi, nejčastěji ze skla, které nedosahuje stropu a ne zcela izoluje stanici od kolejí, obvykle je to jen poloviční výška systému posuvných dveří plošiny (např. Shin -Nakano), ale někdy dosahuje výšky vlaku (např. Stanice Ang Mo Kio MRT). Nachází se na okraji železničních nástupišť, aby se zabránilo náhodnému pádu cestujících na železničních tratích. Stejně jako systém posuvných dveří na platformě se dveře stanice otevírají a zavírají současně s dveřmi vlaku.\n\nInstalace tohoto systému je levnější než systémy posuvných dveří na platformě, proto některé železniční společnosti preferují tento systém při modernizaci starých stanic a instalaci nových jako možnost zvýšení bezpečnosti na železničních nástupištích a zároveň bez použití klimatizačního systému ve prospěch přirozeného větrání. Tento systém je však méně účinný než systém posuvných dveří plošiny, protože zcela neodpojuje stanici od železničních tratí a nepomáhá, pokud lidé úmyslně zasáhnou železniční tratě.\n\nTento systém byl poprvé instalován v hongkongském metru na lince Disneyland Resort.\n\nV Japonsku byl systém automatických dveří na platformě rozšířen více než systém posuvných dveří platformy, a to díky nižším nákladům na modernizaci stávajících stanic v minulosti a instalaci nových. Ve většině starých, velkých a převážně systémů metra již postavených ve 20. století, jako v Japonsku a Evropě, modernizace stanic, které zpočátku nezajišťovaly systém horizontálních výtahů, stojí více než instalace relativně nových, které jsou již navrženy pro nové stanice. rostoucí metra, jako je Singapur Metro, Metro Soul, Hong Kong Metro, atd. Obecně platí, že výška dveří v japonské odrůdy tohoto systému je nižší než v jiných zemích. Systém posuvných dveří platformy v Japonsku je používán jen na relativně mladých a nových systémech metra a linkách: Hirošima Metro, Namboku linka v Tokiu Metro (první v japonském metru a jediný v Tokiu Metro) a Tozai linka v Kjótském metru.\n\nV bulharské Sofii na všech stanicích třetí linky, která je ve výstavbě, bude vybavena automatickou plošinou.\n"}
{"id": "1479858", "url": "https://cs.wikipedia.org/wiki?curid=1479858", "title": "Kostel svatého Antonína Paduánského (Klíny)", "text": "Kostel svatého Antonína Paduánského (Klíny)\n\nKostel svatého Antonína Paduánského byl římskokatolický farní kostel zasvěcený svatému Antonínu Paduánskému v obci Klíny v okrese Most. Kostel byl zbořen v roce 1985.\n\nKostel se nacházel na dolním konci obce, po levé straně silnice ve směru z Litvínova za bývalou školou čp. 20. Jsou viditelné dvě řady stromů, mezi kterými kostel stál.\n\nPrvní písemná zmínka o kostele v Klínech pochází z roku 1355, původní kostel byl zasvěcen sv. Václavu. Není známo, kdy zanikl tento kostel. Základní kámen nové stavby byl položen v roce 1866 a stavba byla dokončena v roce 1870. V roce 1947 byl kostel poškozen vichřicí a od té doby chátral. V polovině 70. let kostel vyhořel a v roce 1985 byl stržen. U kostela se nacházel hřbitov, který byl zničen v letech 1960–1962. Na jeho místě se dnes nachází parkoviště.\n\nJednalo se o orientovaný kostel s lodí na obdélníkovém půdorysu zakončenou polokruhovým kněžištěm, které bylo zvnějšku obestavěno obytnými místnostmi pro faráře. V západním průčelí byl obdélníkový portál s trojúhelníkovým štítem a hranolová věž s polokruhovými okny. Věž měla jehlanovitou střechu s makovicí. Loď pokrývala valbová střecha. Původní šindel byl později nahrazen břidlicí. Při opravách kostela v roce 1937 byla břidlice nahrazena eternitem.\n\nLoď kostela měla plochý strop, pod věží se na dvou pilířích nacházela zděná kruchta. Interiérové zařízení pocházelo z 2. poloviny 19. století, pouze křtitelnice pocházela ze 16. století. Obraz sv. Antonína Paduánského na hlavním oltáři a obrazy sv. Josefa a sv. Václava na bočních oltářích namaloval Vilém Kandler z Prahy kolem roku 1870.\n\n\n"}
{"id": "1479869", "url": "https://cs.wikipedia.org/wiki?curid=1479869", "title": "Gyöngyöspata", "text": "Gyöngyöspata\n\nGyöngyöspata [děnděšpata] je město v Maďarsku v župě Heves, spadající pod okres Gyöngyös. Od župního města Egeru se nachází asi 54 km jihozápadně. V roce 2015 zde žilo 2 476 obyvatel. Podle údajů z roku 2011 zde bylo 91,2 % obyvatel maďarské, 12,3 % romské, 0,7 % německé a 0,6 % rumunské národnosti.\n\nNejbližšími městy jsou Gyöngyös, Lőrinci a Pásztó. Blízko jsou též obce Gyöngyöstarján, Szűcsi a Szurdokpüspöki.\n"}
{"id": "1479875", "url": "https://cs.wikipedia.org/wiki?curid=1479875", "title": "Lukáš Kunst", "text": "Lukáš Kunst\n\nLukáš Kunst (* 17. ledna 1979, Třebíč) je český kastelán a herec.\n\nLukáš Kunst se narodil v Třebíči, ale vyrůstal v Jaroměřicích nad Rokytnou. Od 15 let působil na různých hradech (Bítov, Pernštejn, Buchlov, Bouzov, Rožmberk, Jaroměřice nad Rokytnou) jako průvodce a od roku 1998 i na Karlštejně. Po vystudování střední školy vystudoval Vysokou školu hotelovou v Praze (v oboru marketing a management). Působil jako kastelán na zámku v Žirovnici a jako zástupce kastelána na hradě Křivoklát. V roce 2009 se stal zástupcem kastelána Jaromíra Kubů na hradě Karlštejn.\n\nCelý život se věnuje divadlu, působil v souboru Ty-já-tr, na různých letních představeních na zámcích či hradech, od roku 2006 působí v divadle Semafor. Hrál v několika filmech či seriálech. V roce 2016 byl garantem projektu Lucemburský rok.\n\n"}
{"id": "1479877", "url": "https://cs.wikipedia.org/wiki?curid=1479877", "title": "Milan Balda", "text": "Milan Balda\n\nMilan Balda (* 22. července 1924, Plzeň) je český vysokoškolský pedagog a výzkumný pracovník z oblasti technické kybernetiky, dlouholetý vedoucí katedry automatického řízení Fakulty strojní Českého vysokého učení technického (ČVUT) v Praze.\n\nMaturoval na plzeňské reálce v roce 1942, ale na strojní fakultě ČVUT mohl začít studovat až po znovuotevření českých vysokých škol. Už v době studia se zajímal o problematiku měření a regulace a fakulta, na níž studoval, se pak stala jeho celoživotním působištěm.\n\nV roce 1954 obhájil disertační práci \"Modelování regulačních obvodů\". V roce 1958 byl jmenován docentem a byl pověřen vedením nově založené katedry automatického řízení, na jejímž vzniku se podílel. Kromě formování výuky tohoto oboru, zaměřeného na využití matematických metod a modelů, bylo pro katedru nezbytné mít k dispozici co nejmodernější vybavení: měřicí a regulační přístroje, analogové počítače, v roce 1966 se Milanu Baldovi podařilo získat první číslicový počítač na strojní fakultě.\n\nOd roku 1965 byl na katedře zaveden nový samostatný obor inženýrského studia \"„Přístrojová, regulační a automatizační technika“\" a v roce 1974 obor \"„Automatizované systémy řízení“\".\n\nPro odbornou úroveň katedry byla důležitá i účast ve výzkumných projektech. V letech 1965 až 1975 byl pod vedením Milana Baldy řešen výzkum fluidikových prvků pro řídicí systémy (tedy prvků využívajících přenos signálů prostřednictvím proudící tekutiny). Jeho výsledky promítl Milan Balda do své doktorské disertační práce, kterou obhájil v roce 1974. V roce 1977 byl jmenován profesorem.\n\nV dalších letech se pak Milan Balda věnoval především rozvoji a pojetí výuky disciplín technické kybernetiky, včetně vedení vědeckých aspirantů. Katedru automatického řízení vedl až do roku 1990.\n\nNěkteré knižní publikace:\n"}
{"id": "1479879", "url": "https://cs.wikipedia.org/wiki?curid=1479879", "title": "Gyenesdiás", "text": "Gyenesdiás\n\nGyenesdiás (vyslovováno [děnešdiáš]) je velká obec a známé letovisko v Maďarsku v župě Zala, spadající pod okres Keszthely. Nachází se u břehu Balatonu a bezprostředně sousedí s městem Keszthely. V roce 2015 zde žilo 3 650 obyvatel, z nichž jsou 91,23 % Maďaři, 5,79 % Němci, 0,21 % Romové a 0,18 % Slováci.\n\nSousedními obcemi jsou velká obec Vonyarcvashegy a město Keszthely.\n"}
{"id": "1479882", "url": "https://cs.wikipedia.org/wiki?curid=1479882", "title": "Vonyarcvashegy", "text": "Vonyarcvashegy\n\nVonyarcvashegy (vyslovováno [voňarcvašheď]) je velká obec a známé letovisko v Maďarsku v župě Zala, spadající pod okres Keszthely. Nachází se u břehu Balatonu, asi 2 km jihovýchodně od Keszthely. V roce 2015 zde žilo 2 172 obyvatel, z nichž jsou 91,2 % Maďaři, 6,97 % Němci, 0,2 % Romové a 0,16 % Chorvati.\n\nSousedními obcemi jsou Balatongyörök a Gyenesdiás.\n"}
{"id": "1479888", "url": "https://cs.wikipedia.org/wiki?curid=1479888", "title": "Libuše (pramen)", "text": "Libuše (pramen)\n\nPramen Libuše, dříve Alžbětiných růží, je devátý karlovarský minerální pramen. Nachází se na levém břehu řeky Teplé uprostřed lázeňské čtvrti Karlových Varů. Umístěn je na Mlýnské kolonádě, jeho teplota je 62 °C a vydatnost 3–5 litrů/min. Je volně přístupný.\n\nŘeka Teplá měla v místech dnešní Mlýnské kolonády dlouho v cestě překážku v podobě \"skály sv. Bernarda\", která sahala až do poloviny řečiště, a řeku zde ohřívaly divoké vývěry pramenů. Na tomto místě se odedávna plavili koně a místo mělo název \"Koňské lázně\". V letech 1844–1845 byla přečnívající skála odlámána a mohla vzniknout promenádní cesta na levém břehu řeky. Zde byly pak divoké prameny podchyceny a svedeny do jímek.\n\nVývěr dnešního pramene Libuše byl objeven již roku 1827, ale zachycen byl až v roce 1871 při stavbě nové kamenné kolonády (Mlýnská) architekta Josefa Zítka. Hlavní tehdejší důvod k jeho zachycení a vyvedení bylo zamokřování promenádních prostor. Tehdy byla voda přivedena ze čtyř drobných vývěrů z prostoru pod orchestřištěm kolonády do pramenní vázy na kolonádě. Původní název pramene byl Alžbětiných růží (po tehdejší rakouské císařovně Alžbětě Bavorské, zvané Sissi), současný název získal pramen v roce 1947.\n\nPramen Libuše je jedním z teplých karlovarských minerálních pramenů. Pro svoji polohu uprostřed lázeňského centra v prostoru největší karlovarské kolonády je hojně navštěvován lázeňskými hosty i turisty. Je jímán 17,6 metrů hlubokým vrtem. Jeho teplota je 62 °C, vydatnost má 3–5 litrů/min. a obsah CO 550 mg/litr.\n\n"}
{"id": "1479890", "url": "https://cs.wikipedia.org/wiki?curid=1479890", "title": "Červená čísla", "text": "Červená čísla\n\nČervená čísla je v účetnictví výraz používaný pro vyjádření vzniklého dluhu či ztráty. Červená barva se obecně chápe jako symbol varování.\n\nPoužití červené barvy jako symbolu dluhu lze vystopovat již do 15. století při vzniku prvních zastaváren v židovském ghettu v Benátkách. Nejstarší zastavárna na světě se jmenovala Banco Rosso. Stávala v podloubí na náměstí Campo de Ghetto Novo. Lidé, kteří si potřebovali půjčit peníze, zastavili své věci výměnou za peněžní půjčku. Pokud do určeného termínu částku nevrátili, věc propadla věřiteli. Jako doklad o transakci dostávali stvrzenku červené barvy. Zde se zřejmě v účetnictví poprvé objevuje i výraz „být v červených číslech“.<br>\n\nČervenou barvou byl tedy v účetnictví vyznačen dluh, ztráta. Výraz „být v červených číslech“ znamená „být ve ztrátě“; angl. \"„to be in the red“\" – slovesný idiom: „být v mínusu“, „vykazovat finanční ztráty“.<br>\n\nOpakem červených čísel jsou černá čísla. V účetnictví se černou barvou označuje zisk. Výraz „být v černých číslech“ označuje kladný hospodářský výsledek; angl. \"„to be in the black“\".<br>\n\nLinvisticky se jedná o tzv. kalk, který z angličtiny do češtiny přešel díky managerskému slangu.\n\n"}
{"id": "1479893", "url": "https://cs.wikipedia.org/wiki?curid=1479893", "title": "Černá čísla", "text": "Černá čísla\n\nČerná čísla v účetnictví označují kladný hospodářský výsledek.\n\n„Černá čísla“ jsou v účetnictví v protikladu k tzv. „červeným číslům“, která označují záporný hospodářský výsledek.<br>\n\nLinvisticky se jedná o tzv. kalk, který z angličtiny do češtiny přešel díky managerskému slangu. Anglické \"„to be in the black“\" znamená „být v černých číslech“, tedy mít zisk.\n\n"}
{"id": "1479898", "url": "https://cs.wikipedia.org/wiki?curid=1479898", "title": "Belinda Peregrínová", "text": "Belinda Peregrínová\n\nBelinda, celým jménem Belinda Peregrín Schüll (* 15. srpna 1989 Madrid), je mexická zpěvačka a herečka, známá jako „princezna latin popu“.\n\nJejí otec je Španěl a matka Francouzka, má mladšího bratra. Od čtyř let žije v Ciudad de México, od deseti let hrála a zpívala v telenovele \"Amigos x siempre\". V roce 2003 vydala debutové eponymní album, jehož se prodalo 2,5 milionu exemplářů. S rockovou skupinou Moderatto nahrála v roce 2005 skladbu „Muriendo Lento“, která se dostala do čela mexické hitparády. Je aktivní rovněž jako skladatelka a klavíristka, provozuje hudební agenturu Joy Music a angažuje se v charitativních akcích. V roce 2011 vyhrála Premio Lo Nuestro za nejlepší videoklip roku, třikrát byla nominována na Latin Grammy Award.\n\nPůsobí také jako dabérka a modelka, byla porotkyní mexické verze soutěže \"The X Factor\". V roce 2017 dostala menší roli ve filmu \"Pobřežní hlídka\". \n\n\n\n\n"}
{"id": "1479902", "url": "https://cs.wikipedia.org/wiki?curid=1479902", "title": "MacCready Gossamer Penguin", "text": "MacCready Gossamer Penguin\n\nGossamer Penguin byl experimentální letoun poháněný solární energií zkonstruovaný Paulem MacCreadym ve společnosti AeroVironment.\n\nVycházel z typu Gossamer Albatross II zmenšeného ve tříčtvrtinovém měřítku, s rozpětím 21,64 m (71 stop) a prázdnou hmotností 31 kg (68 liber). Pohon zajišťoval elektromotor na stejnosměrný proud Astro-40 od společnosti AstroFlight, napájený solárním panelem o výkonu 541 W skládajícím se z 3 920 solárních článků.\n\nPočáteční letové zkoušky probíhaly s energií dodávanou z baterie tvořené 28 niklokadmiovými články namísto solárního panelu. Testovacím pilotem při nich byl MacReadyho tehdy třináctiletý syn Marshall, vážící 36 kg (80 lb).\n\nOficiálním zkušebním pilotem projektu byla Janice Brown, držitelka pilotních oprávnění pro komerční letectví, let podle přístrojů a pilotáž kluzáků, vážící mírně pod 45 kg (100 lb). Po přibližně 40 zkušebních letech s \"Penguinem\" jej předvedla při veřejné ukázce 7. srpna 1980 během letu v délce 3,14 km (1,95 míle) v Drydenově leteckém výzkumném středisku NASA.\n\nÚdaje dle \n\n\n"}
{"id": "1479904", "url": "https://cs.wikipedia.org/wiki?curid=1479904", "title": "Seznam dílů seriálu Taxík", "text": "Seznam dílů seriálu Taxík\n\nToto je seznam dílů seriálu \"Taxík\".\n\n<onlyinclude></onlyinclude>\n\n"}
{"id": "1479909", "url": "https://cs.wikipedia.org/wiki?curid=1479909", "title": "Alsóberecki", "text": "Alsóberecki\n\nAlsóberecki (vyslovováno [alšóberecki], ) je vesnice v Maďarsku v župě Borsod-Abaúj-Zemplén, spadající pod okres Sátoraljaújhely. Do roku 2013 patřila do okresu Bodrogköz, poté ale byla přeřazena pod okres Sátoraljaújhely. Nachází se asi 2 km od hranice se Slovenskem a asi 5 km jihovýchodně od Sátoraljaújhely. V roce 2015 zde žilo 705 obyvatel, jež dle údajů z roku 2001 tvořili 97 % Maďaři, 3 % Romové a jeden obyvatel byl slovenské národnosti.\n\nAlsóberecki leží u řeky Bodrog. Sousedními vesnicemi jsou Bodroghalom, Felsőberecki, Karos a Vajdácska, sousedním městem Sátoraljaújhely.\n"}
{"id": "1479913", "url": "https://cs.wikipedia.org/wiki?curid=1479913", "title": "Felsőberecki", "text": "Felsőberecki\n\nFelsőberecki (vyslovováno [felšéberecki], ) je malá vesnička v Maďarsku v župě Borsod-Abaúj-Zemplén, spadající pod okres Sátoraljaújhely. Do roku 2013 patřila do okresu Bodrogköz, poté ale byla přeřazena pod okres Sátoraljaújhely. Nachází se asi 629 m od hranice se Slovenskem a asi 6 km jihovýchodně od Sátoraljaújhely. V roce 2015 zde žilo 259 obyvatel, jež dle údajů z roku 2001 byli všichni maďarské národnosti.\n\nFelsőberecki leží u řeky Bodrog. Jedinou sousední vesnicí je Alsóberecki.\n"}
{"id": "1479923", "url": "https://cs.wikipedia.org/wiki?curid=1479923", "title": "François Marie Daudin", "text": "François Marie Daudin\n\nFrançois Marie Daudin (29. srpna 1776 Paříž – 30. listopad 1803 Paříž) byl francouzský zoolog.\n\nOd mládí byl díky prodělané chorobě (snad dětské obrně) ochrnutý. Studoval fyziku a přírodopis, ale svůj vědecký život zasvětil zoologii.\n\nV letech 1799–1800 napsal spis \"Základní a kompletní pojednání o ornitologii\" (Traité élémentaire et complet d'Ornithologie), což byla jedna z prvních moderních ornitologických příruček, v níž autor kombinoval Linného biologickou systematiku s anatomickým a fyziologickým popisem, jak jej uplatňoval Georges Louis Leclerc de Buffon. \n\nV roce 1800 vydal též \"Sbírku memoárů a poznámek k novým a málo známým druhům měkkýšů, červů a zoofytů\" (Recueil de mémoires et de notes sur des espèces inédites ou peu connues de mollusques, de vers et de zoophytes).\n\nNejvětšího úspěchu však dosáhl v herpetologii. V roce 1802 publikoval \"Přírodopis stromových žab, žab a ropuch\" (Histoire naturelle des reinettes, des grenouilles et des crapauds), který vzápětí doplnil vydáním osmisvazkového \"Přírodopisu plazů\" (Histoire naturelle, générale et particulière des reptiles) (1802–1803). Toto dílo obsahovalo popis 517 druhů, z nichž mnohé byly popsány vůbec poprvé, založený na zkoumání 1100 vzorků.\n\nV práci mu jako ilustrátorka pomáhala žena Adélaïde (Adèle) Geneviève de Grégoire de Saint-Sauveur (1774–1803). Přestože Daudinovy knihy nebyly po obchodní stránce úspěšné, manželé nežili díky rodinnému majetku v chudobě. Daudinova žena Adèle zemřela koncem října roku 1803 na tuberkulózu a její manžel ji po měsíci následoval. Jejich synovi Françoisovi Louisovi Hyacinthovi Daudinovi (1802–1889) bylo v té době jeden a půl roku. Žil pak na rodinném sídle na zámku v Solutré-Pouilly.\n"}
{"id": "1479925", "url": "https://cs.wikipedia.org/wiki?curid=1479925", "title": "Dielsova–Alderova reakce", "text": "Dielsova–Alderova reakce\n\nDielsova–Alderova reakce je reakce konjugovaného dienu s alkenem za vzniku cyklohexenu nebo jeho derivátu; jedná se o zvláštní příklad pericyklické reakce, která se podrobněji klasifikuje jako tepelně přípustná [4+2] cykloadice s Woodwardovým–Hoffmannovým symbolem [4 + 2]. Popsali ji Otto Diels a Kurt Alder roku 1928 a roku 1950 obdrželi za tento objev Nobelovu cenu za chemii. Díky tvorbě nových vazeb uhlík-uhlík představuje užitečný postup přípravy šestičlenných cyklů, přičemž se dá dobře ovládat regioselektivita a stereoselektivita vznikajících produktů. Lze ji využít k získání složitějších struktur při výrobě mnoha látek. Dielsovu–Alderovu reakci lze použít i u π-systémů s heteroatomy, jako jsou karbonylové sloučeniny a iminy, pak se vytváří příslušné heterocyklické sloučeniny. Reakci lze provést i k přípravě cyklů s jiným počtem atomů, zde ovšem nedosahuje takové univerzálnosti.\n\nVzhledem k záporným hodnotám Δ\"H\"° a Δ\"S\"° u běžných Dielsových–Alderových reakcí je provedení zpětné reakce snazší při vyšších teplotách; takové reakce se však využívají jen zřídka, zejména u Dielsových–Alderových adduktů s určitou zvláštní strukturou.\n\nDielsova–Alderova reakce patří mezi soustředěné pericyklické reakce. Předpokládá se, že během ní vzniká jediný, cyklický, meziprodukt. Klasifikuje se jako [4 + 2] cykloadice, což znamená, že jde o suprafaciální/suprafaciální interakci systému čtyř π elektronů (což odpovídá struktuře dienu) se systémem 2 π elektronů (strukturou dienofilu), interakce, při které vzniká přechodný stav bez energetické bariéry zapříčiněné orbitalovou symetrií a která tak umožňuje poměrně snadný průběh reakce.\n\nPři reakci dochází k vzájemnému působení HOMO/LUMO mezi \"ψ\" na elektrony bohatého dienu, stejně jako u na elektrony chudého dienofilu. Rozdíl energetické hladiny HOMO a LUMO je zde však tak malý, že může dojít k prohození těchto procesů. Při obrácené Dielsově–Alderově reakci substituenty na dienu, které snižují elektronovou hustotu, snižují energii jeho prázdných orbitalu \"ψ\" a substituenty dodávající elektrony zvyšují energii orbitalu π do takové míry, že se interakce mezi těmito orbitaly stávají nejvýznamnějšími stabilizujícími orbitalovými interakcemi; HOMO a LUMO reaktantů se tak nacházejí ve stavu, kdy dochází k tvorbě vazeb, jak je zobrazeno níže. Jelikož se reaktanty nacházejí ve svých základních stavech, tak k zahájení reakce stačí teplo a není třeba dodávat energii pomocí světla.\n\n„Převažující domněnkou“ je, že takto probíhá většina Dielsových-Alderových reakcí;\n\nU některých Dielsových-Alderových reakcí dochází při jejich provádění v polárních rozpouštědlech, jako jsou dimethylformamid a ethylenglykol, a dokonce i voda, k výraznému zrychlení průběhu; například reakce cyklopentadienu s butenonem probíhá ve vodě 700krát rychleji než v 2,2,4-trimethylpentanu. Bylo navrženo několik možných vysvětlení tohoto jevu, jako například nárůst efektivní koncentrace kvůli hydrofobnímu uzavírání a stabilizace vodíkové vazby přechodného stavu.\n\nDetaily stereochemie produktu závisí na geometrii dienu a dienofilu. Obzvláště u vnitromolekulárních reakcí je přednostní vznik jednoho z produktů ovlivňován vzájemným působením substituentů reaktantů; významný vliv má ovšem také konformační stabilita struktury přechodného stavu.\nTeorii předních molekulových orbitalů lze využít i pro vysvětlení regioselektivity pozorované u Dielsových–Alderových reakcí substituovaných reaktantů. Výpočty energií a orbitalových koeficientů předních orbitalů výchozích látek poskytují výsledky, které souhlasí s hodnotami získanými pomocí analýzy rezonančních efektů substituentů:\n\nRegioselektivita Dielsových–Alderových reakcí je většinou v souladu s pravidlem ortho-para, které získalo svůj název tak, že vzniklý cyklohexenový produkt má substituenty navázané na pozicích odpovídajících pozicím \"orto\" a \"para\" u disubstituovaných arenů.\nDien se skupinou dodávající elektrony na C1 (prvním uhlíku) má největší HOMO koeficient na C4, zatímco dienofil se skupinou odtahující elektrony na C1 má nejvyšší LUMO koeficient na C2. Spojením vlivu těchto koeficientů dochází k substituci na poloze \"orto\", tak, jak je to níže zobrazeno na obrázku 1. Dien substituovaný na C2, jak je znázorněno na obrázku 2, má nejvyšší HOMO koeficient na C1, a tak se z něj tvoří \"para\" produkt. Prozkoumáním uvedeních mezomerních forem ze snadno ověřit, že tyto souhlasí s odhady získanými při uvažování elektronové hustoty a polarizace.\n\nS ohledem na energeticky nejlépe spárované dvojice HOMO-LUMO, tedy na maximalizaci interakční energie při tvorbě vazeb mezi centry s největšími orbitalovými koeficienty, lze odvodit, že regioizomer vznikající v největším množství bude výsledkem takové kombinace dienu s dienofilem. Při pokročileších úvahách se berou v úvahu tři typy substituentů: Z \"odtahující\", tedy snižující HOMO a LUMO koeficienty (CF, NO, CN, C(O)CH), X \"dodávající\", což jsou ty, které zvyšují HOMO a LUMO koeficienty, C \"spojující\", které zvyšují HOMO a snižují LUMO koeficienty (fenyl, vinyl)), což vede k 18 možným kombinacím. Metoda maximalizace orbitalových interakcí správně předpovídá produkt ve všech případech, pro které jsou dostupná experimentální data. Při neobvyklých situacích, jako jsou například přítomnost X \"dodávajících\" skupin u dienu i dienofilu, se může přednostně objevovat substituce 1,3. Takové případy jsou však vzácné.\n\nDielsovy–Alderovy reakce jsou stereospecifické, stereochemie dienu a dienofilu se při nich zachovávají - například pokud jsou substituenty v konfiguraci \"cis\" (případně \"trans\"), tak dochází ke vzniku produktů, jejichž substituenty jsou vzhledem k cyklohexenovému kruhu ve stejné konfiguraci. Z \"cis\",\"cis\"- a \"trans\",\"trans\"-disubstituovaných dienů se tvoří produkty s \"cis\" substituenty, zatímco při použití \"cis\",\"trans\"-disubstituovaného dienu se utvoří sloučenina s \"trans\" substituenty.\n\nPokud se na dvou koncích nově vzniklé jednoduché vazby vytvoří stereocentra, pak mohou vznikat dva produkty s odlišnou stereochemií. Jestliže je nejvýznamnější substituent na dienofilu orientován směrem k π systému dienu, pak se vytvoří \"endo\" přechodný stav, v opačném případě (nejvýznamnější substituent na dienofilu je orientován směrem od π systému) vzniká \"exo\" přechodný stav.\n\nNachází-li se na dienofilu jeden substituent odtahující elektrony nebo konjugující, případně dva takové substituenty ve vzájemné poloze \"cis\", pak je možné předpovědět, který produkt vznikne. U obvyklých Dielsových–Alderových reakcí je většinou upřednostňován \"endo\" meziprodukt, i když je často stericky méně výhodný; tento jev se nazývá Alderovo endo pravidlo; podle Aldera vzniká ve větším množství přechodný stav s „maximálním nahromaděním dvojných vazeb“. \"Endo\" selektivita je obvykle výraznější u „tvrdších“ dienofilů jako jsou maleinanhydrid a benzochinon, zatímco při použití jiných, například akrylátů a krotonátů se neobjevuje tak často.\n\nNejvíce příjmaným vysvětlením tohoto jevu je přednostní interakce mezi π systémy dienofilu a dienu, často nazývané „sekundární orbitalový efekt“, vliv ovšem mohou mít také dipólové a van der Waalsovy síly, selektivita může být též ovlivněna vlastnostmi rozpouštědla.\n\nVysvětlení pomocí sekundárního překryvu orbitalů poprvé navrhl Robert Burns Woodward v roce 1917, podle něj se orbitaly spojené při reakci s dvojnou vazbou dienupřekrývají s jeho vnitřními orbitaly, což je možné pouze u \"endo\" meziproduktů. I když původní vysvětlení zahrnovalo jen orbital α atomu dvojné vazby dienofilu, tak se následně ukázalo, že se na jevu podílí α i β uhlíkové atomy, pokud to geometrie molekuly umožňuje.\n\nU značně substituovaných dienů či objemných dienofilů mohou sterické efekty převrátit obvyklou \"endo\" selektivitu a vést ke vzniku \"exo\" izomeru.\n\nPři Dielsově–Alderově reakci lze použít cyklický i necyklický dien, na kterém navíc mohou být různé substituenty; podmínkou ovšem je, aby se mohl vytvářet s-\"cis\" konformaci, jelikož pouze v této konformaci může dojít k požadované reakci.\n\nI když jsou butadieny obvykle stabilnější v konformaci s-\"trans\" než v s-\"cis\", tak je rozdíl jejich energií většinou malý (~2–5 kcal/mol).\n\nDostatečně objemný substituent na C2 nebo C3 může reakci urychlit destabilizací s-\"trans\" konformace a vynucením konformace s-\"cis\"; například 2-\"terc\"-butyl-buta-1,3-dien je 27krát reaktivnější než samotný butadien. Dien, který má takové substituenty jak na C2, tak i na C3, bude kvůli sterickým interakcím destabilizujícím konformaci s-\"cis\" méně reaktivní.\n\nDieny s velkými substituenty na koncových uhlících (C1 a C4) rychlost reakce snižují, pravděpodobně kvůli omezení vzájemné přístupnosti dienu a dienofilu.\n\nObzvlášť reaktivním dienem je 1-methoxy-3-trimethylsiloxy-buta-1,3-dien, známý také jako Danishefského dien, který lze použít v organické syntéze α,β nenasycených systému cyklohexenonů eliminací 1-methoxy substituentu po odstranění enolsilyletherové chránící skupiny. K významným derivátům 1-methoxy-3-trimethylsiloxy-buta-1,3-dienu patří 1,3-alkoxy-1-trimethylsiloxy-1,3-butadieny (Brassardovy dieny) a 1-dialkylamino-3-trimethylsiloxy-1,3-butadieny (Rawalovy dieny). Zvýšená reaktivita těchto a dalších podobných dienů je způsobena vlivem C1 a C3, které ovlivňují energii HOMO.\n\nNestabilní, a tedy vysoce reaktivní, dieny, z nichž se nejčastěji používají \"o\"-chinodimethany, lze připravit přímo na místě jejich použití. K běžným metodám přípravy těchto látek patří pyrolýza benzocyklobutenů či odpovídajících sulfonů, 1,4-eliminace orthobenzylsilanů a stannanů a také redukce α,α'-orthobenzyldibromidů.\n\nStabilní dieny jsou často málo reaktivní a Dielsova–Alderova reakce u nich probíhá pouze při vyšších teplotách; jako dien lze použít například naftalen, který však vytváří addukty jen se značně reaktivními dienofily, jako je \"N\"-fenyl-maleimid. Antracen, který je méně aromatický (a tedy reaktivnější při Dielsových–Alderových syntézách) může při 80 °C na svém prostředním kruhu vytvořit 9,10 addukt s maleinanhydridem a při 250 °C i s ethynem, který je slabým dienofilem.\n\nU běžné Dielsovy–Alderovy reakce je skupina odtahující elektrony na dienofilu konjugována s alkenem; u inverzní varianty je dienofil naopak konjugován se skupinou. která elektrony přitahuje. V molekule použitého dienu se může nacházet „skrytá funkcionalita“. Dienofil reaguje s dienem za tvorby funkcionality na vzniklé molekule. Požadovaný produkt někdy, pokud je dienofil málo reaktivní nebo obtížně přístupný, nelze získat v jediné reakci; příkladem je použití α-chlorakrylonitrilu (CH=CClCN). Při reakci s dienem se skrz něj zavede do produktu α-chlornitrilová skupina, která je „skrytou funkcionalitou“, jež může být následně hydrolyzována na keton. α-Chlorakrylonitril je ekvivalentem ketenu (CH=C=O), jenž vytváří tentýž produkt během jediného kroku. Samotný keten ovšem není možné použít, jelikož reaguje s dieny nežádoucím způsobem ([2+2] cykloadicí) a tak je třeba použít „skrytou funkcionalitu“.\n\nK dalším takto použitelným funkčním skupinám patří fosfoniové substituenty (které po Wittigově reakci dávají vzniknout exocyklickým dvojným vazbám), různé sulfoxidy a sulfonylové sloučeniny (obě jsou ekvivalenty ethenu) a nitroskupiny (ekvivalenty ketenu).\n\nDielsovy–Alderovy reakce, při kterých alespoň jedna z výchozích látek má v molekule heteroatom, se nazývají hetero-Dielsovy–Alderovy reakce. Například karbonylové sloučeniny mohou reagovat za vzniku dihydropyranových cyklů, k tvorbě dusíkatých heterocyklů lze použít iminy, a to jako dieny i dienofily. Nitrososloučeniny mohou reagovat s dieny za tvorby oxazinů. Chlorsulfonyl-isokyanát je možné použít jako dienofil za účelem přípravy Vinceova laktamu.\n\nLewisovy kyseliny jako chlorid zinečnatý, fluorid boritý, chlorid hlinitý a chlorid cíničitý mohou být skrz koordinaci s dienofilem katalyzátory Dielsovy–Alderovy reakce. Vzniklý komplex je lepším elektrofilem a rychleji reaguje s dienem, navíc při tom často dochází ke zlepšení regioselektivity a stereoselektivity. Lewisovy kyseliny rovněž umožňují provádět reakci za nízkých teplot, tedy bez tepelné aktivace.\n\nBylo vyvinuto několik postupů, jak ovlivnit stereoselektivitu Dielsovy–Alderovy reakce; patří k nim použití chirálních pomocníků či nízkomolekulárních organických katalyzátorů a katalýza chirálními Lewisovými kyselinami. Lze také použít Evansovy oxazolidinony, oxazaborolidiny, cheláty mědi s \"bis\"-oxazolinem, a imidazoliny.\n\nDielsova-Alderova reakce se využívá při průmyslové výrobě cyklopentadienu, který je prekurzorem řady monomerů. Rovněž nachází využití při výrobě vitaminu B6.\n"}
{"id": "1479926", "url": "https://cs.wikipedia.org/wiki?curid=1479926", "title": "Karel Bulíř (pedagog)", "text": "Karel Bulíř (pedagog)\n\nKarel Bulíř (27. října 1840 Světlá pod Ještědem — 1. ledna 1917 Praha) byl český učitel, organizátor profesních a dobročinných spolků, autor odborných pedagogických textů, učebnic a knih pro mládež. Od roku 1861 působil v Praze, kde spoluzakládal spolek \"Beseda učitelská\" (1868) a aktivně v něm působil jako jednatel, redaktor stejnojmenného časopisu a organizátor charitativních podniků (Bolzanův učitelský sirotčinec, Konvikt pro studující syny a dcery učitelů v Praze, nakladatelství Dědictví Komenského aj.). Od 70. let se věnoval průmyslovému (učňovskému) školství jako učitel, člen řídícího výboru a v letech 1883-1909 ředitel pražských pokračovacích škol. V letech 1900-1906 zasedal ve sboru obecních starších, kde se věnoval školským otázkám. Sepsal řadu učebnic, zejména pro pokračovací (učňovské) školy, a knih pro mládež (\"Štěpnička\" — s F. J. Řezáčem, \"Dvacet her milé mládeže česko-slovanské, Písemnosti a listy jednací, Průmyslová čítanka pro školu i dům\" aj.). Byl oceňován za dlouholetou obětavou činnost ve prospěch pražského školství a učitelů; roku 1894 získal od císaře zlatý záslužný kříž s korunou.\n\nNarodil se 27. října 1840 ve Světlé pod Ještědem jako syn učitele. První vzdělání získal v Liberci. Roku 1855 ho otec zapsal na reálku v Praze, kde ho vyučovali mj. Karel Vladislav Zap, Jan Krejčí a Jan Evangelista Šťastný. Po jejím absolvování pokračoval ve studiu na Amerlingově učitelském ústavu.\n\nRoku 1859 získal vysvědčení (aprobaci) pro učitele na hlavních školách a ihned přijal zaměstnání jako podučitel ve Stochově a za rok v Českém Dubu. Roku 1861 se natrvalo přestěhoval do Prahy, kde vyučoval postupně u sv. Jindřicha, na Hrádku (1867-75) a na Starém Městě (u sv. Havla).\n\nV Praze se Bulíř seznámil s řadou osobností, které se snažily o povznesení českého školství; zejména se sblížil se zkušeným učitelem Václavem Bažantem (1801-1893), s nímž vyučoval u sv. Jindřicha. Po odchodu na Hrádek (pod Emauzy) se aktivně zapojil do spolkové činnosti.\n\nV únoru 1868 byl v Praze založen spolek \"Beseda učitelská\". Na první valné hromadě 29. února téhož roku byl Bulíř za předsednictví Václava Bažanta zvolen za člena výboru. V lednu následujícího roku ale došlo k rozkolu, část členů odešla a založila nové sdružení \"Budeč\". 4. února 1869 si \"Beseda učitelská\" zvolila nový výbor, v němž Bulíř získal funkci jednatele. Ten pak pod heslem „více skutků, méně hluku“ organizoval její odborné a charitativní aktivity.\n\nSmyslem \"Besedy učitelské\" bylo: vzájemně se vzdělávat, přispívat ke zvelebování školství a hájit prospěch učitelstva. Bulíř jako jednatel se zapojil do jejího řízení. Například se podílel na přípravě k založení stejnojmenného spolkového časopisu \"Beseda učitelská\", jehož první číslo vyšlo 7. července 1869. Redaktorem byl nejprve Josef Auštěcký a po jeho smrti r. 1871 Bulíř. V 70. letech se podílel na popularizaci díla Komenského (vydávání spisů F. J. Zoubka) a od 80. let se zaměřil spíše na oblast humanitární, spočívající např. v založení a provozu Bolzanova učitelského sirotčince a Odboru pro zřizování a vydržování konviktů pro studující syny a dcery učitelů v Praze. Nejpozději od roku 1886 zastával funkci starosty (předsedy).\n\nÚčastnil se i v dalších organizacích. Například roku 1869 vstoupil do hedvábnické jednoty. V březnu 1870 byl zvolen do výboru Spolku k podporování vdov a sirotků po učitelích na školách obecních a hlavních a v letech 1876 a 1877 tam byl uváděn jako jednatel. V prosinci 1873 kandidoval do výboru živnostenské záložny „Rtuť“.\n\nRoku 1900 byl zvolen do sboru obecních starších (obdoba nynějšího Zastupitelstva hl. m. Prahy) za Nové Město a staročeskou stranu. Mandát obhájil i v roce 1903. Ve funkci se věnoval vzdělávání, zejména problematice mateřská škola mateřských škol. Roku 1906, kdy staročeši vystupovali pod označením Jednota pražských občanů, už nekandidoval.\n\nRoku 1909 složil měšťanský slib do rukou starosty Karla Groše.\n\nRoku 1873 založila Průmyslová jednota v Praze čtyřtřídní pokračovací (tj. učňovskou) školu pod vedením Aloise Studničky. Bulíř v ní vyučoval v letech 1874-81. V roce 1879 se stal členem řídícího výboru, jehož předsedou byl podnikatel Ignác Skokánek. Téhož roku vystoupil s projevem na řemeslnickém sjezdu v Praze; sjezd na jeho návrh přijal rezoluci, která vyzývala k zakládání pokračovacích škol ve všech obcích, kde je 10 nebo více učňů. V prosinci 1883 byl jmenován ředitelem s platností od 1. ledna 1884. V roce 1885 získal definitivu. Zaměřil se na propojení teoretického a praktického vzdělávání. Protože se nedostávalo kvalitních učebnic, několik z nich sám či ve spolupráci s Průmyslovou jednotou napsal (např. \"Rádce živnostníků\" a \"Průmyslová čítanka\" – viz sekci Dílo). Škola se postupně rozrůstala, takže na přelomu let 1894 a 1895 dohlížel Bulíř asi na 100 učitelů a 3500 žáků, rozdělených do několika budov v Praze.\n\nRoku 1900 oznámil odchod do výslužby, ale nakonec ještě zůstal. Nezvratně rezignoval v roce 1909.\n\nRoku 1894 mu císař František Josef I. udělil zlatý záslužný kříž s korunou. Předán mu byl na Staroměstské radnici z rukou starosty Čeňka Gregora na slavnostním shromáždění za přítomnosti členů sboru obecních starších, zástupců škol a živnostníků. Řečníci oceňovali Bulířovy velké zásluhy o základní i pokračovací školy, jeho obětavost, vedení dalších učitelů i humanitární a literární aktivity.\n\nObčas se na jeho činnost snesla i kritika; například roku 1888 mu \"Národní listy\" vyčítaly, že z důvodu kumulace funkcí — řídil v té době současně obecnou školu u sv. Havla a pokračovací průmyslovou školu — se dostatečně nevěnuje ani jedné z nich, čímž trpí výuka i komunikace s rodiči; jemu podřízený učitelský sbor ale toto nařčení odmítl. Roku 1892 mu rovněž v \"Národních listech\" kladli za vinu nízkou kvalitu jím řízených pokračovacích škol, o níž mluvil na konferenci učitelů. To ale byly spíše výjimky.\n\nZemřel 1. ledna 1917 v Praze-Novém Městě, čp. 1888-II (Pod Slovany 1888/12, Praha 2) na rakovinu jater. Pohřben byl o tři dny později na Olšanech za velké účasti komunálních politiků, učitelů, řemeslníků, obchodníků a dalších.\n\nByl oceňován za svou snahu o rozvoj školství a národní blahobyt. Stal se učitelem tisíců žáků a rádcem mnoha učitelů. Měl velký pedagogický talent, úspěšně řídil Besedu učitelskou i její časopis. Velký ohlas měly také jeho učebnice, knihy pro mládež a odborné pedagogické články. Kladně ho v nekrologu hodnotily i \"Lidové noviny\". Česká beseda v Českém Dubu ho jmenovala čestným členem.\n\nOd roku 1863 přispíval do časopisů, zejména \"Beseda učitelská, Národní škola\" a \"Škola a život\".\n\nKnižně vyšly např. tyto jeho práce:\n\nUpravil také řadu povídek pro mládež od jiných autorů, např.:\n\n\n"}
{"id": "1479927", "url": "https://cs.wikipedia.org/wiki?curid=1479927", "title": "Dům čp. 223 (Štramberk)", "text": "Dům čp. 223 (Štramberk)\n\nDům čp. 223 stojí na ulici Dolní ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 223 byl postaven na konci 18. století. V průběhu 20. století byl rekonstruován a rozšířen o zděnou přístavbu. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován štítovou stranou k ulici. Dispozice je upravena na dvě obytné místnosti s přistavěnou zděnou kuchyní. V podkroví je další obytná místnost. Stavba je roubená částečně z kuláčů. Je postavena na vysoké omítané kamenné podezdívce, která vyrovnává svahovou nerovnost. Sklepní místnosti jsou částečně klenuté se vchodem na štítové straně do ulice. Štítové průčelí v části obrácené do ulice je tříosé s kaslíkovými okny v jednoduchém bednění. Štít je trojúhelníkový svisle bedněný s dvojicí oken, s polovalbou ve vrcholu a podlomenicí v patě štítu. Střecha je sedlová polovalbová. Na roubenou část byla přistavěna nová zděná patrová část, která pohledově nenarušuje ráz objektu.\n\n\n"}
{"id": "1479928", "url": "https://cs.wikipedia.org/wiki?curid=1479928", "title": "Dvorní opera", "text": "Dvorní opera\n\nDvorní opery (německy \"Hofopern\") byla dvorní divadla, která na panovnických dvorech uváděla opery. Zprvu patřila tato divadla pouze ke královským nebo knížecím panovnickým dvorům, později se stala veřejně přístupnými, ovšem v zásadě jen pro vysoké společenské vrstvy.\n\nAž do konce první světové války v roce 1918 existoval větší počet operních domů, které se nazývaly Dvorní operou. Se změnou sponzorství po abdikaci panovnických dynastií byly následně přejmenovány na Státní operu, Městskou operu apod. Dvorní opery byly zpřístupněny veřejnosti většinou již v 19. století.\n\n"}
{"id": "1479930", "url": "https://cs.wikipedia.org/wiki?curid=1479930", "title": "Opernhaus am Salvatorplatz", "text": "Opernhaus am Salvatorplatz\n\nOpernhaus am Salvatorplatz (Operní dům na Salvátorském náměstí) bylo divadlo postavené za vlády bavorského vévody Ferdinanda Marii v Mnichově. Bylo otevřeno roku 1657 a sloužilo jako dvorní opera. Byla to první trvalá operní scéna na území dnešního Německa. Hrálo se v něm do roku 1799 a v roce 1802 bylo zbořeno. Nacházelo se na náměstí Salvatorplatz v dnešní mnichovské čtvrti Altstadt (Staré město).\n\nNa počátku 17. století se začala v Evropě vytvářet operní kultura, zejména v Itálii, která vyústila ve výstavbu trvalých operních scén. První z nich byla otevřena jako Teatro San Cassiano v roce 1637 v Benátkách. Také v Německu se na různých knížecích dvorech vyvíjela operní kultura. První, avšak již ztracená německá opera \"Dafne\" od Heinricha Schütze byla vytvořena v roce 1627; její premiéra se konala v saském městě Torgau. Se sňatkem vévody Ferdinanda Marii s Henriette Adelheid von Savoy v roce 1652 dorazila s nevěstou k bavorskému dvoru i italská operní kultura. Již před touto svatbou v Mnichově působil dvorní orchestr s většinou italských hudebníků a repertoár byl převážně italský. Řídil jej Giovanni Giacomo Porro, který byl povolán v roce 1635 z Vídně do Mnichova jako dvorní dirigent. Od roku 1637 jsou také zaznamenána operní představení v Herkulově sále mnichovské rezidence (je užíván pro koncerty dodnes) a na hradech Schleißheim a Nymphenburg.\n\nNa podnět kněžny Henrietty Adelheid Savojské vznikl za necelé čtyři roky první operní dům v Mnichově na Salvátorském náměstí. V roce 1651 nebo 1654 byla stará sýpka („Haberkasten\"), mezi dnešní Prannerstrasse a Salvatorstrasse, přestavěna na operní scénu. Byla to první samostatně stojící operní scéna v Německu. Plány provedl benátský divadelní architekt Francesco Santurini (1627–1682). Na výstavbě se podílel mnichovský architekt Marx Schinnagl.\n\nPůsobení obdivované nevěsty ze Savojska bylo pro Bavorsko začátkem dodnes brilantní historie opery v Mnichově. Kromě šlechticů ve svém doprovodu a početného služebnictva přizvala Henriette Adelaide ze své italské vlasti do trochu staromódního dvora bavorských Wittelsbachů také skladatele, hudebníky, zpěváky a básníky. Operní dům na Salvátorském náměstí byl slavnostně otevřen při karnevalu 16. ledna 1657 operou \"Oronte\" skladatele Johanna Caspara von Kerll a velkolepou baletní inscenací, kterou choreografoval Giovanni Battista Maccioni. Dirigentem (od 20. září 1656) byl sám skladatel Johann Caspar von Kerll. V opeře \"Oronte\" zpívali všechny ženské role kastráti. Roli Dorisbe zpíval Bartolomeo Sorlisio a roli Romilda Giovanni Antonio Cavagna. Kromě této opery složil Kerll nejméně čtyři další z celkového počtu asi 25 oper, které se hrály do jeho odstoupení v roce 1674. Všechny se však ztratily a částečně existují pouze libreta. Kerll sloužil do konce roku 1673 jako dirigent, posléze odešel z dvorní služby kvůli neshodám s Italy, kteří rovněž působili u bavorského kurfiřtského dvora. Jeho nástupcem byl od 15. dubna 1674 Ercole Bernabei. Od roku 1687 byl dvorním dirigentem Giuseppe Antonio Bernabei, syn Ercole Bernabeie. Od roku 1715 zastával Pietro Torri funkci dirigenta a hudebního vedoucího komorní hudby na kurfiřtském dvoře a byl tedy zástupcem Barnabeie. Na objednávku kurfiřta pak vznikla každým rokem jedna opera a řada dalších kompozic. U příležitosti svatebních oslav následníka trůnu Karla Albrechta s císařovou dcerou Marií Amálií Habsburskou dostal Torri pověření složit operu \"Adelaide\", která měla premiéru 18. října 1722. Kurfiřt Max Emanuel zemřel v roce 1726 a Karl Albrecht ho následoval na trůnu bavorských Wittelsbachů. Pro tuto příležitost Torri složil alegorickou serenádu \"La Baviera\" jako hudební poctu novému vládci. V tomto díle se oslavuje bavorský nárok na císařský trůn a také se představuje sebevědomí dynastie Witelsbachů. Při svém pobytu v Mnichově roku 1728 zpíval slavný kastrát Farinelli sólový part v opeře \"Nicomede\". Hostoval zde znovu v roce 1729 společně s Faustinou Bordoni při uvedení opery \"Edippo\". Když Giuseppe Antonio Bernabei v roce 1732 zemřel, dostal Torri oficiálně místo bavorského dvorního dirigenta.\n\nDne 12. října 1753 byl operou \"Catone in Utica\", jejímž skladatelem byl Giovanni Battista Ferrandini a libretistou Pietro Metastasio, otevřen nový operní dům v mnichovské rezidenci (dnešní Cuvilliés-Theater), ve kterém se hrály opery pro karnevalovou sezónu. Operní dům na Salvátorském náměstí se pak stal scénou pro operety, balet a později činohru. Přesto se v něm dne 13. ledna 1775 uváděla premiéra opery \"La finta giardiniera\" od Wolfganga Amadea Mozarta, a to za přítomnosti kurfiřta Maxmiliána III. Josefa.\n\nV následujících letech budova a jevištní technika stále chátraly. To vyústilo v roce 1799 ve skutečnost, že se v ní přestalo hrát, a v roce 1802 byl tento operní dům zbourán.\n\n\n"}
{"id": "1479931", "url": "https://cs.wikipedia.org/wiki?curid=1479931", "title": "Císařský špitál svatého Antonína a svaté Alžběty", "text": "Císařský špitál svatého Antonína a svaté Alžběty\n\nCísařský špitál svatého Antonína a svaté Alžběty je někdejší nemocnice na pražských Hradčanech. Nachází se mezi ulicemi Kanovnická a U Kasáren. Od roku 1969 je objekt chráněn jako kulturní památka.\n\nTrojkřídlý objekt bývalého špitálu sv. Antonína se rozkládá na protáhlé parcele nepravidelného půdorysu napravo od vojenského kostela sv. Jana Nepomuckého.\n\nKřídla objektu spolu s boční fasádou kostela vymezují dvůr, který je na východní straně uzavřený ohradní zdí s portálem a s postranním vchodem. Druhý dvůr je za západním křídlem. Při vstupu je u kostelní zdi studna, chráněná polygonální stavbičkou s osmibokou stříškou.\n\nŠpitál sv. Antonína a sv. Alžběty byl založen již kolem roku 1374. Později byl špitál sloučen se sousedním klášterem voršilek.\n\nSoučasný barokní areál s monumentální kaplí sv. Antonína uprostřed třojkřídlé dispozice vznikl podle návrhu architekta Kiliána Ignáce Dientzenhofera.\n"}
{"id": "1479932", "url": "https://cs.wikipedia.org/wiki?curid=1479932", "title": "Karel Bulíř", "text": "Karel Bulíř\n\nJméno Karel Bulíř náleží těmto osobnostem:\n\n"}
{"id": "1479934", "url": "https://cs.wikipedia.org/wiki?curid=1479934", "title": "Juvenilní myoklonická epilepsie", "text": "Juvenilní myoklonická epilepsie\n\nJuvenilní myoklonická epilepsie (tzv. Janzův syndrom) je běžným typem idiopatické generalizované epilepsie, představuje 5-10 % všech případů epilepsie.\n\n"}
{"id": "1479938", "url": "https://cs.wikipedia.org/wiki?curid=1479938", "title": "Hledání nejdelšího společného podslova", "text": "Hledání nejdelšího společného podslova\n\nHledání nejdelšího společného podslova je úloha z oboru matematické informatiky, jejíž podstatou je pro zadané řetězcea najít jejich nejdelší společné podslovo. Na rozdíl od příbuzné úlohy hledání nejdelší společné podposloupnosti je tedy hledána posloupnost znaků souvislá v obou vstupech.\n\nSpolečná podslova tří řetězců „ABABC“, „BABCA“ a „ABCBA“ jsou „A“, „AB“, „ABC“, „B“, „BA“, „BC“ a „C“. Nejdelším podslovem je tedy „ABC“ s délkou tři.\n\nJsou dána dvě slova, slovo formula_1 o délce formula_2 a slovo formula_3 o délce formula_4. Úlohou je najít nejdelší slovo, které je podslovem obou dvou.\n\nZákladním postupem je hledání pomocí sufixového stromu, což má asymptotickou časovou složitost formula_5. Metodou dynamického programování je lze nalézat se složitostí formula_6.\n"}
{"id": "1479939", "url": "https://cs.wikipedia.org/wiki?curid=1479939", "title": "Epilepsie s dětskými absencemi", "text": "Epilepsie s dětskými absencemi\n\nEpilepsie s dětskými absencemi (starší název pyknolepsie, anglicky označované jako \"Childhood Epilepsy Absence\") patří do skupiny idiopatických generalizovaných epilepsií.\n\n"}
{"id": "1479940", "url": "https://cs.wikipedia.org/wiki?curid=1479940", "title": "Hledání nejdelší společné podposloupnosti", "text": "Hledání nejdelší společné podposloupnosti\n\nHledání nejdelší společné podposloupnosti je úloha z oboru matematické informatiky, jejíž podstatou je pro zadané posloupnosti nalézt nejdelší posloupnost, která je podposloupností obou dvou. Od příbuzného problému hledání nejdelšího společného podslova se liší tím, že podslovem se rozumí nepřerušený, souvislý sled v daných posloupnostech, zatímco podposloupnost může být s „přeskakováním prvků“.\n\nPodúloha hledání nejdelší společné podposloupnosti se objevuje při řadě jiných problémů. Je základem jedné z definice editační vzdálenosti a také srovnávacích programů typu diff, které jsou dále rozvíjeny verzovacími systémy, jako je například Git. Řešení úlohy má rovněž aplikace v počítačové ligvistice a v bioinformatice.\n\nDvě posloupnosti\nmají největší společnou podposloupnost\n\nPoužitím dynamického programování je úloha řešitelná pro formula_4 vstupních posloupností o délkách formula_5 v čase:\n"}
{"id": "1479943", "url": "https://cs.wikipedia.org/wiki?curid=1479943", "title": "Abano (Kazbegi)", "text": "Abano (Kazbegi)\n\nAbano () je vesnička v okrese Kazbegi v Mccheto-Mtianetiejském kraji na severovýchodě Gruzie. K roku 2014 měla pouhé tři obyvatele.\n\nAbano leží v Trusovském údolí v pohoří Velký Kavkaz na levém břehu Těreku, který v údolí pramení. Od nejbližší města, kterým je Stepancminda, je vzdáleno přibližně 28 kilometrů jihovýchodně.\n\nJméno znamená gruzínsky „lázně“ a odkazuje ke zdejším horkým pramenům.\n\n"}
{"id": "1479944", "url": "https://cs.wikipedia.org/wiki?curid=1479944", "title": "Juvenilní absence", "text": "Juvenilní absence\n\nJuvenilní absence patří do skupiny idiopatických generalizovaných epilepsií. Tvoří asi 2 % všech epilepsií.\n\n\n"}
{"id": "1479946", "url": "https://cs.wikipedia.org/wiki?curid=1479946", "title": "Filosofská historie (film)", "text": "Filosofská historie (film)\n\nFilosofská historie je český film natočený v roce 1937 v režii Otakara Vávry na motivy novely Aloise Jiráska.\n\n\nPříběh začíná v roce 1847 v Litomyšli. Slečna Elis pronajímá již léta byt studentům. Už jich měla na bytě 46. Nyní u ní bydlí čtyři studenti filosofie – pánové Frýbort, Vavřena, Špína a Zelenka.\nPan Špína je sirotek, je zamilovaný do panny Márinky, která prodává v obchodě paní domácí Krupkové, v podloubí na náměstí. Využívá každé příležitosti, aby mohl Márinku vidět, takže často chodí nakupovat pro slečnu Elis. Není však schopný jí dát jasně najevo svou lásku. Do Márinky je zamilován také pan Frýbort. Vavřena je zamilován zase do Lenky, české vlastenky, neteři aktuára Roubínka.\n\nPřipravuje se studentské Majáles. Rektor však na základě rozhodnutí hradeckého biskupa pořádání Majáles zakázal. Studenti se však rozhodli studentskou slavnost v Nedošínském háji stejně uspořádat.\n\nSlavnosti se nakonec účastní téměř celé město. Ze studentů jediný Zelenka se nezapojí. Studenti pozvali svou bytnou slečnu Elis, ta s sebou vzala také Márinku. Také poněmčená paní Rollerová přišla. Špína se chtěl odhodlat na Majálesu vyzvat k tanci pannu Márinku, té se však věnoval Frýbort. Špína se svěřil Vavřenovi, že nikoho nemá a je opuštěný.\n\nZa Majáles jsou studenti Frýbort, Vavřena a Špína na půl dne potrestání karcerem – jdou do školního vězení, musí opisovat školní řád, který jim poslal rektor, aby se příště podle něj chovali.\nVavřena věnoval Lence Máchův „Máj“. Aktuár Roubínek jej u ní nalezne a zjistí také, že byla na Majálesu a že se kamarádí se slečnou Elis. \n\nAktuár Roubínek propustí pana Vavřenu, který doučoval jejich Fricka. Najme nového instruktora, pana Brože, který tajně předá Lence zprávu od pana Vavřeny, že každé úterý bude odpoledne v parku a bude se na ni těšit. \n\nPo jedné takové schůzce, když se to aktuár dozví, vykáže Lenku z domu. Ta se odstěhuje ke slečně Elis, protože studenti mají již konec roku a pokoj se uvolnil. Zkoušky dopadly dobře, jediný Špína však neprošel. Rozhodne se ročník neopakovat a jde do kláštera. Vzkáže přes slečnu Elis Márince, že jí přeje hodně štěstí. Elis jde za paní domácí Krupkovou a řekne Márince, že Špína odchází. Ta se s ním ráno přijde rozloučit.\n\nJiž se píše rok 1848. Císař Ferdinand slíbil svým národům konstituci. Je povolena svoboda tisku a zřizování národních gard.\n\nStudenti filosofie v Litomyšli jsou již zpět ve škole. Rozhodli se ozbrojit a vytvořit studentskou legii pro obhájení získaných svobod a práv vlasti.\n\nPánové Frýbort a Vavřena se stali důstojníky studentské legie. Aktuár Roubínek musel nastoupit do zámecké grady pana hraběte Georga. Lenka s Márinkou vybírají po městě peníze na prapor pro studentskou legii.\n\nV novinách lidé čtou zprávu, že v Praze došlo k masakru, že Windischgrätzovi granátníci napadli v Celetné ulici pokojný průvod měšťanů, studentů, žen a dětí, jdoucí po Koňského trhu za zpěvu písně „Hej Slované“ ze staroslovanské mše. Následně se v Praze začaly stavět barikády, aby lid hájil konstituci. Z venkova a dalších měst přijížděly posily. Pan Vavřena vyzval studentskou legii k odjezdu do Prahy.\n\nMárinka se rozloučila s Frýbortem, Lenka a Elis s Vavřenou. Také Roubínek je se zámeckou gardou připraven vydat se do Prahy, ale pan hrabě cestu odvolá, když se od posla z Prahy dozví, že lid bojuje proti císařskému vojsku. Roubínkova rodina si oddechne, že aktuár nemusí být hrdina.\n\nStudentská legie se v Praze setká s panem Špínou, který bojuje na barikádě. Je však zraněn a zemře. Předtím stačil říci Vavřenovi, že má v Litomyšli pozdravovat Márinku.\n\nPraha se dne 17. června 1848 Windischgrätzovi vzdá.\n\nPan Frýbort se vrátil do Litomyšle a šel za slečnou Elis. Předal také panně Lence zprávu od Vavřeny, že přežil.\n\nPozději se koná u slečny Elis oslava. Otec Frýborta požádal o ruku Márinky pro svého syna. Frýbort již studovat nechce, bude sedlačit na rodinném statku na Hané. Vavřena chce dostudovat a pak požádat o ruku panny Lenky. Slečna Elis souhlasí.\n\nSlečna Elis vzpomíná, že měla na bytě postupně 51 studentů, z nichž jeden zahynul na barikádě.\n\nPan Vavřena si se všemi připije na čestnou památku bývalého přítele a kolegy Špíny, který hrdinně zahynul na barikádě za dvě nejkrásnější slova na světě – svobodu a rovnost. Vavřena říká, že nepřítel je porazil, protože nebyli připraveni k boji. To by mělo být výstrahou jejich dětem a dětem jejich dětí, aby byli vždy bdělí a připraveni bránit svou svobodu.\n\n"}
{"id": "1479947", "url": "https://cs.wikipedia.org/wiki?curid=1479947", "title": "Moravské místodržitelství", "text": "Moravské místodržitelství\n\nMoravské místodržitelství bylo nejvyšším orgánem státní správy na území Markrabství moravského v letech 1850–1918.\n\nMoravské místodržitelství vzniklo 1. ledna 1850 přeměnou Moravskoslezského gubernia na místodržitelství na základě březnové ústavy, která v § 92 stanovila, že místodržitele jmenuje císař pro každou korunní zemi.\n\nMístodržitel byl reprezentantem panovníka na Moravě a podléhal především ministrovi vnitra ve Vídni, ale i ostatní ministerstvům a ústředním orgánům. Jako nejvyšší úředník státní správy v zemi měl především zajišťovat provádění říšských a zemských zákonů. Na starosti měl dále policejní správu, bezpečnost v zemi, obchod, průmysl a zemědělství, školství, vykonával dozor nad tiskem, vydával zemský zákoník.\n\nPodrobnější ustanovení normoval zákon č. 245/1849 ř. z. Organizace místodržitelství byla roku 1868 upravena zákonem č. 44/1868 ř. z.\n\n\n"}
{"id": "1479948", "url": "https://cs.wikipedia.org/wiki?curid=1479948", "title": "Idiopatická generalizovaná epilepsie", "text": "Idiopatická generalizovaná epilepsie\n\nIdiopatické generalizované epilepsie (zkratka IGE) dle nové klasifikace záchvatů a epilepsií Mezinárodní ligy proti epilepsií z roku 2017 jsou nově označovány také jako \"Genetické generalizované epilepsie\". Starší označení idiopatické generalizované epilepsie je označení dále přípustné a stále běžně používané. Tvoří přibližně 25 % všech epilepsií. Incidence je 34-76 / 100 000. Jde o geneticky podmíněná onemocnění, která postihují jinak zdravé osoby obou pohlaví a všech ras.\n\n\n\n"}
{"id": "1479950", "url": "https://cs.wikipedia.org/wiki?curid=1479950", "title": "Pacific Tour 1973 (The Rolling Stones)", "text": "Pacific Tour 1973 (The Rolling Stones)\n\nPacific Tour 1973 bylo koncertní turné britské rockové skupiny The Rolling Stones, které sloužilo jako propagace alba \"Exile on Main St.\". Turné bylo zahájeno koncertem v Los Angeles v Kalifornii a bylo zakončeno koncertem v Sydney v Austrálii.\n\nToto je nejčastější hraný seznam skladeb.\n\nAutory všech skladeb jsou Jagger/Richards.\n\n\nThe Rolling Stones\n\n\nDoprovodní členové\n\n"}
{"id": "1479952", "url": "https://cs.wikipedia.org/wiki?curid=1479952", "title": "Chauchat", "text": "Chauchat\n\nChauchat (celým jménem \"Fusil Mitrailleur Modèle 1915 CSRG\") byla francouzská automatická zbraň používaná za první světové války. Názory na zařazení této zbraně se různí, někdy je považována za automatickou pušku podobně jako BAR, jindy za lehký kulomet. Chauchat plnil funkci podpůrné zbraně pěchoty s dvoučlennou obsluhou tvořenou střelcem a jeho pomocníkem. Od roku 1917 se změnila taktika a chauchat byl používán v čtyřčlenných skupinách.\n\nChauchat vznikl ve vývojovém středisku zbraní francouzské armády pod vedením Louise Chauchata a Charlese Suttera mezi léty 1903 a 1910. Zbraň byla vyráběna mezi léty 1913 a 1914 ve zbrojovce \"Manufacture d'armes de Saint-Étienne\" (MAS), celkem bylo vyrobeno cca 100 kusů, které se na začátku války používaly pro svou nízkou hmotnost jako výzbroj letadel. Když vypukla válka, potýkala se francouzská armáda s nedostatkem lehkých samočinných zbraní, rozhodnutí proto padlo na vyzkoušenou zbraň s jednoduchou konstrukcí, kterou mohly vyrábět i továrny bez zkušeností s konstrukcí zbraní.\n\nZbraň fungovala na principu dlouhého zákluzu hlavně a střílí z otevřeného závěru. Závěr byl uzamčen otočným závorníkem s dvojicí ozubů. Z Chauchatu bylo možné střílet dávkou i jednotlivými ranami. Pro masovou válečnou produkci zbraň předurčovala jednoduchá konstrukce a nízká cena. Je vybaven sklopnou dvojnožkou a má 20 raný jednořadý zásobník nábojů ve tvaru půlměsíce.\n\nChauchat je někdy považován za nejhorší kulomet v historii, ačkoli toto tvrzení není zcela oprávněné, neboť se vyráběl v obrovských počtech a to i po válce. Největší slabinou zbraně byl zásobník, který byl z příliš tenkého plechu a snadno mohlo dojit k deformaci buď těla zásobníku, nebo jeho vývodek. Další nevýhodu zásobníku byla příliš slabá pružina, proto někteří vojáci raději nabíjeli do zásobníku jen 16 nábojů. Dva velké otvory na pravé straně zásobníku, které měly umožnit snadnou kontrolu stavu střeliva, byly zcela nevhodné pro zákopové boje během nichž jimi do zbraně vnikaly nečistoty, které způsobily většinu všech selhání zbraně. Po zhruba 300 ranách nepřetržité palby došlo k teplotnímu roztažení chladiče obepínajícího hlaveň, který se přichytil k plášti hlavně a zbraň se zasekla.\n"}
{"id": "1479953", "url": "https://cs.wikipedia.org/wiki?curid=1479953", "title": "Dům čp. 224 (Štramberk)", "text": "Dům čp. 224 (Štramberk)\n\nDům čp. 224 stojí na ulici Dolní ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 224 byl postaven v první polovině 19. století. Datum vzniku domu je uváděn rok 1843, ale ve stabilním katastru z roku 1833 je již zanesen. V průběhu 20. století byl rekonstruován a rozšířen o zděnou přístavbu. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován štítovou stranou k ulici. Dispozice je trojdílná se síní, jizbou a komorou. Je postavena na nízké omítané kamenné podezdívce, která vyrovnává svahovou nerovnost. Štítové průčelí v části obrácené do ulice je tříosé s kaslíkovými okny v ozdobném bednění. Štít je trojúhelníkový svisle bedněný s laťováním, s výzorníkem a s polovalbou ve vrcholu a podlomenicí v patě štítu. Střecha je sedlová polovalbová krytá eternitovými šablonami. Levá okapová strana je prolomena vstupem do domu a je k ní přistavěna roubená přístavba s pultovou střechou.\n\n\n"}
{"id": "1479956", "url": "https://cs.wikipedia.org/wiki?curid=1479956", "title": "Aaron T. Beck", "text": "Aaron T. Beck\n\nAaron T. Beck (* 18. července 1921 Providence) je americký psychiatr, též známý jako otec kognitivní psychoterapie. Jako jeden z mnoha stál za vznikem kognitivní psychologie.\n\nAaron T. Beck se narodil 18. července 1921 v Providence na Rhode Islandu v rodině rusko-židovských přistěhovalců. Za mlada byl sportovně založen, v osmi letech vážně onemocněl a stal se z něj pilný žák. Rozhodl se bojovat se svou fóbií z lékařského prostředí tak, že se stal jeho neoddělitelnou součástí. Na Yaleově univerzitě promoval v roce 1946, v roce 1953 získal diplom z psychiatrie.\n\nV první polovině 20. století dominovaly psychologii dva velké proudy, psychoanalýza a behaviorismus.Behavioristická tendence měřit psychiku jedince objektivně a zaměření se zpravidla na jeho chování způsobila úpadek zájmu o zkoumání mysli, vědomí a interních psychických procesů na delší dobu. Nástup humanistické psychologie na scénu (kolem roku 1960) opět přesměroval pozornost k člověku, jakožto k vědomím obdarované a uvědomování si schopné bytosti. Tou dobou došlo také k vědeckému pokroku v lingvistice, neurovědě a počítačových vědách, které napomohly ke znovuoživení a šíření otázky vědomí jako předmětu zkoumání. Například v roce 1950 vydal Alan Turing knihu \"Počítačové stroje a inteligence\", v níž popsal mozek jako \"organizovaný stroj, který se učí prostřednictvím zkušenosti\". Roku 1967 publikoval Ulric Neisser knihu \"Kognitivní psychologie\", která se stala základním kamenem tohoto nového psychologického směru. Za zrodem kognitivní psychologie ovšem nestál sám, mezi významné osobnosti patří Albert Bandura, George Armitage Miller, Endel Tulving, Noam Chomsky a další.\n\nKognitivní psychologie je jeden ze základních a dodnes uznávaných směrů psychologie, který zkoumá procesy, jakými člověk poznává sebe samotného a jeho okolní svět, nezkoumá jeho psychický stav. Tyto procesy se nazývají \"kognitivní modely\" či \"vnitřní obrazy\". \"Kognitivní modely\" popisují influenci myšlenek a percepce jedince na jeho život. Kognitivní psychologie se zabývá také pozorností, jazykem, pamětí, myšlením a vědomím.\n\nJedním ze zdrojů kognitivní psychologie je věda o počítačích, která často postulovala analogii mezi mozkem a počítačem, známou jako \"počítačová metafora\". Součástí jazyka kognitivní psychologie se tak staly některé termíny z teorie počítačů, např. kód, kódování, analogový či digitální. Výzkum kognitivní psychologie však platnost \"počítačové metafory\" nikdy nepotvrdil. Naopak se ukazuje, že průběh zpracování informací v lidské mysli a počítači je kvalitativně odlišný. Například u člověka funguje dlouhodobá paměť na jiných principech než paměť počítače. Lidská paměť uložené informace spontánně třídí a zpracovává.\n\nBěhem studií, ve kterých se Beck snažil dokázat freudiánskou teorii o tom, že je deprese způsobena vytěsněním, vytvořil pojem \"kognitivní model\" za účelem snadnějšího vysvětlení psychologických procesů. Beck zjistil, že nejčastějším tématem snů není, jak se Freud domníval, vztek a nenávist, nýbrž pocit porážky, neúspěchu a ztráty. Témata se ve snech pacientů často opakovala, z čehož Beck vyvodil, že sny mohou odrážet myšlenky jedince.\n\nPostupem času začal řešit otázku uplatnění modelu psychoanalytické nevědomé motivace v psychoterapii. Přestože psychoanalytický model nesplňoval zásady kognitivní psychologie, Beck v něm a především v jeho výsledcích viděl potenciál, na kterém postavil základy kognitivní psychoterapie. Kognitivní terapie se na rozdíl od psychoanalýzy, která odkrývala a diagnostikovala v nevědomí schovaná traumata z minulosti, zaměřila na diagnostiku a léčbu aktuálních problémů a nemocí.\n\nHlavním principem kognitivní terapie je diagnostika opírající se o \"kognitivní modely\" jedinců a následná snaha nepravdivé a zkreslené představy o světě vyvrátit a uvést informace na pravou míru. Při diagnostice si Beck všímal tzv. \"automatických myšlenek\", tedy obvykle negativních myšlenek o sobě samotném, které pacienti nebyli schopni racionálně zdůvodnit. Beck tvrdil, že \"automatické myšlenky\" poskytují dostatečné množství informací pro terapii. Pokud jsou tyto myšlenky podrobněji zkoumány a porovnávány s objektivním náhledem na situaci, pravděpodobnost, že si pacient uvědomí zkreslenost svých představ, je vysoká.\n\nBeck postupně vyvinul i několik metodologických nástrojů ke zkoumání podstaty a závažnosti deprese, které se v terapii využívají i ve 21. století. Patří mezi ně Beckova škála deprese (BDI), Beckova škála úzkosti (BAI), Beckova škála beznaděje a Beckova škála sebevražedných úvah (BSS).\n\nBehaviorální psychologie je koncipována jako odvětví psychologie, které je postaveno na měřitelných a pozorovatelných jevech. Jednou z možností bylo sledování, jak se subjekty chovají v laboratorních podmínkách. Behavioristé byli přesvědčeni, že chování jedince je naučené a že se dá správnými metodami přeučit. Nejsnadnější a nejvíce využívanou metodou v behaviorální terapii je operantní podmiňování vytvořené B. F. Skinnerem, které stojí na principu odměny a trestu. Posilování může být použito k učení nových dovedností např. u lidí s autismem nebo schizofrenií.\n\nKognitivně behaviorální terapie (KBT) vznikla v 70. letech v Británii syntézou behavioristické a kognitivní terapie. Kombinace těchto dvou směrů poskytla ucelený snímek o člověku a jeho psychologických problémech. Předpokládá, že všechny duševní stavy jsou naučené v dětství a dají se odnaučit. Věnuje se tomu, jakým způsobem vnímáme svůj svět a jak ho interpretujeme a snaží se tyto vzorce myšlení změnit. KBT se orientuje na širokou škálu problémů, mezi které se řadí úzkost a deprese, spánkové poruchy, problémy ve vztahu nebo alkoholová či drogová závislost. Výhodou KBT je především její zaměření na konkrétní problém a relativně krátké, přesto pravidelné, sezení pacienta s terapeutem. Jedno takové sezení trvá méně než hodinu, koná se jednou týdně po maximální dobu deseti měsíců.\n\n\n\n"}
{"id": "1479957", "url": "https://cs.wikipedia.org/wiki?curid=1479957", "title": "Armand Augustin Louis de Caulaincourt", "text": "Armand Augustin Louis de Caulaincourt\n\nArmand Augustin Louis de Caulaincourt (9. prosince 1773, Caulaincourt − 19. února 1827, Paříž) byl francouzský generál, ministr zahraničí, vévoda z Vicenzy, pair a blízký spolupracovník Napoleona Bonaparta.\n\nArmand Augustin Caulaincourt se narodil 9. prosince 1773 v Caulaincourtu jako syn markýze, plukovníka a rytíře řádu Sv. Ludvíka Gabriela Louise Caulaincourta. Ve čtrnácti letech roku 1787 vstoupil do královské armády. O dva roky později získal hodnost podporučíka a v roce 1791 se stal pobočníkem svého otce. Roku 1792 byl v hodnosti kapitána propuštěn z armády, a to kvůli šlechtickému původu a proroayalistickým postojům jeho rodičů. Brzy poté však jako dobrovolník vstoupil do národní gardy. Roku 1794 se znovu dostal do armády, získal hodnost jízdního rotmistra a brzy mu byla navrácena hodnost kapitána. V tu dobu sloužil u pobřežní armády v Cherbourgu, kde si Caulaincourta oblíbil generál Dubayet, který si jej vybral za pobočníka . V roce 1796 Dubayeta doprovázel na diplomatické misi do Osmanské říše, ze které se vrátil následujícího roku. Poté až do roku 1799 působil jako velitel jezdecké švadrony ve Stockachu a ve Weinheimu. \n\nV roce 1799 byl povýšen na plukovníka a díky svým skvělým diplomatickým schopnostem doporučen ministrovi zahraničí Talleyrandovi. V roce 1801 byl vyslán do Petrohradu, aby doručil blahopřání Napoleona Bonaparta Alexandrovi I. k nástupu na ruský trůn. Roku 1802 byl Napoleonem finančně odměněn a jmenován jeho pobočníkem a brigádním generálem. Hrál zásadní roli v zatčení vévody z Enghienu v roce 1804. O rok později byl jmenován divizním generálem a nejvyšším štolbou a byl oceněn Velkokřížem Čestné legie. V listopadu 1807 byl Bonapartem opět vyslán do Petrohradu a stal se francouzským vyslancem v Rusku. V roce 1808 byl císařem jmenován vévodou z Vicenzy. Roku 1809 byl pověřen dojednat sňatek Bonaparta s carovou dcerou Annou, z kterého ale nakonec sešlo. V roce 1812 se postavil proti francouzské invazi do Ruska. Roku 1813 získal post ministra zahraničí a byl přijat do lóže svobodných zednářů. Byl pověřen vyjednávat s Metternichem na kongresu v Praze. Na počátku roku 1814 byl znovu pověřen vyjednáváním s Rakušany. Tento rok se ve svých čtyřiceti letech oženil. Za stodenního císařství opět zastával funkci ministra zahraničí a byl jmenován pairem. Po bitvě u Waterloo bylo jeho jméno zapsáno do Fouchého proskripčních seznamů, na zásah cara z nich bylo však vyškrtnuto. Zbytek života strávil v Paříži a do politiky se už nevrátil. Zemřel 19. února 1827 v Paříži a je pohřben na hřbitově Père-Lachaise. \n"}
{"id": "1479959", "url": "https://cs.wikipedia.org/wiki?curid=1479959", "title": "Vodnář (rod)", "text": "Vodnář (rod)\n\nVodnář je rod mořských hadů. Tito jedovatí hadi se vyskytují zejména v indo-australských a jihovýchodoasijských vodách. V současnosti je známo asi 37 druhů vodnářů.\n\n\n"}
{"id": "1479961", "url": "https://cs.wikipedia.org/wiki?curid=1479961", "title": "Dům čp. 225 (Štramberk)", "text": "Dům čp. 225 (Štramberk)\n\nDům čp. 225 stojí na ulici Dolní ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 225 byl postaven v první polovině 19. století. V průběhu 20. století byl rekonstruován a rozšířen o zděnou přístavbu. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován okapovou stranou k ulici. Dispozice je trojdílná se síní, jizbou a zděnou komorou. Stavba je roubená z kuláčů. Je postavena na vysoké omítané kamenné podezdívce, která vyrovnává svahovou nerovnost. Dům je podsklepen se vstupy v západní straně a z ulice. K zadní okapové straně je přistavěn dřevěný přístavek s pultovou stěnou. Uliční průčelí je čtyřosé se vstupem, ke kterému vede schodiště. Západní štítové průčelí má dvě kaslíková okna v jednoduchém bednění, východní průčelí je bez oken. Štíty jsou trojúhelníkové svisle bedněné s výzorníkem, podlomenicí v patě štítu. Západní štít má polovalbu ve vrcholu. Střecha je sedlová s polovalbou, krytá asfaltovou lepenkou.\n\n\n"}
{"id": "1479973", "url": "https://cs.wikipedia.org/wiki?curid=1479973", "title": "Kostel svatého Václava (Písek)", "text": "Kostel svatého Václava (Písek)\n\nKostel svatého Václava je filiální římskokatolický kostel nacházející se v západní části Písku. Byl postaven pravděpodobně v první polovině 13. století a je nejstarším dochovaným kostelem ve městě. Budova je chráněna jako kulturní památka České republiky.. Unikátem kostela jsou odkryté nejstarší dochované fresky v Evropě zobrazující upálení Mistra Jana Husa.\n\nKostel je patrně nejstarší církevní stavbou na území dnešního Písku. První písemná zmínka o něm pochází z roku 1378, ale předpokládá se, že byl postaven v raně gotickém slohu již před polovinou 13. století, tj. ještě před založením města. Z kompletně dochovaného původního základového zdiva je vidno, že svými rozměry byl původní kostel prakticky totožný se současným, bližší informace o jeho přesné podobě však nejsou známky. Ve 30. nebo na počátku 40. let 16. století došlo k zásadní rekonstrukci – stržení původní patrně již zchátralé budovy a vystavení nového goticko-renesančního kostela na původních základech. Kostel byl utrakvistický, čemuž odpovídá i tematika dochované interiérové výmalby z té doby. Za Třicetileté války byl kostel poškozen a následně v letech 1695–1697 výrazně zvýšen a zaklenut v barokním slohu. Autorem projektu byl italský architekt Giacomo Antonio di Maggi (1651–1706), působící tehdy ve Schwarzenberských službách na Hluboké. Obvodové zdivo nízké renesanční stavby zůstalo však pod omítkami téměř kompletně zachováno, a to i s výmalbou interiéru, objevenou při opravách na počátku 21. století. V roce 1719 byla přistavena kostelní věž, v letech 1729–1732 kaple sv. Prokopa a v roce 1740 kruchta. K posledním stavebním úpravám došlo v průběhu rekonstrukce v letech 1891 a 1892.\n\nKostel je barokní jednolodní stavba, dlouhá 20 m a široká 10 m. Hranolová věž, přiléhající k severnímu boku presbyteria, je vysoká 35 m a je opatřena osmibokou cibulovou bání s lucernou, menší věží a koulí. Na jejím vrcholu se nachází korouhev s postavou sv. Václava na koni. Ve věži se nachází jediný zvon, ulitý roku 1546 a nazvaný \"Cornelius\", který je nejstarším dochovaným zvonem ve městě. Dva menší zvony, které zde původně visely, padly za oběť první válečné rekvizici. Při východní straně věže se nachází věžička s vřetenovým schodištěm do prvního poschodí.\n\nVnější fasáda kostela není členěna, její hlavní výzdobu představuje jižní vstupní portál, jenž má kamenné ostění s bohatou architektonickou dekorací z roku 1745. Portál byl postaven píseckým kameníkem Štěrbou podle návrhu řezbáře Jana Chládka. U severní stěny lodi jsou odhaleny části středověkého základového zdiva. Kostel je obklopen hřbitovem a na severní straně je do hřbitovní zdi zabudována barokní kaple s kostnicí z let 1729-1732, zasvěcená sv. Prokopu a Panně Marii, tvořená vyšší středem a dvěma nižšími křídly. Z důvodu opakované devastace vandaly je kaple bez vybavení.\n\nLoď i presbyterium kostela stavebně splývají a jsou zaklenuty valenou klenbou s trojúhelnými lunetovými výsečemi. Prostor pod kruchtou z roku 1740 stojí na dvou pilířích a je sklenut křížovou klenbou. Z presbyteria do čtvercové sakristie se vstupuje pozdně gotickým portálkem.\n\nNejhodnotnější částí vnitřní zařízení jsou barokní varhany z roku 1740, jejichž autorem je Václav Pantoček z Dačic.\n\nHlavní oltář a kazatelnu vytvořil v roku 1892 pražský řezbář Josef Krejčík. Na dřevěném vyřezávaném oltáři v novorenesančním stylu se ve středu nachází socha sv. Václava. Protože původní socha byla v 90. letech 20. století ukradena, byla roku 2004 nahrazena barokní sochou zobrazující téhož světce, pocházející z kaple sv. Jana Nepomuckého píseckého děkanského kostela.\n\nV bočních nikách na konzolách se nacházejí vlevo socha sv. Víta a vpravo socha sv. Zikmunda. Novorenesanční kazatelna je zdobena reliéfními kazetami s motivy vinné révy a obilí a textovými páskami představujícími Ježíše Krista se čtyřmi evangelisty. Naspodu polygonální stříšky se nachází holubice Ducha svatého. Obětní stůl, nově upravený v roce 2004, je zdoben reliéfními kazetami s předobrazy Kristovy oběti.\n\nKostelní lavice pocházejí z roku 1762. Mosazný rozvilinový lustr v historizujícím stylu byl vyroben počátkem 20. století.\n\n\n"}
{"id": "1479974", "url": "https://cs.wikipedia.org/wiki?curid=1479974", "title": "Seznam ruských a sovětských křižníků", "text": "Seznam ruských a sovětských křižníků\n\nSeznam ruských křižníků je seznam chráněných, nechráněných, pancéřových, lehkých, těžkých, bitevních a raketových křižníků ruského carského, sovětského a ruského námořnictva. Vrtulníkové a letadlové křižníky jsou zahrnuty ve vlastním seznamu.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1479975", "url": "https://cs.wikipedia.org/wiki?curid=1479975", "title": "Aaruul", "text": "Aaruul\n\nAaruul (mongolsky: \"aаруул\", kazachstánsky: \"құрт\") je tradiční mléčný výrobek pocházející z Mongolska a je konzumován i v některých oblastech Střední Asie. Jedná se o sušený tvaroh s tvrdou texturou a nakyslou příchutí. Nejčastěji se vyrábí srážením mléka a jeho následným vysušením na slunci. Společně s dalšími mléčnými produkty, jako například eezgii, orom, zookhi, se označuje termínem Tsagaan ideea je nedílnou součástí mongolské kuchyně.\n\nPouze jediný správný způsob výroby není a v různých krajích se muže lišit. K jeho výrobě se tradičně využívá mléko či jogurt živočišného původu a jeho různé druhy, které mohou výrazně změnit jak chuť, tak i texturu. Nejčastěji se využívá kravské nebo jačí mléko, ale používá se i kozí, ovčí, velbloudí a někdy i kobylí.\n\nPři nejjednodušší metodě se využívá jogurt, který se musí nejprve přivést k varu, čímž dojde k separaci syrovátky a tvarohu. Směs se poté přesune do látkového síta (mongolsky maaral), přes kterou se scedí a vymáčkne se přebytečná tekutina. Pomocí látky se pak tvaroh vytvaruje do obdélníku a nechá se pár hodin pod tlakem odležet, čímž se odstraní syrovátka. Dalším krokem je nakrájení tvarohu, nejčastěji na plátky, kdy se využívá nit, která je snadnější na zacházení než nůž. U tradičních venkovských rodin se nakrájený tvaroh suší na střeše jurty, kam přímo dopadají sluneční paprsky a kde je dostatek větru. Sušení záleží na druhu a tloušťce aaruulu a trvá 2 až 7 dnů.\n\nJelikož více lidí žije ve městech, dnes už je možné nakoupit industriálně vyrobené aaruuly v každém obchodě, přesto většina lidí preferuje autentické z venkova. Moderní techniky již využívají chemické kultivační metody.\n\nAaruul je přírodní produkt s mnoha zdravotními benefity. Vzhledem k tomu, že základní ingrediencí aaruulu je mléko, hojně se konzumuje pro svůj vysoký obsah vitamínu, minerálu, proteinu a hlavně vápníku. Díky své tvrdé textuře a obsahu vápníku zpevňuje zuby a dásně. Při dlouhodobé konzumaci má i bělící účinky, díky čemuž se říká, že mají Mongolové tzv. \"Hollywoodský úsměv\".\n\nJelikož se aaruul \"cucá\" obdobně jako u sladkostí a bonbonů, používá se i jako jejich zdravější náhrada a omezí se tak konzumaci umělých cukrů. Je to výhodou hlavně u malých dětí, u kterých se může omezit tvorba zubních kazů.\n\nNeposledním benefitem je zvýšený metabolismus. Během konzumace totiž dojde k vysoké tvorbě slinů, tudíž i trávicích enzymů, které napomáhají trávení. K podobnému procesu dochází i u žvýkání žvýkačky.\n\nAaruul je velice rozmanitý a  může mít různé tvary, konzistence i příchutě. Tyto vlastnosti se odvíjí od použitého druhu mléka a postupu výroby, jelikož různé kraje mohou mít své specifické variace aaruuluu a každá rodina má svůj recept. Například kraj Bayankhongor je známý pro své měkké tlusté aaruuly s nahnědlou barvou, kdežto jejich sousední kraj Arkhangai má bílé se sladkou příchutí. Pro vytvoření nejrůznějších tvaru se využívají formy, do kterých se tvaroh ještě za měkka vtiskne\n\nVelice známé jsou například i khorkhoi aaruul (ve tvaru červa), suut (silně mléčná a sladká příchuť), khuruut (ve tvaru prstu) ad.\nAaruul je hojně konzumován napříč všemi generacemi a považuje se za lehkou svačinu někdy i dezert. Typicky se okusuje bez žádných přídavků, ale jelikož má velice tvrdou texturu, zalévá se někdy horkou vodou a nechává se odležet. Tím pádem změkne a vzniklou tekutinu, která je plná vápníku, je možné také vypít. V moderních restauracích či rodinách se přidávají i různé lesní plody, například rakytník či bobule Goji, které dodávají sladkou příchuť.\n\nJelikož jsou Mongolové nomádským národem, musí potrava vydržet na dlouhých cestách. Proto není aaruul nijak náročný na uchovávání a díky své pevné textuře a jednoduchým ingrediencím může vydržet až rok.\n\n\n"}
{"id": "1479980", "url": "https://cs.wikipedia.org/wiki?curid=1479980", "title": "Standard Oil", "text": "Standard Oil\n\nStandard Oil Co. Inc. byla americká monopolní ropná společnost, zabývající se její těžbou, přepravou, rafinací a prodejem ropných produktů. Založili ji roku 1870 v Ohiu John D. Rockefeller a Henry Flagler. Svého času byla největší ropnou rafinérií na světě. Její historie jako jedné z prvních a největších nadnárodních korporací na světě skončila v roce 1911, kdy Nejvyšší soud Spojených států amerických v precedentním případě rozhodl, že Standard Oil je nelegální monopol.\n\nStandard Oil zpočátku dominoval na trhu s ropnými produkty prostřednictvím horizontální integrace v rafinérském sektoru, v pozdějších letech pak prostřednictvím vertikální integrace. Společnost byla průkopníkem na poli průmyslového trustu. Trust Standard Oil zefektivnil výrobu a logistiku, snížil náklady a podlomil konkurenci. Kritici vinili Standard Oil z používání agresivních cenových praktik za účelem zničení konkurentů a vytvoření monopolu, který ohrožoval ostatní podniky.\n\nRockefeller řídil společnost až do svého odchodu do důchodu v roce 1897, zůstal však hlavním akcionářem. Roku 1911, po rozdělení trustu Standard Oil na 34 menších společností, se se stal nejbohatším mužem na světě, jelikož počáteční zisky těchto samostatných podniků se ukázaly být v součtu mnohem větší než původní jediné společnosti. Její nástupci jako ExxonMobil nebo Chevron stále figurují mezi světově největšími společnostmi podle tržeb. Od roku 1882 byl Rockefellerovým osobním asistentem John Dustin Archbold. Po roce 1896 se Rockefeller stáhl z řízení podniku, aby se soustředil na své filantropické zájmy a nechal vedení Standard Oil na Archboldovi. Mezi další významné ředitele podniku patřil například Henry Flagler, budovatel Florida East Coast Railway a tamějších prázdninových měst, nebo Henry H. Rogers, stavitel Virginian Railway.\n"}
{"id": "1479983", "url": "https://cs.wikipedia.org/wiki?curid=1479983", "title": "Füzér", "text": "Füzér\n\nFüzér (vyslovováno [fyzér], ) je vesnice v Maďarsku v župě Borsod-Abaúj-Zemplén, spadající pod okres Sátoraljaújhely. Jedná se o nejsevernější sídlo v Maďarsku, jelikož do jeho území patří nejsevernější bod Maďarska, který je blízko jeho nejsevernější části \"Lászlótanya\". Nachází se asi 7 km severozápadně od Pálházy. V roce 2015 zde žilo 428 obyvatel.\n\nSousedními vesnicemi jsou Filkeháza, Füzérkomlós a Pusztafalu.\n\nFüzér je známý především díky svému stejnojmennému hradu Füzéri vár, který stojí na hoře Vár-hegy (552 m).\n"}
{"id": "1479986", "url": "https://cs.wikipedia.org/wiki?curid=1479986", "title": "Pinka (řeka)", "text": "Pinka (řeka)\n\nPinka je řeka v Rakousku a Maďarsku. V Maďarsku prochází župou Vas. Je dlouhá 88 km a svým tokem na některých místech tvoří části hranice Maďarska s Rakouskem. U města Körmend se vlévá do řeky Ráby.\n\nPinka prochází následujícími sídly:\n\nDo řeky Pinky se vlévají potoky:\n"}
{"id": "1479990", "url": "https://cs.wikipedia.org/wiki?curid=1479990", "title": "Červená knihovna", "text": "Červená knihovna\n\nČervená knihovna je český název pro druh pokleslé literatury určený především ženám a řazený do tzv. brakové literatury. Původně šlo o název edice románů pro ženy v červených plátěných vazbách s protlačeným R ve středu horní desky nebo s emblémem ČK v jejím pravém horním rohu, vydávaných ve 20. a 30. letech 20. století akciovou společností Rodina (celkem v této podobě vyšlo 104 svazků). Jejím protipólem byla tzv. Modrá knihovna, ve které vycházely kovbojky a detektivky. Název této edice byl pak zobecněn jako žánrové označení. S červenou knihovnou úzce souvisí dívčí romány určené dospívajícím dívkám, protože tyto dva žánry se často překrývají. \n\nDíla zařazovaná do žánru červené knihovny bývají sentimentální, podbízivé a až k slzám dojímající konvenční milostné příběhy, jejichž hlavním smyslem je konečný šťastný konec. Děj bývá často umístěn do atraktivního prostředí (šlechtické zámky, prostředí bohatých rodin i cizokrajné země). Postavy jsou zredukované na citovou složku a procházejí trnitou cestou strastí a utrpení k závěrečnému štěstí. K základním schématům červené knihovny patří zmatky dívčích srdcí, láska setkávající se s nástrahami a šťastný konec, když jsou nástrahy překonány. Děj bývá poměrně jednoduchý a je vyprávěn nepříliš náročným jazykem. Objevují se v něm také záporní sokové a sokyně, dcery z lepších rodin a jejich nic nechápající rodiče i chudé dívky, do kterých se zamiluje bohatý nápadník. Postavy v těchto dílech jsou černobílé a jejich psychologie je nepropracovaná.\n\nČeská literární teoretička Dagmar Mocná rozlišuje tři typy fabule červené knihovny:\n\nKonvenční milostné příběhy pro ženy začaly vznikat v průběhu 19. století v době, kdy docházelo k rozkvětu dalších druhů triviální literatury, jako byly například kolportážní romány, ale jejich zdroj je možno nalézt již v sentimentálních románech období preromantismu (Samuel Richardson) a v obrozeneckých povídkách Magdaleny Dobromily Rettigové, Věnceslavy Lužické, Karoliny Světlé a její sestry Sofie Podlipské.\n\nK \"průkopnicím\" červené knihovny v Německu patřily Eugenie Marlittová, Hedwiga Courthsová-Mahlerová a Emmy von Rhoden, jejíž román \"Der Trotzkopf\" (1885) sehrál velkou roli v rozvoji českých dívčích románů a románů pro ženy. Zaujal totiž českou spisovatelku Elišku Krásnohorskou natolik, že jej roku 1899 převyprávěla, vydala pod názvem Svéhlavička a dopsala k němu tři vlastní pokračování).\n\nKe skutečnému rozmachu červené knihovny došlo v české literatuře až v období mezi dvěma světovými válkami, ve kterém začaly vycházet edice románů pro ženy, především již zmíněná \"Červená knihovna\". Příběhy pro ženy ale nevycházely jen knižně, ale také v časopisech a sešitech, jako byly \"List paní a dívek\", \"Hvězda československých paní a dívek\", \"Pražanka\", \"Večery pod lampou\" nebo \"Čtení pro ženy\". Vycházely jak překlady zahraničních autorů, tak i produkce česká (Vlasta Pittnerová, Popelka Biliánová, Bohumil Zahradník-Brodský, Maryna Radoměrská, Vlasta Javořická, Jaromíra Hüttlová, Marie Kyzlinková). Po komunistickém převratu v roce 1948 zavládla v oblasti literatury tvrdá cenzura, která se týkala i červené knihovny. V jejím důsledku prakticky celý žánr zanikl. \n\nK novému rozkvětu červené knihovny došlo až po pádu komunistického režimu roku 1989. Začaly vycházet reedice dřívějších nejpopulárnějších knih, objevily se snahy po obnovení úspěšných edic (\"Večery pod lampou\"). začaly se vydávat tzv. \"harlequinky\" (paperbacky o lásce původem z Kanady) a knihy známých zahraničních autorek (Rosamunde Pilcherová). Vznikla rovněž i nová česká produkce (Simona Monyová, Bára Nesvadbová, Irena Obermannová).\n\n"}
{"id": "1479991", "url": "https://cs.wikipedia.org/wiki?curid=1479991", "title": "Großer Zschirnstein", "text": "Großer Zschirnstein\n\nGroßer Zschirnstein v Saském Švýcarsku je s nadmořskou výškou 560,3 m nejvyšším vrcholem německé části Děčínské vrchoviny (). Stolová hora se nachází na území obce Reinhardtsdorf-Schöna v zemském okrese Saské Švýcarsko-Východní Krušné hory. Název patrně pochází ze slovanského označení pro černou barvu.\n\nGroßer Zschirnstein se nachází na jihozápadě německé části Děčínské vrchoviny. Vrchol leží 2,5 km jihojihovýchodně od Kleingießhübelu, 4,4 km jihojihozápadně od Reinhardtsdorfu a 4 km jihozápadně od Schöny. Všechny tři vesnice jsou místními částmi obce Reinhardtsdorf-Schöna. Jihovýchodním směrem 700 m od vrcholu prochází česko-německá státní hranice a ve vzdálenosti 3,1 km leží Dolní Žleb.\n\nJihovýchodně od vrchu pramení Gelobtbach (Klopotský potok), východoseverně tekoucí levý přítok Labe, který tvoří státní hranici. Severovýchodně pramení Mühlgrundbach tekoucí severovýchodním směrem do Labe. Jihozápadně od vrchu se nachází pramen Gliedenbachu, který ústí do Krippenbachu (na českém území Napajedla). Na západním svahu v oblasti přechodu obou Zschirnsteinů pramení Hertelsgrundbach a na východním svahu leží nejvyšší pramen Prölitzschbachu, přičemž oba potoky ústí do Krippenbachu.\n\nPodle německého geomorfologického členění patří Großer Zschirnstein ke skupině hlavních jednotek Sächsisch-Böhmisches Kreidesandsteingebiet (Sasko-česká oblast křídových pískovců, číslo 43) a jí podřízené jednotce Sächsische Schweiz (Saské Švýcarsko, číslo 430). Stolová hora je tvořena převážně pískovcem. Na vrcholové plošině se nachází třetihorní průnik čediče, který se zde v malém lomu těžil na štěrk. V nejvyšších partiích jsou v pískovci patrné tvary zvětrávání, jako například okrouhlé prohlubně nazývané \"Rabenband\".\n\nHora leží na území Chráněné krajinné oblasti Saské Švýcarsko, evropsky významné lokality \"Tafelberge und Felsreviere der linkselbischen Sächsischen Schweiz\" a ptačí oblasti \"Linkselbische Fels- und Waldgebiete\".\n\nNa jižním vrcholu vedle výhledu byl roku 1865 vztyčen triangulační sloupek prvního řádu Královské saské triangulace. Pojmenován je po Augustu Nagelovi (1821–1903), saském geodetovi a autorovi obou saských triangulací 19. století. Sloupek se kolem roku 1900 ztratil, roku 2011 však byla vztyčena jeho kopie. Další triangulační body v okolí se nachází na Raumbergu, Liliensteinu, Cottaer Spitzbergu a Děčínském Sněžníku.\n\nVečer 14. února 2010 spadlo letadlo typu Cessna Citation 550 na strmý jihovýchodní svah Großer Zschirnsteinu. Letadlo patřilo české dopravní společnosti Time Air a bylo na cestě z Prahy do švédského Karlstadu. Oba piloti havárii nepřežili. Za příčinu havárie byl označen nepovolený akrobatický manévr.\n\nNa jižním konci vrchu se nachází dva vrcholy určené k horolezectví: Großer a Kleiner Zschirnsteinturm. Tamtéž se nachází horolezecká cesta \"Südwand (IV)\", která končí přímo na vrcholu. Tato cesta má jednu ze tří výjimek z horolezeckých předpisů Saského Švýcarska, podle kterých je všeobecně horolezectví zakázáno.\n\nGroßer Zschirnstein umožňuje od severovýchodu přes jih k severozápadu výhled především na následující kopce, skalní útvary a sídla: Falkenstein, Schrammsteine, Tanečnice, Großer Winterberg, Zirkelstein, Kottmar, Pravčická brána, Mezní Louka, Vlčí hora, Jedlová, Pěnkavčí vrch, Studenec, Zlatý vrch, Růžovský vrch, Ještěd, Klíč, Bezděz, Buková hora, Lovoš, Kletečná, Milešovka, Děčínský Sněžník, Drážďany.\n\n"}
{"id": "1479996", "url": "https://cs.wikipedia.org/wiki?curid=1479996", "title": "Expedice 57", "text": "Expedice 57\n\nExpedice 57 byla sedmapadesátou expedicí na Mezinárodní vesmírné stanici (ISS). Byla plánována jako pětičlenná. Tři členové přešli z Expedice 56, zbývající dvojice měla na ISS přiletět v Sojuzu MS-10, který však při startu postihla nehoda, takže posádka nouzově přistála. Expedice 57 začala v říjnu 2018 a skončila 20. prosince 2018 odletem Sojuzu MS-09 od stanice. Již předtím, 3. prosince, přiletěli v Sojuzu MS-11 na stanici tři střídající kosmonauti Expedice 58. \n\nSojuz MS-09 expedici sloužil jako záchranná loď.\n\n"}
{"id": "1479998", "url": "https://cs.wikipedia.org/wiki?curid=1479998", "title": "Dům čp. 241 (Štramberk)", "text": "Dům čp. 241 (Štramberk)\n\nDům čp. 241 stojí na ulici Zauličí ve Štramberku v okrese Nový Jičín. Roubený dům byl postaven na počátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 241 byl postaven na počátku 19. století. V třicátých letech 20. století byl ubourán a nahrazen zděnou částí. Důvodem bourání bylo rozšíření silnice. Podle dendrochronologického průzkumu byly jedlové trámy použité ke stavbě roubenky káceny v období let 1810 až 1813. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován severní zděnou štítovou stranou k ulici. Dispozice je trojdílná se síní, jizbou a komorou. Stavba je roubená z hrubě otesaných kuláčů. Je postavena na vysoké kamenné podezdívce, která vyrovnává svahovou nerovnost. Dům je podsklepen se vstupem z jižní strany. Roubené jižní štítové průčelí má tři kaslíková okna, severní průčelí je dvouosé s oknem ve štítu. Štít jižního průčelí je trojúhelníkový svisle bedněný s laťováním a podlomenicí v patě štítu. Vstup do domu je na pravé okapové straně, k levé je přistavěn zděný přístavek s pultovou střechou. Střecha je sedlová, krytá plechem.\n\n\n"}
{"id": "1479999", "url": "https://cs.wikipedia.org/wiki?curid=1479999", "title": "Expedice 58", "text": "Expedice 58\n\nExpedice 58 byla osmapadesátou expedicí na Mezinárodní vesmírné stanici (ISS). Trojice kosmonautů na ISS přiletěla v Sojuzu MS-11. Začala 20. prosince 2018. Expedice 58 skončila 14. března 2019 přechodem posádky do Expedice 59.\n\nSojuz MS-11 expedici sloužil jako záchranná loď.\n\n"}
{"id": "1480002", "url": "https://cs.wikipedia.org/wiki?curid=1480002", "title": "Mágocs", "text": "Mágocs\n\nMágocs [mágoč] (, , , ) je město v Maďarsku v župě Baranya, těsně u hranic se župou Tolna, spadající pod okres Hegyhát. Nachází se asi 34 km severně od Pécse. Město se rozkládá na ploše 42,54 km² a žije zde 2 348 obyvatel. Podle údajů z roku 2011 zde byli 89,9 % Maďaři, 13,1 % Němci, 9 % Romové a 0,4 % Rumuni.\n\nNejbližšími městy jsou Dombóvár, Komló, Nagymányok a Sásd. Blízko jsou též obce Alsómocsolád, Bikal, Csikóstőttős, Kisvaszar, Mecsekpölöske a Nagyhajmás.\n"}
{"id": "1480003", "url": "https://cs.wikipedia.org/wiki?curid=1480003", "title": "Expedice 59", "text": "Expedice 59\n\nExpedice 59 byla devětapadesátou expedicí na Mezinárodní vesmírné stanici (ISS). Byla šestičlenná, tři členové přešli z Expedice 58, zbývající trojice na ISS přiletěla v Sojuzu MS-12. Začala v březnu 2019 a skončila v červnu 2019. \n\nSojuz MS-11 a Sojuz MS-12 expedici sloužily jako záchranné lodě.\n\n"}
{"id": "1480004", "url": "https://cs.wikipedia.org/wiki?curid=1480004", "title": "Vlamertinge", "text": "Vlamertinge\n\nVlamertinge je místní část města Ypres ležící v belgické provincii Západní Flandry. Centrum Vlamertinge se nachází na okraji centra města Ypres, podél hlavní silnice N38 do nedalekého města Poperinge.\n\nKromě samotného centra Ypresu, Vlamertinge je největší okres Ypres. Na západě Vlamertinge, podél silnice do Poperinge, se nachází osada Brandhoek.\n\nNejstarší údaje o Vlamertinge pocházejí ze středověku. V roce 857 byla ve Vlamertinge postavena kaple. V roce 970 byla Ypres zničena a kaple Vlamertinge vypálena. Nejstarší doposud známý dokument, který obsahuje název Flambertenges, je akt z roku 1066. Baudouin van Lille, hrabě Flanders, jeho manželka Adela a jejich syn Baudouin, v tomto zákoně rozdali zboží pro církev a kapitolu Sint-Pieters v Lille. To bylo mimo jiné desátek Elverdinge a Vlamertinge - \"In territorio Furnensi, in villa Elverzenges, decinam unam ; Flambertenges decinam similiter unam \".\n\nVlamertinge je 17 metrů nad mořem. Obec také hraničí s Ypres na východě, Voormezele na jihovýchodu, Kemmel a Dikkebus na jihu, Reningelst na jihozápadě, Poperinge na západě, Elverdinge na severu a Brielen na severovýchodě.\nOd roku 1487 do roku 1697 pozorujeme velký pokles populace Vlamertinge. Nejpravděpodobnějším vysvětlením by byla osmdesátiletá válka v Nizozemsku. Během první světové války obyvatelstvo opět roste. Je to proto, že nedaleká Ypres, která byla tehdy předním městem, byla silně bombardována a Vlamertinge také trpěl bombardováním.\n"}
{"id": "1480005", "url": "https://cs.wikipedia.org/wiki?curid=1480005", "title": "Radnice (Písek)", "text": "Radnice (Písek)\n\nPrvní radnice v Písku je historicky doložena k roku 1407. Nacházela se na nynějším Alšově náměstí č. 38. Od roku 1509, kdy získalo město do svého majetku královský hrad, byl využíván také jako radnice. Na tomto místě v části hradního areálu byla postavena v letech 1740–1764 v pozdně barokním slohu budova současné radnice.\nStavbu započal pražský architekt Jakub Schödler a dokončili ji Antonín Müller a František Pfanner.\n\nRadnice má symetrickou dvoupatrovou hlavní fasádu se dvěma hranolovými věžemi. Ve středu se nachází trojúhelníkový tympanon s plastickým znakem města. Na vrcholu se nacházejí kamenné alegorické sochy představující Spravedlnost, Sílu a Trpělivost a dvě vázy, zhotovené v roce 1764 sochařem Leopoldem Hueberem z Českých Budějovic.\n\nAutorem věžních hodin z roku 1768 je pražský hodinář Sebastian Londensperger. Původní dosud funkční hodinový stroj se nachází ve druhém poschodí výstavních prostor Prácheňského muzea. Každý den od 8 do 17 hodin se každou celou hodinu z budovy radnice rozeznívá zvonkohra, zakoupená městem v roce 1999 a zahrnující přibližně 400 skladeb, spouštěných dle náhodného výběru.\n\nPod balkonem z let 1822–1830, z něhož byla s malým předstihem vyhlášena na manifestaci 14. října 1918 Československá republika\n, se nachází pamětní deska věnovaná píseckým rodákům – Václavu Hladiči Píseckému (1482–1511) a Janu Kocínovi z Kocínetu (1543–1610). Budova měla původně podloubí, které bylo r. 1845 zrušeno a upraveno na místnosti. Ve zdi schodiště je zazděn originál kamenného městského znaku z morového sousoší, které se nachází na Alšově náměstí.\n\nPři vstupu do budovy je umístěna deska obětem nacismu z řad pracovníků města. Budova slouží jako sídlo městského úřadu. Hlavním průchodem se jí prochází do areálu hradu a Sladovny. V prvním patře radnice se nacházejí reprezentační místnosti. Největší z nich se štukovým stropem sloužila jako zasedací síň městského zastupitelstva, je využívána jako svatební obřadní síň, prostor pro vítání občánků a další akce.\n\n\n\n"}
{"id": "1480008", "url": "https://cs.wikipedia.org/wiki?curid=1480008", "title": "4. století př. n. l.", "text": "4. století př. n. l.\n\n4. století př. n. l. začalo 1. ledna 400 př. n. l. a skončilo 31. prosince 301 př. n. l. Pro toto staletí je charakteristický rozvoj starověkého Řecka, kdy se šířil vliv řecké kultury. Ta se s přibývajícími řeckými koloniemi ve východním Středomoří a pozdějším tažením Alexandra Velikého rychle šířila. V Číně bylo toto století obdobím válečných konfliktů, i když se i zde šířila filozofie, například konfucianismus či taoismus.\n\nCharakteristickým rysem 4. století př. n. l. jsou výbojná tažení Alexandra Velikého, která vedla k pádu perské říše a k rozšíření řecké kultury daleko na východ. Další expanzi zabránila brzká smrt Alexandra Velikého, který zemřel v roce 323 př. n. l. Po jeho smrti se jím vybudovaná říše rozpadla do řady nezávislých států, které ovládli jeho dřívější vojevůdci (diadochové). Ptolemaios získal Egypt, Sýrii a Kyrenaiku. Seleukos vládl nad velkou částí Přední Asie a Antigonos získal vliv nad Řeckem a vládl v Makedonii. Lýsimachos získal Thrákii a severozápadní část Malé Asie. Tímto počíná helénistické období, které je charakterizované neustálými vojenskými konflikty mezi nově vzniklými i původními státy. V tomto období také dochází k vzájemnému ovlivňování řecké a orientální kultury a k šíření řeckého jazyka.\n\nV Indii byla roku 322 př. n. l. Čandraguptou Maurjou založena Maurjovská říše. Tento vládce rychle rozšířil svůj vliv i do střední a západní Indie, kdy při získávání nových území využíval místních narušených mocenských struktur.\n\nČína vstoupila do 4. století př. n. l. érou neustálých vojenských konfliktů známou jako tzv. období válčících států. Během této doby došlo k rychlému růstu vlivu velkých států (například království Čchu) díky pokrokovým technologiím. Přestože tato éra bývá historiky charakterizována jako násilnější oproti předchozí éře období Jar a Podzimů, došlo v ní k sociálnímu a kulturnímu růstu a také k rozšíření několika filozofických směrů, například konfucianismu a taoismu a také ke zformulování myšlenek legismu.\n\n\n\n\n\n"}
{"id": "1480009", "url": "https://cs.wikipedia.org/wiki?curid=1480009", "title": "Wabi-sabi", "text": "Wabi-sabi\n\nWabi-sabi (jap. 侘寂) je pojem z japonské estetiky, který je zaměřen na přijetí krásy věcí v jejich pomíjivosti a nedokonalosti. Od toho se odvíjí světonázor nabádající žít současností, akceptovat nedokonalost a oceňovat jednoduchost.\nZ hlediska materiální estetiky wabi-sabi jsou charakteristické vlastnosti jako asymetrie, drsnost, nedokonalost, nestálost, neúplnost, skromnost, jednoduchost, intimita, zemitost, šerost, neokázalost. \n\nWabi-sabi bylo od počátku ovlivněno filozofií mahajánového a zenového budhismu. V Japonsku se principy wabi-sabi začaly více uplatňovat v 15. a 16. století spolu s čajovým obřadem, který byl původně rozvíjen budhistickými kněžími. Čajový obřad se však postupně stával také zábavou pro elity, při které se požívalo drahé a bohatě zdobené čínské keramiky. Reakcí na tento trend extravagance bylo otevření čajového obřadu i pro obyčejné lidi za používání obyčejné nezdobné keramiky, který na konci 15. století začal praktikovat zenový mnich Murata Šukó. V 16. století pak vrcholu v pochopení a praktikování wabi-sabi v čajovém obřadu dosáhl čajový mistr Sen no Rikjú. \nStyl wabi-sabi se pak dále rozvíjej i v dalších odvětvích japonské kultury, jako např. básně haiku (viz Bašó), kaligrafie, keramika (např. styl Raku a Hagi), architektura, tvorba japonských zahrad, ikebany a bonsají a jiných.\n\nV západním světě se wabi-sabi dostalo do povědomí s otevření Japonska světu v 19. století spolu s dalšími prvky východní kultury. Zásadní publikací, která pro západní svět jaksi ukotvila pojem wabi-sabi do povědomí, je kniha amerického spisovatele Leonarda Korena: \"Wasbi-sabi pro umělce, designéry, básníky a filozofy\".\n\nV moderní společnosti se principy wabi-sabi uplatňují v interiérové architektuře . Avšak jak se tento přístup stává částečně módním (spolu s dalšími aspekty japonské kultury), tak může být za wabi-sabi vydáváno něco co už jím kvůli komercializaci být nemusí.\n\n\n"}
{"id": "1480010", "url": "https://cs.wikipedia.org/wiki?curid=1480010", "title": "Mount Augusta", "text": "Mount Augusta\n\nMount Augusta je hora v pohoří svatého Eliáše na hranicích státu Aljaška a teritoria Yukon, ve Spojených státech amerických a Kanadě. Mount Augusta leží 25 kilometrů východně od hory svatého Eliáše, současně druhé nejvyšší hory Spojených států a Kanady a 30 kilometrů jižně od Mount Logan, nejvyšší hory Kanady. \nS nadmořskou výškou 4 289 m náleží mezi tzv. fourteeners. \nHorský masiv vystupuje více než 1 500 metrů nad své okolí z většiny pokryté ledovci.\n"}
{"id": "1480016", "url": "https://cs.wikipedia.org/wiki?curid=1480016", "title": "CPython", "text": "CPython\n\nCPython je referenční implementace interpretu programovacího jazyka Pythonu. Protože jde zároveň o implementaci nejrozšířejnější, bývá často nazývána stručně \"Python\". Naopak podobný název Cython označuje jiný projekt – interpret Pythonu rozšířeného o některé prvky jazyka C. Sám CPython je naprogramovaný v C a před spuštěním si pythonový zdrojový kód překládá do bajtkódu. Není obecně nejrychlejším – v některým testech ho překonává RPython, naopak Jython je výrazně pomalejší u krátkých programů, u kterých může nahrání javovského virtuálního stroje zabrat čas v řádu sekund. \n\nMezi výrazné nevýhody CPythonu patří skutečnost, že využívá globální zámek interpretu pro své interní proměnné a fakticky tak může běžet v jeden okamžik jen jedno vlákno – interpret tedy neumí sám efektivně plně využít moderní vícejádrové procesory. Mezi interprety Pythonu tím CPython ovšem není výjimečný (stejné omezení má například Stackless Python), ovšem existují i interprety bez toho omezení (např. Jython).\n"}
{"id": "1480019", "url": "https://cs.wikipedia.org/wiki?curid=1480019", "title": "Referenční implementace", "text": "Referenční implementace\n\nReferenční implementace je v oboru softwarového inženýrství označení pro software, který je vzorovou a určující implementací nějaké specifikace nebo technické normy. Je vytvářena obvykle zároveň s přípravou specifikace jejími tvůrci a zároveň tak plní funkci prototypu, na kterém tvůrci testují, zda je daná specifikace proveditelná a zda její implementace může splňovat očekávané požadavky – na základě nedostatků zjištěných při práci na referenční implementaci tedy naopak může zpětně docházet k úpravám připravované specifikace.\n\nPo dokončení a vydání specifikace pak referenční implementace slouží tvůrcům jiných implementací jako důležitá pomůcka při testování jejich implementací, které by se měly v požadovaných ohledech chovat zcela stejně. Může sloužit nejen k vytváření statických sad testů, ale například při testování komunikačních protokolů může být přímo testována komunikace mezi referenční a vytvářenou implementací.\n\nReferenční implementace obvykle na rozdíl od implementací cílících na provozní nasazení klade vysoké důrazy na přesnost vzhledem ke specifikaci a na srozumitelnost kódu, naopak nižší důraz například na výkonnost. Někdy se ovšem stává, že referenční implementace je dostatečně výkonná a i jinak splňuje všechny požadavky provozního nasazení a je tedy dlouhodobě nejpoužívanější implementací – tak je tomu například u CPythonu, referenční a zároveň nejpoužívanější implementace interpretu programovacího jazyka Python. Případem referenční implementace, která se naopak vůbec v provozní praxi nerozšířila navzdory dlouhodobému vývoji a značnému využívání při testování specifikace, byl webový prohlížeč Amaya vytvářený konsorciem W3C při vytváření webových standardů, například specifikace HTML.\n"}
{"id": "1480028", "url": "https://cs.wikipedia.org/wiki?curid=1480028", "title": "Paul Outerbridge", "text": "Paul Outerbridge\n\nPaul Outerbridge junior (15. srpna 1896 – 17. října 1958) byl americký fotograf známý průkopnickou prací s barevnou fotografií. Působil jako módní a komerční fotograf, průkopník a učitel barevné fotografie, autor erotických fotografií aktů, které za jeho života nemohly být vystaveny.\n\nV mládí pracoval jako ilustrátor a divadelní návrhář, tvořil scény a osvětlovací schémata. Po nehodě byl propuštěn z královské kanadské námořní letecké služby, v roce 1917 se zapsal do americké armády kde vytvořil svá první fotografická díla. V roce 1921 se přihlásil do fotografické školy Clarence Hudsona Whita na Kolumbijské univerzitě. Clarence Hudson White byl fotograf samouk, který výrazně ovlivnil vývoj fotografie na počátku 20. století jako učitel a mentor. Řada jeho studentů pokračovala v prominentních a vlivných kariérách, včetně Margaret Bourke-Whiteové, Dorothy Langeové, Josephiny Herrickové, Stelly F. Simonové, Anny Brigmanové, Laury Gilpinové, Ralpha Steinera, Dorisy Ulmannové, Margarety Watkinsové, Karla Strusse nebo Antona Bruehla.\n\nZa rok začaly práce Paula Outerbridge vycházet v časopisech \"Vanity Fair\" a \"Vogue\". V roce 1925 mu uspořádala Královská fotografická společnost v Londýně samostatnou výstavu.\n\nOuterbridge pak cestoval do Paříže, kde se spřátelil s umělci a fotografy Man Rayem, Marcelem Duchampem nebo Berenicou Abbottovou. V Paříži pracoval na uspořádání vzhledu francouzského časopisu \"Vogue\". Setkal se také s Edwardem Steichenem, začal s ním spolupracovat a společně vybudovali největší a nejkompletněji vybavené reklamní fotostudio své doby.\n\nV roce 1929 bylo 12 Outerbridgových fotografií zařazeno na prestižní německou výstavu \"Film und Foto\".\n\nPo návratu do New Yorku v roce 1929 Outerbridge otevřel vlastní fotografické studio, kde se věnoval komerční a umělecké práci a každý měsíc publikoval sloupec o barevné fotografii pro \"U.S. Camera Magazine\". Stal se známým vysokou kvalitou svých barevných ilustrací, vytvořených komplexním trojbarevným uhlotiskovým procesem.\n\nV roce 1937 byly jeho fotografie zařazeny na výstavu v Muzeu moderního umění a v roce 1940 vydal svou klíčovou knihu \"Photographing in Color\" (\"Fotografování v barvě\") doplněnou vysoce kvalitními ilustracemi pro vysvětlení jeho technik.\n\nOuterbridgovy erotické studie v živých barvách často obsahovaly fetiš a byly příliš erotické na tehdejší společenské standardy pro všeobecné přijetí veřejnosti. Skandál s jeho erotickými fotografiemi přinutil Outerbridge v roce 1943 k ukončení komerční fotografie, odchodu do důchodu a odstěhování do Hollywoodu. I přes kontroverzi s erotickými snímky nadále přispíval fotografickými příběhy do časopisů a psal měsíční sloupek.\n\nV roce 1945 se oženil s módní návrhářkou Lois Weirovou a pracovali ve společné módní společnosti \"Lois-Paul Originals\".\n\nZemřel na rakovinu plic 17. října 1958 ve věku 62 let.\n\nRok po jeho smrti Smithsonův institut uspořádal samostatnou výstavu Outerbridgeových fotografií. Ačkoli jeho pověst časem pobledla, oživení Outerbridgových fotografií přišlo v sedmdesátých a devadesátých letech 20. století.\n\n\n"}
{"id": "1480029", "url": "https://cs.wikipedia.org/wiki?curid=1480029", "title": "Pong Čun-ho", "text": "Pong Čun-ho\n\nPong Čun-ho (, anglickým přepisem \"Bong Joon-ho\"; * 14. září 1969 Tegu) je jihokorejský filmový režisér a scenárista. Typickou je pro něj kombinace žánrového filmu s černým humorem a sociální kritikou.\n\nVystudoval sociologii na Jonseiské univerzitě v Soulu a film na Korejské akademii filmových umění. Jeho první film z roku 2000 nazvaný \"Pes, který štěká, nekouše\" (\"Pchŭllandasŭŭi kä\") získal hlavní cenu na festivalu v Hong Kongu. Druhý film \"Pečeť vraha\" (\"Sarinŭi čchuŏk\") mu roku 2004 vynesl cenu za nejlepší režii (Stříbrná mušle) na festivalu v San Sebastianu. Roku 2006 natočil snímek \"Mutant\" (\"Kömul\"), který se stal na domácí scéně hitem a usadil se v čele žebříčku nejnavštěvovanějších korejských filmů všech dob. Následovaly úspěšné snímky \"Tokio!\" (2008), \"Matka\" (2009), \"Ledová archa\" (2013) a \"Okja\" (2017).\n\nV roce 2020 získal Oscara za film \"Parazit\" (2019, \"Kisängčchung\" 기생충). Tento film získal ocenění za nejlepší film, nejlepší neanglicky mluvený film, nejlepší režii a nejlepší scénář a stal se tak nejen prvním korejským filmem, který získal Oscara, ale také první neanglicky mluvený film v historii, který získal ocenění za nejlepší film. \n\nPři přípravě filmu \"Okja\", který nahlíží za kulisy fast food průmyslu, se stal veganem. \n"}
{"id": "1480034", "url": "https://cs.wikipedia.org/wiki?curid=1480034", "title": "Archelaos (filosof)", "text": "Archelaos (filosof)\n\nArchelaos, řecky Ἀρχέλαος, byl řecký antický filosof. Žil v 5. století př. n. l. Byl žákem Anaxagorovým a učitelem Sókratovým.\n\nArchelaos se narodil zřejmě v Athénách, je ale také možné, že pocházel z Milétu. Byl Anaxagorovým žákem a podle Díogena Laertského, který je k tomuto filosofovi hlavním pramenem, učitelem Sókratovým. Díogenés tuto zprávu převzal z pamětí Ióna z Chiu, básníka, který měl oba potkat na ostrově Samu. Archelaos se tam spolu se Sókratem v letech 441–439 účastnil výpravy Athén proti tomuto ostrovu. O jeho životě není nic dalšího známo až na to, že se přátelsky stýkal s athénským politikem a vojevůdcem Kimónem a dramatikem Sofoklem.\n\nVlastní Archelaova díla se nedochovala, takže se jeho učení rekonstruuje z prací Díogena, Simplikia, Plútarcha a Hippolyta Římského. Archelaos se v jistém smyslu navrátil k názorům Anaximenovým, protože stejně jako on považoval za pralátku vzduch, vznikající rozpálením. Z prvotního rozžhavení pak vznikla všechna nebeská tělesa. Jak se vzduch oteploval a ochlazoval, vznikl oheň a voda. Všichni živočichové včetně lidí vznikli z bahna a každý z nich má ducha. Někteří ho používají rychleji, jiní pomaleji. Archelaos se měl zabývat i etickými otázkami. Lidé si podle něj sami vytvořili zákony a umění, zorganizovali se do obcí a ustanovili si vládce. I pojmy \"spravedlivý\" a \"ničemný\" nejsou dané a priori, nýbrž jsou založeny na dohodě lidí. Pokud je tato Díogenova zpráva pravdivá, lze Archelaa považovat za předchůdce sofistů. \n\n"}
{"id": "1480036", "url": "https://cs.wikipedia.org/wiki?curid=1480036", "title": "Epilepsie pouze s generalizovanými tonicko-klonickými záchvaty", "text": "Epilepsie pouze s generalizovanými tonicko-klonickými záchvaty\n\nEpilepsie pouze s generalizovanými tonicko-klonickými záchvaty (též nazýváno grandmal při probuzení nebo epilepsie s tonicko-klonickými záchvaty při probuzení) je epileptický syndrom patřící do skupiny idiopatických generalizovaných epilepsií. Syndrom poprvé popsal dr. Janz v roce 1962.\n\n"}
{"id": "1480037", "url": "https://cs.wikipedia.org/wiki?curid=1480037", "title": "Žikov (zámek)", "text": "Žikov (zámek)\n\nŽikov je tvrz přestavěná na zámek ve stejnojmenné vesnici u Petrovic u Sušice v okrese Klatovy. Zámecký areál je od roku 1964 chráněn jako kulturní památka.\n\nPrvní písemná zmínka o Žikovu pochází z roku 1331, kdy se ve vsi nacházel dvůr v držení Oldřicha ze Žikova. Dalším známým majitelem byl Břetislav Švihovský z Rýzmberka, který roku 1543 vesnici prodal městu Sušici. Za účast na stavovském odboji proti králi Ferdinandovi I. byla vesnice zkonfiskována a v roce 1551 ji koupil Kašpar Eichhorn z Reichenbachu. Někdy od druhé poloviny šestnáctého století ve vsi stála tvrz, která byla na přelomu sedmnáctého a osmnáctého století přestavěna na barokní zámek.\n\nPanství v té době vlastnila Františka Antonie Kořenská z Terešova se svými sestrami a společně je v roce 1701 prodaly Gottfriedu Konstantinovi Ratzenbergerovi z Ratzenbergu. Kromě Žikova s kamennou tvrzí, dvorem a pivovarem k němu patřily vsi Posobice, Libětice a Pích. Vdova po Gottfriedu Ratzenbergerovi Antonie statek složený z Žikova, Posobic a části Trsic prodala v roce 1716. V písemných pramenech z osmnáctého století je žikovský zámek uváděn jako panské sídlo nebo vrchnostenské obydlí (1757). Označení zámek použil až hrabě František Josef Desfours v roce 1804, když prodával žikovský statek Vincenci Martinu Rennovi.\n\nPamátkově chráněný areál se skládá ze zámku (čp. 1), správní budovy (čp. 15) a hospodářského dvora s čeledníky, sýpkou, chlévy, stodolou a objektem u brány. Patří k němu také park s fragmenty ohradní zdi, dvě brány a altán s šestiúhelníkovým půdorysem.\n\nJednopatrová zámecká budova má obdélný půdorys, mansardovou střechu a hlavní průčelí s devíti okenními osami. Patra od sebe odděluje kordonová římsa a fasáda přízemí je částečně členěna štukovou bosáží. První patro člení obdélná okna s rovnými nadokenními římsami a po celé délce průčelí vede lizénový pásek, ve kterém jsou drobná oválná okénka. Vrchol obvodové zdi lemuje korunní římsa. Interiér byl pozměněn novodobými zásahy, ale v přízemí se dochovaly valené klenby s lunetami.\n\nChlévy stojí podél silnice a tvoří západní stranu hospodářského dvora. V severozápadním nároží stojí neomýtnutá sýpka se stanovou střechou. Má tři patra, z nichž dvě spodní podlaží jsou postavena z lomového kamene a horní dvě z pálených cihel. Dovnitř se vstupuje dvojicí velkých vrat v severní stěně a interiér osvětlují obdélná okénka s cihlovým stlačeným segmentovým záklenkem. Severní stranu dvora uzavírá patrový čeledník s průčelím zdobeným lizénovými rámy. Na něj navazuje správní budova s valbovou střechou. Její fasády jsou členěné lizénovými rámy a fabionovou korunní římsou. Na jižní straně dvora stojí stodola se spodní branou.\n\n"}
{"id": "1480038", "url": "https://cs.wikipedia.org/wiki?curid=1480038", "title": "Μ opioidní receptor", "text": "Μ opioidní receptor\n\nμ opioidní receptory, \"čti mjů\" ( MOR ) jsou třídou opioidních receptorů s vysokou afinitou pro enkefaliny a beta-endorfin a nízkou k dynorfinům. Proto jsou oba označovány také za μ opioidní peptidové (MOP) receptory. Prototypem agonisty μ opioidního receptoru je morfin jako primární psychoaktivní alkaloid v opiu. Jde o inhibiční receptor spřažený s G-proteinem, který aktivuje alfa podjednotku G , inhibici aktivity adenylátcyklázy a snižující hladinu cAMP. \n\nStruktura komplexu µ opioidního receptoru-Gi proteinu byla publikována v roce 2018 pomocí kryo-elektronové mikroskopie. \n\nTři varianty μ opioidního receptoru jsou dobře charakterizovány, nicméně RT-PCR identifikovala až 10 celkových sestřihových variant u lidí. \nMohou existovat buď presynapticky nebo postsynapticky v závislosti na typech buněk. \n\nTyto opioidní receptory existují většinou presynapticky v periakveduktální šedé oblasti a v povrchovém dorzálním rohu míše (konkrétně substantia gelatinosa Rolando ). Jinak se také vyskytují ve vnější plexiformní vrstvy čichové cibule, nucleus accumbens, v několika vrstvách mozkové kůry a v některých jádrech amygdaly, stejně jako v jádru solitárního traktu. \n\nNěkteré MORs byly nalezené ve střevním traktu. Aktivace těchto receptorů inhibuje peristaltický účinek, což způsobuje zácpu, hlavní vedlejší účinek μ agonistů. \n\nMOR může zprostředkovat akutní změny v neuronální excitabilitě prostřednictvím potlačení presynaptického uvolňování GABA. Aktivace MOR vede k různým účinkům na dendritických trnech v závislosti na agonistovi a může být příkladem funkční selektivity u μ receptoru. Fyziologické a patologické role těchto dvou odlišných mechanismů je třeba objasnit. Oba jevy se mohou podílet na závislosti na opioidech a na deficitech způsobených opioidy v kognitivnch schonpnostech. \n\nAktivace μ opioidního receptoru agonistou, např. morfininem způsobuje analgezii, sedaci, mírně snížený krevní tlak, svědění, nevolnost, euforii, snížené dýchání, miózu (zúžené žáky) a sníženou motilitu střev často vedoucí k zácpě. Některé z těchto účinků, např. analgezie, sedace, euforie, svědění a snížené dýchání, mají tendenci se snižovat s pokračujícím užíváním při rozvoji tolerance. Mióza a snížená pohyblivost střev mají tendenci přetrvávat, tj. k těmto účinkům se vyvíjí malá tolerance. \n\nKanonická izoforma MOR1 je zodpovědná za analgezii vyvolanou morfinem, zatímco alternativně sestřižená izoforma MOR1D (prostřednictvím heterodimerizace s peptidovým receptorem uvolňujícím gastrin ) je nutná pro svědění vyvolané morfinem. \n\nStejně jako u jiných receptorů spřažených s G-proteinem je signalizace u opioidního receptoru ukončena několika různými mechanismy, které jsou upregulovány chronickým užíváním, což vede k rychlé tachyfylaxi. Nejdůležitějšími regulačními proteiny MOR jsou beta-arestiny arrestin beta 1 a proteiny beta 2, a proteiny RGS RGS4, RGS9-2, RGS14 a RGSZ2. \n\nDlouhodobé nebo vysokodávkové užívání opioidů může také vést k jejich toleranci. To zahrnuje downregulaci exprese MOR genu, takže počet receptorů prezentovaných na buněčném povrchu je ve skutečnosti snížen, na rozdíl od krátkodobější desenzibilizace indukované p-arestiny nebo proteiny RGS. Další dlouhodobou adaptací na užívání opioidů může být upregulace glutamátových a jiných drah v mozku, které mohou mít opioidní protikladný účinek, takže snižují účinky opioidních léčiv změnou downstream cest, bez ohledu na aktivaci MOR. \n\nK fatálnímu předávkování opioidy obvykle dochází v důsledku bradypnoe, hypoxémie a sníženého srdečního výdeje ( hypotenze se vyskytuje v důsledku vazodilatace a bradykardie dále přispívá ke snížení srdečního výdeje). Potenciační účinek nastává, když se opioidy kombinují s ethanolem, benzodiazepiny nebo barbituráty, což má za následek zvýšené riziko předávkování. Podstatná tolerance k respirační depresi se vyvíjí rychle a tolerantní jedinci mohou snášet větší dávky. Tolerance k respirační depresi se však během vysazení ztrácí stejně rychle. Mnohé předávkování se vyskytuje u lidí, kteří zneužívají své léky poté, co byli v době vysazení dostatečně dlouho, aby ztratili toleranci k respirační depresi. Méně časté předávkování způsobuje cirkulační kolaps. \n\nPředávkování opioidy může být rychle reverzováno použitím opioidních antagonistů, nejčastěji používaným příkladem je naloxon. \n\n"}
{"id": "1480041", "url": "https://cs.wikipedia.org/wiki?curid=1480041", "title": "Alsóbogát", "text": "Alsóbogát\n\nAlsóbogát (vyslovováno [alšóbogát]) je malá vesnička v Maďarsku v župě Somogy, spadající pod okres Kaposvár. Vznikla v roce 1994 odtržením od obce Edde. Nachází se asi 15 km severozápadně od Kaposváru. V roce 2015 zde žilo 239 obyvatel, z nichž jsou 95,2 % Maďaři, 8,8 % Romové, 0,8 % Němci, 0,8 % Řekové, 0,4 % Chorvati a 0,4 % Slováci.\n\nJedinou sousední vesnicí je Somogyjád.\n"}
{"id": "1480045", "url": "https://cs.wikipedia.org/wiki?curid=1480045", "title": "Ugandsko-tanzanská válka", "text": "Ugandsko-tanzanská válka\n\nUgandsko-tanzanská válka byl ozbrojený konflikt mezi Ugandou a Tanzanií, který trval od října 1978 až do června 1979 a vedl ke svržení režimu Idi Amina. Síly Idi Amina zahrnovaly tisíce vojáků poslaných Libyí.\n\nV roce 1971 se v Ugandě dostal k moci pomocí vojenského převratu Idi Amin, který nahradil prezidenta Miltona Oboteho. Následné krvavé zvraty mezi přívrženci předchozí vlády způsobily, že mnoho přívrženců svrženého prezidenta bylo nuceno odejít do sousedních zemí. Nejlepší organizace opozičních skupin vznikala od počátku v Tanzanii, kde byly organizovány i ozbrojené formace, které se připravovaly na invazi do Ugandy s hlavním cílem odstranit Idiho Amina. V roce 1979 skončila válka kapitulací Ugandy ze Súdánu a Zairu.\n"}
{"id": "1480051", "url": "https://cs.wikipedia.org/wiki?curid=1480051", "title": "Serie A 1956/57", "text": "Serie A 1956/57\n\nSoutěžní ročník Serie A 1956/57 byl 55. ročník nejvyšší italské fotbalové ligy a 25. ročník od založení Serie A. Soutěž začala 16. září 1956 a skončila 16. června 1957. Účastnilo se jí 18 týmů z toho 16 se kvalifikovalo z minulého ročníku. Dva týmy předchozího ročníku, jimiž byli AC Novara a Pro Patria sestoupili do druhé ligy. Opačným směrem putovali dva týmy, jimiž byli AC Udinese (vítěz druhé ligy) a US Palermo.\n\nTitul v soutěži obhajoval klub AC Fiorentina, který v minulém ročníku získal své 1. prvenství v soutěži.\n\n\nNejlepším střelcem tohoto ročníku Serie A se stal brazilský útočník Dino da Costa. Hráč AS Řím vstřelil 22 branek.\n"}
{"id": "1480054", "url": "https://cs.wikipedia.org/wiki?curid=1480054", "title": "The Guernsey Literary and Potato Peel Pie Society", "text": "The Guernsey Literary and Potato Peel Pie Society\n\nThe Guernsey Literary and Potato Peel Pie Society je historický a romantický film z roku 2018 režiséra Mika Newella. Scénář k filmu napsali Don Roos a Tom Bezucha podle knihy \"Spolek přátel krásné literatury a bramborových koláčů\" od Annie Barrows a Mary Ann Shaffer. Hlavní role ztvárnili Lily James, Michiel Huisman, Glen Powell, Jessica Brown Findlay, Katherine Parkinson, Matthew Goode, Tom Courtenay a Penelope Wilton. Zápletka filmu, odehrávajícího se v roce 1946, se točí okolo spisovatelky, která si začne dopisovat s obyvatelem ostrova Guernsey, jenž byl během druhé světové války okupován Němci.\n\nFilm měl světovou premiéru 9. dubna 2018 v Londýně, v britských kinech se objevil od 20. dubna 2018. Celosvětově utržil přes 23 milionů dolarů a získal převážně kladné recenze od kritiků. Celosvětově byl vydán prostřednictvím Netflixu dne 28. srpna jako jejich původní film.\n\nBěhem německé okupace v roce 1941 na ostrově Guernsey zastaví němečtí vojáci čtveřici přátel. Zeptají se jich, proč se po ostrově potulují v noci a oni se chtějí vyhnout zatčení, a tak si vymyslí, že právě jdou ze setkání čtenářského spolku, který ve stresu náhodně pojmenují \"The Guernsey Literary and Potato Peel Pie Society\".\n\nO pět let později, v lednu 1946, se spisovatelka Juliet Ashton vydává na turné ke své poslední knize, kterou napsala pod pseudonymem Izzy Bickerstaff. Její nakladatel Sidney Stark ji právě sjednal, že bude psát příspěvky do literární sekce The Times týkající se prospěšnosti literatury. Juliet přijde dopis od Dawseyho Adamse, muže z ostrova Guernsey, k němuž se dostala knížka \"Essays of Elia\", kde na přední straně měla napsanou adresu. Muž chce od Juliet doporučit knihkupectví v Anglii, kde by si mohl koupit další knihu od Charlese Lamba, který napsal právě \"Essays of Elia\". Sdělí jí, že patří do čtenářského spolku \"The Guernsey Literary and Potato Peel Pie Society\", který se schází každá pátek večer. Juliet mu posílá další knihu od Lamba a jeho sestry, \"Tales from Shakespeare\" a žádá po něm další informace o čtenářském spolku a jeho založení. \n\nJuliet se rozhodne, že by ráda napsala článek právě o tomto spolku a i přes výtky Sidneyho se na ostrov vydává. Julietin americký přítel Mark ji těsně před odjezdem požádá o ruku a ona souhlasí. Při příjezdu na ostrov se dostává na setkání spolku, kde si ji oblíbí všichni členové: Dawsey Adams, Amelia Maugery, Isola Pribbey, Eben Ramsey a Ebenův vnuk Eli. Sdělí ji, že zakládající členka spolku, Elizabeth, se momentálně nachází mimo ostrov. Juliet od nich žádá svolení, aby mohla o spolku napsat, ale Amelia to velice nevybíravě odmítá. Juliet se dozví, že Dawsey je opatrovníkem Elizabethiny malé dcery Kit.\n\nJuliet místo návratu zůstává na Guernsey a snaží se zjistit, co se stalo během německé okupace ostrova. Během následujících dní začnou být členové spolku sdílnější a Juliet tak zjistí, že Elizabeth během války nacisté zatkli a poslali ji do Německa a všichni doufají, že se brzy opět vrátí domů. Juliet požádá svého přítele Marka, pracujícího v ozbrojených složkách, aby se pokusil vypátrat informace vedoucí k nalezení Elizabeth. Majitelka domu, u které Juliet bydlí, ji sdělí Elizabeth nebyla žádný svatoušek a naznačuje, že během okupace spala s německými vojáky, aby si přilepšila. Juliet žádá Dawseyho o vysvětlení a ten potvrdí, že není otcem Kit; jejím skutečným otcem byl německý lékař Christian Hellman. Pracoval s Elizabeth v místní nemocnici a po vyzrazení jejich vztahu byl poslán domů. Loď, ve které jel, však byla potopena a zemřel.\n\nMark přijíždí na Guernsey s informacemi ohledně Elizabeth. Pohádá se s Juliet, protože nenosí zásnubní prsten. Juliet zorganizuje setkání spolku a s lítostí jim sdělí, že Elizabeth zemřela v koncentračním táboře Ravensbrück. Svědci popsali, že byla zastřelena, když se snažila zachránit další vězeňkyni. Juliet s Markem odjíždí zpět do Londýna, ale Juliet si nemůže zvyknout na svůj dřívější život. Rozchází se s Markem a začne psát o čtenářském spolku. Když skončí s psaním, dá jednu kopii Sidneymu a druhou pošle spolku. Dawsey přečte dopis od ní nahlas celému spolku, dovtípí se, že se s Markem rozešla a že u ní má stále šanci a ihned se vydává do Londýna. V tu samou dobu se Juliet chce vrátit na Guernsey. Když nastupuje na loď, náhodně si v davu lidí všimne Dawseyho. Když se shledají, navzájem si vyznají lásku. Juliet ho požádá o ruku a on souhlasí. O nějaký čas později Dawsey předčítá Kit z \"Tales from Shakespeare\" a Juliet leží vedle nich a oba mají na prsteníčku svatební prsten. \n\nProducentka Paula Mazur v červenci 2010 oznámila, že společnost Fox 2000 Pictures natočí film podle knihy \"Spolek přátel krásné literatury a bramborových koláčů\" od Mary Ann Shaffer a Annie Barrows. Navzdory nedostatku finančních pobídek potvrdila, že chce, aby se film opravdu natáčel na Guernsey: „Všechno je to otázka financí a toho, co vypadá správně, ale neumím si představit, že bychom na Guernsey nenatáčeli“. V souvislosti s představitelkou hlavní role byly zmíněny herečky jako Kate Winslet, Anne Hathaway nebo Emily Blunt. Dne 4. srpna 2011 bylo oznámeno, že film bude režírovat Kenneth Branagh a natáčení začne v březnu 2012.\n\nKate Winslet v lednu 2012 přijala hlavní roli Juliet Ashton. Ale v dubnu téhož roku bylo natáčení filmu odloženo o další rok kvůli konfliktům v natáčecím plánu. V únoru 2013 Winslet z projektu odstoupila, stejně jako tehdejší režisér Branagh. V dubnu 2013 byla hlavní role nabídnuta Michelle Dockery, ale ta odmítla. V únoru 2016 bylo oznámeno, že se režisérem filmu stal Mike Newell, hlavní roli ztvární Rosamund Pike a film bude financovat a distribuovat StudioCanal. V říjnu téhož roku byla nakonec do hlavní role obsazena Lily James. V březnu 2017 se herci Michiel Huisman a Glen Powell připojili k obsazení filmu.\n\nHlavní natáčení začalo 21. března 2017 v Severním Devonu v Anglii. Exteriéry se natáčely v Princes Wharf v Bristolu, který představoval Weymouth Docks v roce 1946. Londýnská část natáčení se odehrála na Sicilian Avenue. Některé scény se také natáčely ve vězení v londýnské čtvrti Clerkenwell. Studiové natáčení probíhalo v Ealing Studios. Natáčení skončilo 15. května 2017, kdy byly také vydány první záběry z filmu.\n\n"}
{"id": "1480057", "url": "https://cs.wikipedia.org/wiki?curid=1480057", "title": "Balatonederics", "text": "Balatonederics\n\nBalatonederics (vyslovováno [balatonederič]) je velká vesnice a letovisko v Maďarsku v župě Veszprém, spadající pod okres Tapolca. Nachází se u severozápadního břehu Balatonu, asi 11 km severovýchodně od Keszthely. V roce 2015 zde žilo 1 018 obyvatel, z nichž jsou 89,6 % Maďaři, 1,6 % Němci a 0,2 % Romové.\n\nSousedními vesnicemi jsou Badacsonytördemic, Balatongyörök, Hegymagas, Lesenceistvánd, Lesencefalu, Lesencetomaj, Nemesvita, Sümegprága, Szigliget a Uzsa, sousedními městy Sümeg a Tapolca.\n\nNachází se zde účelové letiště, zámky Fekete-kastély a Kiskastély a zoologická zahrada Afrika Múzeum.\n"}
{"id": "1480059", "url": "https://cs.wikipedia.org/wiki?curid=1480059", "title": "Krtkův dort", "text": "Krtkův dort\n\nKrtkův dort (německy \"Maulwurfkuchen\") je dort původem z Německa, který se nejčastěji podává jako narozeninový dort. Tento dort má čokoládový korpus, který je plněný krémem ze šlehačky a banánů a je posypán rozdrcenými kousky korpusu, a proto vypadá jako krtina a odtud se odvíjí jeho název.\n\nKorpus krtkova dortu se obvykle skládá z mouky, čokoládového pudinkového prášku, cukru, kypřícího prášku, oleje a vajec. Krém je ze šlehačky, želatinového ztužovače šlehačky, cukru, tvarohu a nasekané hořké čokolády. Korpus se upeče, poté se vydlabe, naplní se krémem a banány nakrájené na kolečka a nakonec se posype vydlabaným korpusem.\n\nDort lze vyrobit ze základních surovin.\n\nPro výrobu krtkova dortu je také ale možno použít polotovaru, mezi přední výrobce tohoto polotovaru patří firma Dr. Oetker. \n\nNázvy krtkova dortu v různých jazycích:\n\n\nExistuje několik variant krtkova dortu, například krtkův dort naruby (se světlým korpusem a tmavým krémem) nebo jahodový krtkův dort (místo čokoládového pudinkového prášku je použit jahodový pudinkový prášek) a mnoho dalších variant.\n\nV roce 2019 se krtkův dort stal memem na českých a slovenských sociálních sítích, kde se s tímto dortem neodmyslitelně pojí hláška „\"mňam do píči“.\" Původ této hlášky je v jednom videu o krmení makaků z YouTube z roku 2017. Vznikl také meme ve formě koláže, kde byla tato hláška spojená s memem „Doktore“.\n"}
{"id": "1480060", "url": "https://cs.wikipedia.org/wiki?curid=1480060", "title": "Seznam kamenů zmizelých na Žižkově", "text": "Seznam kamenů zmizelých na Žižkově\n\nSeznam kamenů zmizelých v Žižkově obsahuje pamětní kameny obětem nacismu v Žižkově (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\n\n"}
{"id": "1480065", "url": "https://cs.wikipedia.org/wiki?curid=1480065", "title": "Ajinomoto", "text": "Ajinomoto\n\nAjinomoto je japonská potravinářská společnost, která vyrábí koření, oleje na vaření, mražené potraviny, nápoje, sladidla, aminokyseliny a léčiva.\n\n\"AJI-NO-MOTO\" (味の素, \"esence chuti\") je obchodní název původního produktu glutamátu sodného.\n\nSídlo společnosti se nachází v Tokio.\n\nSpolečnost Ajinomoto působí v 35 zemích a zaměstnává od roku 2017 přibližně 32 734 lidí. Roční tržby ve fiskálním roce 2017 dosahují přibližně 10,5 miliardy USD.\n\n"}
{"id": "1480066", "url": "https://cs.wikipedia.org/wiki?curid=1480066", "title": "René Taupin", "text": "René Taupin\n\nRené Taupin (1905 – 13. února 1981) byl francouzský překladatel, kritik a akademik, který žil většinu svého života ve Spojených státech a je znám především jako vedoucí katedry románských jazyků na Hunter College.\n\nRené Taupin se přistěhoval do Spojených států ve dvacátých letech 20. století. Učil na soukromé vysoké škole Haverford College v Pensylvánii a na Columbia University, soukromé univerzitě v New Yorku. Ve 30. letech 20. století začal vyučovat na Hunter College. V roce 1954 byl jmenován vedoucím katedry románských jazyků na Hunter College. Na této vysoké škole zůstal až do svého odchodu do důchodu v roce 1968. Poté odešel do Paříže, kde strávil posledních 13 let svého života. Zemřel ve věku 76 let. Jeho manželka Sidonie jej přežila.\n\nSvé stěžejní dílo napsal Taupin v roce 1929. V této práci srovnával projev básníků symbolistů a imagistů. Srovnával různá použití metafor, upozorňoval na to, že \"potěšení z jejich poezie není jen uspokojením z toho, že krůček po krůčku postupně něco objevujeme, nýbrž že se chopíme jediného nárazem, v jeho plné vitalitě, obrazu, ve fúzi mezi realiou a slovy a \"uzavírá\": mezi obrazem Imagisty a 'symbolem' symbolistů je rozdíl pouze v přesnosti\". Taupin si dopisoval s Ezrou Poundem a byl spolupracovníkem Louise Zukofského (který také si také dopisoval s Poundem). Zukofsky a Taupin plánovali vydávat periodikum \"La France en liberté\", ale jejich plány se nikdy neuskutečily.\n\nIndiana University (veřejná universita ve státě Indiana, USA) vlastní korespondenci mezi Taupinem a Zukofskym.\n\nProfesor na Boston College a americký básník Paul Mariani řekl o Taupinovi, že je \"pro nás hořkou pilulkou, kterou bychom měli spolknout\", protože podle něho Američané \"vypadají spíše negativně\".\n\n\n\n\n"}
{"id": "1480067", "url": "https://cs.wikipedia.org/wiki?curid=1480067", "title": "Barytherium", "text": "Barytherium\n\nBarytherium byl vyhynulý rod primitivních chobotnatců, který žil v období eocénu až oligocénu v severní Africe a na Arabském poloostrově.\n\nPodle izotopové analýzy \"Barytherium\" obývalo řeky, jezera a močály a živilo se vodními rostlinami. Dosahovalo výšky v kohoutku okolo dvou až tří metrů, délky tři až čtyři metry a hmotnosti dvě až čtyři tuny. Zploštělá lebka byla dlouhá asi 60 cm. Značné rozdíly ve velikosti nalezených exemplářů jsou vysvětlovány pohlavním dimorfismem. Barytherium mělo sloupové končetiny, krátký chobot a čtyři páry prodloužených řezáků (dva v horní čelisti a dva v dolní). Tyto krátké kly pravděpodobně sloužily k nabírání potravy.\n\nŽivočicha popsal v roce 1901 Charles William Andrews podle nálezu z egyptského Fajjúmu a vytvořil jeho název z řeckých slov βαρύς (barýs, „těžký“) a θηρίον ( thérion, „zvíře“). Typovým druhem byl \"Barytherium grave\", v roce 2011 byly v Ománu objeveny pozůstatky dalšího druhu \"Barytherium omansi\".\n"}
{"id": "1480068", "url": "https://cs.wikipedia.org/wiki?curid=1480068", "title": "American Tour 1972 (The Rolling Stones)", "text": "American Tour 1972 (The Rolling Stones)\n\nAmerican Tour 1972 bylo koncertní turné britské rockové skupiny The Rolling Stones, které sloužilo jako propagace alba \"Exile On Main St\". Turné bylo zahájeno koncertem v kanadském Vancouveru a bylo zakončeno koncertem v Madison Square Garden v New York City. Turné i album sklidilo obrovský úspěch.\n\nKoncerty v Texasu byly nahrány pro film \"\" který měl premiéru v roce 1974. Videozáznam vyšel na DVD/Blue-Ray v roce 2011. Během turné byl také natáčen dokumentární film \"Cocksucker Blues,\" který zachycuje členy skupiny v zákulisí turné. Jsou zachyceni na hotelových pokojích při konzumaci drog a provádění sexuální orgie. Tento film však nikdy nevyšel.\n\nToto je nejčastější hraný seznam skladeb. \n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n\nDoprovodní členové\n\n"}
{"id": "1480075", "url": "https://cs.wikipedia.org/wiki?curid=1480075", "title": "Ippolita Maria Sforzová", "text": "Ippolita Maria Sforzová\n\nIppolita Maria Sforzová (18. dubna 1446 – 20. srpna 1484) byla italská šlechtična, členka milánské vévodské rodiny Sforzů. Byla první manželkou vévody z Kalábrie Alfonse, který později vládl jako král Alfons II. Neapolský. \n\nIppolita se narodila v Cremoně jako nejstarší dcera Francesca I. Sforzy, vévody z Milána, a Blanky Marie Viscontiové. Měla šest bratrů a mladší sestru. \n\nByla velmi inteligentní a kultivovaná. Řečtinu a filozofii ji učil řecký učenec a gramatik Constantine Lascaris. Se svými bratry navštěvovala palácovou školu. Když jí bylo 14 let, napsala latinský pozdrav papeži Piovi II., když navštívil sněm v Mantově. Dopis pak koloval v mnoha opisech.\n\nNapsala mnoho dopisů, nyní vydaných péčí Sereny Castaldové v jednom svazku pod názvem \"Lettere\" (2004). Kromě toho napsala latinskou eulogii svého otce Francesca a řadu básní. \n\n10. října 1465 si devatenáctiletá Ippolita v Milánu vzala za muže Alfonsa, vévodu z Kalábrie, nejstaršího syna krále Ferdinanda I. Neapolského a královny Isabelly. Alfons později krátce panoval jako Alfons II., Ippolita však nikdy nebyla korunována královnou, protože zemřela deset let předtím, než Alfons dosáhl neapolského trůnu. Manželství Alfonse a Ippolity bylo politicky výhodné, protože vytvořilo mocné spojenectví mezi Neapolským královstvím a vévodstvím v Miláně, které bylo jedním z nejdůležitějších italských městských států 15. století. Ippolita byla Alfonsova první manželka. Zpočátku harmonické manželství však upadlo do soupeření a vzájemného opovržení; Alfons se možná cítil ohrožen jejím vysokým vzděláním nebo opovrhoval jejím rodem, takže se k ní choval neuctivě.\n\nAlfons a Ippolita měli tři děti: \n\n\nIppolita Maria Sforzová zemřela v Neapoli 20. srpna 1484 ve věku třiceti osmi let. Její manžel si pak vzal svou dlouhodobou milenku Truzii Gazzelovou, se kterou už měl dvě nemanželské děti, které se narodily během manželství s Ippolitou.\n\n"}
{"id": "1480078", "url": "https://cs.wikipedia.org/wiki?curid=1480078", "title": "Grand Prix Austrálie 2019", "text": "Grand Prix Austrálie 2019\n\nGrand Prix Austrálie 2019 (oficiálně Formula 1 Rolex Australian Grand Prix 2019) se jela na okruhu Albert Park Circuit v Melbourne v Austrálii dne 17. března 2019. Závod byl prvním v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj: \n"}
{"id": "1480083", "url": "https://cs.wikipedia.org/wiki?curid=1480083", "title": "Evropská pirátská strana", "text": "Evropská pirátská strana\n\nEvropská pirátská strana (anglicky \"European Pirate Party\"), krátce PPEU, je evropská politická strana, jež sdružuje pirátské strany v kontextu Evropské unie. Strana byla založena v roce 2013, od roku 2018 do roku 2019 byla její předsedkyní Markéta Gregorová, od roku 2019 ji nahradil český europoslanec Mikuláš Peksa. Česká pirátská strana je členem PPEU a vytvořila společný program pro volby do Evropského parlamentu v květnu 2019, který byl podepsán v Lucembursku v únoru 2019.\n\n\n\n\n"}
{"id": "1480089", "url": "https://cs.wikipedia.org/wiki?curid=1480089", "title": "Martigues", "text": "Martigues\n\nMartigues je město ve francouzském departementu Bouches-du-Rhône (region Provence-Alpes-Côte d'Azur). Žije v něm 48 783 obyvatel (rok 2016) zvaných \"Martégaux\". Obec Martigues se skládá ze tří městských částí (Jonquières, Ferrières a L'île) a okolních vesnic Saint-Pierre-les-Martigues, Saint-Julien-les-Martigues, La Couronne, Carro, Lavéra a Croix-Sainte.\n\nMartigues leží v regionu Côte Bleue 30 km severozápadně od Marseille. Nachází se na břehu laguny Étang de Berre a podél průplavu Canal de Caronte, který lagunu spojuje se Lvím zálivem, má proto přezdívku \"Provensálské Benátky\". Přes kanál vede silniční viadukt dlouhý 875 metrů, otevřený v roce 1972. Podnebí je středomořské, nadmořská výška se pohybuje od nuly do 187 metrů.\n\nNa kopci Mourre du Bœuf byly nalezeny zbytky keltského oppida. Římané zde zřídili kolonii \"Maritima Avaticorum\". Současné město založil v roce 1232 Ramon Berenguer V. Provensálský a v roce 1581 byla tři sousední sídla spojena do jednoho celku.\n\nZáliv s přístavem \"Miroir aux oiseaux\", lemovaný starobylými domy, je pro svou malebnost vyhledáván malíři a filmaři. Barokní kostel sv. Máří Magdalény je zapsán na seznam Monument historique. Nachází se zde Ziemovo muzeum, zaměřené na francouzské malířství devatenáctého století. Pomník Henriho Fabreho připomíná, že v roce 1910 se na Étang de Berre uskutečnil první let hydroplánu v historii. Město má nádraží na trati TER Provence-Alpes-Côte-d'Azur. Obyvatelé žijí převážně z turistického ruchu, rybolovu a zemědělství (obilí, zelenina a vinná réva), místní specialitou jsou jikry cípala zvané \"Poutargue de Martigues\". K rekreaci je využívána nedaleká pláž La Couronne. Na předměstí Lavéra se nachází velká ropná rafinérie. \n\nMístní fotbalový klub FC Martigues hrál v letech 1993–1996 nejvyšší francouzskou soutěž.\n\n\n\n"}
{"id": "1480091", "url": "https://cs.wikipedia.org/wiki?curid=1480091", "title": "Tasuku Hondžó", "text": "Tasuku Hondžó\n\nTasuku Hondžó (japonsky 本庶 佑; * 27. ledna 1942, Kjóto) je japonský imunolog. V roce 2018 získal Nobelovu cena za fyziologii a lékařství za své revoluční přístupy k boji s rakovinou za pomoci imunitního systému. Cenu sdílel s Američanem James P. Allisonem.\n\nRoku 1992 objevil bílkovinu PD-1, která funguje jako brzda imunitního systému (Allison objevil jinou takovou brzdu, protein CTLA-4). Pokud se tyto brzdy podaří zablokovat, imunitní systém napadne rakovinné buňky s mnohem větší silou než obvykle. Terapie za pomoci tohoto zablokování je mimořádně účinná, a to i ve stadiích metastází.\n\nVystudoval lékařství na Kjótské univerzitě. Absolvoval roku 1966, doktorát získal v roce 1975. Poté učil na Tokijské univerzitě, od roku 1979 na univerzitě v Ósace, kde se stal profesorem, roku 1984 se vrátil na svou \"alma mater\", tedy Kjótskou univerzitu, kde učinil své hlavní objevy. \n\nHondžó je členem Japonské imunologické společnosti a v letech 1999 až 2000 působil jako její prezident. Získal rovněž čestné členství v Americké asociaci imunologů. Roku 2001 byl zvolen zahraničním spolupracovníkem Národní akademie věd USA, v roce 2003 se stal členem Německé akademie přírodních věd a od roku 2005 působí jako člen Japonské akademie věd. V roce 2017 se stal zástupcem generálního ředitele a profesorem Kjótského univerzitního institutu pro pokročilé studium (KUIAS). \n"}
{"id": "1480092", "url": "https://cs.wikipedia.org/wiki?curid=1480092", "title": "William Cotton", "text": "William Cotton\n\nWilliam Cotton (1819-1887) byl anglický vynálezce textilních strojů.\n\nV 50. letech 19. století zkonstruoval spolu s kolegou Crossem na ručním pletacím zařízení převod, který umožnil pohon s parním strojem. Koncem této dekády přišel s vynálezem automatického nabírání a ubírání šířky pleteniny na plochém pletacím stroji a stal se samostatným výrobcem pletacích strojů.\n\nV 60. letech podal patent na pletací stroj na hotově tvarované díly (\"fully fashioned\"). Toto zařízení zvané koton (od jména Cotton) bylo až asi do poloviny 20. století celosvětově nejpoužívanějším strojem k výrobě punčoch.\n\nV 21. století se na strojích konstruovaných na principu Cottonova vynálezu vyrábějí (hlavně vzorované) oděvní pleteniny. \n"}
{"id": "1480093", "url": "https://cs.wikipedia.org/wiki?curid=1480093", "title": "Svět podle Daliborka", "text": "Svět podle Daliborka\n\nSvět podle Daliborka je český dokumentární filmový portrét z roku 2017. Režisérem je Vít Klusák. Dokument pojednává o životě autentického českého lakýrníka z Prostějova, který je neonacista. \n\nDokument byl uveden 2. července 2017 na Mezinárodním filmovém festivalu Karlovy Vary. Do českých kin byl uveden 13. července 2017.\n\nDokument zachycuje způsob života a názory Dalibora Krupičky, neonacisty z Prostějova s uměleckými ambicemi, který pracuje jako lakýrník. Dalibor žije se svou matkou a jejím přítelem. Hlavní protagonista v průběhu filmu žije svůj každodenní život – chodí do práce, natáčí amatérské horory a domácí videa, skládá naštvané písně, hraje na konzoli PlayStation a také maluje. Mezi jeho záliby patří i publikace domácích videí na YouTube nebo chození na koncerty kapely Ortel. Hlavním motivem filmu je Daliborova nenávist k menšinám – především k Židům, romům, homosexuálům a uprchlíkům. Nenávidí také svou práci, pavouky, zubaře a Angelu Merkelovou. V jeho mluvených pasážích se často objevují rasistické a sexistické výroky. Po odvysílání filmu na něho dokonce bylo podáno trestní oznámení za propagaci nacismu.\n\nV konečné fázi dokumentu jede Dalibor s rodinou na exkurzi do bývalého koncentračního tábora v Osvětimi, kde je konfrontován s paní Liškovou, která zdejší koncentrační tábor přežila. Dalibor i přes toto setkání nepřestává tvrdit, že je holokaust podvod.\n\nMezi další postavy patří Daliborova přítelkyně, jeho matka, přítel matky Vladimír a kolegové z Daliborovy práce. \n\nRežisérem filmu je Vít Klusák. Narodil se v roce 1980 a je absolventem katedry dokumentární tvorby na FAMU. Společně s Filipem Remundou vlastní a spravuje filmovou společnost Hypermarket Film. která se zaměřuje na produkci dokumentárních filmů. Mezi jeho další díla patří Český sen, Český mír nebo také Matrix AB. \n\nDalibora Krupičku a jeho videa našel Vít Klusák původně na YouTube a rozhodl se ho kontaktovat za účelem natočení filmu: \n\nŠtáb režiséra Víta Klusáka sledoval a natáčel Dalibora Krupičku po dobu dvou let (2016–2017). Natáčení probíhalo především v Prostějově, kde hlavní protagonista žije, ale například také na území koncentračního tábora v Osvětimi.\n\nProducenty filmu jsou Vít Klusák a Filip Remunda, produkční společností Hypermarket Film. Mezi koproducenty patří Česká televize, Peter Kerekes s.r.o. a BritDoc Foundation. Za výtvarnou koncepci je zodpovědná Marianna Stránská.\n\nSoundtrack k filmu složil Vladimír Godár.\n\n\n\n"}
{"id": "1480094", "url": "https://cs.wikipedia.org/wiki?curid=1480094", "title": "Medicejská banka", "text": "Medicejská banka\n\nMedicejská banka (italsky \"Banco dei Medici\" [ˈbaŋko dei ˈmɛːdiʧi]) byla finanční instituce evropského rozměru vlastněná florentskou rodinou Medicejů. Banku založil Giovanni di Bicci de' Medici a existovala mezi roky 1397 a 1494. Ve vrcholném období za Cosima Starého to byla největší a nejváženější evropská banka. Bohatství banky umožnilo Medicejům nejdříve v době Cosimově ovládnout rodnou Florentskou republiku, a poté se za Lorenza Nádherného vyšvihnout mezi panovnické dynastie. Lorenzo ovšem neměl jako bankéř úspěch, banka se kombinací špatného řízení a nepříznivých vnějších okolností dostala do potíží a brzy po jeho smrti zanikla.\n"}
{"id": "1480095", "url": "https://cs.wikipedia.org/wiki?curid=1480095", "title": "Dům čp. 258 (Štramberk)", "text": "Dům čp. 258 (Štramberk)\n\nDům čp. 258 stojí na ulici Dolní Bašta ve Štramberku v okrese Nový Jičín. Roubený dům byl postaven v polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 258 byl postaven na počátku 19. století. V osmdesátých letech 20. století byl modernizován. Objekt byl příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován dochovanou jižní roubenou štítovou stranou k údolí. Dispozice je trojdílná se síní, jizbou a komorou. Jižní průčelí je roubené z hrubě otesaných kuláčů a zbytek stavby je zděný. Dům je postaven na vysoké omítané kamenné podezdívce, která vyrovnává svahovou nerovnost, je podsklepen. Roubené štítové průčelí má tři kaslíková okna. Štít průčelí je trojúhelníkový svisle bedněný, s oknem, polovalbou ve vrchu a podlomenicí v patě štítu. Střecha je sedlová polovalbová, krytá eternitem. Zděný štít má dvě okna, polovalbu a podlonenici. Zděná část je částečně zapuštěna do svahu.\n\n\n"}
{"id": "1480099", "url": "https://cs.wikipedia.org/wiki?curid=1480099", "title": "Angelica Delgadová", "text": "Angelica Delgadová\n\nAngelica Delgadová (* 12. prosince 1990 Miami) je americká zápasnice – judistka kubánského původu.\n\nS judem začínala v 9 letech v Coconut Creek na předměstí Miami. V americké ženské reprezentaci se pohybuje od roku 2009 v pololehké váze do 52 kg. V roce 2012 se nekvalifikovala na olympijské hry v Londýně. V roce 2016 dosáhl na panamerickou kontinentální kvótu a startovala na olympijských hrách v Riu, kde vypadla v úvodním kole po vyrovnaném průběhu s Mongolkou Colmon.\n\n\n\n"}
{"id": "1480103", "url": "https://cs.wikipedia.org/wiki?curid=1480103", "title": "Brunšvicko", "text": "Brunšvicko\n\nBrunšvicko (německy Braunschweiger Land) je historický region v okolí německého města Brunšvik (Braunschweig) v dnešním Dolním Sasku. Kromě Brunšviku jsou další významná města Wolfsburg a Salzgitter. Obec Kneitlingen je spojena s legendou o Tillovi Enšpíglovi. V historii bylo Brunšvicko postupně součástí řady politických jednotek:\n\n"}
{"id": "1480108", "url": "https://cs.wikipedia.org/wiki?curid=1480108", "title": "Tenley Albrightová", "text": "Tenley Albrightová\n\nTenley Emma Albrightová (* 18. července 1935 Newton Centre, Massachusetts) je bývalá americká krasobruslařka, olympijská vítězka (první Američanka, která vyhrála v ženské kategorii) a dvojnásobná mistryně světa.\n\nJe dcerou chirurga. Krasobruslení se začala věnovat v rámci rekonvalescence po prodělané dětské obrně. Její trenérkou byla Maribel Vinsonová. Nejtěžším technickým prvkem, který zvládla, byl jednoduchý Axel-Paulsenův skok, úspěch však slavila díky uměleckému pojetí jízdy. Na zimních olympijských hrách získala stříbrnou medaili v roce 1952 a zlato v roce 1956, i když nastoupila s vážným zraněním kotníku, které utrpěla v přípravě. Na mistrovství světa v krasobruslení byla první v letech 1953 a 1955 a druhá v letech 1954 a 1956. Stala se také pětinásobnou mistryní USA v letech 1952 až 1956 a mistryní Severní Ameriky 1953 a 1955.\n\nPo porážce s budoucí olympijskou vítězkou Carol Heissovou na MS 1956 v Garmisch-Partenkirchenu se rozhodla ukončit amatérskou kariéru. Krátce účinkovala v lední revue a pak se zaměřila na studium. Jako jedna z prvních žen absolvovala medicínu na Harvardově univerzitě a úspěšně se věnovala chirurgii, působila také ve Whiteheadově institutu pro biomedicínu. Byla i sportovní funkcionářkou, v roce 1982 byla zvolena místopředsedkyní Olympijského výboru USA. Je podruhé vdaná a má tři dcery. V roce 2015 byla uvedena do National Women's Hall of Fame, časopis \"Sports Illustrated\" ji zařadil na seznam stovky největších osobností v dějinách ženského sportu.\n\n"}
{"id": "1480113", "url": "https://cs.wikipedia.org/wiki?curid=1480113", "title": "Dům čp. 264 (Štramberk)", "text": "Dům čp. 264 (Štramberk)\n\nDům čp. 264 stojí na ulici Dolní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 264 byl postaven na konci 18. století. V roce 1995 byl rekonstruován, přičemž bylo vyměněno větší množství původních dřevěných prvků. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientován štítovou stranou k silnici. Dispozice je trojdílná se síní, jizbou a komorou. Stavba je roubená z hrubě otesaných kuláčů. Dům je postaven na vysoké omítané kamenné podezdívce, která vyrovnává svahovou nerovnost. Je podsklepen s přístupem z ulice. Štítové průčelí je tříosé, štít je trojúhelníkový svisle bedněný s laťováním, se dvěma okny, s kabřincem ve vrcholu a podlomenicí v patě štítu. Na záklopovém prkně je namalováno Boží oko a uvedeno datum renovace domu. Střecha je sedlová se dvěma vikýři po obou stranách, je krytá šindelem. Zadní část přízemí je zděná. K levé okapové straně je přistaven malý přístavek.\n\n\n"}
{"id": "1480116", "url": "https://cs.wikipedia.org/wiki?curid=1480116", "title": "Vilová kolonie na Barrandově", "text": "Vilová kolonie na Barrandově\n\nVilová kolonie na Barrandově v Hlubočepích na jihozápadním okraji Prahy vznikla z iniciativy bratrů Havlových na skalnatém návrší nad Vltavou mezi nově postavenou restaurací Barrandovské terasy a filmovými ateliéry. První domy byly postaveny roku 1929 v ulici Pod Habrovou, další v ulicích Barrandovská, Filmařská, Lumiérů (původně Na Habrové), Pod Ateliéry a Skalní. Vyhláškou č. 10/1993 sbírky 8/1993, vydanou Hlavním městem Prahou dne 28. 9. 1993 s účinností od 1. 11. 1993, je toto území součástí Městské památkové zóny Barrandov.\n\nInspirací pro stavitele ing. Václava M. Havla pro vybudování zahradního města v Praze byla návštěva San Francisca a jeho moderních vilových čtvrtí v lednu 1924 při půlroční cestě po Spojených státech amerických, na kterou se vydal v listopadu 1923. Nejvíce jej zaujala vilová čtvrť Ingleside. San Francisco bylo roku 1906 po velkém zemětřesení a následném požáru poničeno a v jeho okolí posléze vznikala nová zahradní města, budovaná převážně ze dřeva - lehké přízemní nebo jednopatrové vily s lehkou dřevěnou konstrukcí, garáží a zahradou. Americké soukromé stavební společnosti stavěly tyto domy systémem „real estate“ - na pozemcích se zavedenými inženýrskými sítěmi (elektřina, kanalizace, plyn, telefon a vodovod) postavily dům, který kompletně vybavily zařízením, a upravily zahradu.\n\nIng. Havel byl roku 1925 přizván ke konsorciu pro výstavbu nové pražské zahradní čtvrti, které založil Čechoameričan ing. Regenerm. Pro výstavbu zahradní čtvrti zvolili pozemky na skalnatém zalesněném hřebenu nad Dalejským potokem zvaném Na Habrové. Ing. Regenerml navrhl pro toto území podobné dřevěné vilky na klíč. Architekt a urbanista F.A.Libra přizpůsobil regulační plán pro potřeby konsorcia a toto území propojil se silnicí vedenou z Prahy do Hlubočep. Pražská obec ale plán zamítla s tím, že inženýrské sítě jsou příliš daleko a náklady na jejich výstavbu příliš vysoké.\n\nIng. Havel však přesto roku 1926 začal s přípravnými pracemi, měl v plánu inženýrské sítě vybudovat na vlastní náklady. U firmy \"„Prastav, spojené pražské továrny na staviva, a.s.“\" si zajistil předkupní právo na pozemky na Habrové; jejich majitelem se stal 4. února 1927. K projektu přizval vedoucího úředníka Státní regulační komise pro Prahu a okolí architekta Maxe Urbana, který vyhotovil nový regulační plán. Protože zastavěnost původních pozemků byla pouze 30 procent a náklady na infrastrukturu by tak byly vysoké, jednal s rodinou Hergetů o odkoupení dalších přilehlých pozemků. Podmínkou rodiny Hergetů bylo odkoupení také jejich zbývajícího majetku včetně zámečku Slovanka. S tím ing. Havlovi pomohl Rotary Club - klub vytvořil nové konsorcium, které zbylý majetek odkoupilo 28. dubna 1927.\n\nRoku 1927 vznikla \"„Obchodní a administrační kancelář výstavby zahradní čtvrti Barrandov v Praze XVI“\". Max Urban se stal stálým spolupracovníkem kanceláře a architektonickým poradcem. Každý z budoucích majitelů měl být smluvně zavázán k předložení plánů k připomínkování, aby byla dodržena koncepce čtvrti a odpovídající úroveň staveb. Kancelář po kolaudaci domů opatřovala katastrální a popisná čísla. Bylo při ní také zřízeno zahradnické oddělení, které nabízelo návrhy zahrad, obstarávalo semena a sazenice stromů a keřů, úpravy terénu a zahradní údržbu. Údržbu veřejné zeleně a některých zahrad měla provádět chrudimská firma Josefa Vaňka. Terasy a opěrné zídky měly vznikat z místního bílého kamene.\n\nUrbanův regulační plán byl schválen Státní regulační komisí 20. října 1927. Plán zahrnoval kromě rodinných vil také cenově dostupné bytové domy a občanskou vybavenost - školu, poštu, hotel, obchody a restaurace. V regulačním plánu byla zachována přírodní zeleň lesíků a hájků. Celková výměra pozemků byla 54,8 hektaru, z toho jedna třetina byla přirozeně zalesněna. Zalesnění zabíralo společně s komunikacemi, hřištěm a háji 26,4 hektaru. Zbytek plochy byl určen k rozparcelování a zastavění - z jedné poloviny rodinnými vilami a bytovými domy, z druhé nebytovými budovami. Hlavní osou návrhu byla třída Na Habrové (Lumiérů) ukončená kruhovým náměstím (Kříženeckého náměstí). Na náměstí navazovala příčná ulice (Filmařská) a z úbočí skály ze strany Vltavského údolí sem vedla serpentinami hlavní nástupní silnice (Barrandovská).\n\n\nOd 23. července 1927 do 17. února 1928 se ve Stuttgartu konala výstava moderní architektury „Die Wohnung“. Na vrchu Weissenhof vnikla ukázková kolonie moderních funkcionalistických domů vybavených nábytkem a dobovým technickým zařízením bytů, s modely a plány staveb, které byly realizovány v Americe a v Evropě. Nové konstrukční metody a hotové domy ukázaly moderní trendy v bydlení. V moderním stylu zde navrhovali domy významní evropští architekt (Le Corbusier a jiní), celý projekt řídil autor brněnské vily Tugendhat Ludwig Mies van der Rohe. Železobetonový skelet umožňoval volné uspořádání dispozice (takzvaný volný půdorys), prostor mohl být členěn nenosnými příčkami, domy měly velké prosklené plochy a pásová okna, terasy na úrovni terénu i v ustupujících podlažích byly kryté nebo nekryté. Vily byly charakteristické svou hladkou bílou fasádou.\n\nIng. Havel výstavu navštívil spolu s architektem Jaroslavem Fragnerem a rozhodl se vystavět na Barrandově kolonii domů ve funkcionalistickém stylu. Jaroslav Fragner ve spolupráci s architektem Jaromírem Krejcarem pak v letech 1928-1932 navrhl plány funkcionalistické osady v ulici Pod Habrovou. \n\n\nPrvní etapa výstavby byla zahájena 27. června 1929 zároveň s otevřením nové silnice, po které byla podniknuta první veřejná jízda na vrchol Habrové. Nad Barrandovou skalou při nové silnici bylo nabízeno 21 parcel a na hlubočepské straně 17 parcel. V době zahájení oficiálního prodeje byla ale většina pozemků prodaná příbuzným a přátelům Havlovy rodiny. Do začátku 2. světové války majitelé postavili 11 moderních rodinných vil. Ukázková kolonie funkcionalistických vil navržená arch. Fragnerem však v ulici Pod Habrovou nevznikla pro různá přání stavebníků, stanovená koncepce ale dodržena byla - většina nově postavených vil měla rovnou střechu.\n\nIng. Havel s arch. Urbanem stanovili pro další výstavbu závazné stavební podmínky obsahující celkem 14 bodů.\n\nKaždému pozemku byla podle výměrové tabulky přidělena přípustná zastavitelná plocha. Všechny parcely měly nabízet vyhlídku a vily musely být situovány tak, aby si vzájemně vyhlídky nepřekrývaly. Proluky mezi sousedícími domy musely měřit nejméně tolik, co výška vyššího přiléhajícího objektu. Stavby měly stát nejméně šest metrů od hranice parcely a jejich předzahrádky u silnic měly mít šířku nejméně 5 metrů. Rodinné domy měly být izolované, obklopené zahradou a nesměly mít jakákoli dvorní křídla a zahradní či dvorní stavby. Jednotlivé domy směly být pouze jednopatrové bez podkroví, suterén směl být vybudován pouze pokud vyplynul z přirozeného terénu. Sklepní prostory směly být užívány výhradně jako sklepy, nikoli jako dílny nebo byty. Garáž musela být součástí půdorysu domu a její výměra byla počítána do stanovené maximální plochy. Pokud nebylo možné zřídit vjezd do garáže kvůli okolnímu terénu, byla povolena výjimka pro stavbu garáže mimo dům a její zastavěná plocha v tom případě nesměla přesáhnout 40 m². Ploty do ulice měly mít nízké podezdívky z trvanlivého materiálu a ze stejného materiálu pak měly být postaveny i jeho sloupky. Mezi sloupky se měl nacházet natřený dřevěný nebo železný průhledný plot. Ploty k sousedům měly být také průhledné buď z drátovéhu pletiva nebo z tyček, plné zdi nebo prkenné hradby byly nepřípustné. Střechy musely být ploché, v případě skloněných musely být pokryty výhradně krytinou z červeného páleného hliněného materiálu.\n\nDruhá etapa výstavby zahrnovala zástavbu pozemků v západní a severní části ulice Barrandovská a úpravu části pozemků v okolí budoucí hlavní třídy Na Habrové (Lumiérů), kterou navrhl arch. Urban jako širokou vyhlídkovou alej městského typu. Zde řadové rodinné vily doplňovaly domy činžovní a architektonická dominanta filmových ateliérů na západním konci. Nerealizovaná zůstala budova svobodárny pro mladé typu YMCA.\n\nTřetí etapa výstavby pokračovala obytnou zástavbou smíšeného typu na východním konci ulice Na Habrové včetně malého kruhového náměstí. Jako protiváha Domu mládeže na severním konci třídy byla plánována výstavba hotelu a centra služeb; toto včetně východního náměstí nebylo realizováno. V této etapě byly také zastavěny pozemky v části směrem do údolí Vltavy a k Malé Chuchli, určené pro rozlehlehlé vily ve velkých zahradách.\n\nPoté, co se ing. Havel rozhodl stavět domy ne ze dřeva, ale v moderním funkcionalistickém stylu, hledal vhodný stavební materiál. Stylová a materiálová jednota zůstala pak jedním ze zásadních požadavků. Běžné stavivo, jakým jsou pálené cihly, mu nevyhovovalo, protože mokré technologické procesy vyžadovaly pauzy na vysychání a to výstavbu prodlužovalo. Získal kontakt na vedoucího technika švédské firmy ze Stockholmu ing. Erika Ivara Lindmanna. Firma vyráběla nový porézní materiál z cementu a takzvané umělé pemzy - pěnový beton neboli lindbeton. Umělá pemza vznikala zahřátím cihlářské hlíny na teplotu 1350°C a jejím následným ochlazením. Směs této drcené umělé pemzy, písku a cementu pak tvořila porézní beton, který dobře vysychal. Z tohoto betonu se pak vyráběly tvárnice nebo se využíval při betonáži. Lindmann také zkoumal, zda je možné jej vyztužit železem. Vhodný druh cihlářské hlíny našli na pozemku s hliništěm v Litovicích u Prahy. Ing. Lindmann zde postavil pec a otevřel jámu pro těžbu cihlářské hlíny. Lindbeton se zde začal vyrábět v polovině roku 1928, kvůli válečnému stavu ve 40. letech 20. století byla pec uzavřena a výroba ukončena.\n\nV letech 1928-1941 navrhovali vily na Barrandově architekti:\n\nHermann Abeles, Rudolf Bettelheim, Karel Caivas, Jan Čermák, Jaroslav Fragner, Jindřich Friedl, Jaroslav Fröhlich, Antonín Gabriel, Vladimír Grégr, Václav Girsa, Václav Hlaváček, Antonín Hloušek, Alois Houba, Jan Houštecký, Václav Ittner, Josef Kačírek, Jindřich Kaplan, Karl Kohn, Otto Kohn, Vojtěch Krch, Zdeněk Lakomý, František Albert Libra, Vilém Lorenc, Leo Mayer, Václav Müller, František Niklas, Vilém Rittershain, K. Rudl, Bruno Rücker, Kurt Spielmann, Václav Stach, Rudolf Stockar, Ladislav Syrový, Otakar Štěpánek, Jiří Štursa, Vlasta Štursová, Max Urban, Václav Urban, Rudolf Weiser, Vladimír Weiss.\n\nTabulka jednotlivých domů postavených v letech 1928 - 1941\n\nNa zdi garáže v ulici Pod Habrovou 371/11 je umístěna pamětní deska se jmény obětí události, která se zde stala poslední den 2. světové války. 8. května 1945 v 8 hodin ráno bylo v ulici Pod Habrovou u č.p. 350 povražděno hlídkou Waffen-SS 14 mužů, tentýž den v 10 hodin dopoledne zde byli popraveni další 4 muži. Mezi mrtvými byl i Dr. Stránský z č.p. 350/16.\n\nKomorník Miloše Havla Jan Tlapák byl pravděpodobně zastřelen v Barrandovské ulici u garáží č.p. 171 (zbořeno), Bohumil Hendl padl u obratiště tramvají Hlubočepy.\n\nMrtví byli převezeni do zlíchovského kostela sv. Filipa a Jakuba. Většina obětí z obyvatel Barrandova byla pohřbena na hlubočepském hřbitově.\n\nHamr Miroslav (*1925, Filmařská 417/18, laborant),\nHendl Bohumil (*1907),\nMrkáček Josef (*1898),\nNovotný Vojtěch (*1909, Na Habrové 390 (Lumiérů 3), šofér),\nNovotný Josef (*1930, syn Vojtěcha Novotného),\nPelc Hynek (*1895, Filmařská 4, profesor, lékař),\nSeeman Antonín (*1881, Barrandovská 176, bankovní rada),\nStejskal Václav (*1908),\nStránský Antonín (*1896, Pod Habrovou 350/16, profesor, historik),\nTlapák Jan (*1908, Barrandovská 444/17, komorník Miloše Havla),\nVojáček Jindřich (*1888, Skalní 162/21, právník, hudební skladatel),\nVorel Rudolf (*1891, Skalní 176/8, továrník).\n\n\n\n"}
{"id": "1480118", "url": "https://cs.wikipedia.org/wiki?curid=1480118", "title": "Paull Holme Tower", "text": "Paull Holme Tower\n\nPaull Holme Tower je neobvyklá pozdně středověká opevněná věž v severní Anglii, v oblasti zvané East Riding of Yorkshire. Původně patřila ke středověkému panskému sídlu, centru panství, které vlastnil rod Holme. Byla jednou z celé řady věží postavených na východním pobřeží Anglie. Měly sloužit jako symbol společenského postavení majitele a poskytovat luxusní bydlení. Rod Holme toto panství vlastnil od 13. století.\nVěž leží zhruba 1,6 kilometru na východ od vesnice Paull, v prostoru obdélníkového tvaru obehnaném vodním příkopem, jak bylo zvykem sídla chránit ve 13. a 14. století. Pochází však z počátku století patnáctého.\n\nJohn Holme tento majetek zdědil přibližně v roce 1405 a věž měla připomínat jeho sňatek s Elizabeth Wasteneyovou, jak napovídá kombinovaný erb obou rodů na stěně.\nVěž původně neměla stát o samotě, tvořila součást většího středověkého sídla (pravděpodobně postaveného ze dřeva), které stálo v severní části výše zmíněné plochy obehnané příkopem. Měla tři podlaží. V přízemí byla cihlová klenutá místnost s krbem, obytné prostory byly v patrech. Vchodu nechyběla padací mříž, kterou bylo možné spustit, i když záměrem majitele bylo, aby mříž věž spíše zdobila, než chránila.\n\nVěž byla poškozena už kolem roku 1640 za anglické občanské války, kdy ji poničila Cromwellova armáda. V 19. století přestala být obyvatelnou. Místní legenda praví, že v ní straší; zjevuje se tam duch býka, který v roce 1840 vylezl po schodech nahoru a pádem z věže se zabil.\n\nV moderní době je Paull Holme Tower 9 metrů vysoká zřícenina na severním břehu řeky Humber. Jde stále o soukromý majetek.\n\nVěž prošla velkými změnami v roce 1871; z této doby pocházejí okna, vchody; při jejich stavbě už nebyly použity cihly, ale kámen. Bryn Holme ji nechal přestavět na rozhlednu a letní venkovské sídlo. Místnosti však zůstaly velmi tmavé.\n\nOd počátku 20. století věži chyběla střecha a v roce 2010 téměř ležela v ruinách. Organizace English Heritage (Anglické dědictví) označila její stav za velmi špatný. Jde přitom o památkově chráněnou stavbu. Grant z roku 2014 pomohl stavbu stabilizovat. Fotografie ukazuje stav věže během rekonstrukce v srpnu 2017.\n\nNa vnější zdi je zobrazen tento erb.\n\n"}
{"id": "1480123", "url": "https://cs.wikipedia.org/wiki?curid=1480123", "title": "Novik (1900)", "text": "Novik (1900)\n\nNovik byl chráněný křižník postavený pro ruské carské námořnictvo v německých loděnicích. Ve službě byl v letech 1900–1904. Byl potopen v rusko-japonské válce. Po vyzvednutí a opravě jej v letech 1908–1913 provozovalo japonské císařské námořnictvo.\n\nKřižník postavila německá loděnice Schichau v Gdaňsku. Stavba byla zahájena 12. března 1900. Na vodu byl křižník spuštěn 15. srpna 1900 a do služby byl přijat 17. prosince 1901.\n\nKřižník nesl výzbroj šesti 120mm Canetových děl, šesti 47mm kanónů, dvou 37mm kanónů a pěti 381mm torpédometů. Pohonný systém měl výkon 17 800 hp. Skládal se z 12 kotlů Schultz-Thornycroft a trojčinných parních strojů, pohánějících tři lodní šrouby. Ve své době byl velmi rychlý. Nejvyšší rychlost dosahovala 25 uzlů. Dosah byl 3500 námořních mil při rychlosti 10 uzlů.\n\nV japonském námořnictvu křižník sloužil v upravené podobě. Byl vyzbrojen dvěma 120mm kanóny, čtyřmi 76mm kanóny, šesti 47mm kanóny a deseti 37mm kanóny. Obnoven musel být pohonný systém, který tvořilo šest kotlů a parní stroje o výkonu 6000 hp. Rychlost poklesla na 20 uzlů. Dosah křižníku se zvětšil na 5000 námořních mil při rychlosti 10 uzlů.\n\nKřižník \"Novik\" bojoval v rusko-japonské válce. Účastnil se neúspěšného pokusu o únik ruské eskadry z Port Arthuru do Vladivostoku, která 10. srpna 1904 vyústila v ruskou porážku v bitvě ve Žlutém moři. \"Novik\" se po bitvě pokusil do Vladivostoku proniknout na vlastní pěst. Byl vypátrán japonskými křižníky \"Čitose\" a \"Cušima\" a dne 20. srpna 1904 poražen v bitvě u Korsakova. V Korsakovu na jižním okraji Sachalinu nakonec potopila vlastní posádka. Později byl křižník Japonci vyzvednut a opraven loděnicí v Jokosuce. Japonské námořnictvo jej do služby zařadilo v prosinci 1908 jako \"Suzuja\". Vyřadilo jej roku 1913.\n\nV Koskakovu potopení křižníku \"Novik\" připomíná pomník.\n"}
{"id": "1480124", "url": "https://cs.wikipedia.org/wiki?curid=1480124", "title": "Dům čp. 266 (Štramberk)", "text": "Dům čp. 266 (Štramberk)\n\nDům čp. 266 stojí na ulici Dolní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 266 byl postaven na konci 18. století. V roce 1996 byl rekonstruován, přičemž bylo vyměněno větší množství původních dřevěných prvků. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, stojí mezi silnicí Horní a Dolní Bašta. Dispozice je trojdílná se síní, jizbou a komorou. Stavba je roubená z hrubě otesaných kuláčů. Dům je postaven na vysoké omítané kamenné podezdívce, která vyrovnává svahovou nerovnost. Je podsklepen s přístupem z ulice přes přistavěnou garáž. Štítové průčelí je tříosé s kaslíkovými okny, štít je trojúhelníkový svisle bedněný s laťováním, se třemi okny, s kabřincem ve vrcholu a podlomenicí v patě štítu. Na záklopovém prkně je uvedeno datum renovace domu. Střecha je sedlová s vikýřem na západní straně, krytá šindelem. Zadní část přízemí je zděná. V zadní části levé okapové strany je vchod krytý zděným přístavkem.\n\n\n"}
{"id": "1480125", "url": "https://cs.wikipedia.org/wiki?curid=1480125", "title": "Hidejo Noguči", "text": "Hidejo Noguči\n\nHidejo Noguči (野口 英世), rodným jménem Noguči Seisaku (9. listopadu 1876, Inawaširo – 21. května 1928, Akkra) byl japonský bakteriolog. Roku 1911 odhalil původce syfilis, bakterii \"Treponema pallidum\".\n\nVe věku roku a půl si vážně popálil levou ruku a od té doby ji nemohl používat. Vyučil se lékařství v nemocnici Kaijo ve Wakamacu a posléze studoval na soukromé lékařské škole v Tokiu. Poté působil v různých nemocnicích v Tokiu a v Číně. Od roku 1900 působil na Pensylvánské univerzitě ve Filadelfii, od roku 1904 na Rockefeller Institute for Medical Research v New Yorku (dnes Rockefellerova univerzita). Zde učinil svůj největší objev. Roku 1915 se vrátil do Japonska, od roku 1917 však začal cestovat po jižní Americe a Africe a bádal přímo v místech výskytu tropických chorob. Zemřel v Africe, na území dnešní Ghany, když se nakazil žlutou zimnicí, jejíhož původce hledal.\n\nSvé rodné jméno Seisaku odvrhl poté, co si v počátcích své dráhy přečetl povídku o neschopném lékaři stejného jména.\n\n"}
{"id": "1480133", "url": "https://cs.wikipedia.org/wiki?curid=1480133", "title": "Pedro Aguirre Cerda", "text": "Pedro Aguirre Cerda\n\nPedro Aguirre Cerda (6. února 1879 Pocuro – 25. listopadu 1941 Santiago de Chile) byl chilský právník a politik, prezident země v letech 1938 až 1941.\n\nPocházel z rodiny chudých zemědělců baskického původu, byl sedmý z jedenácti dětí a ve věku osmi let přišel o otce. Vystudoval pedagogický ústav v Santiagu. Pracoval jako učitel španělštiny a stál v čele odborové organizace pracovníků ve školství. Díky státnímu stipendiu vystudoval právo a ekonomii na pařížské Sorbonně. V roce 1915 vstoupil do Chilské radikální strany, za kterou byl poslancem, senátorem a po nástupu Artura Alessandriho do funkce prezidenta zasedal ve vládě jako ministr spravedlnosti a poté ministr vnitra. Období vojenských vlád v letech 1924–1925 a 1927–1930 strávil v exilu. Po návratu působil jako advokát a děkan ekonomické fakulty Universidad de Chile, publikoval také návrh zemědělské reformy, což mu vyneslo přezdívku \"Don Tinto\" (narážka na španělské značení pro červené víno „vino tinto“). \n\nV prosince 1938 byl zvolen prezidentem jako kandidát široké levicové koalice nazvané Lidová fronta. Během působení ve funkci usiloval o zlepšení vzdělávacího systému a modernizaci ekonomiky, založil státní úřad pro industrializaci, tzv. CORFO. Přijímal republikánské uprchlíky ze Španělska, prosazoval udělení Nobelovy ceny za literaturu chilské básnířce Gabriele Mistralové. Za jeho vlády však země silně utrpěla katastrofálním zemětřesením v lednu 1939, musel také čelit pokusu generála Ariosta Herrery o vojenský převrat. V roce 1941 mu postupující tuberkulóza znemožnila vykonávat úřad a předal prezidentské pravomoci viceprezidentovi Jerónimu Méndezovi, krátce nato zemřel.\n\nJe po něm pojmenováno jedno z předměstí hlavního města a také Aguirreho průliv mezi Antarktickým poloostrovem a Lemaireovým ostrovem. \n\n"}
{"id": "1480135", "url": "https://cs.wikipedia.org/wiki?curid=1480135", "title": "Clarence Stanley Fisher", "text": "Clarence Stanley Fisher\n\nClarence Stanley Fisher (17. srpna 1876, Filadelfie − 20. července 1941, Jeruzalém) byl americký archeolog.\n\nClarence Stanley Fisher se narodil 17. srpna 1876 ve Filadelfii. Studoval architekturu na Pensylvánské univerzitě. Během první světové války společně s Georgem Reisnerem vedl archeologické výzkumy v Palestině pod záštitou muzea archeologie Pensylvánské univerzity. Po válce se nadále věnoval archeologickým výzkumům na Blízkém východě a roku 1924 získal na Pensylvánské univerzitě čestný doktorát. Roku 1925 byl na Americké univerzitě orientálního výzkumu jmenován profesorem. Zemřel 20. července 1941 v Jeruzalémě.\n"}
{"id": "1480137", "url": "https://cs.wikipedia.org/wiki?curid=1480137", "title": "Ladislav ze Šternberka", "text": "Ladislav ze Šternberka\n\nLadislav ze Šternberka († 18. listopadu 1521) byl český šlechtic z konopišťské větve rodu Šternberků a držitel nejvyšších zemských úřadů. V druhém desetiletí 16. století spolu s Petrem V. z Rožmberka a Zdeňkem Lvem z Rožmitálu tvořil trojici nejmocnějších českých pánů. Řadil se také mezi nejbohatší české šlechtice.\n\nNarodil se jako syn Jaroslava III. ze Šternberka († 1492), zemského hejtmana v Lužici, a jeho manželky Alžběty z Gerova († 1505).\n\nZastával vysoké zemské úřady. V letech 1508–1510 byl nejvyšším zemským komorníkem a od roku 1510 do své smrti nejvyšším kancléřem Českého království. Získal si důvěru krále Vladislav II. Jagellonského i jeho syna Ludvíka.\n\nByl pověřován důležitými státními úkoly. V roce 1515 v Prešpurku a Vídni vyjednával s císařem Maxmiliánem I. Habsburským (císařem 1493–1515). Rokovalo se o věčném míru mezi Uherským a Českým královstvím na jedné straně a habsburskými zeměmi na straně druhé. Především se však dojednal dvojnásobný sňatek mezi Jagellonci a Habsburky. Ludvík Jagellonský si měl vzít Marii Habsburskou a Anna Jagellonská si měla vzít jednoho z Maxmiliánových vnuků. Protože churavějící Vladislav II. trvale sídlil v Budíně, byl posléze Ladislav ze Šternberka jmenován nejvyšším správcem Českého království v králově nepřítomnosti a poručníkem následníka trůnu Ludvíka a jeho sestry Anny pro případ, že král zemře před jejich dosažení plnoletosti.\n\nV roce 1519 zemřel císař Maxmilián I. Korunovaný český král Ludvík, který držel kurfiřtský hlas, se nemohl nové volby zúčastnil, protože nebyl plnoletý. Na volebním sněmu ho tedy zastupoval Ladislav ze Šternberka, který měl také pověření Českého zemského sněmu. Hlas odevzdal španělskému králi Karlu V.\n\nZemřel na mor 18. listopadu 1521 a pochován byl v kostele Nanebevzetí Panny Marie u františkánského kláštera v Bechyni, o jehož znovuvybudování se zasloužil. Jeho náhrobní deska se dochovala. Protože nezanechal potomky, hlavou konopišťské větve rodu se stal jeho bratr Jan II. ze Šternberka († 1528).\n\nPatřil k nejbohatším českým šlechticům. V roce 1505 se společně s bratrem Janem II. ze Šternberka umístil v žebříčku nejbohatších šlechticů na desátém místě. Tehdy probíhala válka proti odbojným Šlikům a žebříček byl sestaven podle rozpisu vojenské povinnosti, která byla urozeným stanovena na základě odhadu majetku.\nSpolečně s bratrem Janem II. vlastnil panství Bechyně. Dále v lednu 1511 on a Zdeněk Lev z Rožmitálu od krále získali příslib společného držení Ratibořského knížectví, kdyby tamější knížata vymřela. Toho se však nedočkal. Sporná byla i doživotní držba panství kláštera Hradiska, kterou král na jaře 1511 připsal Ladislavovi. Na panství mělo právoplatný nárok město Olomouc, ohradilo se, ale Ladislav si zboží udržel až do své smrti.\n\nPodporoval produkci bohatě iluminovaných rukopisů, které pro něj vytvořili mimo jiné Jakub z Olomouce nebo Jiljí z Ratboře. Některé se zachovaly na tyrolském zámku Ambras a v knihovnách Valdštejnů a Černínů.\n\nV roce 1520 se oženil s Annou z Hradce (* asi 1497 – po 5. říjnu 1570), dcerou Jindřicha IV. z Hradce, (1442–1507) a jeho čtvrté manželky Anny Kateřiny z Minstrberka. Manželství zůstalo bezdětné. Anna už byla v době sňatku vdovou, poprvé se provdala za Hynka Bočka z Kunštátu († 1518), po smrti Ladislava ze Šternberka se provdala ještě potřetí za Jindřicha VII. z Rožmberka (1496–1526).\n\n"}
{"id": "1480141", "url": "https://cs.wikipedia.org/wiki?curid=1480141", "title": "Dům čp. 272 (Štramberk)", "text": "Dům čp. 272 (Štramberk)\n\nDům čp. 272 stojí na ulici Dolní Bašta ve Štramberku v okrese Nový Jičín. Roubené domy byly postaveny na konci 18. století. Byly zapsány do Ústředního seznamu kulturních památek ČR před rokem 1988 a jsou součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nDvojice původně roubených domů čp. 272 postavených na konci 18. století. Větší dům byl ve třicátých letech 20. století celkově přestavěn. Menší dům, výměnek s vlastním čp. 1011, nazýván \"Jericho\", byl rekonstruován na konci 20. století. Objekty jsou příkladem původní předměstské zástavby ve Štramberku.\n\nV domě byli v roce 1944 objeveni dva štramberští odbojáři Jan Najvar a Jan Syrek. Majitelka domu Františka Hyklová byla zatčena a popravena v Osvětimi. Na jejich památku je postaven Pomník umučeným na místním hřbitově.\n\nHorní dům je z části zděný, orientovaný okapovou stranou souběžně s ulicí Horní Bašta. Dispozice je dvoudílná o síni a jizbě se vchodem ve štítové straně. Je postaven na omítané kamenné podezdívce, která vyrovnává svahovou nerovnost. Západní štít navazoval na sousední stavbu. Východní štít je svisle bedněný s výzorníkem a podlomenicí v patě štítu. Je rouben z otesaných kuláčů. Při rekonstrukci byla k jižní straně přistavěna zděná část.\n\nMenší dům je přízemní roubená stavba na obdélném půdorysu, stojí u silnice Dolní Bašta. Dispozice je dvojdílná se síní a jizbou. Stavba je roubená z kuláčů. Dům je postaven na vysoké omítané kamenné podezdívce, která vyrovnává svahovou nerovnost. Průčelí otočené k ulici je jednoosé s kaslíkovým oknem. Střecha je albová, krytá šindelem. Zadní část přízemí je zděná. V zadní části levé okapové strany je vchod krytý zděným přístavkem.\n\n\n"}
{"id": "1480142", "url": "https://cs.wikipedia.org/wiki?curid=1480142", "title": "Karel Havlíček (ekonom)", "text": "Karel Havlíček (ekonom)\n\nKarel Havlíček (* 16. srpna 1969 České Budějovice) je český podnikatel, ekonom a propagátor malého a středního podnikání, inovací a technologií. V letech 2013 až 2019 působil jako předseda představenstva Asociace malých a středních podniků a živnostníků ČR. Na konci dubna 2019 se stal ministrem průmyslu a obchodu ČR ve druhé Babišově vládě jako nestraník za hnutí ANO 2011, zároveň zastává post místopředsedy této vlády. V lednu 2020 byl navíc pověřen i řízením Ministerstva dopravy ČR.\n\nVystudoval obor pozemní stavby na Stavební fakultě Českého vysokého učení technického v Praze. Promoval v roce 1992 a získal titul inženýra, v roce 1998 pak získal titul MBA na PIBS při Manchester Metropolitan University. Doktorské studium oboru ekonomika a management dokončil v roce 2004 na Fakultě podnikohospodářské Vysoké školy ekonomické v Praze (získal titul Ph.D.), kde se rovněž na Fakultě financí a účetnictví v roce 2014 habilitoval na docenta.\n\nKarel Havlíček je ženatý a má dvě děti. Ve volném čase se věnuje rodině a je velkým fanouškem rockové a folkové hudby, o níž příležitostně píše články. Hovoří anglicky, německy, rusky a částečně španělsky, francouzsky a čínsky.\n\nV letech 1991 až 2001 byl ředitelem firmy Elcom. Následně v letech 2001 až 2007 pracoval na pozici obchodního ředitele firmy Sindat; v roce 2007 se stal jejím generálním ředitelem a od roku 2015 byl jejím majoritním vlastníkem s podílem 58 %, a to prostřednictvím firmy F-Comp. Skupina Sindat Group se zaměřuje především na textilní průmysl. Před nástupem na vládní pozice na jaře 2019 odešel z funkce jednatele ve společnostech Sindat a SinBio a z dozorčí rady Tylexu Letovice.\n\nOd roku 2010 zastával pozici předsedy představenstva Asociace malých a středních podniků a živnostníků ČR, kterou v roce 2000 spoluzakládal. Od roku 2014 je členem vládní Rady pro výzkum, vývoj a inovace a od roku 2018 je jejím místopředsedou. Zasedal v minulosti dále ve vládní Radě pro veřejné investování, Podnikatelské radě, Řídícím výboru pro implementaci Exportní strategie ČR nebo v poradních výborech CzechInvest a CzechTrade. S nástupem do vládní pozice odstoupil v dubnu 2019 z funkce předsedy představenstva AMSP ČR a odešel rovněž ze všech dalších funkcí v asociaci. Zůstal v pozici místopředsedy RVVI, dále předsedá Radě pro energetickou a surovinovou koncepci, Podnikatelské radě, je členem Rady pro veřejné investování a zasedá v Radě hospodářské a sociální dohody, tzv. tripartitě.\n\nJe spjat s Vysokou školou finanční a správní, kde vedl Fakultu ekonomických studií a garantuje studijní program Ekonomika a management. Na téma malých a středních podniků napsal několik odborných knih, řadu vysokoškolských skript a publikoval v tuzemsku i zahraničí desítky recenzovaných článků. Je autorem modelu řízení malých a středních firem na bázi M-C, který dlouhodobě rozvíjí a uvádí do praxe. Je hlavním autorem a koordinátorem autorského týmu Inovační strategie ČR – “Czech Republic: The Country For The Future”, je členem věděcké rady VŠFS.\n\nVe svém výzkumu se soustředil na úlohu malých a středních podniků v evropské i národní ekonomice a na nové zdroje a přístupy ve financování podniků. S nástupem do vlády odstoupil z pozice děkana fakulty ekonomických studií VŠFS.\n\nDne 10. dubna 2019 oznámil premiér Andrej Babiš, že ho navrhuje do funkce ministra průmyslu a obchodu ČR. Prezident Miloš Zeman ho následně dne 30. dubna 2019 do této funkce skutečně jmenoval, v úřadu tak vystřídal Martu Novákovou. Zároveň se stal místopředsedou druhé vlády Andreje Babiše pro hospodářství.\n\nDne 20. ledna 2020 oznámil premiér Andrej Babiš, že má Havlíček nahradit Vladimíra Kremlíka ve funkci ministra dopravy ČR, poté co Babiš oznámil Kremlíkovo skončení ve vládě. Podle Andreje Babiše nemá jít o dočasné řízení, nýbrž trvalé, tudíž má Havlíček vést dva resorty. Řízením Ministerstva dopravy ČR byl pověřen s účinností ode dne 24. ledna 2020.\n\nMěsíčník \"Reportér\" v červnu 2019 poukázal v článku „Insolvence, dotace, kmenové buňky. Obchody pana ministra“ na sporné podnikání Karla Havlíčka v minulosti, které vyvolává pochyby. V 90. letech začal podnikat v obchodu s elektronikou, pracoval ve firmě ElCom, kde později působil jako jednatel. Společnost ElCom skončila v březnu 2003 v konkurzu, který bývalí obchodní partneři označují za připravený podraz. V insolvenčním řízení skončil také výrobce umělého kamene Technistone, tehdy největší firma skupiny Sindat, kde Havlíček od roku 2007 působil jako generální ředitel. Firma Technistone na sebe roce 2010 podala návrh na insolvenční řízení zároveň s žádostí o reorganizaci, která byla úspěšná, ale již s jinými investory než skupinou Sindat.\n\nPoté Karel Havlíček se skupinou Sindat investoval do holdingu SinBio zabývajícího kmenovými buňkami a biomedicínou. Holding v roce 2012 získal státní souhlas ke klinické studii a použití kmenových buněk u pacientů trpících amyotrofickou laterální sklerózou. Jako lékařská autorita vystupovala v této studii profesorka Eva Syková. Ze zákona jsou studie pro testované pacienty zdarma, ale pacienti obvykle platili sto padesát tisíc za jednu dávku buněk. Formálně šlo ovšem o „dar“. Účinnost léčby se neobjevila. pacienti vyléčeni nebyli. Vedení akademie věd, v jejímž objektu firmy holdingu SinBio prováděly studie, si nechal provést kontrolu za období od roku 2013 do počátku roku 2016. Na jejím základě pak vedení akademie konstatovalo, že Eva Syková manažersky i eticky selhala stejně jako někteří její kolegové. Podle této zprávy jednali spíš v zájmu soukromé firmy než veřejné instituce a zapříčinili postupné ovládnutí Bioinovy soukromými investory. Zpráva také uvádí, že firmy spojené s Karlem Havlíčkem zase například využívaly velmi drahé čisté prostory, ale platily za standardní, nebo že některé drahé přístroje nakupoval ústav, ale využívala Bioinova. Kauza vešla ve známost také díky pořadu Reportéři ČT \"Obchod s nadějí\".\n\n\n"}
{"id": "1480147", "url": "https://cs.wikipedia.org/wiki?curid=1480147", "title": "Jan Medicejský (1421-1463)", "text": "Jan Medicejský (1421-1463)\n\nJan Medicejský ( \"Giovanni di Cosimo de' Medici\", 3. července 1421, Florencie – 23. září 1463, Florencie) byl florentský bankéř, milovník hudby a výtvarného umění, mecenáš mnoha umělců.\n\nNarodil se jako druhorozený syn Cosima Medicejského a Contessiny, dcery Alessandra de Bardi. Na rozdíl od staršího bratra Petra se těšil dobrému zdraví a otec předpokládal, že se stane jeho nástupcem. Roku 1438 mu svěřil řízení pobočky rodinné banky ve Ferraře, ale zřejmě nebyl příliš nadšen jeho způsobem vedení, protože najal ještě Francesca Sassetiho. Roku 1454 se Jan stal priorem a poté vyslancem u kurie v Římě.\n\nKromě světských požitků v podobě žen a dobrého jídla, měl rád hudbu a malířství. Zaměstnával mnohé umělce, kteří pracovali na výzdobě rodinného paláce. Pracoval pro něj Donatello, Filippo Lippi a Domenico Veneziano. Od Michelozza si nechal postavit vilu ve Fiesole. Zemřel na srdeční záchvat v září 1463, čímž způsobil otci neskonalý zármutek a byl pohřben v bazilice sv. Vavřince. Nemocemi sužovaný bratr Piero jej následoval roku 1469 a Lorenzo jim oběma nechal zhotovit honosný náhrobek od Verrochia.\n\nJan je společně s rodinnými příslušníky zachycen na Botticeliho obraze Klanění tří králů a na fresce Průvod Tří králů v Kapli sv. Tří králů v Palazzo Medici Riccardi od Gozzoliho. Jeho busta je dílem Mina de Fiesole.\n"}
{"id": "1480150", "url": "https://cs.wikipedia.org/wiki?curid=1480150", "title": "Kachol lavan", "text": "Kachol lavan\n\nKachol lavan ( , doslova \"Modrobílá\") je izraelská politická strana, respektive aliance dvou politických subjektů, Chosen le-Jisra'el a Ješ atid, založená v únoru 2019 pro účely společné kandidatury v izraelských parlamentních volbách.\n\nPočátkem roku 2019 se na izraelské politické scéně rozběhlo přeskupování sil před volbami, vypsanými na 9. dubna 2019. O přízeň voličů se ucházely i dva politické subjekty s podobným politickým zaměřením: Chosen le-Jisra'el, kterou založil v prosinci 2018 bývalý náčelník Generálního štábu izraelské armády Binjamin Ganc, a Ješ atid, které předsedá bývalý novinář Ja'ir Lapid.\nVzhledem k trvající dominanci pravicové strany Likud premiéra Benjamina Netanjahua a Likudem vedeného pravicového bloku v předvolebních průzkumech, rostl mezi voliči tlak na to, aby se dvě centristické opoziční strany spojily. Průzkumy naznačovaly, že v takovém případě by sjednocený opoziční blok mohl získat víc hlasů než Likud.\n\nKoncem února, těsně před vypršením lhůty pro podání kandidátních listin, skutečně došlo k fúzi a byla oznámena nová volební aliance, nazvaná Kachol lavan (\"Modrobílá\", podle barev na izraelské vlajce). Lídrem se stal Binjamin Ganc. Na druhém místě stanul Ja'ir Lapid. Součástí dohody bylo i to, že v případě volebního úspěchu se Ganc stane na dva a půl roku předsedou vlády, zatímco Lapid bude ministrem zahraničních věcí, načež vystřídá Gance na premiérském postu. Kromě předsedů dvou původních stran ještě přední místa na kandidátce zaujali dva bývalí náčelníci generálního štábu, Moše Ja'alon, který se již o několik měsíců předtím spojil svou malou politickou stranu Telem s Benny Gancem, a Gabi Aškenazi, který svůj vstup do politiky podmiňoval právě tím, že Ganc a Lapid docílí dohody o společném postupu.\n\nIhned po ohlášení svého vzniku v únoru 2019 se Kachol lavan dostala do čela volebních preferencí, v průběhu března 2019 se ovšem její náskok na stranu Likud postupně snižoval. Většina průzkumů zároveň nadále uváděla, že většinu v novém Knesetu bude mít pravicový blok.\n\nKachol lavan se definuje jako centristická politická síla. Neodmítá případnou povolební spolupráci s pravicí, ale odmítá se účastnit na vládě s Benjaminem Netanjahuem.\n\n\n"}
{"id": "1480153", "url": "https://cs.wikipedia.org/wiki?curid=1480153", "title": "Jednotní – alternativa pro patrioty", "text": "Jednotní – alternativa pro patrioty\n\nJednotní – alternativa pro patrioty (založeno jako Jednotní Alternativa pro Patrioty) je politické hnutí založené bývalými členy hnutí Svoboda a přímá demokracie – Tomio Okamura z Moravskoslezského kraje (z nichž jsou tři poslanci České republiky), kteří z hnutí odešli kvůli ideovým rozchodům s vedením.\n\nHnutí bylo zaregistrováno 15. března 2019. O několik týdnů později při ustanovující konferenci hnutí byla Lubomíru Volnému nabídnuta pozice předsedy, kterou přijal. Hnutí mělo podle Volného ambice účastnit se voleb do Evropského parlamentu jako sjednotitel patriotických hnutí v Česku. Dále také uvedl, že chce, aby bylo hnutí při prosazování svých cílů a postojů důslednější než SPD.\n\nVzniku hnutí předcházela série událostí týkající se sporu mezi předsedou SPD Tomiem Okamurou a členy moravskoslezské organizace SPD, kteří usnesením krajské konference a ústy Lubomíra Volného požadovali refinancování krajských organizací (reakce na pražskou komunální kampaň, na kterou vedení vyčlenilo 10 milionů Kč a která získala pro hnutí pouhé dva zastupitele, zatímco Moravskoslezský kraj s kampaní, na kterou vedení vyčlenilo 450 tisíc Kč (získal 52 zastupitelů), demokratizaci stanov (aby bylo zabráněno dalšímu neefektivnímu nakládání s financemi hnutí) a demokratické primárky pro volby do europarlamentu, které nakonec neproběhly. Kandidát MSK byl dosazen republikovým vedením bez souhlasu řádných členů kraje. Na to Okamura reagoval rozpuštěním moravskoslezské buňky, v jejímž čele stál právě Volný. Lubomír Volný nakonec z SPD vystoupil poté, co nové vedení moravskoslezské organizace SPD začalo spolupracovat s vyloučeným členem SPD Milanem Kuchárem, který na internetu sdílel fotky Adolfa Hitlera s nápisem \"Cikáni do sprch\". Ze stejného důvodu vystoupili i poslanci Marian Bojko a Ivana Nevludová.\n"}
{"id": "1480157", "url": "https://cs.wikipedia.org/wiki?curid=1480157", "title": "Teorie konfliktů", "text": "Teorie konfliktů\n\nTeorie konfliktu jsou rozmanité sociologické a sociálně-psychologické teorie, které se snaží porozumět společnosti zkoumáním konfliktů, jež v ní působí. Vycházejí z předpokladu, že společnost je nějak strukturována, a tedy také rozdělena, a že v ní existují nerovnosti. Zabývá se otázkami zájmů jednotlivých skupin a jejich střetů, nerovnosti a společenské moci (panství či vlády), stupni násilí při řešení konfliktů případně i možností ukončování konfliktů. Určité skupiny mají ze stávajícího společenského uspořádání větší prospěch než jiné. Teorie založené na konfliktu ve společnosti zkoumají napětí a vztahy mezi vládnoucími (dominantními) a ovládanými (znevýhodněnými) skupinami ve společnosti. Zkoumají úlohu institucí a organizací, fungování společenských sil a mechanismů a vztahy řízení či kontroly. Tyto skupiny však nemusí být chápány pouze jako společenské třídy, může se jednat i o skupiny rasové, názorové a náboženské či o politické frakce.\n\nSociální konflikt může mít různé podoby a různé cíle, například materiální zdroje a bohatství, společenské postavení či moc (vládu), Z hlediska míry násilí lze rozlišovat nepřátelství (antagonismus), soupeření a soutěž s pravidly (konkurence). Pro regulované konkurenční prostředí je charakteristický nenásilný konflikt, jehož projevy jsou regulovány pravidly, která společnost uznává. Trhy zahrnují konkurenci regulovanou i neregulovanou. Jiné konflikty mohou být násilné, kde žádná pravidla neplatí, jen síla, prostředky a odhodlanost, ironicky zvané \"právo silnějšího\".\n\nZ historie, zejména z historie Evropy, známe proměny různých aspektů konfliktu - předmětu, konfliktních skupin, míry násilí atd. V různých etapách vývoje řešily evropské společností jako své nejdůležitější problémy odlišné předměty konfliktů. Tato skutečnost se odráží i v teoriích konfliktů autorů, kteří psali o konfliktu v různých etapách společenského vývoje.\n\nTeorii konfliktů inspirovala dialektika německého filosofa Georga W. F. Hegela. Duchovní vývoj lidstva probíhá podle něho jako konflikt teze a antiteze, který je překonán syntézou, jež se tak stává novou tezí. Toto spekulativní schéma Hegel ilustroval slavným příkladem konfliktu mezi pánem a rabem (otrokem) ve svém raném díle \"Fenomenologie ducha\" (1807). Pán se stává pánem tím, že svému protivníkovi neustoupí, kdežto otrokem se stává ten, který se bojí nebezpečí a smrti (teze). Otrok svému pánovi sice slouží, ten se ovšem stává na něm závislým (antiteze) a nakonec (syntéza) otrok zvítězí.\n\nZa zakladatele teorie společnosti jako konfliktu se pokládá německý publicista a filosof Karl Marx, který už v Komunistickém manifestu (1848) Hegelovo schéma podle vlastních slov „postavil z hlavy na nohy“. Vzal za základ ekonomistický výklad lidských dějin, jimiž se táhne konflikt mezi pánem a otrokem, cechovním moistrem a tovaryšem, kapitalistou a dělníkem. Od starověku jsou tak evropské společnosti rozděleny na dvě hlavní a antagonistické (nepřátelské) společenské třídy, z nichž jedna vlastní výrobní prostředky (půdu, stroje, zařízení), kdežto druhá se musí živit prací na jeho majetku. Rozdíl mezi výrobními náklady (cena surovin a mzda dělníka) a příjmem kapitalisty z prodeje výrobků čili „nadhodnota“ tvoří bezpracný zisk kapitalisty, čímž je dělník vykořisťován. Když se tomu začne bránit, vzniká třídní boj, který vede k revoluci a k vítězství dělníků, jež tento tisíciletý konflikt definitivně zruší.\n\nV 19. a ve 20. století se sociologičtí teoretici zabývali teorií konfliktu ve společnosti, ovšem na širším základě než Marx. Pochopili, že „výrobní vztahy“ jsou rozhodující až v Evropě 19. století, kdežto dříve a v jiných částech světa se základní konflikty týkaly jiných témat. Ostatně i vývoj v Evropě ukázal, že například vztahy náboženské nebo národní mohou být i zde důležitější než solidarita společenských tříd.\n\nNěmecký sociolog Georg Simmel patřil k menšinovému proudu, který se zajímal o fungování sociálního života, nikoli o to, co je jeho předmětem. Nahlížel na konflikt z hlediska forem interakce, které popsal ve svém eseji \"Význam množství v sociálním světě\". Hlavní rozdíl tkví podle Simmelových úvah v tom, zda se konflikt děje mezi \"dvěma\" či \"třemi\" účastníky, popř. \"skupinou.\" Konflikt dvou účastníků zaniká, když jej jeden účastník přeruší, když z něho zmizí. Při třech účastnících se často stává, že mezi dvěma z účastníků vzniknou intenzivnější vztahy a kooperace jako aliance ve společném zájmu proti osamocenému třetímu.\n\nJako ilustrace může sloužit manželství s jedním dítětem, které má v jistém věku sklon silně se sblížit s rodičem opačného pohlaví, kdežto rodiče stejného pohlaví chápe jako soupeře (viz oidipovský či Elektřin komplex). Skupinový konflikt Simmel popisoval nejčastěji na \"konfliktu tří stran.\" Situace je zde podobná – také vztah tří subjektů totiž může vytvářet nevyrovnané situace, tzv. \"přesilové hry\". Dvoučlenné koalice se však mohou postupem času rozrušit či změnit, díky novým výsledkům a skutečnostem. Menšinová třetí strana může postupovat strategicky a snažit se např. rozbíjet vztahy dvoučlenné koalice. Rozbitím staré koalice potom vznikají koalice nové, které generují nové výsledky a skutečnosti. Do konfliktů mezi koalicemi může zasáhnout nezávislá strana, \"mediátor\", který bude fungovat jako rozhodčí nebo prostředník. Simmel tuto skutečnost ilustroval např. v mezinárodním právu a přípravě mírových smluv.\n\nMezi další sociology, kteří rozvíjeli teorii konfliktu, patří L. Coser, R. Dahrendorf, Shmuel Eisenstadt, D. Lockwood, Kenneth E. Boulding, Ch. W. Mills a I. Wallerstein.\n\nKapitalistická společnost se vyvinula do společnosti postkapitalistické a změnami ve společnosti se změnila i role konfliktu. Snížila se násilnost a intenzita konfliktů, což lze považovat za výsledek institucionalizace vzestupné sociální mobility, a absolutní deprivace se také měnila v deprivaci relativní. Konflikty je v této době možné více regulovat. Společnosti rozhodují demokratickým způsobem, a všichni členové společnosti, účastnící se konfliktu, mají relativně stejnou šanci na získání svých cílů. Průmysl již není hlavním zdrojem obživy, nicméně lze ve společnosti stále pozorovat různé kvazi-skupiny a zájmové skupiny, což naznačuje existenci jistých tříd a třídních společností.\n\nKarel Marx v Komunistickém manifestu popisuje dvě trvale nepřátelské společenské třídy, třídu vlastníků výrobních prostředků a třídu dělníků, kteří vstupují do zaměstnání za mzdu. Když si dělníci začnou uvědomovat, že jsou vykořisťováni a přitom mají stejné zájmy, začnou se organizovat, což podle Marxe vede nakonec k násilnému vzbouření proti vykořisťovatelům.\n\nMarxistická analýza společnosti rozlišuje dvě hlavní skupiny:\n\nNejrůznější společenské instituce, jako je například forma státního zřízení a politický režim, jsou prostředky moci vládnoucí třídy a slouží k prosazení jejích zájmů. Marx se domníval, že moderní společnost prošla vývojem ve čtyřech historických období: společnosti prvobytně-pospolné, antické, feudální a kapitalistické. Jen prvobytně-pospolná společnost, reprezentovaná prehistorickými společnostmi, je společností beztřídní. Dále jsou již všechny společnosti stratifikovány do dvou hlavních majetkových tříd – pán a jeho otrok v otrokářské společnosti, šlechta a poddaní ve feudální společnosti, kapitalisté a dělníci ve společnosti kapitalistické.\n\nMax Weber definuje moderní společenskou třídu ekonomicky. Podle něj se společnost rozvrstvuje v podmínkách tržního hospodářství, ve kterých se jedinci snaží o ekonomický prospěch. Definuje společenskou třídu jako skupinu jedinců sdílejících podobnou pozici v rámci tržní ekonomiky, to znamená podobně velký příjem případně mzdu. Ti, kteří sdílejí třídní příslušnost, sdílejí i množství životních příležitostí. Jejich ekonomická situace přímo ovlivňuje jejich šance na získání statků, které jsou v jejich společnosti považovány za žádoucí.\n\nBouldingova teorie konfliktu, zveřejněná v roce 1963 v knize \"Conflict and Defense. A General Theory,\" je založena na teorii her a vyjádřena či argumentačně podpořena prostředky matematiky a logiky. Teorie her vidí aktéry konfliktu jako racionálně jednající hráče orientované na zisk. Vedle peněz může být ziskem jakýkoli jiný užitek. Boulding tvrdí, že všechny konflikty mají společného jmenovatele, proto je nutné vypracovat obecnou teorii. Konflikty operují následujícím pojmovým schématem:\nObecné principy konfliktu je možno aplikovat na konflikty v ekonomické, průmyslové, mezinárodní, ideologické či etické oblasti. Do konfliktu se dostávají individua i skupiny. Skupiny zapojené do konfliktu však ihned vytvářejí organizační struktury, a tak se reálným předmětem analýz stávají konflikty mezi individui, mezi individuem a organizací nebo mezi organizacemi. Konflikt může vypuknout, jen když rozhodnutí každé ze stran významně negativně ovlivní druhou stranu. Mezi organizacemi, které se významně vzájemně neovlivňují, neprobíhá soutěž, a proto mezi nimi nemůže existovat ani konflikt. Organizace, které se vzájemně neovlivňují, nemohou být v konfliktu.\n\nBoulding klade důraz na následnost fází konfliktu. Každý konflikt prochází životním cyklem, jímž je zrod, rozvoj a ukončení konfliktu, ke kterému dojde porážkou jedné ze stran nebo procedurálním řešením konfliktu (usmíření, kompromis nebo rozhodnutí třetí strany). Usmíření nepřátelských stran je nejméně probádaný aspekt našeho vědomí o konfliktu. Závisí na struktuře hodnot konfliktních stran. Podle Bouldinga spočívá naděje lidstva na lepší budoucnost v porozumění procesům ukončování konfliktů a v možnostech jejich řízení. \n\nLewis Coser rozvíjel Simmelův pohled na konflikt a tvrdil, že konflikt je běžně funkcionalistický v plurálním komplexu společností. Zastával názor, že existují křížové konflikty, ve kterých účastník představuje spojence v jednom konfliktu, v dalším je však protivníkem pro dalšího účastníka. Komplexní společnosti vyznačující se pluralitou zájmů a konfliktů vytvářejí vyrovnávací systém, který předchází nestabilitě.\n\nCharles Wright Mills se věnoval rozborům tříd a konfliktů mezi nimi. Přestože nebyl marxistou, byl proti strukturnímu funkcionalismu a imperialistické produkci. Tento pohled na svět odráží i jeho dílo.\nJeho přičiněním se rozšířil pojem „bílé límečky“, tzv. nová střední třída – zaměstnanci, kteří vykonávají duševní práci (patří sem vědci, odborníci, technokrati i manažeři) a získávají za ni větší finanční odměny a uznání než tzv. límečky modré, tedy dělníci. Z těchto bílých límečků se ovšem často stávají „veselí roboti“ – moderní lidé, kteří jsou manipulováni, ztrácejí kontrolu nad svým životem a dělají rutinní, nudnou práci a přesto jsou šťastní, což Mills pokládá za hrozné.\n\nV rozboru tříd dále pokračoval kritikou společenské elity Spojených států 20. století (generálů, celebrit, politiků a boháčů) a jejich vlivu na celou společnost. Rozdělil jejich moc na tři základní složky: ekonomickou, politickou a vojenskou. Mocenská síla elity spočívá v tom, že jednotliví členové mezi sebou udržují osobní vztahy a mají i podobný původ, proto dochází k dohodám a změnám postů napříč jednotlivými mocenskými složkami. Elitářské působení způsobuje, že se zbytek společnosti stává pasivním, nemá politickou ani společenskou sílu a tím přichází o svou svobodu. Mills zde přichází k zásadní myšlence – pouze bohatí lidé, kteří nemusí přemýšlet o penězích, jsou svobodní. Kritiku vyvolených rozvíjel i dále v návaznosti na Studenou válku - viděl v nejvyšších příčkách společnosti příčinu potenciální Třetí světové války, tentokrát nukleární.\n\nNa konci 50. let přišel s pojmem sociální imaginace. Ve stejnojmenné knize rozebírá nejen svůj pohled na společnost, která představuje konflikt velkých strukturálních otázek (problémy třídy, moci nebo ideologie) a každodenních problémů jednotlivců. Zároveň kritizuje sociologii, která by dle jeho slov měla začít učit chápat jedince a posunout se tak z obecné roviny zkoumání – to samé platí pro jedince samotného.\n\nJedním z teoretiků konfliktu, kteří vystoupili ve víru 60. let byl také izraelský historický sociolog Shmuel Eisenstadt. Eisenstadt tvrdí, že nové politické systémy vznikaly, když vládci začali sledovat své subjektivní zájmy, místo aby přijímali tradiční hodnoty a cíle. Svou myšlenku rozpracoval v díle \"The Political Systems of Empires,\" která vyšla v r. 1963. Zde se zabýval výzkumem preindustriálních společenství a byrokratických říší v historii, jako byl např. Egypt, Čína nebo Řím. Podle Eisenstadta konflikt spočívá v trojstrannosti struktury společnosti: o moc bojuje \"centrální vláda, tradiční skupiny (majitelé půdy)\" a \"nové skupiny\" (zemědělské či náboženské). Prakticky potom může nastat konflikt mezi novými skupinami a panovníkem, neboť nová uskupení mají často tendenci vzdorovat síle panovníka a centrální byrokracii. Další konflikt poté Eisenstadt vidí v korupčním jednání samotného panovníka, který často slepě sleduje vlastní zájmy. Tyto konflikty a jejich povaha potom stimuluje společnost k posunu a vytváří tlak na změnu uspořádání. Právě onen tlak je podle Eisenstadta příčinou vzniku moderních států, které lze popsat jako takové, kde společnost má blízko k politice. Sám Eisenstadt potom rozlišil dva typy moderního státu - 1) totalitární a despotický a 2) demokratický, kde se skupiny podílejí na fungování státu. Eisenstadtovo pojetí konfliktu tedy není pouze otázkou subsystémů (např.: rodina), ale celé společnosti.\n\nObčanská práva byla a jsou jednou ze strategických změn moderního světa. Autor se však domnívá, že práva žen a menšin zůstávají stále neuznaná. Také chudoba a dlouhodobá nezaměstnanost jsou současnými problémy občanské společnosti a zdá se, že staré prostředky sociálního státu se s nimi nedokáží vypořádat. Jako nový jev po 11. září 2011 uvádí strach ze svobody, kterou lidé postupně nabývali. Jakési antiosvícenství, které člověka zbaví utrpení volby.\n\nRalf Dahrendorf zastával názor, že třída jako aktér otevřených politických konfliktů založených na sociálním postavení a zahrnující velké množství lidí je moderním jevem. Domníval se, že není žádná kapitalistická ani demokratická společnost. Samotná moderní společnost je pojem, který se těžko přesně chápe. Moderní sociální konflikt ztratil některé z absolutních kvalit historického dělení. (Absolutní se ještě stále zdá být typický pohyb od statusu ke smlouvě. To si myslel již Henry Maine, když napsal roku 1861 \"Ancient Law\".) Konflikt se též změnil na proměnlivější. Cesta od statusu ke smlouvě byla i cestou od statusu ke třídě. Revoluce, ať už politicko-sociální (jakou byl například pád Bastily v roce 1789) či politicko-ekonomická (bolševici v roce 1917), není primárně způsobena tlakem nejchudších tříd (jak předpokládal Marx), ale oslabením těch, kdo jsou u moci. Podstatný hybný moment změny posledních dvou století je rozšíření občanských práv na nové rozměry společenského postavení. Prohlubováním demokracie vzniká možnost volit politické strany. S nimi spojený boj o moc/autoritu nevytváří pouze nerovnost ve společnosti, ale je rovněž zárodkem pro spory či konflikt.\n\nS moderními revolucemi se kvalita konfliktu změnila. V důsledku toho se do nich zapojilo velké množství lidí a viditelné konflikty se staly motivační silou změny. Třídní konflikt tak vstoupil na scénu. Předmětem těchto sporů jsou tzv. životní šance, zejména jejich nerovné rozdělení. Moderní sociální konflikt se už netýká odstraňování rozdílů, týká se útočení na nerovnosti, které omezují občanskou účast pomocí společenských, ekonomických či politických nástrojů. Tyto nerovnosti mohou tedy být dány nedostatečným vzděláním, horším sociálním postavením apod.\n\nDavid Lockwood se zabýval argumentací teoretiků konfliktu z odlišného pohledu. Postihl myšlenku, ve které Parsons ve své teorii vynechal nefunkční integraci, tedy prostor, kde může dojít ke konfliktu. Právě prostor nefunkční integrace může poskytnout možnosti projevit zájmy, které ale mohou být protichůdné. Protichůdné zájmy vedou k rozporům, které mohou, ale nemusí být vyřešeny normativním řádem. Podle Lockwooda by sociologie měla zkoumat povahu konfliktu ve dvou odlišných, ale úzce spolupracujících rovinách: 1)\"sociální integrace \"(normativní procesy) 2) \"systémová integrace \" (materiální procesy). \n\nImmanuel Wallerstein nahlíží na světovou ekonomiku jako na celistvý systém, v němž stojí a získávají silnější postavení základní ekonomické faktory a nad ideologií v globální politice. V jeho teoriích lze najít inspiraci od K. Marxe – kontrast mezi kapitálem a pracovní silou, pohled na vývoj světové ekonomiky – od fází feudalismu a kapitalismu a například hromadění kapitálu.\n\n"}
{"id": "1480161", "url": "https://cs.wikipedia.org/wiki?curid=1480161", "title": "Dům čp. 274 (Štramberk)", "text": "Dům čp. 274 (Štramberk)\n\nDům čp. 274 stojí na ulici Horní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 274 byl postaven na konci 18. století. Při rekonstrukci objektu byla odstraněna polovalba a vikýř na severní straně střechy. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, stojí na ulicemi Horní Bašta v těsné blízkosti středověké bašty čp. 307. Dispozice je trojdílná se síní, jizbou a komorou a se vchodem ve štítové straně. Stavba je roubená z otesaných kuláčů. Je postavena na vysoké omítané kamenné podezdívce, která vyrovnává svahovou nerovnost. Roubené západní štítové průčelí má jedno okno a vchod, který vede zděným přístavkem. Severní průčelí je zděné s hlavním vchodem do objektu. Jižní průčelí je dvouosé s kaslíkovými okny s bedněným orámováním. Západní štít je trojúhelníkový svisle bedněný se dvěma okny a podlomenicí v patě štítu, východní přiléhá k sousednímu domu. Střecha je sedlová s podlomením, krytá lepenkou.\n\n\n"}
{"id": "1480163", "url": "https://cs.wikipedia.org/wiki?curid=1480163", "title": "Seznam řek v Maďarsku", "text": "Seznam řek v Maďarsku\n\nToto je seznam řek v Maďarsku. Díky Dunaji, který Maďarskem prochází, spadá celé Maďarsko do úmoří Černého moře.\n\n"}
{"id": "1480169", "url": "https://cs.wikipedia.org/wiki?curid=1480169", "title": "Stanko Kristl", "text": "Stanko Kristl\n\nStanko Kristl (29. ledna 1922, Ljutomer, Království Srbů, Chorvatů a Slovinců, dnes Slovinsko), je slovinský architekt. \n\nKristl vystudoval po skončení druhé světové války střední školu ve městě Maribor. Poté pokračoval na Technologické univerzitě v Lublani, kde byl žákem známého jugoslávského architekta Edvarda Ravnikara. Po dokončení studií (v roce 1954) působil jako Ravnikarův asistent. V 70. letech realizoval projekt stavby univerzitní nemocnice, kterým se především proslavil. Jednalo se o první moderní stavbu tohoto typu na území Jugoslávie. Pro její výstavbu musel Kristl navštívit tehdejší Západní Německo, studovat koncept moderních nemocnic a později jej přenést se svým týmem do Jihovýchodní Evropy. Po dokončení budovy pokračoval v projektování obdobných staveb na území SFRJ i v zahraničí, inspirován byl tehdy populárním brutalismem. Mezi některé z jeho staveb patří např. nemocnice ve městě Izola na pobřeží Jaderského moře, základní škola F. Prešerena v Kranji nebo školka na sídlišti Novi Beograd v srbské metropoli. Od roku 1982 přednášel na Univerzitě v Lublani. Celkem podle jeho návrhů vzniklo 70 projektů. Získal Prešerenovu cenu za životní cenu a stal se členem Slovinské akademie věd a umění. \n"}
{"id": "1480170", "url": "https://cs.wikipedia.org/wiki?curid=1480170", "title": "Katie Sellová", "text": "Katie Sellová\n\nKathleen Sellová (* 2. února 1988) je bývalá americká zápasnice – judistka.\n\nS judem začínala v 6 letech v Oshkoshi ve státě Wisconsin. Vrcholově se připravovala v Colorado Springs v olympijském tréninkovém centru pod vedením Eda Liddieho. V americké ženské reprezentaci se pohybovala od roku 2008 ve střední váze do 70 kg. V roce 2012 a 2016 se olympijské hry nekvalifikovala.\n\n\n\n"}
{"id": "1480172", "url": "https://cs.wikipedia.org/wiki?curid=1480172", "title": "Gyönk", "text": "Gyönk\n\nGyönk [děnk] (, , vepsky D'jonk) je město v Maďarsku v župě Tolna, spadající pod okres Tamási. Nachází se asi 30 km severozápadně od Szekszárdu. V roce 2015 zde žilo 2 048 obyvatel. Podle údajů z roku 2011 zde byli 78,6 % Maďaři, 11,9 % Němci a 3,6 % Romové.\n\nBlízko Gyönku protéká řeka Kapos. Nejbližšími městy jsou Simontornya a Tamási. Blízko jsou též obce Keszőhidegkút, Miszla, Regöly, Szakadát, Szárazd, Udvari a Varsád.\n"}
{"id": "1480183", "url": "https://cs.wikipedia.org/wiki?curid=1480183", "title": "Třicet jedna ve stínu", "text": "Třicet jedna ve stínu\n\nTřicet jedna ve stínu (Ninety Degrees in the Shade) je česko-britský film režiséra Jiřího Weisse natočený v roce 1965.\n\nKontroloři při náhlé inventuře zjistí, že v jedné pražské prodejně potravin chybí větší množství drahého alkoholu. Odpovědná za ztrátu je prodavačka Alena, která ví, že do lahví nalil tmavý čaj její milenec, vedoucí prodejny Vorel. Ten ji cynicky požádá, aby vzala vinu na sebe. Nešťastná žena spáchá sebevraždu. Kontrolor Dr. Kurka pochopí, že skutečného pachatele nedokáže usvědčit… Působivě natočený dramatický příběh s neobvyklou účastí anglických herců \"(oficiální text distributora)\".\n\n\nBerlínský mezinárodní filmový festival\n\n\nZlatý glóbus\n\n\nTřicet jedna ve stínu v Česko-Slovenské filmové databázi\n"}
{"id": "1480184", "url": "https://cs.wikipedia.org/wiki?curid=1480184", "title": "Kiosek Staré Splavy", "text": "Kiosek Staré Splavy\n\nFunkcionalistický kiosek (bez čp) v ulici Pobřežní ve Starých Splavech, lidově zvaný \"kiosek U přístaviště\" nebo jen \"Kiosek\", nacházející se nedaleko přístaviště lodní dopravy na Máchově jezeře a historické gotické výpustě Karla IV., je původní, celodřevěná, funkcionalistická prodejna občerstvení, tabáku a tiskovin. Ve stylu tzv. alpinského funkcionalismu ji ve 20. letech 20. století. navrhl neznámý architekt. Kiosek byl patrně postaven v roce 1929, neboť na dochovaných obrazových materiálech vydaných před tímto rokem se nevyskytuje, a v tomto roce a po něm již ano.\n\nJedná se o osově souměrnou, jednopatrovou stavbu o čtvercovém půdorysu 8 × 8 m, s jednoduchou stanovou střechou, vyhotovenou z místního, patrně borovicového dřeva. Kiosek představuje pozoruhodnou a cennou stavbu, dokládající někdejší živou a bohatou historii Starých Splavů (německy \"Thammühl\") a Máchova jezera. V architektonickém kontextu ČR se dochovala snad pouze jediná podobná stavba, a to kubistický kiosek ve Vrchlického sadech v Praze 1, jenž byl r. 1981 prohlášen kulturní památkou.\n\nMěsto Doksy v r. 2013 uvažovalo o stržení Kiosku a jeho nahrazením novostavbami. Stánek se nakonec podařilo ubránit pomocí petice současných provozovatelů, manželů Markových.\n\nStánek v roce 2016 dvakrát v rozmezí dvou měsíců (v únoru a v dubnu) za blíže nezjištěných příčin vyhořel, nejpravděpodobněji cizím zaviněním v důsledku probíhající necitlivé devastace a developingu přilehlého okolí. Stánek se těší velké popularitě – a to jak u místních, tak i zahraničních návštěvníků.\n"}
{"id": "1480186", "url": "https://cs.wikipedia.org/wiki?curid=1480186", "title": "Bojarin (1901)", "text": "Bojarin (1901)\n\nBojarin byl chráněný křižník postavený pro ruské carské námořnictvo v dánských loděnicích. Ve službě byl v letech 1902–1904. Byl potopen v rusko-japonské válce.\n\nKřižník postavila dánská loděnice Burmeister & Wain v Kodani. Stavba byla zahájena 6. září 1900. Na vodu byl křižník spuštěn 8. června 1901 a do služby byl přijat 30. srpna 1902.\n\nKřižník nesl šest 120mm Canetových děl, jeden 63mm kanón Baranovski, osm 47mm kanónů, jeden 37mm kanón a pět 450mm torpédometů. Pohonný systém měl výkon 11 500 hp. Skládal se z 18 kotlů Belleville a trojčinných parních strojů, pohánějících dva lodní šrouby. Nejvyšší rychlost dosahovala 22 uzlů. Dosah byl 3000 námořních mil při rychlosti 10 uzlů.\n\nKřižník \"Bojarin\" bojoval v rusko-japonské válce. Dne 11. února 1904 poblíž Port Arthuru najel na minu. Při pokusu o odvlečení najel na další minu a o dva dny později se potopil.\n"}
{"id": "1480187", "url": "https://cs.wikipedia.org/wiki?curid=1480187", "title": "Slatinná louka u Velenky", "text": "Slatinná louka u Velenky\n\nSlatinná louka u Velenky se nachází u Kerska (obec Hradištko, okres Nymburk) po obou stranách Velenského potoka: \n"}
{"id": "1480189", "url": "https://cs.wikipedia.org/wiki?curid=1480189", "title": "Almaz (1902)", "text": "Almaz (1902)\n\nAlmaz byl nechráněný křižník ruského carského námořnictva. Fakticky se jednalo o ozbrojenou jachtu. Ve službě byl v letech 1903–1920. V řadách ruského námořictva se účastnil rusko-japonské války a první světové války. Za světové války byl upraven na nosič hydroplánů. Majitele několikrát vystřídal za ruské občanské války. V letech 1918–1919 byl postupně držen německou a britskou armádou, aby jej nakonec získali bělogvardějci. Byl součástí bělogvardějské námořni eskadry internované několik let v severoafrické Bizertě. Roku 1934 byl sešrotován.\n\nKřižník postavila ruská loděnice v Petrohradu. Stavba byla zahájena 25. září 1902. Na vodu byl křižník spuštěn 2. června 1903 a do služby byl přijat na konci roku 1903.\n\nKřižník nesl čtyři 75mm Canetova děla, osm 47mm kanónů a dva 7,6mm kulomety. Pohonný systém měl výkon 7500 hp. Skládal se z 16 kotlů Belleville a trojčinných parních strojů, pohánějících dva lodní šrouby. Nejvyšší rychlost dosahovala 19 uzlů. Dosah byl 3350 námořních mil při rychlosti 10 uzlů.\n\nV roce 1915 byl \"Almaz\" upraven na nosič hydroplánů. Novou výzbroj tvořilo sedm 120mm kanónů a čtyři 75mm kanóny. Celkem byly neseny čtyři hydroplány.\n\nKřižník \"Almaz\" bojoval v rusko-japonské válce. V květnu 1905 byl součástí ruské eskadry rozdrcené japonským námořnictvem v bitvě u Cušimy. Pouze jemu a dvěma ruským torpédoborcům se navíc po bitvě podařilo uniknout do Vladivostoku.\n\nNějaký čas byl využíván jako carská jachta. Od roku 1911 byl součástí Černomořského loďstva. Ve službě byl rovněž za první světové války, přičemž od roku 1916 sloužil jako nosič hydroplánů. Přelom znamenala ruská porážka v první světové válce a vypuknutí občanské války. V květnu 1918 křižník ukořistili Němci, po německé kapitulaci jej v listopadu 1918 převzali Britové a později jej předali Bělogvardějcům. Stal se součástí bělogvardějské námořní eskadry. Po vítězství bolševiků v občanské válce byla eskadra evakuována a v prosinci 1920 internována v severoafrické Bizertě, tehdy součásti Francie. Sovětskému svazu bylo vlastnictví internovaných plavidel přiznáno roku 1924. \"Almaz\" byl ve špatném technickém stavu a do služby se nevrátil. V roce 1934 byl sešrotován.\n"}
{"id": "1480190", "url": "https://cs.wikipedia.org/wiki?curid=1480190", "title": "Otakar Dušek", "text": "Otakar Dušek\n\nOtakar Dušek (* 25. září 1974, Most) je český medailér, grafický designér, dokumentarista a pedagog.\n\nOtakar Dušek pochází z Oseka u Duchcova. V letech 1988–1992 studoval na Střední uměleckoprůmyslové škole v Praze a v letech 1992 – 1996 na Výtvarné škole Václava Hollara. Od roku 1994 působí jako grafický designér na volné noze. V letech 1997–2003 studoval na Vysoké škole uměleckoprůmyslové v ateliéru Písma a knižní grafiky u profesora Jana Solpery. Studium zakončil ateliérovou cenou. Od roku 1998 se intenzivně věnuje medailérské tvorbě, za níž získal řadu domácích i mezinárodních ocenění. V letech 2016 a 2017 byl členem mezinárodní komise pro udělení Jaap van der Veenovi ceny Teylerova muzea. Od roku 1994 působí jako pedagog na Střední umělecké škole Václava Hollara a dalších školách uměleckého směru. Kromě grafického designu a medailérské tvorby se věnuje i realizacím ve veřejném prostoru. Je autorem ilegálního pomníku Josefa Toufara a Jana Palacha, který zrealizoval 19. ledna 2014 v Legerově ulici v Praze.\n\n\nV roce 1998 se Otakar Dušek zúčastnil soutěže na návrh pamětní mince vypsané Českou národní bankou pro sochaře do třiceti let. Za svůj návrh mince k roku 2000 získal Cenu České národní banky, Cenu České mincovny a Cenu Asociace umělců medailérů. V letech 1998 – 2000 se pravidelně účastnil soutěží České národní banky na návrhy českých pamětních mincí. Je autorem pamětní stříbrné mince 2000 Kč se zlatou vložkou k roku 2000 a pamětní stříbrné mince k zasedání Mezinárodního měnového fondu a Skupiny světové banky v Praze v roce 2000. Vzhledem k neshodám s odbornou komisí ČNB ohledně pojetí designu českých pamětních mincí v roce 2000 ukončil svou účast na soutěžích České národní banky a dále působí jako medailér na volné noze. V témže roce vydal svou první pamětní medaili 700 let ražby pražských grošů, která byla jako návrh pamětní dvousetkorunové mince Českou národní bankou odmítnuta jako nerealizovatelná. V roce 2001 získal v mezinárodní soutěži v japonské Ósace první cenu a titul Future Designer za návrh českých oběžných mincí. V roce 2002 zrealizoval svou druhou soukromou ražbu pamětní stříbrné medaile s průstřelem k 60. výročí bitvy u Stalingradu. Za tuto realizaci jako jediný Čech v historii získal Cenu za přínos k medailérské tvorbě v oblasti ražené medaile, která mu byla udělena na kongresu Mezinárodní medailérské federace FIDEM v portugalském Seixalu v roce 2004. Duškovy medaile přinášejí nový pohled na medailérskou tvorbu jak v rovině invenční, tak v rovině technologické. V roce 2004 vzniká pamětní medaile Pavel Ernest s hodinovým strojem a pamětní medaile Aquaservis s vodováhou, v roce 2005 pamětní medaile Václav Havel s otiskem palce a podpisem prezidenta republiky, v roce 2008 pamětní medaile Kursk 1943 ražená tankem T 34 a další.\n\nTémata svých pamětních medailí rozvíjí Dušek i v řešení etují, které doplňuje fotografiemi z realizace projektu nebo videodokumentem.\n\nV roce 2012 byla Duškova nekonvenční tvorba oceněna v holandském Haarlemu Jaap van der Veenovou cenou Teylerova muzea.\n\nV roce 2015 byl Otakaru Duškovi vysloven českou delegátkou pro FIDEM PhDr. Julianou Boublíkovou Jahnovou bezdůvodný zákaz reprezentovat Českou republiku na všech dalších kongresech Mezinárodní medailérské federace. Nemohl se tak se svou pamětní medailí Jana Palacha zúčastnit mezinárodní soutěže na kongresu v Gentu v Belgii v roce 2016. Osobně zde však nakonec byl přítomen jako člen pětičlenné mezinárodní komise pro volbu laureáta Jaap van der Veenovi ceny Teylerova muzea. Poté, co se v roce 2017 stává novou delegátkou pro FIDEM PhDr. Kateřina Nora Nováková, je Duškův zákaz vystavovat na akcích FIDEM zrušen. V následujícím roce 2018 získal za svůj medailérský projekt Todesmarsch Mel Wacksovu cenu Americko-židovské síně slávy na XXXV. kongresu Mezinárodní medailérské federace FIDEM v kanadské Ottawě. V roce 2019 získal Pamětní cenu Bena a Sylvie Odesserových udělenou Americko-izraelskou numismatickou společností a Společností pro medaile a žetony na shromáždění Americké numismatické asociace konaném v Chicagu, Illinois, USA\n\nOd roku 1994 působí jako pedagog Střední umělecké školy Václava Hollara, kde vyučuje předměty Grafický design, Počítačová grafika a Písmo. V témže roce zde založil kurz počítačové grafiky pro veřejnost, který vedl do roku 2018.\n\n\n\n\nmnožství dalších soukromých sbírek doma i v zahraničí\n\n\n\n"}
{"id": "1480199", "url": "https://cs.wikipedia.org/wiki?curid=1480199", "title": "Kesennuma", "text": "Kesennuma\n\nKesennuma () je město v prefektuře Mijagi v Japonsku. K roku 2018 v němž žilo přes dvaašedesát tisíc obyvatel.\n\nKesennuma leží břehu Tichého oceánu na ostrově Honšú severně od Sendai a jihovýchodně od Morioky. V rámci prefektury Mijagi je nejsevernějším městem a sousedí na jihu s městem Minamisanriku a na jihozápadě s městem Tome. Na západě sousedí s městem Ičinoseki a na severu s městem Rikuzentakata, přičemž obě patří do prefektury Iwate.\n\nDo města vede trať Východojaponské železniční společnosti, ale od roku 2011 je mimo provoz a doprava je realizována metrobusy.\n\nV roce 2009 bylo do Kesennumy začleněno město Motojoši, které původně tvořilo samostatný správní celek jižně od Kesennumy.\n\nV roce 2011 město, podobně jako jiná okolní pobřežní města, těžce poškodila vlna cunami.\n\n"}
{"id": "1480200", "url": "https://cs.wikipedia.org/wiki?curid=1480200", "title": "Sysctl", "text": "Sysctl\n\nsysctl je nástroj na některých operačních systémech unixového typu sloužící ke čtení a změně některých nastavení a informací ohledně jádra operačního systému. Bývá dostupný jednak jako systémového volání, jednak jako počítačový program a zejména pro zápis obvykle potřebuje správcovské oprávnění.\n\nNa Linuxu je mechanismus primárně podporován pomocí virtuálního souborového systému procfs, přesněji jako podadresář codice_1. Patřičné systémové volání sice také existuje, ale nemá podporu v glibc a jeho používání je nedoporučeno.\n\nNa jiných operačních systémech, zejména těch z rodiny BSD (FreeBSD, NetBSD, OpenBSD, DragonFly BSD a Mac OS X) je mechanismus podporován jako program příkazového řádku. Lze s ním například nastavovat parametry síťového spojení. \n"}
{"id": "1480201", "url": "https://cs.wikipedia.org/wiki?curid=1480201", "title": "Beljov", "text": "Beljov\n\nBeljov () je město v Tulské oblasti v Ruské federaci. Při sčítání lidu v roce 2010 měl bezmála čtrnáct tisíc obyvatel.\n\nBeljov leží na levém, západním břehu Oky, přítoku Volhy, v evropské části Ruské federace.\n\nPrvní zmínka o Beljovu je z roku 1147. Po zničení Černigovského knížectví důsledkem mongolské invaze do Ruska se Beljov stal sídlem místního knížectví, které se střídavě přiklánělo k Litevskému velkoknížectví a k Moskevskému velkoknížectví, než se definitivně přiklonilo k druhému zmíněnému.\n\nV roce 1826 ve městě zemřela na srdeční selhání Luisa Bádenská, manželka cara Alexandra I.\n\nZa druhé světové války dobyla v říjnu 1941 Beljov německá armáda a jednotky 10. armády Rudé armády jej dobyly zpět 31. prosince téhož roku v rámci protiútoku během bitvy před Moskvou.\n\n"}
{"id": "1480207", "url": "https://cs.wikipedia.org/wiki?curid=1480207", "title": "Kiril Milanov", "text": "Kiril Milanov\n\nKiril Milanov (bulharskou cyrilicí Кирил Миланов; 17. září 1948 Dupnica – 25. ledna 2011 Sofie) byl bulharský fotbalista, útočník. \n\nNa Mistrovství světa ve fotbale 1974 byl členem bulharské reprezentace, ale do zápasů nezasáhl. Celkem za bulharskou reprezentaci nastoupil ve 21 utkáních a dal 4 góly. V bulharské lize hrál za Marek Dupnica, Akademik Sofia a Levski Sofia. S Levski Sofia získal v letech 1974 a 1977 mistrovský titul. V Poháru mistrů evropských zemí nastoupil ve 4 utkáních a dal 3 góly, v Poháru vítězů pohárů nastoupil ve 6 utkáních a dal 13 gólů a v Poháru UEFA nastoupil v 8 utkáních a dal 1 gól. V sezóně 1976/77 byl nejlepším střelcem Poháru vítězů pohárů.\n\n"}
{"id": "1480208", "url": "https://cs.wikipedia.org/wiki?curid=1480208", "title": "Věžní (Prachatice)", "text": "Věžní (Prachatice)\n\nVěžní je název ulice v Prachaticích situované v Městské památkové rezervacina silniční parcele 1511/14.Její začátek tvoří křižovatka s ulicí Křišťanovou a končí na křižovatce s Husovou nárožním domem čp. 71 označovaným jako Husův dům podle Jana Husa, který podle tradice v tomto domě bydlel.\n\nVěžní ulice vznikla již při zakládání města Prachatic a vycházela z Velkého náměstí. Dalším stavebním vývojem (výstavbou domů v Křišťanově ulici)její význam klesl na vedlejší ulici oddělenou stavebně od Velkého náměstí.Po požáru v Prachaticích v roce 1832 byla městským opevněním proražena Nová brána a Věžní tak byla napojena na Husovu ulici, která se stala jednou ze tří ulic umožňujících výjezd a vjezd do města.Pohledovou exponovanost křižovatky Věžní a Husovy ulice dotváří nárožní Husův dům.Situace v místě dnešní ulice je zachycena na mapách druhého vojenského mapování, které byly dokončeny v roce 1852.Vyznačena je i na mapách vymezujících prachatickou městskou památkovou rezervaci.\n\nPoprvé je tato ulice písemně doložena v roce 1728 v souvislosti s prodejem domu čp. 55 a je označována jako „dolejší ulice“. Důvodem tohoto pojmenování bude skutečnost, že Věžní a Dlouhá polohou ve vztahu k náměstí byly nazývány jako dolejší. Při následném prodeji téhož domu v roce 1809 je označována jako Dechanteigasse a v podstatě stejný název uvádí plán města z roku 1837 (Dechantei Gasse). Na konci 19. století byla přejmenována na Turmgasse. Český ekvivalent Věžní ulice se používal od roku 1918. Za 2. světové války došlo opět k přejmenování, tentokrát na Kernstockgasse na počest německého básníka, kněze a autora Rakouské hymny z konce 20. let Otokara Kernstocka, jelikož jeho otec se v této ulici narodil. Po válce se ulici vrátilo jméno Věžní, které je používáno dosud a který zřejmě pochází od nedaleké věže kostela svatého Jakuba Většího.\n\nVěžní ulice v Prachaticích tvoří součást uliční sítě v Městské památkové rezervaci.Její archivní výzkum v kontextu historie centra městaa stavebně historický průzkum ukazují vývoj historického jádra od 15. do 19. století.Významnou informací o životě ve městě je i vývoj českého a německého názvu ulice v národnostně smíšených Prachaticích.\n\nVe Věžní ulici jsou evidovány tyto nemovité kulturní památky\n\n"}
{"id": "1480212", "url": "https://cs.wikipedia.org/wiki?curid=1480212", "title": "Ivan Stojanov", "text": "Ivan Stojanov\n\nIvan Stojanov (bulharskou cyrilicí Иван Стоянов; 20. ledna 1949 Sofie – 10. prosince 2017) byl bulharský fotbalista, záložník. \n\nNa Mistrovství světa ve fotbale 1974 nastoupil v utkání profi Holandsku. Celkem za bulharskou reprezentaci nastoupil v letech 1972-1974 v 19 utkáních. V bulharské lize hrál za Spartak Sofia a Levski Sofia. S Levski Sofia získal v letech 1970, 1974 a 1977 mistrovský titul. V Poháru mistrů evropských zemí nastoupil ve 2 utkáních, v Poháru vítězů pohárů nastoupil ve 6 utkáních a v Poháru UEFA nastoupil v 10 utkáních.\n\n"}
{"id": "1480214", "url": "https://cs.wikipedia.org/wiki?curid=1480214", "title": "Kikunae Ikeda", "text": "Kikunae Ikeda\n\nKikunae Ikeda (8. října 1864, Kjóto – 3. května 1936, Tokio) byl japonský chemik. V roce 1907 definoval novou, pátou, chuť (vedle sladké, hořké, kyselé a slané) a nazval ji umami (což v překladu znamená \"příjemná chuť\"). Rok poté objevil látku, jež ji vyvolává, když ji extrahoval z mořské řasy kombu (\"Laminaria japonica\"). Nazval ji \"wei-su\" (dnes je známa především jako glutamát sodný). Časem objevil možnost ji získat i z pšenice a sojových bobů. K výrobě této látky, již si nechal patentovat, založil roku 1909 i průmyslovou společnost Ajinomoto, která dodnes vyrábí třetinu tohoto dochucovadla na globálním trhu. Glutamát se stal prvním umělým dochucovadlem na světě a k jeho rozšíření mimo Japonsko došlo po druhé světové válce, nejprve v USA (látku si oblíbili američtí vojáci v Tichomoří, když ochutnali japonské vojenské konzervy). Narodil se v klanu Sacuma. Roku 1889 vystudoval chemii na Tokijské univerzitě. V letech 1899-1901 působil v Německu, na Lipské univerzitě, kde ho vedl Wilhelm Ostwald. Po krátkém pobytu v Londýně, kde se mj. spřátelil se spisovatelem Sóseki Nacumem, se roku 1901 vrátil do Japonska a stal se profesorem na Tokijské univerzitě.\n"}
{"id": "1480227", "url": "https://cs.wikipedia.org/wiki?curid=1480227", "title": "Dvorní divadlo", "text": "Dvorní divadlo\n\nDvorní divadlo (německy \"Hoftheater\") je divadlo, které patřilo ke šlechtickému dvoru nebo bylo tímto dvorem dotováno a bylo podřízeno jeho správě. Taková dvorní divadla existovala až do roku 1918, kdy skončila první světová válka. Dvorní divadla pak přešla na veřejnoprávní sponzorství a byla přejmenována na \"Státní divadlo\", \"Zemské divadlo\", \"Městské divadlo\" a podobně.\n\nProtikladem dvorního divadla bylo v 18. a 19. století lidové divadlo (Volkstheater), které bylo soukromé a veřejně přístupné. Londýn a Paříž v tom byly příkladem dalším evropským městům. Lidové divadlo však obvykle muselo mít povolení od panovnického dvora a bylo také sledováno cenzurou.\n\nDvorní divadlo vzniklo z dvorních slavností renesance. V 17. století dostalo politicko–reprezentativní funkci vlivem italské opery a vlivem tragédie francouzské klasiky. Zatímco aristokraté v rámci slavností divadlo sami hráli (jako Ludvík XIV a později Marie Antoinette) a v přestrojeních tančili, do roku asi 1700 proběhla profesionalizace divadla a došlo k oddělení mezi jevištěm a hledištěm. Mimo Francii však stará tradice pokračovala ještě dlouho: vévoda Carl Eugen hrál barokní divadlo v zámeckém divadle Ludwigsburg i po polovině 18. století.\n\nExistovalo ustanovení, že tragédie, vážné opery (opera seria, lyrická tragédie) a historický nebo mytologický balet byly určeny jen pro dvorní divadla. Stavovská nařízení vytvořila odstup mezi dvorním divadlem a lidovým divadlem, který byl zcela překonán až rozpuštěním dvorního divadla. Mimo dvorní divadlo se mohly hrát pouze komedie, antika, komické opery nebo pantomimy. Od konce 18. století se objevovaly snahy o překlenutí nebo rozostření hranic mezi dvorním a lidovým divadlem. Například rakouský císař Josef II. dokonce na nějaký čas přejmenoval vídeňský Burgtheater na Národní divadlo. Pojem „národní\" sloužil k odstranění hranic mezi stavy (například Národní divadlo v Hamburku, Národní divadlo Mannheim). Nicméně existovaly smíšené formy jako Královské dvorní a národní divadlo Mnichov. Dvorní divadlo Weimar, ve kterém působil i Goethe, otevřené až po francouzské revoluci, se snažilo ukazovat jednotu mezi šlechtou a občany. Goetheho odchod, jako reakce na velkovévodské manýry dvorního divadla při představení \"Der Hunt des Aubry\" v roce 1817, ukázal zranitelnost takové koncepce. V roce 1918 pak konflikt vypukl otevřeně, což zpětně ukázalo selhání tohoto záměru. Některá dvorní divadla přešla již v 19. století na občanské sponzorství. Ve třicátých letech 19. století to bylo divadlo v Rize, které se od té doby označuje jako Městské divadlo. Jiná divadla byla zavřena, jako Hoftheater Schwetzingen. Koncem 19. století dosáhlo dvorní divadlo Meininger („Meiniger Hoftheater\") mezinárodního uznání uváděním novodobých „věrných“ představení. V 19. století bylo v menších městech dvorní divadlo často jedinou alternativou k divadlu v přírodě a ke komediantským stánkům. Kočovné společnosti často vystupovaly ve dvorních divadlech, která ne vždy měla svůj vlastní soubor. Například v letech 1828 až 1849 pronajímal knížecí rod Sigmaringen bezplatně své dvorní divadlo divadelnímu podnikateli. Rozlišování mezi lidovým divadlem (Volkstheater) a dvorním divadlem (Hoftheater) proto není důsledně možné. Pestré divadelnictví na německých dvorech se stalo ve 20. století celosvětově unikátním (a nákladným) systémem německy mluvících městských divadel. Z dvorního divadla vzešlo označení „Intendant\" pro divadelního ředitele. Byl to vyšší dvorský úředník a patřil k aristokracii. Přístup ke dvornímu divadlu znamenal pro umělce i pro lidové publikum společenské uznání, protože se mohli podílet na aktivitách dvora, aniž by měli šlechtický původ.\n\nDlouho po období skutečného dvorního divadla, si ve 20. a 21 století některá divadla dalo jméno Dvorní divadlo. Většinou podle jejich umístění v historické budově, v bývalém statku, nádvoří nebo se místo jmenovalo Hof. K těmto divadlům v Rakousku patří například Waldviertler Hoftheater, v Německu, Dehnberger Hof Theater a v Česku je to Dvorní divadlo manželů Černínových.\n\n\n"}
{"id": "1480229", "url": "https://cs.wikipedia.org/wiki?curid=1480229", "title": "Nina Cutrová-Kellyová", "text": "Nina Cutrová-Kellyová\n\nNina Cutrová-Kellyová (* 12. prosince 1984 Albany) je americká zápasnice.\n\nZápasení se věnovala od 8 let. S tréninkem juda začala v roce 1999 na střední škole v Raveně pod osobním vedením Jima Hrbka. Od roku 2007 žila ve Francii v Rennes, kde učila anglický jazyk na Université Rennes. Vedla juda se Francii věnovala příbuznému sportu sambu a koketovala s dalšími zápasnickými styly. V roce 2012 a 2016 se na olympijské hry nekvalifikovala.\n\n\n\n"}
{"id": "1480256", "url": "https://cs.wikipedia.org/wiki?curid=1480256", "title": "Torzo naděje", "text": "Torzo naděje\n\nTorzo naděje, též: Torso naděje, může znamenat:\n"}
{"id": "1480270", "url": "https://cs.wikipedia.org/wiki?curid=1480270", "title": "Archiv města Plzně", "text": "Archiv města Plzně\n\nArchiv města Plzně je samostatným odborem Úřadu správních agend Magistrátu města Plzně. Uchovává historické prameny k dějinám Plzně a Plzeňska.\n\nDějiny archivu se dělí na několik období:\n\n\n\n\n\nPočátky plzeňského archivu jsou spojeny s úředními dokumenty města, které byly uchovávány už od vzniku města Plzně v roce 1295 v obecní truhle vedle kanceláře purkmistra. V období válečného nebezpečí byly uloženy do sklepení v kostele sv. Bartoloměje. O archiválie se starali radní písaři. K nejvýznamnějším patřil Mistr Šimon Plachý z Třebnice, Václav Rudolfi z Treuenfelsu a Jan Vodička.\n\nPo třicetileté válce se nepořádek a chaos v městské správě odrazil i ve stavu archivu. Na základě výsledků šetření stavu městského archivu císařskou komisí byla vydána v roce 1756 instrukce, jak se má archiv uchovávat. Instrukce byla prvním archivním řádem. V roce 1757 byl archiv přemístěn z kanceláře purkmistra do přízemí radnice. Koncem 18. století přicházela Plzeň postupně o svá privilegia a archiv přestával plnit úlohu ochrany městských listin a postupně ztrácel na významu.\n\nPo zániku feudalismu v roce 1848 byla Plzeň nucena odevzdat část svých spisů novým úřadům. Další část dokumentů byla uznána za nepotřebnou a o velký počet archiválií se přestala městská správa starat. V roce 1855 byly dokumenty (kromě pergamenů) nabídnuty k prodeji jako makulatura. O jejich záchranu se zasloužil plzeňský tiskař Ignác Schiebl, který je na popud Josefa Františka Smetany odkoupil v dražbě a uchovával ve svém bytě až do zlepšení poměrů. V roce 1871 je prodal městu zpět za původní cenu. V městské kanceláři působil registrátor Martin Hruška, který během několika let písemnosti obětavě zachraňoval a 4. června 1869 byl jmenován prvním městským archivářem. Martin Hruška listiny uspořádal a označil čísly. Po jeho smrti v roce 1871 nebyl opět archiv několik let spravován.\n\nV roce 1879 bylo v Plzni zřízeno Městské historické muzeum a městský archiv se stal jedním z jeho oddělení pod vedením Josefa Strnada. V roce 1901 byla dokončena nová muzejní budova a archiv se do ní přestěhoval. Za působení tajemníka muzea a od roku 1919 městského archiváře Fridolína Macháčka byl archiv umístěn v pravém křídle budovy. Během druhé světové války byly nejvzácnější archiválie ukryty v zámku v Manětíně.\n\nV roce 1948 byl archiv oddělen od muzea a začal fungovat samostatně. Tento rok je považován za vznik samostatného městského archivu. V roce 1948 se archiv odstěhoval z muzea a do roku 1953 byl umístěn v budově bývalého německého gymnázia v ulici Bedřicha Smetany č. 14 (nyní Studijní a vědecká knihovna Plzeňského kraje). V roce 1954 se přestěhoval do budovy v Sadech 5. května č. 61 a v roce 1961 do budovy ve Veleslavínově ulici, kde sídlí dodnes. V letech 1952–1954 měl archiv funkci okresního archivu pro 68 obcí, od 1. července 1959 se spojil s plzeňským okresním archivem. V roce 1969 byly archivní fondy převedeny do Okresního archivu Plzeň–sever v Plasích, kde tvořily tzv. krajský archivní depozitář.\n\nV roce 1969 se archiv přejmenoval na Archiv města Plzně a v roce 1977 byl schválen jeho organizační řád. Významnou osobností spjatou s archivem byl Miloslav Bělohlávek, který z archivu vybudoval odbornou a vědeckou instituci. Zahájil tradici vydávání odborného historického sborníku Minulostí západočeského kraje a od roku 1969 cyklus archivních přednášek pro veřejnost. V současnosti veřejnosti slouží badatelna a knihovna s více než 88 000 svazky.\n\nArchiv je umístěn v domě číslo 19 ve Veleslavínově ulici. Rozsáhlý objekt byl postaven v letech 1820–1821 pro policejní úřady. Klasicistní stavba podle projektu Ing. Kottnauera. V budově byl původně umístěn krajský soud a trestnice. Vězení zde sídlilo až do roku 1946.\n\n\nNejstarším předmětem v archivu je městské pečetidlo, vyrobeno pravděpodobně krátce po založení města na konci 13. století. Nejstarší plzeňskou písemností je odkaz Wolframa Zwillingera  z roku 1307. Vzácnými úředními listinami jsou čtyři zlaté buly, z nichž nejvýznamnější je Zlatá bula Zikmunda Lucemburského z roku 1434, kterou byly městu Plzni uděleny privilegia. Dalšími jsou Zlatá bula Ferdinanda I. z roku 1562, Zlatá bula Maxmiliána II. z roku 1567 a Zlatá bula Ferdinanda II. z roku 1627. Nejcennějším dokumentem v archivu je kulturní památka–osobní rukopis divadelní hry Fidlovačka Josefa Kajetána Tyla s textem české národní hymny z roku 1834. K významným fondům patří osobní pozůstalosti Bohumila Polana, Ladislava Lábka, spisovatele Karla Klostermanna, divadelního režiséra Vendelína Budila. Jedním z nejrozsáhlejších fondů je archivní fond plzeňského loutkáře Josefa Skupy. Dalšími zajímavými sbírkami je rukopis s portrétní galerií rodu Wettinů z roku 1588, papežská listina Pavla II. z roku 1466, kde papež ocenil věrnost Plzně Římu a breve papeže Řehoře XIII. z roku 1578 jako uznání za provedení protireformace, vlastní rukopis Bedřicha Smetany Scherza z Triumfální symfonie, soubor sedmi školních sešitů rakouských arciknížat z let 1874–1880, nejstarší městská rukopisná kniha Liber judicii z let 1407–1411 nebo žaltář z oseckého kláštera z druhé poloviny 13. století.\n\nVelká sbírka fotografií, negativů, map a plánů, grafických listů, plakátů.\n\n\n"}
{"id": "1480273", "url": "https://cs.wikipedia.org/wiki?curid=1480273", "title": "Střelba v Utrechtu", "text": "Střelba v Utrechtu\n\nStřelba v nizozemském Utrechtu se odehrála 18. března 2019 v 10.45 hodin na tramvajové zastávce na náměstí 24 Oktoberplein v západní části města. Při střelbě byli zabiti tři lidé a pět dalších zraněno. Podle mluvčího policie možný pachatel odjel z místa činu červeným Renaultem Clio. Pro občany bylo doporučeno nevycházet z domu. Hromadná doprava byla zastavena. Uzavřeny byly také školy, univerzity a mešity v celém městě. Krátce po útoku policie zasahovala v sousední ulici Trumanlaan, odkud se ozývala střelba v bytovém domě. Během následných policejních razií byl zadržen Gökmen Tanis původem z Turecka a dva další muži, ti však byli později propuštěni.\n\nCelkem byli zabiti tři lidé, další člověk později zemřel na následky zranění. Terčem útoku byla podle svědků žena, kterou útočník znal, poté zaútočil i na lidi, kteří se jí snažili pomoct.\n\nPravděpodobným útočníkem je Gökmen Tanis, narozený v Turecku. V prosinci 2013 byl usvědčen z pokusu o vraždu a na kontě má také další trestné činy.\n"}
{"id": "1480274", "url": "https://cs.wikipedia.org/wiki?curid=1480274", "title": "Jan II. ze Šternberka", "text": "Jan II. ze Šternberka\n\nJan II. ze Šternberka († 9. září 1528) byl český šlechtic z konopišťské větve rodu Šternberků, který po deset let zastával zemský úřad karlštejnského purkrabího. Spolu s bratrem se řadil mezi nejbohatší české šlechtice.\n\nNarodil se jako syn Jaroslava III. ze Šternberka († 1492), zemského hejtmana v Lužici, a jeho manželky Alžběty z Gerova († 1505).\n\nOd roku 1518 až do své smrti zastával post karlštejnského purkrabího. V roce 1521 se po smrti bratra Ladislava, nejvyššího kancléře Českého královstí, stal hlavou konopišťské větve rodu.\nZemřel 9. září 1528 a pochován byl v kostele Nanebevzetí Panny Marie františkánského kláštera v Bechyni. Jeho náhrobní deska i deska jeho druhé manželky Johany Švihovské z Rýzmburka se dochovala.\n\nSpolečně s bratrem Ladislavem ze Šternberka vlastnil panství Bechyně. V roce 1496 získal od krále Vladislava II. do zástavy hrad a panství Radyně. Patřil k nejbohatším českým pánům. V roce 1505 se společně s bratrem Ladislavem umístil v žebříčku nejbohatších šlechticů na desátém místě. Tehdy probíhala válka proti odbojným Šlikům a žebříček byl sestaven podle rozpisu vojenské povinnosti, která byla urozeným stanovena na základě odhadu majetku.\n\nOženil se dvakrát. Poprvé si vzal za ženu v roce 1492 Jitku z Gutštejna. Podruhé se oženil v roce 1518 s Johanou Švihovskou z Rýzmberka († 1529), dcerou nejvyššího zemského sudího Půty Švihovského z Rýzmberka († 1504) a jeho manželky Bohunky Meziříčské z Lomnice († po 1505). Všech šest dětí pocházelo z prvního manželství.\n\n\n"}
{"id": "1480275", "url": "https://cs.wikipedia.org/wiki?curid=1480275", "title": "Eberhard Weber", "text": "Eberhard Weber\n\nEberhard Weber (* 22. ledna 1940, Stuttgart) je německý kontrabasista a hudební skladatel. Je řazen k jazzu, minimalismu či ambientní hudbě, ale některé jeho skladby ctí i postupy klasické hudby.\nByl synem učitele hudby a dostal klasický výcvik. V roce 1973 nahrál první sólovou desku \"The Colours Of Chloë\". Poté poskládal skupinu Colours (první složení: Charlie Mariano, Rainer Brüninghaus a Jon Christensen), jejich první album \"Yellow Fields\" vyšlo v roce 1975. Na konci osmdesátých let 20. století se kapela rozpadla. Poté začal intenzivně spolupracovat s Kate Bushovou, vydali spolu v 80. letech tři alba: \"The Dreaming\" (1982), \"Hounds of Love\" (1985) a \"The Sensual World\" (1989). Ke spolupráci se vrátili v roce 2005 deskou \"Aerial\".\n\nK jeho tradičním spolupracovníkům patří též Wolfgang Dauner, norský saxofonista Jan Garbarek, s nímž spolupracoval na deseti deskách, či nizozemský trumpetista Ack van Rooyen. Dvě desky hrál též s vibrafonistou Gary Burtonem, jednu s kytaristou Patem Methenym, dvě s Ralphem Townerem a jednu s klavíristou Malem Waldronem.\n\nV roce 2007 ho postihla mozková příhoda, kvůli níž není již schopen hrát na kontrabas. Začal tedy hrát na klávesy a ke svým starým basovým sólům přimíchává klávesový part. Tak vznikla poslední alba \"Résumé\" (2012) a \"Encore\" (2015). Album \"Hommage à Eberhard Weber\" (2015) je kompilací jeho skladeb a poctou jeho přátel a spolupracovníků.\n"}
{"id": "1480278", "url": "https://cs.wikipedia.org/wiki?curid=1480278", "title": "Křišťanova (Prachatice)", "text": "Křišťanova (Prachatice)\n\nSoučasná Křišťanova ulice vznikla vestavbou bloku měšťanských domů na Velké náměstí, čímž se zmenšila plocha tohoto náměstí.Zároveň se snížil význam Věžní a Husovy ulice, které zástavba od náměstí oddělila.Po požáru v Prachaticích v roce 1832 byla městským opevněním proražena Nová brána a Křišťanova tak byla napojena na Husovu ulici, která se stala jednou ze tří ulic umožňujících výjezd a vjezd do města.Situace v místě dnešní ulice je zachycena na mapách druhého vojenského mapování, které byly dokončeny v roce 1852.Vyznačena je i na mapách vymezujících prachatickou městskou památkovou rezervaci.\n\nV 18. století se setkáváme s pojmenováním die untere Gasse nebo Gasse ober der Kirchen. To nebyl úřední název ulice, pouze vyjadřoval její polohu ve vztahu k Velkému náměstí a ke kostelu svatého Jakuba Většího. Na konci 18. století se objevuje německý název Kirchengasse. Po vzniku samostatné ČSR v roce 1918 je používán český ekvivalent tohoto názvu Kostelní ulice až do roku 1947. Pouze v době nacistické okupace v letech 1938 – 1945 byla opět používána německá verze. V roce 1947 je ulice pojmenována na paměť prachatického rodáka Křišťana z Prachatic a jeho jméno nese ulici dosud.\n\nKřišťanova ulice v Prachaticích tvoří součást uliční sítě městské památkové rezervace.Její archivní výzkum v kontextu historie centra městaa stavebně historický průzkum ukazují vývoj historického jádra od 15. do 20. stoletíVýznamnou informací o životě ve městě je i vývoj českého a německého názvu ulice v národnostně smíšených Prachaticích.\nV Křišťanově ulici jsou evidovány v Ústředním seznamu kulturních památek tyto nemovité kulturní památky\n\n\n"}
{"id": "1480297", "url": "https://cs.wikipedia.org/wiki?curid=1480297", "title": "Jukka-Pekka Saraste", "text": "Jukka-Pekka Saraste\n\nJukka-Pekka Saraste (* 22. dubna 1956, Lahti) je finský dirigent, v současnosti řídí Symfonický orchestr WDR v Kolíně nad Rýnem.\n\nZačínal jako houslista. Dirigování se učil u Jormy Panuly na Sibeliově akademii v Helsinkách. V letech 1987-1991 byl hlavním dirigentem Skotského komorního orchestru, v letech 1987-2001 řídil Finský rozhlasový symfonický orchestr, souběžně pak Torontský symfonický orchestr (1994-2001). Poté jako hostující řídil symfonický orchestr BBC a pracoval jako umělecký poradce Symfonického orchestru v Lahti. V letech 2006-2013 působil jako hudební ředitel a šéfdirigent Filharmonického orchestru v Oslu. Od roku 2010 je hlavní dirigentem symfonického orchestru WDR v Kolíně nad Rýnem.\n\nDirigoval světové premiéry děl Wolfganga Rihma, Friedricha Cerhy či Pascala Dusapina. Založil komorní orchestr Avanti!, který se specializuje na současnou vážnou hudbu. Je uměleckým ředitelem festival Tammisaari, který spoluzakládal.\n"}
{"id": "1480299", "url": "https://cs.wikipedia.org/wiki?curid=1480299", "title": "Iris (opera)", "text": "Iris (opera)\n\nIris je opera ve třech dějstvích italského skladatele Pietra Mascagniho složená na libreto Luigiho Illicy. Premiéra se konala 22. listopadu 1898 v Operním divadle v Římě. Děj je umístěn do středověkého Japonska.\n\nIris je sedmou operou italského skladatele Pietra Mascagniho. V roce 1896 přinesl libretista Luigi Illica Mascagnimu návrh opery, která měla být italskou odpovědí na symbolismus a zároveň reakcí na tehdejší okouzlení Dálným Východem. Mascagni se do zpracování pustil s velkým entusiasmem. Studoval japonskou hudbu a její prvky, ovšem přizpůsobené vlastním potřebám, promítl do hudebního doprovodu opery. V orchestru tak mají předepsané party například gong, zvonkohra, nebo japonská loutna šamisen.\n\nPremiéra se konala 22. listopadu 1898 v Operním divadle v Římě. Dirigoval sám Mascagni, v roli Iris se představila rumunská sopranistka Hariclea Darclée, pozdější první Pucciniho Tosca.\n\nDěj se odehrává ve středověkém Japonsku.\nIris je mladou a nevinnou dívkou, která si v zahradách užívá sluneční svit a prosté radosti života. Osaka, mladý šlechtic a dobrodruh, jí spatří a zatouží po ní. Naplánuje její únos, v čemž mu pomáhá Kyoto, majitel vykřičeného domu. Zaranžují představení loutkového divadla, v jehož průběhu je Iris vylákána z domova a unesena do města, do Kyotova domu zvaného Jošiwara. Jejímu slepému otci je namluveno, že Iris do města odešla ze své vůle.\n\nV Jošiwaře, kde podle libreta slunce nikdy nesvítí, se Iris probouzí dezorientovaná a zmatená. Navštíví jí Osaka a neúspěšně se jí pokouší svést. Unaven její prostotou a nevinností tedy nařídí Kyotovi, aby se jí zbavil. Ten však, v touze po penězích, jí na balkoně domu ukáže davům. Mezi lidmi venku je i její otec, který se stále domnívá, že do vykřičeného domu odešla ze své vůle. Opakovaně jí prokleje a naplive jí do tváře. Iris otcovo jednání nechápe a je zničena. Než kdokoli, včetně vracejícího se Osaky, kterého sužují výčitky svědomí, stihne zasáhnout, Iris vběhne zpátky do domu a skočí z okna do kanálové šachty.\n\nDalší den, ve stoce, hadráři příjdou okrást domněle mrtvou Iris o její hedvábný oděv. Iris se probouzí, čímž hadráře vyděsí a ti utečou. Rychle však upadá do deliria, ve kterém slyší postupně tři hlasy: Osaky, Kyota a nakonec jejího slepého otce. Všichni se jí vysmívají. Uklidní se, až když ucítí teplé paprsky vycházejícího Slunce. Umírá a její duše je odnášena do Nebe.\nNejznámějšími zpěvy jsou sborový zpěv \"\"Inno al Sole\"\" (\"Sluneční hymnus\"), který operu uvádí a uzavírá, a tenorová árie (serenáda) \"\"Apri la tua finestra\"\" (\"Otevři mi okno\"), ketrou zpívá Ósaka pro Iris v průběhu loutkového představení v 1. dějství.\n\nPřijetí bylo zřejmě smíšené. Zatímco hudba je v dobovém tisku chválena, libreto je kritizováno. Především třetí akt je označován za zklamání. Soudilo se, že opera těžko pronikne za hranice Itálie. Již o rok později se však opera hrála v Miláně, následoval Frankfurt nad Mohanem, Barcelona, Káhira, Lisabon, Filadelfie, New York a další místa.\n\nV roce 1925 v době Mascagniho návštěvy Prahy je opera v tisku označována za velmi populární s tím, že měla velký vliv na hudební vývoj v Itálii a ve Francii.\n\nČeské divadelní premiéry se opera dočkala až v roce 2019, kdy jí uvedlo Divadlo Josefa Kajetána Tyla v Plzni.\n\n\n"}
{"id": "1480310", "url": "https://cs.wikipedia.org/wiki?curid=1480310", "title": "Seznam rakouských hraběcích rodů", "text": "Seznam rakouských hraběcích rodů\n\nToto je seznam hraběcích rodů na územích Rakouského císařství a Rakouska-Uherska. \n\nSeznam zahrnuje existující i vyhaslé rody. Mediatizované hraběcí rody (\"říšská hrabata\" - \"Reichsgrafen\") užívaly titulu \"Osvícenost\" (\"Erlaucht\"), zatímco jiné měly titul \"vysoce urozený\" (Hochgeboren). Rakouský hraběcí titul (\"Graf\") byl druhý nejvyšší šlechtický titul v rámci rakouské šlechty a společně s knížaty (\"Furst\") tvořili vyšší šlechtu (\"hoher Adel\"). Tento uzavřený okruh zvaný též \"100 Familien\" (100 rodin), disponoval značnou mocí a majetky. Zároveň s tím měla tato skupina silný vliv u dvora, a hrál tak významnou roli v politice a diplomacii země.\n\nNěmecká podoba titulu je \"Graf\" (hrabě) a \"Gräfin\" (hraběnka), v Maďarsku (Uhrách) pak \"gróf\" respektive \"grófnő\" (hraběnka rodem či s uděleným titul) nebo \"grófné\" (manželka hraběte).\n\nŠlechta byla v Rakousku formálně zrušena zákonem o šlechtě v roce 1919.\n\nSeznam hraběcích rodů původem z uherské části Rakouska-Uherska (Zalitavska) dle zákona 8th Law of 1886:\n\n| width=\"30%\" align=\"left\" valign=\"top\" style=\"border:0\"|\n| width=\"30%\" align=\"left\" valign=\"top\" style=\"border:0\"|\n\nJe-li pole prázdné, je možné, že neexistovala, nebo je neznámá.\n\n"}
{"id": "1480311", "url": "https://cs.wikipedia.org/wiki?curid=1480311", "title": "Kovarianční matice", "text": "Kovarianční matice\n\nKovarianční matice (anebo variančně-kovarianční matice) reálné vícerozměrné náhodné veličiny formula_1 o formula_2 složkách je čtvercová reálná matice formula_3 o rozměru formula_4, jejíž prvek s indexy \"i, j\" obsahuje kovarianci \"i\"-té a \"j\"-té složky náhodné veličiny formula_1. Lze tedy napsat:\n\nformula_6\n\nkde formula_7 je vektor středních hodnot složek formula_1 a formula_9 je operátor střední hodnoty. Protože kovariance nezáleží na pořadí náhodných veličin, které do ní vstupují, je kovarianční matice symetrická. Na její hlavní diagonále jsou rozptyly jednotlivých složek náhodné veličiny. Kovarianční matice je vždy pozitivně semidefinitní.\n\nKovarianční matice úzce souvisí s korelační maticí veličiny formula_1. Korelační matice se dá spočítat jako kovarianční matice standardizované náhodné veličiny, u níž jsou jednotlivé složky vyděleny jejich směrodatnými odchylkami: formula_11 pro formula_12. \n"}
{"id": "1480312", "url": "https://cs.wikipedia.org/wiki?curid=1480312", "title": "Simeon Simeonov", "text": "Simeon Simeonov\n\nSimeon Simeonov (bulharskou cyrilicí Симеон Иванов Симеонов; 26. března 1946 Sofie – 2. listopadu 2000) byl bulharský fotbalový brankář. V roce 1968 byl vyhlášen bulharským fotbalistou roku.\n\nNa Mistrovství světa ve fotbale 1966 nastoupil v 1 utkání, na Mistrovství světa ve fotbale 1970 nastoupil ve 2 utkáních a na Mistrovství světa ve fotbale 1974 zůstal jen mezi náhradníky. Celkem za bulharskou reprezentaci nastoupil v letech 1964-1974 v 34 utkáních. V bulharské lize hrál za Slavii Sofia a CSKA Sofia, nastoupil celkem ve 184 ligových utkáních. V letech 1966 a 1974 vyhrál bulharský pohár. V Poháru mistrů evropských zemí nastoupil ve 2 utkáních, v Poháru vítězů pohárů nastoupil ve 12 utkáních a v Poháru UEFA nastoupil ve 4 utkáních.\n\n"}
{"id": "1480314", "url": "https://cs.wikipedia.org/wiki?curid=1480314", "title": "Krajský přebor – Praha-město 1975/76", "text": "Krajský přebor – Praha-město 1975/76\n\nV soubojích Krajského přeboru – Praha-město 1975/76, jedné ze skupin 5. nejvyšší fotbalové soutěže, se utkalo 16 týmů dvoukolovým systémem podzim – jaro. Tento ročník skončil v červnu 1976.\n\nZdroj:\n\nPoznámky:\n"}
{"id": "1480325", "url": "https://cs.wikipedia.org/wiki?curid=1480325", "title": "Brezina (rozcestník)", "text": "Brezina (rozcestník)\n\nBrezina může znamenat:\n\n\n\n"}
{"id": "1480326", "url": "https://cs.wikipedia.org/wiki?curid=1480326", "title": "Kyselovští z Kyselova", "text": "Kyselovští z Kyselova\n\nKyselovští z Kyselova (polsky \"Kisielowscy z Kisielowa\", také \"Kisielewscy z Kisielowa\") byli členové nižší šlechty, kteří působili v Těšínském knížectví na dvoře Těšínských Piastovců jako správci, úředníci.\n\nRod Kyselovských byl dle historiků odvozen od vesnice Kyselov (polsky \"Kisielów\", německy \"Kisielau\"), která se nachází 13 km východně od města Těšín.\n\nV roce 1477 kněžna Eufemie Mazovská, zvaná Ofka (1395-1447), vdova po Boleslavu I. Těšínském (1407–1433), postoupila dvůr Chotěbuz Janu Kyselovskému z Kyselova.\n\nV roce 1574 vedl Matěj Kyselovský (polsky \"Mateusz Kisielowski z Kisielowa\") spor s Bedřichem Schelendorfem z Hornsperku na Kyselově (polsky \"Fryderyk Schelendorf z Hornsperku na Kisielowie\") při prodeji dvoru v Kyselově, který patřil jemu (Matějovi) a Jiříkovi (polsky \"Jerzyk\"). Spor se vedl dva roky. V roce 1575 se celá záležitost dostala k zemskému soudu v Těšíně.\n\nV roce 1576 podala jistá Markéta Kyselovská z Przyszowic na Kyselově (polsky \"Małgorzata Kisielowska z Przyszowic na Kisielowie\") k soudu žalobu na Bedřicha Schelendorfa z Hornsperku na Kisielowie za pomluvu a lživá obvinění. Za urážku na cti žádala odškodnění ve výši 1000 tolarů.\n\nNa konci 16. století vlastní Jan Kyselovský z Kyselova vesnici Těrlicko.\n\nV roce 1584 byl Janem Jeřábkem z Mořkova v souboji zabit rytíř Jan Kyselovský z Kyselova.\n\nV roce 1668 vlastní Joachym Kyselovský z Kyselova ves Dolní Soběšovice (\"zaniklá obec\").\n\nV roce 1686 získává Dolní Bludovice Jindřich Kyselovský z Kyselova.\n\nV roce 1736, 24. června, se provdala Marie Terezie Karolina Kyselovská z Kyselova (datum narození neznámo, † po roce 1744) za Carla Dominika Sedlnitzky von Choltitz, člen Otaslavické větve (20. červenec 1712 Kroměříž, † neznámo), který sloužil u pruských husarů.\n\nV roce 1775 se ucházelo místo v Apelačním tribunálu ve Lvově (polsky \"Trybunal Apelacyjny we Lwowie\") jistý člen těšínské šlechty František Jan Kyselovský z Kyselova (polsky \"Franciszek Jan Kisielowski z Kisielowa\"), zemský přísedící (polsky przysiężny Landrechtu).\n\nZákladní popis erbu byl: Modrý štít se zlatým půlměsícem s rohy vzhůru, nad ním je zlatá šesticípá hvězda. V klenotu paví kýta. Přikrývadla jsou modro-zlatá.\n\n\n\n"}
{"id": "1480331", "url": "https://cs.wikipedia.org/wiki?curid=1480331", "title": "Horní (Prachatice)", "text": "Horní (Prachatice)\n\nUlice vznikala již při zakládání města na konci 13. století. Vedla po obvodu města od bývalé Horní brány (Pasovské brány) podél městského opevnění k Dolní bráně a s Velkým náměstím ji spojovaly tři menší uličky. Situace v místě dnešní ulice je zachycena na mapách druhého vojenského mapování, které byly dokončeny v roce 1852 a na mapách třetího vojenského mapování. Ulici zobrazuje rovněž plán Prachatic z roku 1837. Vyznačena je i na mapách vymezujících prachatickou městskou památkovou rezervaci.\n\nNejstarší název doložený v berních rejstřících z roku 1590 zní První ulice. Pojmenování ulice lze sledovat v kontextu vývoje názvů ulic města Prachatic v 16. a 17. století. Teprve v 18. století je uváděn současný český název Horní ulice a jeho německý ekvivalent Obere Gasse. Plán Prachatic z roku 1837 ji zachycuje jako jednu ulici s názvem Obere Gasse. Dochovaná uliční tabulka z roku 1894 uvádí název Langegasse. Po roce 1918 je používán český název Dlouhá ulice a v době německé okupace německá varianta. Po roce 1945 se ustaluje současné české pojmenování.\n\nHorní ulice v Prachaticích tvoří významnou součást uliční sítě městské památkové rezervace. Je hmotným dokladem středověké zástavby Prachatic, kdy její domy přiléhaly k městskému opevnění a ulice spoluvytvářela charakteristický půdorys středověkého města. Archivními dokumenty je prokázáno, že název Horní nesla i část Dlouhé ulice a do roku 1990 též s přestávkami i dnešní Neumannova ulice Od roku 1981 tvoří také hranici Městské památkové rezervace Prachatice. Její archivní výzkum v kontextu historie centra města a stavebně historický průzkum ukazují vývoj historického jádra od 15. do 20. století. V ulici se dochovaly domy, jejichž fasády jsou zdobeny nejvýznamnějšími renesančními freskami a sgrafity ve městě, zejména čp. 138 nebo 136 (?156) a č.p. 134. Významným dokladem o urbanistickém vývoji města je návaznost Horní ulice na parcelu č. 18 s monumentálním Rožmberským domem na Velkém náměstí č. p. 9. Významnou informací o životě ve městě je i vývoj českého a německého názvu ulice v národnostně smíšených Prachaticích. Dějiny ulice a jejích domů jsou též příspěvkem k dějinám Prachatic a jejich místopisu. 11 domů v Horní ulici (ze 16) je zapsáno v Ústředním seznamu kulturních památek. Pro historii prachatické památkové péče je Horní ulice významná tím, že v Horní ulici již od 70. let probíhala rozsáhlejší obnova jednotlivých domů. V roce 2010 byla realizována zásadní rekonstrukce.\n\nV Horní ulici jsou evidovány tyto nemovité kulturní památky zapsané v Ústředním seznamu kulturních památek ČR:\n\n\n"}
{"id": "1480332", "url": "https://cs.wikipedia.org/wiki?curid=1480332", "title": "Dlouhodobá potenciace", "text": "Dlouhodobá potenciace\n\nV neurovědách je dlouhodobá potenciace (LTP) trvalé posilování synapsí na základě nedávných vzorců aktivity. Jedná se o vzory synaptické aktivity, které způsobují dlouhodobý nárůst přenosu signálu mezi dvěma neurony. Opakem LTP je dlouhodobá deprese, která způsobuje dlouhodobý pokles synaptické síly. \n\nLT je základem synaptické plasticity, tj. schopnosti chemických synapsí měnit svou sílu. Vzpomínky jsou kódovány modifikací synaptické síly, LTP je obecně považován za jeden z hlavních buněčných mechanismů, které jsou základem učení a paměti. \n\nLTP byl objeven v hipokampu králíka Terje Lømo v roce 1966 a od té doby zůstává populárním předmětem výzkumu. Mnoho moderních LTP studií se snaží lépe porozumět jeho základní biologii, zatímco jiné usilují o vytvoření příčinné souvislosti mezi LTP a behaviorálním učením. Vědci se snaží vyvinout metody, farmakologické nebo jiné, pro zlepšení LTP pro zlepšení učení a paměti. LTP je také předmětem klinického výzkumu, například v oblasti Alzheimerovy nemoci a léků na závislost.\n\nNa konci 19. století, vědci obecně znali množství neuronů v dospělém mozku (hrubě 100 miliard ), které se nezvyšovalo významně s věkem, což zavdalo poznání, že vzpomínky nejsou obecně ne výsledkem produkce nových neuronů. To ale nevysvětlilo proces paměti. \n\nŠpanělský neuroanatom Santiago Ramón y Cajal byl mezi prvními, kteří navrhli mechanismus učení, který nevyžadoval tvorbu nových neuronů. V roce 1894 na Croonianské přednášce navrhl, že vzpomínky by mohly místo toho být tvořeny posílením spojení mezi existujícími neurony pro zlepšení účinnost jejich komunikace. Hebbická teorie, kterou představil Donald Hebb v roce 1949, zopakovala myšlenky Ramóna y Cajala a dále navrhovala, že buňky mohou zakládat nové vazby nebo podstoupit metabolické změny, které posílí jejich schopnost komunikovat: \n\nLTP poprvé objevil Terje Lømo v roce 1966 v laboratoři v Oslu v norském Per Andersenu. Tam Lømo provedl sérii neurofyziologických experimentů na anestetizovaných králících, aby prozkoumali úlohu hipokampu v krátkodobé paměti. \n\nFyzikální a biologický mechanismus LTP není dosud úplně pochopen, ale byly vyvinuty některé úspěšné modely. Studie dendritických páteří , vyčnívajících struktur na dendritech, které fyzicky rostou a stahují se v průběhu minut nebo hodin, naznačují vztah mezi elektrickým odporem páteře a účinnou silou synapsy v důsledku jejich vztahu s intracelulárními vápenatými transienty. Matematické modely jako BCM teorie , které závisí také na intracelulárním vápníku ve vztahu k NMDA receptorovým napěťovým branám , byly vyvinuty od osmdesátých let a upravují tradiční \"a priori\" Hebbovský učební model s biologickým i experimentálním zdůvodněním. Jiní navrhli reorganizaci nebo synchronizaci vztahu mezi regulací receptoru, LTP a synaptickou silou. \n\nOd původního objevu u králičího hipokampu, LTP byl pozorován v paletě jiných nervových struktur, včetně mozkové kůry, cerebellum, amygdala, a mnoho jiní. Renomovaný výzkumný pracovník LTP Robert Malenka navrhl, že se LTP může vyskytnout i ve všech excitačních synapsech v mozku savců. \n\nNa NTPD závislý LTP vykazuje několik vlastností, včetně vstupní specificity, asociativity, kooperativity a perzistence.\n"}
{"id": "1480334", "url": "https://cs.wikipedia.org/wiki?curid=1480334", "title": "Seznam sochařských děl v Prachaticích", "text": "Seznam sochařských děl v Prachaticích\n\nSeznam soch v Prachaticích obsahuje seznam sochy nacházejících se na území Prachatic.\n"}
{"id": "1480339", "url": "https://cs.wikipedia.org/wiki?curid=1480339", "title": "Direktiva", "text": "Direktiva\n\nSlovo direktiva může označovat:\n\n\n"}
{"id": "1480341", "url": "https://cs.wikipedia.org/wiki?curid=1480341", "title": "Ellen Wilsonová (judistka)", "text": "Ellen Wilsonová (judistka)\n\nEllen Bernice Wilsonová (provd. Deermanová) (* 8. ledna 1976 Salinas) je bývalá americká zápasnice – judistka.\n\nS judem začínala v 10 letech v Monterey pod vedením Bernarda Baptisty. Vrcholově se připravovala v Colorado Springs v olympijském tréninkovém centru pod vedením Eda Liddieho. V americké ženské reprezentaci se pohybovala od roku 1996 lehké váze do 57 (56) kg. V roce 2000 a 2004 se účastnila olympijských her. Při obou startech nepřešla přes úvodní kolo. Sportovní kariéru ukončila v roce 2006.\n\n\n"}
{"id": "1480347", "url": "https://cs.wikipedia.org/wiki?curid=1480347", "title": "Rudolf Illový", "text": "Rudolf Illový\n\nRudolf Illový (20. prosince 1881 Zásmuky – 16. ledna 1943 Terezín) byl český básník, publicista a překladatel německé poezie, oběť holocaustu.\n\nNarodil se v rodině židovského obchodníka Leopolda Illového a jeho manželky Josefy, rozené Stasny. Měl bratry Oskara (1888–1942), Gustava (1891–1944) a sestru Ernestinu, provdanou Makovcovou. Studium na pražském reálném gymnáziu ukončil maturitou roku 1901. Poté byl zaměstnán jako bankovní úředník (v pražské eskomptní bance a v úvěrovém ústavu). Byl aktivním sociálním demokratem a přispíval do Práva lidu.\n\nDne 28. července 1912 se v Praze oženil; manželka Ludmila (též psána Milena), rozená Mautnerová (1888–1944) byla novinářka, pracovnice v ženském hnutí, překladatelka z němčiny, angličtiny a italštiny (mezi jiným přeložila historický román Adalberta Stiftera \"Vítek\" – vydal A. Svěcený, 1926).\n\nRodiče Rudolfa Illového zemřeli před příchodem nacistů k moci. Bratr Oskar Illový byl 9. ledna 1942 transportován do Rigy, kde zahynul. Rudolf Illový zemřel v Terezíně 16. ledna 1943 na zápal plic. Bratr Gustav Illový byl 28. září 1944 transportován z Terezína do Osvětimi, kde zahynul. Sestra Ernestina byla internována v Terezíně.\n\nManželka Ludmila byla transportována 19. 10. 1944 Z Terezína do Osvětimi, kde zahynula.\n\nDílo Rudolfa Illového bylo ovlivněno jeho sociálním cítěním a sympatiemi k dělnické třídě. Víc než vlastní básnickou tvorbu, hodnocenou spíš jako sentimentální, bez původního stylu, oceňuje kritika jeho pořadatelskou práci na sbornících sociální poezie.\nRudolf Illový publikoval své básně časopisecky, např. v \"Besedách Času\", časopise \"Svět\" a dalších. V letech 1901–1938 přispíval svými verši, překlady a úvodníky do Práva lidu.\n\nZ němčiny překládal básně dělnických básníků, dále Heinricha Heineho a Richarda Dehmela (1863–1920). Z češtiny do němčiny přeložil Tyrolské elegie Karla Havlíčka Borovského.\n\n\nRudolf Illový uspořádal následující výbory:\n"}
{"id": "1480351", "url": "https://cs.wikipedia.org/wiki?curid=1480351", "title": "The Fix (seriál)", "text": "The Fix (seriál)\n\nThe Fix je americký právnický dramatický seriál vysílaný americkou televizní stanicí ABC. Hlavní role hrají Robin Tunney, Adewale Akinnuoye-Agbaje, Adam Rayner, Merrin Dungey, Breckin Meyer, Marc Blucas, Mouzam Makkar a Alex Saxon. Pilotní díl měl premiéru dne 18. března 2019.\n\nDne 10. května 2019 stanice zrušila seriál po odvysílání jedné řady. \n\n"}
{"id": "1480375", "url": "https://cs.wikipedia.org/wiki?curid=1480375", "title": "UK Tour 1971 (The Rolling Stones)", "text": "UK Tour 1971 (The Rolling Stones)\n\nUK Tour 1971 bylo koncertní turné britské rockové skupiny The Rolling Stones, které sloužilo jako propagace alba \"Sticky Fingers\". Turné bylo zahájeno koncertem v Newcastlu v Anglii a bylo zakončeno koncertem v Londýně v Anglii. Jednalo se o takové \"rozlučkové\" turné poněvadž skupina se rozhodla že Británii opustí kvůli vysokým daním. Po turné skupina odletěla do jižní Francie do vily Nellcôte, kterou si Keith Richards pronajal a umožnil členům skupiny ubytování. Skupina zde nahrála album \"Exile On Main St.\" a poté se vydala na americké turné.\n\nZ koncertu v Leedsu byla pořízena nahrávka písně Let It Rock, která vyšla jako druhá skladba B strany singlu Brown Sugar. Z koncertu v Roundhouse v Londýně bylo nahráno pět skladeb které vyšly na bonusovém disku deluxe edice alba \"Sticky Fingers.\" Koncert v Marquee klubu v Londýně vyšel pod názvem \"Marquee Club (Live 1971).\"\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n\nDoprovodní členové\n\n"}
{"id": "1480388", "url": "https://cs.wikipedia.org/wiki?curid=1480388", "title": "Svoboda (pramen)", "text": "Svoboda (pramen)\n\nPramen Svoboda, původně zvaný Lázeňský a poté Františka Josefa I., je jedenáctý karlovarský minerální pramen. Nachází se na levém břehu řeky Teplé uprostřed lázeňské části města. Umístěn je v samostatném altánu mezi Mlýnskou kolonádou a budovou Lázní III. Jeho teplota je 62,4 °C a vydatnost 5 litrů/min. Je volně přístupný.\n\nPramen byl objeven v roce 1865 v místech, kde byly hloubeny základy pro výstavbu nového \"Lázeňského domu\" (\"Kurhaus\", od roku 1918 pod názvem \"Lázně III\"). Po zachycení byl nejprve vyveden do lázeňské budovy, kde se voda využívala ke koupelím. Tehdy měl vysokou teplotu (67,5 °C) i vydatnost (30 litrů/min.). Od roku 1872 začal být využíván k pitné kúře. Později jeho vydatnost klesla a pro lázeňský provoz přestala stačit. Roku 1877 byl z míst pod budovou vyveden do prostoru mezi ní a tehdejším \"špitálem sv. Bernarda\" pod \"Bernardovou skálou\". Nad vývěrem byl postaven osmiboký dřevěný altán.\n\nPramen se původně nazýval \"Lázeňský\", poté byl přejmenován na \"Františka Josefa I.\", jehož jméno nesl až do roku 1918, a v roce 1946 dostal dnešní název pramen \"Svoboda\". V blízkosti tohoto pramene vyvěral tehdy ještě dnes již zaniklý \"Špitálský pramen\".\n\nI když je pramen od společného výstupního kmene (Vřídla) vzdálen asi 400 metrů, teplota jeho vody je poměrně vysoká, má 62,4 °C. Vydatnost má 5 l/min. a obsah CO 550 mg/l. Nad vývěrem stojí replika původního dřevěného altánu a je dnes památkově chráněna.\n\n"}
{"id": "1480389", "url": "https://cs.wikipedia.org/wiki?curid=1480389", "title": "Nagymányok", "text": "Nagymányok\n\nNagymányok [naďmáňok] (, ) je město v Maďarsku v župě Tolna, spadající pod okres Bonyhád. Nachází se asi 23 km jihozápadně od Szekszárdu. V roce 2015 zde žilo 2 275 obyvatel. Podle údajů z roku 2011 zde byli 88,4 % Maďaři, 26,1 % Němci a 3,4 % Romové.\n\nObec se poprvé písemně uvádí k roku 1015,jméno se v historii měnilo: \"Manky, Meneke, Manyk, Manyuk, Mányok\" a \"Nagymányok\". Po turecké okupaci se zde usadili němečtí katolíci a dodnes je tu významná německá menšina. V letech 1803-1965 se v okolí těžilo uhlí, což připomíná památník.\n\nNejbližšími městy jsou Bonyhád a Mágocs. Blízko jsou též obce Aparhant, Kismányok, Máza a Váralja.\n"}
{"id": "1480391", "url": "https://cs.wikipedia.org/wiki?curid=1480391", "title": "Botevgrad", "text": "Botevgrad\n\nBotevgrad () je město ležící ve středním Bulharsku, v kotlině mezi Starou planinou na jihu a Předbalkánem na severu. Je správním střediskem stejnojmenné obštiny a má zhruba 20 tisíc obyvatel.\n\nNejstarší osídlení pochází thráckého období v 5. století př. n. l. a pozůstatky po něm se nacházejí poněkud západněji od dnešního města. Nápis na nalezené kamenné desce oslavující vládu císařů Valentiana I., Valenta a Gratiana dokládá existenci římského vojenského tábora v roce 375. Nebližší běžně obývané sídlo se nalézalo 3 km na jih, postupně nabývalo na významu, největšího za Ivana Šišmana, a později začalo upadat až koncem 18. století zaniklo.\n\nPo začlenění do Osmanské říše v důsledku dobytí Bulharska a zavedení jejího správního systému, je v registrech od 16. století zaznamenána ves Samunci, která se začala významně rozrůstat na přelomu 18. a 19. století. Nálezy zlatých a stříbrných tureckých i cizozemských mincí dokládají, že se jednalo o významné obchodní a trhové místo. V souvislosti se správními reformami v 60. letech 19. století se dědina stala střediskem zdejší oblasti a byla povýšena na město jménem Orhanie. Byla postavena hodinová věž, správní budova, pošta, hotely, sklady a další budovy spjaté s hospodářským růstem. Do místní rady byli přizváni nejzámožnější Bulhaři.\n\nBěhem rusko-turecké války byla Orchanie osvobozena 29. listopadu 1877 a následně se stala součástí Bulharského knížectví. V roce 1881 zde žilo 2 284 obyvatel a od toho roku se zde pořádaly týdenní trhy s potravinami a dobytkem. V roce 1930 byl schválen plán na regulaci řeky a městský plán zahrnující náměstí a hlavní ulice. Téhož roku bylo město přejmenováno na Ioaningrad, podle Jany Savojské. Název se ale neujal mimo jiné i kvůli sporům o jeho pravopis, a tak město obdrželo v roce 1934 současný název na paměť toho, že zde byli souzeni příslušníci Botevovy družiny. V 60. letech dostaly ulice ve městě zpevněný povrch. V 70. letech byla zahájena výstavba sídliště na sever od centra a to bylo zcela přestaveno o deset let později.\n\nVe městě žije 19 280 stálých obyvatel a je zde trvale hlášeno 22 927 obyvatel. Podle sčítání 1. února 2011 bylo národnostní složení následující:\n"}
{"id": "1480393", "url": "https://cs.wikipedia.org/wiki?curid=1480393", "title": "Zastruga", "text": "Zastruga\n\nZastruga nebo sastruga (z ruského slova заструга) je dlouhý úzký hřeben navátého a zledovatělého sněhu. Rozlehlé pláně s řadami zastrug se vyskytují v polárních oblastech na otevřených plochách, které jsou vystaveny silným katabatickým větrům (svahy kopců, hladina zamrzlých moří a jezer). Zastrugy mohou dosahovat výšky od 20 cm do 1,5 m a na rozdíl od písečných dun jsou rovnoběžné s převládajícím směrem větru, mohou proto napomáhat orientaci v terénu. Zastrugy mívají ostré a tvrdé hrany a představují pro polární výpravy nepříjemnou komplikaci, která zpomaluje postup a může zde dojít i ke zlomení lyží.\n\n"}
{"id": "1480395", "url": "https://cs.wikipedia.org/wiki?curid=1480395", "title": "The Shookies", "text": "The Shookies\n\nThe Shookies česká anglicky zpívající folk rocková skupina, která vznikla v roce 2010 ve Vysokém Mýtě. K roku 2019 vydala skupina dvě studiové desky \"Great Test Hits\" (2014) a \"Sooner or Later\" (2019). Kapela je ovlivněna světovými hudebníky folk rockové scény, zejména to jsou Bob Dylan, Glen Hansard, The National, Bon Iver, Edward Sharpe and the Magnetic Zeros nebo Nick Cave and The Bad Seeds.\n\nBrněnská kapela The Shookies vznikla v roce 2010 v jedné vysokomýtské kavárně, kde se potkala parta lidí se stejným hudebním cítěním a chutí společně tvořit. Inspirovala je především písničkářská tradice zahraničního folk-rocku a acoustic-rocku a z buskování v parku se postupně vypracovali až na klubovou a festivalovou scénu. V roce 2014 pokřtili debutovou desku \"Great Test Hits\", nahranou v brněnském studiu George Lukase, na koncertě pořádaném v místě, kde jejich hudební kariéra začala. Jako předskokan zde vystoupil Johannes Benz. Skupina v koncertování pokračovala, přibrala nové členy a zahrála si po boku českých i zahraničních umělců - Zrní, Steve Walsh Trio, Thom Artway. Největším úspěchem se považuje vystoupení jako předskokan na koncertě Glenu Hansardovi a Interference v olomouckém Jazz Tibet Clubu.\n\nNa začátku roku 2018 začala skupina spolupracovat s Tomášem Neuwerthem na budoucím druhém albu. Rozhodli se spolu nejprve nahrát singl, nicméně vzhledem k dobré spolupráci pokračovali v nahrávání celé nové desky. V březnu 2019 The Shookies pokřtili album s názvem \"Sooner or Later\", a to tentokrát na třech místech - v olomouckém Jazz Tibet Clubu, ve vysokomýtském M-klubu a v brněnské Melodce. Stejně jako na křtěné desce se na křestní tour podíleli i hosté: zpěvačka Daniela \"Dína\" Sedláčková, členové Moravia Big Bandu Vít Komárek (trumpeta), Pavel Kolář (saxofon), Jan Jílek (trombón) a sólista Zlínské filharmonie Rudolf Linner (lesní roh).\n\nKapela The Shookies hraje folk rockovou hudbu, ve svých písních zpívá anglicky. Mezi své hudební vzory řadí významné osobnosti světové folk-rockové scény, především Boba Dylana, ale též jsou to Glen Hansard, The National, Bon Iver, Edward Sharpe and the Magnetic Zeros a Nick Cave. Kytarista Tomáš Karlík ke stylu kapely uvedl: „Nejdůležitější je, aby naše hudba byla ryzí a vycházela z nás. Taková, jaká je, v daném čase a prostoru. Je spousta interpretů, z kterých lze čerpat inspiraci, a není třeba se žánrově omezovat. Na tom koneckonců není nic špatného. Avšak je nutné si udržet zdravý odstup – nechceš přece znít jako revival. Ostatně, takových je momentálně víc, než kdy vůbec bylo potřeba“.\n\n\n\n\n\n"}
{"id": "1480397", "url": "https://cs.wikipedia.org/wiki?curid=1480397", "title": "Alexander Badawy", "text": "Alexander Badawy\n\nAlexander Badawy (29. listopadu 1913 – květen 1986) byl egyptský egyptolog. Působil jako profesor na Kalifornské univerzitě v Los Angeles.\n"}
{"id": "1480405", "url": "https://cs.wikipedia.org/wiki?curid=1480405", "title": "Ema Blažková", "text": "Ema Blažková\n\nEma Blažková, (31. srpna 1924, Praha – 31. srpna 2003, Praha) byla česká malířka, ilustrátorka a sochařka.\nNarodila se v Praze v rodině novináře a sokolského činovníka Jaromíra Patrika Blažka. Byla vnučkou českého novináře a důstojníka Patrika Blažka, spoluzakladatele „Jednoty českých novinářů“. Dětství prožila v Praze, po obecné škole nastoupila v jedenácti letech do Dívčího reálného gymnázia ve Vodičkově ulici.\n\nJejí otec v obavě o ní ve válečných letech požádal v létě 1941 o možnost přeřazení dcery do Státního reálného gymnázia v Roudnici nad Labem. Ema se přestěhovala ke svému strýci do Račiněvsi a zahájila studijní rok 1941/1942 v septimě tohoto gymnázia.\n\nV době stanného práva po atentátu na R. Heydricha, bylo dne 20. června 1942 roudnické gymnázium obsazeno gestapem a 85 studentů, včetně Emy Blažkové, bylo zatčeno. Záminkou akce byla údajná příprava atentátu na jednoho z učitelů německé obecné školy v Roudnici nad Labem. Mezi zatčenými studenty bylo celkem 16 dívek, septimánek. Všichni zatčení studenti byli převezeni do Terezína, uvězněni a vyslýcháni v Malé pevnosti. Po pětiměsíčním pobytu byla zařazena do pracovního tábora na Křivoklátě jako lesní dělnice. Během věznění v Terezíně dva ze studentů zemřeli. Ema Blažková byla propuštěna 2. listopadu 1942.\n\nUvěznění studenti v terezínské Malé pevnosti, která byla pobočnou věznicí pražského gestapa, pracovali – děvčata jako polní dělnice a jako uklízečky, chlapce vozili na práci mimo Malou pevnost. Ema Blažková se během pobytu v Terezíně snažila dle možnosti také kreslit – zachytila tak na svých obrázcích prostředí Malé pevnosti, podobu ženského dvora, život žen na cele a portréty spoluvězňů, včetně bývalých spolužáků z gymnázia. Kresby byly z pevnosti posílány tajně v balících s prádlem. Některé kresby byly složeny tak, že tvořily papírovou krabičku na drobné dárky, které se směly posílat příbuzným. Musela také portrétovat dozorce, jejich ženy a děti.\n\nDne 17. listopadu 1944 byla opět zatčena gestapem. V tu dobu byla nasazena v rámci „ročníku darovaného Říši“ jako pomocná dělnice v závodě leteckých demontáží „Deutsche Lufthansa“ v městečku Babí u Náchoda. Deset dní strávila v  samovazbě a pak do květnové revoluce 1945 pracovala v gumárenském závodě Kudrnáč v Náchodě a následně na stavbě Štěchovické přehrady.\n\nPo válce, v květnu 1945 začala opět chodit do gymnázia a maturovala dodatečně s právní účinností od roku 1943. Soukromě studovala kreslení u V. V. Nováka. Ve školním roce 1945/1946 studovala kreslení na ČVUT u profesorů Martina Salcmana, Cyrila Boudy a Karla Lidického, v letech 1946/1947 na Akademii výtvarných umění u profesorů Karla Mináře a Vladimíra Sychry a na UMPRUM u profesora Antonína Pelce. Absolvovala jako akademická malířka.\n\nPředmětem jejích kreseb a obrazů byly zvláště krajinomalba a portréty (specializovala se na dětský portrét), zabývala se i žánrovými náměty a zátišími. K často opakovaným námětům jejího díla patřily výjevy z různých zákoutí rodné Prahy (zejména z Malé Strany, kde žila v domě U Pavlánských), z příbramského kraje a Podřipska. Rovněž se věnovala ilustrační tvorbě pro děti a vyučovala figurální malířství. V Krátkém filmu Praha namalovala animovanou pohádku \"Dlouhý, Široký a Bystrozraký\".\n\nV 60. letech absolvovala řadu studijních cest do zahraničí, kde kreslila a malovala (Řecko, Vietnam, Egypt, aj.)\n\nByla členkou spolku Svatobor.\n\nNa konci roku 1974 byla zatčena pro urážku veřejného činitele a 14 měsíců vězněna v pražské věznici v Ruzyni. O svém věznění v Ruzyni psala v letech 1993–4 do Necenzurovaných novin. \n\nZemřela v den svých 79. narozenin v Praze a je pochována v rodinné hrobce na pražském Vyšehradském hřbitově.\n\nManželem Emy Blažkové byl Martin Gašparovič (1923–1989). Ema Blažková měla 3 děti, syna Lukáše (* 4. 1953, † 9. 1953), syna Marka (* 1954), stavebního inženýra, a dceru Martinu (* 1961), provd. Bezouškovou, herečku a vysokoškolskou pedagožku.\n\n\n\nÚčastnila se také řady dalších kolektivních výstav např. s Kruhem výtvarných umělkyň, se Sdružením výtvarníků Purkyně a se Spolkem výtvarných umělců Marold (Reprezentační dům hl. m. Prahy, Galerie Dílo, Špálova galerie, aj.).\n\n\n\nO svých zkušenostech z věznění v Malé pevnosti Terezín a poválečných soudních procesech s dozorci podávala svědectví ve svých příspěvcích do denního tisku a časopisů.\n\n\n\n"}
{"id": "1480409", "url": "https://cs.wikipedia.org/wiki?curid=1480409", "title": "Mezzana", "text": "Mezzana\n\nNachází se v údolí Val di Sole, podél břehů potoka Noce. Město získalo své jméno díky centrální poloze, kterou zaujímá v údolí. Leží na jižním svahu naproti lyžařskému středisku Marilleva postavenému na konci 60. let minulého století. Na území města jsou jezera Malghetto. Rozvoj tohoto střediska zimních sportů významně ovlivnil ekonomiku oblasti, což způsobilo významné sociálně-ekonomické změny.\n\nMěsto v roce 1993 hostilo mistrovství světa ve vodním slalomu. V roce 2010 se zde konalo mistrovství Evropy v raftingu. \n\n"}
{"id": "1480413", "url": "https://cs.wikipedia.org/wiki?curid=1480413", "title": "Bad Säckingen", "text": "Bad Säckingen\n\nBad Säckingen je lázeňské město v okrese Waldshut v Bádensku-Württembersku. Leží v nejjižnějším cípu Německa, asi 30 km západně od Basileje na pravém břehu Rýna, který zde tvoří hranici se Švýcarskem. V roce 2017 bylo ve městě registrováno 17 195 obyvatel.\n\nDějiny obce jsou svázány se zdejším klášterem, který se poprvé připomíná roku 878 jako \"Sacinga\". To je patrně zkomolené jméno římské osady \"Sanctio\", kterou zmiňuje nejstarší pramen zdejších dějin, Legenda o svatém Fridolínovi z roku 970. Klášter na ostrově v řece podle této legendy založil v 6. nebo 7. století svatý Fridolín, misionář irského původu, s podporou franckého krále Chlodvíka I. nebo Chlodvíka II. (639–658). Mužský klášter brzy zanikl, ale mezi abatyšemi ženského kláštera se vyskytují i osoby z merovejského, karlovského i ottónského rodu. \n\nRománský kostel svatého Fridolína nahradil počátkem 11. století starší ottónskou stavbu a ve 12. století k ní přibyly dvě věže v průčelí. Kostel o délce asi 65 m měl v té době už rozměry současné stavby. Ve 13. století se objevuje název \"Seconis\" a klášter i obec převzal rod Habsburků. Roku 1275 vypukl v domě pekaře požár, který zničil téměř celou obec i klášter včetně jeho archivu a knihovny. Jen ostatky svatého Fridolína se podařilo zachránit. Oprava trvala několik let, ale po dalším požáru byl v letech 1343–1360 postaven nový trojlodní gotický kostel s dlouhým chórem a z románské stavby zůstala pouze krypta a dolní části věží.\nV 16. století byly přestavěny věže, v létech 1698–1701 byla loď nově zaklenuta, přistavěny boční kaple a celý interiér dostal bohatou barokní freskovou i štukovou výzdobu. Roku 1727 bylo rozšířeno a barokně přestavěno průčelí a po dalším požáru roku 1751 byly obnoveny věže i střechy, fresky i štuky. Věže jsou vysoké 57 metrů, na severní visí jediný zvon Fridolin o váze 3500 kg z roku 1753, v jižní věži je šest zvonů z roku 1952. Varhany z roku 1993 mají tři manuály, pedál a 57 rejstříků.\n\nV 17. století bylo město i klášter několikrát vyloupeny vojáky, roku 1805 připadlo k Bádensku a roku 1806 byl zrušen i ženský klášter. Roku 1830 bylo zasypáno pravé (severní) rameno řeky, takže město přestalo stát na ostrově.\n\n\n"}
{"id": "1480414", "url": "https://cs.wikipedia.org/wiki?curid=1480414", "title": "Joël Bouzou", "text": "Joël Bouzou\n\nJoël Bouzou (* 30. října 1955 Figeac) je bývalý francouzský moderní pětibojař.\n\nJe synem učitele tělocviku, od dětství se věnoval šermu, atletice i plavání. V reprezentaci debutoval v roce 1977, startoval na čtyřech olympiádách: v roce 1980 obsadil 20. místo v individuálním závodě a 5. místo s francouzským družstvem, v roce 1984 skončil sedmnáctý a s družstvem získal bronzovou medaili, v roce 1988 obsadil 8. místo mezi jednotlivci a 4. místo mezi týmy a v roce 1992 byl sedmnáctý v závodě jednotlivců a sedmý v soutěži družstev. Na domácím mistrovství světa v moderním pětiboji v Moulins získal titul mistra světa v závodě jednotlivců, získal také bronzovou medaili v roce 1982 jako jednotlivec a v roce 1983 a 1986 jako člen družstva. \n\nPo ukončení závodní činnosti vystudoval Univerzitu v Limoges a stal se sportovním funkcionářem. V rámci projektu Rassemblement par le Sport se staral o sportovní vyžití mládeže ze sociálně vyloučených lokalit. Pod záštitou knížete Alberta II. Monackého vytvořil v roce 2007 nevládní organizaci Peace and Sport. Je místopředsedou Mezinárodní unie moderního pětiboje a předsedou Světové organizace olympioniků. Byl mu udělen Řád čestné legie a Národní řád za zásluhy. \n"}
{"id": "1480415", "url": "https://cs.wikipedia.org/wiki?curid=1480415", "title": "Petr Fíla", "text": "Petr Fíla\n\nPetr Fíla (* 15. března 1976) je bývalý český fotbalový záložník.\n\nV nejvyšší soutěži hrál za pražskou Duklu, aniž by skóroval (01.06.1994). Za Duklu Praha nastupoval také v ČFL (jedna ze skupin třetí nejvyšší soutěže) v ročnících 1994/95 a 1995/96.\n\n\n"}
{"id": "1480421", "url": "https://cs.wikipedia.org/wiki?curid=1480421", "title": "Marilleva", "text": "Marilleva\n\nMarilleva (IPA: ) je část obce Mezzana v provincii Trento, turistické letovisko postavené v roce 1972 jako lyžařské středisko a obytné centrum. \n\nSkládá se ze dvou měst, Marilleva 900, která se nachází v nadmořské výšce asi 900 m na pravém břehu řeky Noce, a Marilleva 1400, v nadmořské výšce asi 1400 metrů, kde začíná většina lanových drah. Spojení mezi těmito dvěma místy je zaručeno vozovkou a lanovkou. \n\nLyžařský areál zahrnuje 25 lyžařských vleků, které ho spojují s městy Folgarida, Madonna di Campiglio a Mezzana. \n\nAreál je vybaven sjezdovkou pro noční lyžování, krytým bazénem, tenisovými kurty a sportovním centrem.\n\nMarilleva 900 se nachází u stanice Marilleva, která se nachází na trati Trento-Malé-Mezzana.\n\nJedna z lanových drah byla prodána do České republiky do ski areálu Klínovec. V současné době je použita, jako Lanová dráha Dámská.\n\n"}
{"id": "1480422", "url": "https://cs.wikipedia.org/wiki?curid=1480422", "title": "Valerie Gotayová", "text": "Valerie Gotayová\n\nValerie Gotayová (svob. Lafonová, provd. Hernandezová) (* 5. listopadu 1973 San Diego) je bývalá americká zápasnice – judistka.\n\nS judem začínala v útlém dětství v rodném San Diegu pod vedením svého otce Geralda. V americké ženské reprezentaci se prosadila již v 15 letech v nejlehší váhové kategorii do 48 (44) kg. V roce 1992 se kvalifikovala na olympijské hry v Barceloně, ale nepodařilo se jí shodit do své váhové kategorie a nebyla do turnaje vpuštěna. Kvůli následným zdravotním problémům v důsledku shazování váhy ukončila v roce 1993 sportovní kariéru. Dodělala vysokou školu, vdala se a k aktivnímu zápasení se vrátila po dlouhých 10 letech v roce 2003. Od roku 2005 žila v texaském Harlingenu, kde se připravovala pod vedením svého budoucího manžela Israele Hernándeze. V roce 2008 se kvalifikovala na olympijské hry v Pekingu, kde prohrála v prodloužení druhého kola na body se Španělkou Isabel Fernándezovou. Vzápětí ukončila sportovní kariéru. Věnuje se trenérské práci v kalifornské Temecule.\n\n\n"}
{"id": "1480424", "url": "https://cs.wikipedia.org/wiki?curid=1480424", "title": "Soudní rok", "text": "Soudní rok\n\nSoudní rok je starší označení pro čas a místo, kde bude soud jednat s účastníky řízení v rámci civilního procesu. Nedojde-li tehdy k rozhodnutí dané věci, bude jednání odročeno.\n\nPůvodně byl soudní rok upraven v § 130–139 rakouského civilního řádu soudního, přičemž se zásadně konal v soudní budově. Mimo ni tehdy, jestliže by jednání bylo snazší nebo méně nákladné. V českém právu se podle občanského soudního řádu rozlišuje klasické soudní jednání (§ 115 a násl.) a tzv. jiný soudní rok, kterým je především přípravné jednání (§ 114c) sloužící k objasnění a odstranění nedostatku podmínek řízení, doplnění tvrzení a návrhů na provedení důkazů apod., tak aby ve vlastním jednání mohlo být rozhodnuto. Protože takový jiný soudní rok není standardním jednáním soudu, nemusí se konat v jednací síni a soudci při něm též nemusí nosit talár. Výslovně pak jiný soudní rok upravuje zákon o zvláštních řízeních soudních (§ 18), kde může také sloužit k přípravě vlastního jednání, ale lze jej využít i k projednání a rozhodnutí dané věci, včetně dokazování, jestliže je to např. vhodné provést v neformálním a pro účastníka příznivějším prostředí (kupř. při detenčním řízení podle § 77 zpravidla v daném zdravotním ústavu).\n"}
{"id": "1480426", "url": "https://cs.wikipedia.org/wiki?curid=1480426", "title": "Důlní nehoda na dole 1. máj v roce 1981", "text": "Důlní nehoda na dole 1. máj v roce 1981\n\nDůlní nehoda na dole 1. máj v roce 1981 byla tragická nehoda, která nastala 3. května 1981 ve 40. sloji (Prokop) na závodě Barbora dolu 1. máj v Karviné. Při nehodě zemřelo celkem 7 osob včetně ředitele dolu Ing. Rudolfa Stani, dalších 11. osob bylo těžce zraněno. K obnově činnosti dolu došlo 6. května 1981.\n\nFárající revírník informoval v neděli 3. května 1981 o výstupu kouře z chodby 40 360a ve 40. sloji (Prokop) ve 4 dobývací kře (závod 1 - Barbora). Od sedmé hodiny ranní se pokoušeli požár zajistit jednotky závodní báňské záchranné služby (ZBZS). V 11:10 byla situace ohlášena Hlavní báňské záchranné službě (HBZS) s povoláním výjezdu a pomocí merkaptanové signalizace došlo k odvolání ranní směny. Na důl dorazily dvě čety záchranářů a v 11:40 došlo k sfárání výjezdových jednotek záchranářů do dolu, kteří identifikovali ve spodní lávce nedávno uzavřeného porubu č. 40 304 výstup oxidu uhelnatého a otevřený oheň. Přímý zásah vodou nebyl účinný, použití pěnového generátoru Turbex nebylo efektivní, jelikož v potrubí nebyl dostatečný tlak (v důsledku 3 denního volna byly uzavřeny hlavní ventily) a oheň se rychle šířil po třídě 40 360b. . Z tohoto důvodu bylo rozhodnuto o uzavření úseku porubu 40 302 a bezprostředně přiléhající chodby za pomocí dvou výbuchuvzdorných sádrových hrází.\n\nV 16:58 došlo k výbuchu a k vzniku tlakové vlny, která zasáhla budovanou hráz H-1. Další výbuch nastal v 17:31. V době výbuchu bylo v dole 56 záchranářů. Při výbuchu bylo zraněno 26 záchranářů a ředitel podniku, který byl na zásahu osobně přítomen. Velitel záchranářského oddílu byl smrtelně zraněn na místě, ředitel dolu byl vynesen bez známek života. Po výbuchu nebylo možné nelézt jednoho člena čety, který se podílel na budování hráze. Činnost záchranářů se následně zaměřovala na dopravu zraněných z dolu. V 19:47 bylo 22 zraněných umístěno v různých nemocnicích (Ostrava, Karviná, Havířov a v popáleninovém centru v Zábřehu). V dole zahynuli dva záchranáři a ředitel dolu, další 4 záchranáři zahynuli v nemocnicích.. Celkem zemřelo 7 osob a 11 bylo těžce zraněno.\n\nPro zdolání situace byla vyžádána pomoc záchranářů z Polska (z Bytomi), jelikož měli k dispozici paroplynový generátor GAG-2. Polští záchranáři dorazili na důl o půlnoci. Celá oblast byla uzavřena v širším okruhu. Během uzavírání prostoru se také hledal nezvěstný člen záchranářské čety, ovšem tyto pokusy byly bezvýsledné. Průzkumné práce byly ukončeny 5. května 1981 v 4:30. Ve 4:45 byl zahájen provoz paroplynového generátoru, díky kterému došlo k snížení obsahu kyslíku na 11 %, koncentrace methanu pod 1% a oxidu uhelnatého pod 0,05 %, přičemž teplota nepřesahovala 28 °C. Následně docházelo ke stavbě hrází H-2, H-5, H-7 a H-8, které byly dokončeny 5. května ve 20:00. Průchozí lutny v hrázích byly uzavřeny ve 21:00 a ve 22:00 byl ukončen havarijní stav. V noční směně z 5. na 6. května došlo k předfárání všech pracovišť a od ranní směny 6. května 1981 byl zahájen plný provoz dolu.\n\nV průběhu nehody bylo odpracováno celkem 22 616 hodin, přičemž na záchranných pracích se podíleli zaměstnanci ze všech důlních závodů OKR. 12 záchranářů bylo prezidentem republiky oceněno vyznamenáním za odvahu. V reakci na nehodu došlo k úpravě báňských předpisů (kontroly požárního vodovodu, vstup osob při nehodě do dolu), HBZS zakoupila paroplynový generátor a rozšířilo se používání obleků v protišlehové úpravě.\nPři nehodě zemřeli, :\n"}
{"id": "1480434", "url": "https://cs.wikipedia.org/wiki?curid=1480434", "title": "Mistrovství Československa v orientačním běhu 1979", "text": "Mistrovství Československa v orientačním běhu 1979\n\nMistrovství Československé socialistické republiky v orientačním běhu proběhlo v roce 1979 ve třech individuálních a jedné týmové disciplíně.\n\n\"Souhrnné informace naleznete v článku Mistrovství Československa na dlouhé trati.\"\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\"Souhrnné informace naleznete v článku Mistrovství Československa v nočním orientačním běhu.\"\n\n\n"}
{"id": "1480437", "url": "https://cs.wikipedia.org/wiki?curid=1480437", "title": "Dej Nám Akord", "text": "Dej Nám Akord\n\nDNA – Dej Nám Akord je česká vokální (a capella) skupina, která vznikla původně ze studentů oboru Molekulární biologie a genetika na Přírodovědecké fakultě Masarykovy univerzity v Brně. Původně zpívala v pětičlenném složení, v současnosti zpívá v sedmičlenném obsazení. Původní složení skupiny bylo následující: Jana Ungerová, Hanka Taliánová, Karla Zemanová, Ondřej Scheinost, Václav Brázda. Současné složení (2019) je: Jana Holešovská, Markéta Reichelová, Lenka Štěpánková, Pavlína Svobodová, Petr Štěpánek, Tomáš Přikryl, Václav Brázda. \n\n\n"}
{"id": "1480439", "url": "https://cs.wikipedia.org/wiki?curid=1480439", "title": "Dům čp. 275 (Štramberk)", "text": "Dům čp. 275 (Štramberk)\n\nDům čp. 275 stojí na ulici Dolní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 275 byl postaven na konci 18. století, je postaven mezi ulicemi Horní a Dolní Bašta. Byl rekonstruován v roce 1953. Objekt patří mezi pohledové domy původní předměstské zástavby ve Štramberku.\n\nDům je přízemní roubená stavba na obdélném půdorysu, orientován roubenou okapovou stranou souběžně s ulicí Dolní Bašta. Souběžná strana s ulicí Horní Bašta je zděná, v západním průčelí je vstup do domu. Dispozice je dvojdílná se síní, jizbou. Stavba je roubená z přitesaných kuláčů s přesahující vazbou v nárožích. Je postavena na kamenné podezdívce, která vyrovnává svahovou nerovnost. Jižní průčelí je dvouosé. Štíty jsou trojúhelníkové svisle bedněné s laťováním, se dvěma okny a podlomenicí v patě štítu. Střecha je sedlová, krytá šindelem.\n\n\n"}
{"id": "1480440", "url": "https://cs.wikipedia.org/wiki?curid=1480440", "title": "Cyklón Idai", "text": "Cyklón Idai\n\nCyklón Idai byla nejsilnější tropická cyklóna, která zasáhla Mosambik od cyklónu Jokwe v roce 2008 a na počet obětí nejničivější tropická cyklóna roku 2019. Idai se zformoval jako tropická deprese u pobřeží Mosambiku 4. března 2019. Ještě stejný den vstoupil nad pobřeží a během celé cesty přes pevninu si udržoval status tropické bouře. Dne 9. března 2019 se systém znovu přesunul nad Mosambický průliv a započal fázi rapidní intenzifikace. 11. března 2019 dosáhl prozatímní maximální intenzity s přetrvávajícími větry o síle 175 km/h. Následně díky strukturálním změnám v jádře zeslábl z tropické cyklóny na tropickou bouři. V tomto stavu zůstal zhruba den, pak opět nastala intenzifikace. Maximální intenzity dosáhl Idai během 14. března 2019 s přetrvávajícími větry o síle 195 km/h a minimálním tlakem o hodnotě 940 hPa. Poté začal slábnout s tím, jak se opět blížil pobřeží Mosambiku. Nad pevninu znovu vstoupil 15. března nedaleko města Beira v centrálním Mosambiku, stále jako tropická cyklóna.\n\nDoprovodné větry a silné deště způsobily rozsáhlé škody a záplavy na Madagaskaru, v Zimbabwe, Malawi a Mosambiku, které si vyžádaly nejméně 1074 mrtvých – 598 v Mosambiku, 415 v Zimbabwe, 60 v Malawi a 1 na Madagaskaru – a zasáhl dalších zhruba 3 milióny lidí. Obzvlášť těžce poškozeno bylo čtvrté největší mosambické město Beira s okolím. Mosambický prezident Filipe Nyusi vyjádřil obavy, že si živel v jeho zemi vyžádal více než 1000 životů.\n"}
{"id": "1480441", "url": "https://cs.wikipedia.org/wiki?curid=1480441", "title": "Bazilika Ducha Svatého (Florencie)", "text": "Bazilika Ducha Svatého (Florencie)\n\nBazilika Ducha Svatého (italsky \"Basilica di Santo Spirito\") je renesanční chrám ve Florencii ve čtvrti Oltrarno. Původní chrám patřil augustiniánům a pocházel z poloviny 13. století. V první polovině 15. století se začalo s renesanční přestavbou. Prvním architektem byl Filippo Brunelleschi, po jeho smrti nastoupili jeho žáci Antonio Manetti, Giovanni da Gaiole a Salvi d'Andrea, který navrhl kupoli. Barokní mramorový baldachýn z roku 1601 vytvořili Giovanni Battista Caccini a Gherardo Silvani. Zvonici z roku 1503 navrhl Baccio d'Agnolo. V bazilice je 38 kaplí, zčásti s pozoruhodnou uměleckou výzdobou, a dřevěný krucifix od Michelangela Buonarottiho.\n"}
{"id": "1480446", "url": "https://cs.wikipedia.org/wiki?curid=1480446", "title": "Charles James Martin (umělec)", "text": "Charles James Martin (umělec)\n\nCharles James Martin (září 1886, Mansfield − 9. srpna 1955, Hyannis) byl americký modernista a umělecký instruktor. Pracoval s různými médii, včetně leptu, litografie, akvarelovými barvami, monotypu, linorytu, dřevořezu, oleje, fotografie, pracoval se škrábanou rytinou mezzotintou nebo jako stříbrník.\n\nMartin se narodil v roce 1886 v Mansfieldu v Anglii a jako chlapec emigroval do USA a prožil zbytek svého života jako Američan. Studoval umění u Arthura Wesleyho Dowa na jeho letní škole umění v Ipswichi a pak na Columbia University Teachers College, kde se v roce 1914 sám stal instruktorem.\n\nV druhé dekádě 20. století Martin studoval fotografii u Clarence H. Whitea na Teachers College a v roce 1918 se sám stal instruktorem na Whiteově fotografické škole. V roce 1918 Martin vyhrál první cenu ve fotografické soutěži pořádané Columbia University, ve které byli Dow a White porotci. Během této doby byl členem výkonného výboru Pictorial Photographers of America.\n\nV roce 1923 se Martin stal na Teachers College profesorem a na této škole pokračoval ve své práci až do čtyřicátých let 20. století. V letech 1914–15 navštěvovala Martinovu třídu na Columbia University Teachers College malířka Georgia O'Keeffe, která se zde seznámila s fotografkou a sufražetkou Anitou Pollitzerovou. O'Keeffe považovala Martinovy přednášky za tak významné, že mu posílala příklady své práce ke zkritizování i poté, co už jeho třídu nenavštěvovala. Martinovým fanouškem byl také Winston Churchill, jako o příteli se o něm zmiňuje v dopisech ze třicátých let.\n\nMartin strávil od 20. do 50. let 20. století vyučováním výtvarných seminářů v plenéru v Provincetownu, a také v Mexiku. Martin pokračoval v práci uměleckého instruktora, často na volné noze, po zbytek svého života. Zemřel 9. srpna 1955 v Hyannisu po krátké nemoci. Je pohřben na hřbitově North Burial Ground v Providence na ostrově Rhode.\n\nNa vysoké škole učitele se Martin seznámil s kolegyní studentkou umění Esther L. Uptonovou, se kterou se oženil. Uptonová byla neteří Clifforda B. Uptona a Siegried M. Uptonové, což byli prominentní učitelé na vysoké škole a také na škole Horace Manna. Paní Uptonová byla také významná fotografka, která studovala u Clarence H. Whitea. Charles a Esther žili krátce v Paříži v roce 1913–14. V roce 1918 se jim 16. května narodilo jediné dítě, syn James Upton \"Kimo\" Martin (zemřel 20. ledna 2007). Charles a Esther se nakonec rozešli a většinu dvacátých let trávili od sebe navzájem daleko. James trávil čas s oběma rodiči a stal se umělcem a návrhářem nábytku.\n\n\n"}
{"id": "1480448", "url": "https://cs.wikipedia.org/wiki?curid=1480448", "title": "Beira (Mosambik)", "text": "Beira (Mosambik)\n\nBeira je čtvrté největší město v Mosambiku. Leží v centrální oblasti v provincii Sofala, u ústí řeky Pungwe do Indického oceánu. Populace vzrostla z 397 368 obyvatel v roce 1997 na 533 825 obyvatel při sčítání v roce 2017. Regionální význam má zdejší přístav, který slouží jako brána do centrální části země, ale i do sousedních vnitrozemských států Zimbabwe, Zambie a Malawi. Beira byla založena Portugalci v 19. století a zůstala pod portugalskou správou až do roku 1975, kdy Mosambik vyhlásil nezávislost. V březnu 2019 bylo město z 90 % zničeno cyklonem Idai.\n\nMěsto bylo založeno Portugalci v roce 1887 a brzy nahradilo Sofalu jako hlavní přístav v Portugalci kontrolované oblasti. Původně bylo nazváno Chiveve, po místní řece, ale v roce 1907 bylo přejmenováno na počest korunního prince Luíse Filipeho, který toho roku jako historicky první člen královské rodiny navštívil Mosambik. Korunnímu princi tradičně náležel titul prince z Beiry, historické provincie v Portugalsku. Portugalci vybudovali přístav a železnici do Rhodesie. V roce 1907 povýšila portugalská koruna Beiru z vesnice na město.\n\nMěsto bylo pod správou \"Mosambické obchodní společnosti\" (Companhia de Moçambique) od roku 1891 až do roku 1942, kdy přešlo pod přímou správu portugalské vlády. V roce 1966 byla dokončena stavba nové železniční stanice. Před vyhlášením mosambické nezávislosti, jako město Portugalské východní Afriky, byla Beira ceněna pro svůj dobře vybavený přístav, jeden z nejvýznamnějších v celé východní Africe, jako centrum obchodu, rybaření a turistiky. Město prosperovalo jako kosmopolitní přístav s obyvatelstvem složeným z různých etnických komunit (Portugalci, Indové, Číňané, Bantuové), jejichž zástupci se podíleli na správě a obchodních i průmyslových aktivitách. Početná anglicky mluvící komunita byla důsledkem toho, že město bylo oblíbenou turistickou destinací bílých Rhodesanů. V roce 1970 mělo město 113 770 obyvatel.\n\nPo vyhlášení mosambické nezávislosti v roce 1975 mnoho bílých Portugalců opustilo město. V letech 1977–1992 v Mosambiku zuřila občanská válka, mezi vládním, marxisticky zaměřeným uskupením FRELIMO, a rebely z RENAMO. V zemi panoval chaos, země stižená válkou, hladomory a nemocemi kolabovala. Dřívější dominanta města, koloniální Grande Hotel, se stal místem pobytu zhruba 1000 bezdomovců, a v době skončení války byl téměř v ruinách.\n\nMěsto a okolní oblasti byly v roce 2002 silně zasaženy povodněmi, které vyhnaly z domovů přes milión lidí a značně poškodily místní ekonomiku.\n\nV roce 2019 město zdevastoval cyklón Idai, zničeno bylo až 90% budov.\n\n\n"}
{"id": "1480450", "url": "https://cs.wikipedia.org/wiki?curid=1480450", "title": "Cynthia Cooke", "text": "Cynthia Cooke\n\nCynthia Felicity Joan Cooke (11. června 1919 Bealings – 20. dubna 2016) byla britská civilní a vojenská zdravotní sestra, která v letech 1973 až 1976 velela jednotce Queen Alexandra's Royal Naval Nursing Service (QARNNS). Za svou službu byla několikrát vyznamenána.\n\nNarodila se v Bealingsu v hrabství Suffolk 11. června 1919 do vojenské rodiny. Studovala na Stockwell County Secondary School v Londýně. Na této škole se vyučovalo speciální metodou zvanou Daltonský plán.\n\nV roce 1938 započala zdravotnická studia v Dětské nemocnici na ulici Tite v Chelsea (: \"Tite Street Children's Hospital\"). Po vypuknutí druhé světové války pracovala jako sálová sestra a v roce 1943 započala s výcvikem nutným ke vstupu do Queen Alexandra's Royal Naval Nursing Service. Výcvik probíhal v Nemocnici královského námořnictva v Haslaru (: \"Royal Naval Hospital Haslar\"). Zde pracovala od roku 1944 a na konci téhož roku byla poslána do Austrálie. Tam odjela na palubě transportní lodi spolu s 4000 královskými mariňáky.\n\nV roce 1945 rezignovala z postu zdravotní sestry v Nemocnici královského námořnictva v Herne Bay v Sydney (: \"Royal Naval Hospital Herne Bay\"), aby mohla asistovat zdravotnickému týmu na palubě lodi HMS Formidable. Její první misí na této lodi bylo vyzvednutí jednoho tisíce bývalých australských válečných zajatců v Manile. Jen samotné naloďování zabralo tři dny. Cooke část této doby věnovala pomoci při výrobě sádrového pouzdra o délce lidského těla, které bylo doplněno rukověťmi z běžných nosítek. Tato speciální nosítka byla určena pro přepravu jednoho z vojáků, který trpěl spinální tuberkulózou.\n\nKrátce poté následovala dne 24. října 1945 další mise. Tentokrát loď odplula na Papuu Novou Guineu, kde měla asistovat při léčbě 1254 punjábských vojáků trpících malárií a ekzémem. Po působení na HMS Formidable byla Cooke převelena na HMS Queen (D19), na které se vrátila do Spojeného království.\n\nPo válce sloužila na základně RNAS Dale, v Chathamu, v Hongkongu, na Maltě a v Plymouthu. Poté se v roce 1970 stala vedoucí instruktorkou na výcvikové škole královského námořnictva a nakonec v roce 1973 převzala velení nad jednotkou Queen Alexandra's Royal Naval Nursing Service.\n\nV roce 1976 odešla do výslužby a zbytek života strávila péčí o svou matku a podporou Britské ženské královské legie (: \"Royal British Legion for Women\"), Národní krevní banky (: \"The National Blood Service\") a svého místního kostela.\n\nZa svou službu obdržela v roce 1964 Královský červený kříž a v roce 1974 pak Nejctihodnější řád sv. Jana Jeruzalémského v hodnosti komandéra. Také ji byl v roce 1975 udělen Řád britského impéria v hodnosti komandér.\n\n"}
{"id": "1480453", "url": "https://cs.wikipedia.org/wiki?curid=1480453", "title": "Sikyón", "text": "Sikyón\n\nSikyón () byl jeden z městských států v starověkém Řecku. Ležel na severovýchodě poloostrova Peloponés. Ze starověkého hlediska se nacházel na cestě mezi Korintem a Achaiou, z moderního hlediska jeho pozůstatky spadají do regionální jednotky Korinthie v Peloponeském kraji v Řecku.\n\nO začátku dějin Sikyónu jsou pouze mýtické informace, například první zmínka o sikyónském králi je z Iliady. \n\nV sedmém století př. n. l. založil tyran Orthagoras dynastii, která se udržela u moci přes století. Jeho potomek Kleisthenés je prvním historicky spolehlivě doloženým vládcem – zmiňuje jej Hérodotos a byl také dědečkem slavnějšího athénského státníka stejného jména.\n\nV Peloponéské válce bojoval Sikyón na straně Sparty; podílel se i na Korintské válce a řecko-perských válkách.\n\nOd roku 251 př. n. l. byl Sikyón členem Achajského spolku.\n\nV době Pausaniásově kolem roku 150 n. l. bylo město víceméně zničené.\n\nKromě řady zdejších mýtických králů pocházely ze Sikyónu například následující osobnosti:\n\nHlavní postavou opery Olympiáda od Josefa Myslivečka je sikyónský král.\n\n"}
{"id": "1480454", "url": "https://cs.wikipedia.org/wiki?curid=1480454", "title": "Seznam kamenů zmizelých v Podolí", "text": "Seznam kamenů zmizelých v Podolí\n\nSeznam kamenů zmizelých v Podolí obsahuje pamětní kameny obětem nacismu v Podolí (městská čtvrť Prahy 4). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\n\n"}
{"id": "1480472", "url": "https://cs.wikipedia.org/wiki?curid=1480472", "title": "Arthur Wesley Dow", "text": "Arthur Wesley Dow\n\nArthur Wesley Dow (6. dubna 1857, Ipswich – 13. prosince 1922, New York ) byl americký malíř, grafik, fotograf a vlivný pedagog umění. \n\nV mladém věku odjel do Paříže kde se věnoval uměleckému vzdělání, studoval na Julianově akademii pod dozorem akademických umělců Gustava Boulangera a Julese Josepha Lefebvreho. Přijímal objednávky na plakáty a jiné komerční práce. V roce 1895 navrhl plakát k propagaci časopisu \"Journal of Modern Art\" a v roce 1896 navrhl plakát pro výstavu japonských tisků.\n\nPo svém návratu do Spojených států Dow učil na třech hlavních amerických vzdělávacích institucích, v období 1896–1903 začínal na Pratt Institute. V letech 1898–1903 učil na New York Art Students League. V roce 1900 Dow založil a působil jako ředitel na letních seminářích Ipswich Summer School of Art v Ipswich v Massachusetts. Od roku 1904 do roku 1922 byl profesorem výtvarného umění na Columbia University Teachers College. \n\nV roce 1907 Arthur Wesley Dow jako předseda katedry umění na Columbia University požádal fotografa Clarence Hudsona Whita, aby se na částečný úvazek stal asistentem v oboru umělecké fotografie na Teachers College, která byla součástí Columbijské univerzity.\n\n\n"}
{"id": "1480486", "url": "https://cs.wikipedia.org/wiki?curid=1480486", "title": "Svaz rakouských šlechticů", "text": "Svaz rakouských šlechticů\n\nSvaz katolických šlechticů v Rakousku (německy \"Vereinigung katholischer Edelleute in Österreich\") je někdejší sdružení příslušníků rakouské šlechty. \n\nSvaz byl založeno těsně před začátkem první světové války, avšak svou činnost započal až v roce 1922 – i přes vyhlášení \"Zákona o zrušení šlechty\" z roku 1919. Sdružení bylo zakázáno v roce 1938 po anšlusu Rakouska Nacistickým Německem.\n\nÚčelem byl, podle stanov, mj. péče o šlechtické smýšlení a podporu katolického vyznání. Dalším cílem bylo vytvoření soupisu osob - příslušníků rodů - které byly oprávněny k užívání šlechtického titulu až do zavedení rakouského zákona o zrušení šlechty, a v neposlední řadě podpora ekonomicky slabších členů.\n\nRůzné pokusy o založení nástupnické organizace od roku 1945 ztroskotávaly z důvodu uplatnění \"protišlechtického zákona\".\n\nV roce 1987 Rakousko, jeden ze zakládajících členů, vystoupilo z mezinárodní sítě \"CILANE\".\n"}
{"id": "1480487", "url": "https://cs.wikipedia.org/wiki?curid=1480487", "title": "Miloslav Vondráček", "text": "Miloslav Vondráček\n\nMiloslav Vondráček (* 1963, Vysoké Mýto) je český lingvista, bohemista, externí spolupracovník Katedry českého jazyka a literatury na Univerzitě Hradec Králové.\n\nV roce 1987 úspěšně zakončil magisterské studium na Pedagogické fakultě Hradec Králové, kde také pokračoval v navazujícím studiu a roku 1990 se stal doktorem pedagogiky. Studiu se následně věnoval na Filosofické fakultě UK v Praze, kde roku 2002 získal titul Ph.D. a roku 2003 PhDr.\n\nPo ukončení magisterského studia nastoupil Miloslav Vondráček jako učitel na Základní školu ve Včelákově. V roce 1993 se stal akademickým pracovníkem Pedagogiké fakulty UHK, kde se věnoval lexikologii a stylistice. Na UHK zastával v letech 2003–2005 funkci proděkana pro studium, v letech 2006–2012 se stal statutárním zástupcem děkana a proděkana pro studium. Od roku 2005 působí jako vědecký pracovník Ústavu pro jazyk český Akademie věd ČR.\n\nMiloslav Vondráček se účastnil několika zahraničních stáží. Roku 2011 pobýval na Univerzitě Komenského v Bratislavě na Katedře slovenského jazyka Filozofické fakulty. V letech 1994 až 2001 působil jako lektor českého jazyka v Polsku (Państwowa Wyższa Szkoła Zawodowa w Wałbrzychu).\n\nV roce 2003 se stal splupracovníkem specifického výzkumu PdF UHK – Český jazyk jako druhý jazyk-studijní podpory pro neslyšící. V roce 2005 spolupracoval na výzkumu GAČR 405/03/0377 s názvem Možnosti a meze gramatiky češtiny ve světle Českého národního korpusu. V letech 2005 až 2011 se stal spolupracovníkem na výzkumu VZ MSMT 0021620823 s názvem Český národní korpus a korpusy dalších jazyků. V letech 2006 až 2008 se účastnil výzkumu GAČR 405/06/1057 s názvem Kapitoly z české gramatiky.\nV letech 2012 až 2016 výzkum MŠMT LM2011023 s názvem Český národní korpus. \n\nOd roku 1993 je členem Jazykového sdružení ČR. V letech 2003 až 2012 působil jako člen Vědecké rady Pedagogické fakulty UHK. V roce 2008 se stal členem redakční rady časopisu Češtinář a členem oborové rady doktorského studijního programu Filologie, st.obor Český jazyk na FF UK v Praze. V roce 2010 se stal členem Vědecké redakční rady nakladatelství Gaudeamus Univerzity Hradec Králové a zástupcem vedoucího redaktora časopisu Korpus-gramatika-axiologie.\n\n\n"}
{"id": "1480500", "url": "https://cs.wikipedia.org/wiki?curid=1480500", "title": "Vlhovec žlutokápý", "text": "Vlhovec žlutokápý\n\nVlhovec žlutokápý či také vlhovec Chapmanův \"(Agelaius icterocephalus,\" nebo \"Chrysomus icterocephalus)\" je druh drobného ptáka patřící mezi pěvce, který se vyskytuje v Jižní Americe.\n\nTento druh vyniká pohlavním dimorfizmem. Název dostal podle zbarvení samce, který je černý a má výrazné žluté temeno. Samci jsou také větší, váží kolem 36 gramů, zatímco samice jen kolem 27 gramů.\n\nŽiví se semeny a bezobratlými živočichy (hmyzem). Žijí ve vlhkých travnatých oblastech, při mokřadech či v mangrovových porostech.\n\nZatímco v přírodě se jedná o zatím poměrně hojný druh (patří do kategorie Málo dotčené taxony), v lidské péči je vzácný (více v kapitole Chov v zoo).\n\nPatří k raritně chovaným druhům. Historicky tento druh chovaly významné evropské zoo jako Zoo Chester a Zoo London ve Spojeném království či německé Zoo Berlin a Zoo Diusburg. Nikde se ale nepodařil odchov. Aktuálně je druh chován pouze ve třech evropských zoo: ptačím parku ve Walsrode (Německo), Universeu Göteborg (Švédsko) a Zoo Praha (Česko).\n\nVlhovec žlutokápý je v Zoo Praha chován od roku 2014, kdy byl dovezen jeden samec a tři samice ze soukromého chovu. Později byli dovezeni další dva. V roce 2017 se narodila čtyři mláďata, z nichž se podařilo tři odchovat. Jednalo se o prvoodchov v rámci českých a slovenských zoo. Ke konci roku 2017 tak bylo chováno pět jedinců.\n\nV zimním období je chován v zázemí, přes sezonu je poté k vidění v jedné z ptačích voliér v dolní části Zoo Praha. Do budoucna se počítá s umístěním v tzv. Rákosově pavilonu, tedy novém pavilonu exotických ptáků.\n\n"}
{"id": "1480502", "url": "https://cs.wikipedia.org/wiki?curid=1480502", "title": "Conjo Vasilev", "text": "Conjo Vasilev\n\nConjo Vasilev (bulharskou cyrilicí Цоньо Димитров Василев; 7. ledna 1952 Tărgovište – 2. června 2015, Šumen) byl bulharský fotbalista, obránce. \n\nNa Mistrovství světa ve fotbale 1974 nastoupil v utkáních proti Švédsku a Uruguayi. Celkem za bulharskou reprezentaci nastoupil v letech 1973-1981 v 37 utkáních a dal 2 góly. V bulharské lize hrál za CSKA Sofia a FK Šumen. S CSKA Sofia získal v letech 1975, 1976, 1980 a 1981 mistrovský titul. V Poháru mistrů evropských zemí nastoupil v 16 utkáních, v Poháru vítězů pohárů nastoupil ve 2 utkáních a v Poháru UEFA nastoupil v 6 utkáních.\n\n"}
{"id": "1480514", "url": "https://cs.wikipedia.org/wiki?curid=1480514", "title": "Alois Jarnot", "text": "Alois Jarnot\n\nAlois Jarnot (narozen 16. června 1918, zemřel 15. září 1941) byl zadní střelec u 311. československé bombardovací perutě Royal Air Force, který zahynul při bojovém letu nad Německem.\n\nV Českém Těšíně bydlel na ulici Brandýská č.4 (\"GPS 49.748433, 18.61834\"). Zde vystudoval 4. třídy měšťanské školy. Následně 4. třídy vinařské školy zakončené maturitou. Uměl mimo svého rodného jazyka, ještě plynule slovem a písmem polsky a německy.\n\nZ Protektorátu Čechy a Morava odešel pravděpodobně na přelomu roku 1938/1939. Studoval poddůstojnickou školu v Agde (GPS 43.310800, 3.475800) a to od 23. února do 15. prosince 1939. Dne 28. dubna 1939 byl zařazen jako vojín. Dne 23. září 1939 byl v Paříži odveden, jako vojín aspirant k Francouzské cizinecké legii, kde se od května 1939 formovaly první československé jednotky.\n\nPři obsazení Francie Německem se s evakuovanými vojáky dostal do Anglie. kde se přihlásil k vznikající RAF. Zde mu bylo přiděleno osobní číslo 27-F-12-15.\n\nPadl při operačním (bojovém) letu s letounem Wellington R1015 (KX-L) nad Německem. Kdy 15. září 1941 odstartovaly bombardéry 311. bombardovací perutě k náletu na ponorkové doky v Hamburku. Letoun pilotoval Sgt Vilém Soukup, v posádce byli: druhý pilot Sgt Ján Miklošek, navigátor P/O Mojmír Sedláček, radiotelegrafista P/O Antonín Zimmer, přední střelec Zdeněk Babíček a zadní střelec Sgt Alois Jarnot. Při návratu (pravděpodobně) byl letoun sestřelen německým protiletadlovým dělostřelectvem.\n\nStroj dopadl na zem u Andervenne nedaleko německého Lingenu. Byl pohřben na lesním hřbitově v Reichswaldu u Klewe, v Severním Porýní-Vestfálsku.\n\n\n\n"}
{"id": "1480523", "url": "https://cs.wikipedia.org/wiki?curid=1480523", "title": "Karl Struss", "text": "Karl Struss\n\nKarl Struss (30. listopadu 1886 - 15. prosince 1981) byl americký fotograf a kameraman aktivní v letech 1900 - 1950. Byl jedním z prvních průkopníků 3D filmů. Pracoval na filmech jako například \"\" režiséra Friedricha Wilhelma Murnaua, satirické komedii Charlieho Chaplina \"Diktátor\" nebo \"Limelight\" z roku 1952. Byl také jedním z kameramanů televizního seriálu \"Broken Arrow\" a natočil 19 epizod \"My Friend Flicka\". \n\nKarl Struss se narodil 30. listopadu 1886 v New Yorku. Po nemoci na střední škole, Karlův otec Henry odhlásil svého syna ze školy a nechal jej zaměstnat jako operátora v rodinné továrně Seybel & Struss. Začal se zajímat o fotografii, experimentoval s fotografickou kamerou 8 x 10\" a v roce 1908 začal navštěvoval Clarence H. Whiteův večerní umělecký fotografický kurz na vysoké škole Teachers College, na Kolumbijské univerzitě, kterou dokončil v roce 1912. Během studií zkoumal vlastnosti objektivů a v roce 1909 vynalezl a pokoušel se patentovat Struss Pictorial Lens (Strussův piktorialistický objektiv), měkkce kreslící objektiv. Tento objektiv se stal svého času oblíbeným mezi piktorialistickými fotografy. V roce 1916 byl Strussův piktorialistický objektiv první měkkce ostřícím objektivem zavedeným do filmového průmyslu.\n\nZpočátku Struss získal pozornost ve světě fotografie, když v roce 1910 dvanáct jeho snímků vybral Alfred Stieglitz pro mezinárodní výstavu piktorialistických fotografií v Albright Art Gallery. Jednalo se o poslední výstavu spolku Fotosecese, který propagoval fotografii jako výtvarné umění. Pověst Strusse byla ještě více posílena jeho účastí na výstavě \"What the Camera Does in the Hand of the Artist\" v Newark Art Museum, která se konala v dubnu 1911. Dále obdržel pozvání od Teacher's College, aby tam uspořádal samostatnou výstavu jeho pohledů na New York. V létě 1912 pak měl vést seminář na Whiteově letní škole, zatímco White nemohl. Stieglitz v roce 1912 pozval Strusse, aby se připojil ke spolku Fotosecese, který vedl k vydání jeho fotografií v časopise spolku \"Camera Work\". V roce 1913 Struss ve spolupráci s Edwardem Dicksonem, Clarencem Whitem, Alvinem Langdonem Coburnem a Paulem Andersonem začali psát společnou publikaci \"Platinum Print\". V roce 1914 odstoupil z pozice v rodinném podniku a prosadil se jako profesionální fotograf, když v červnu téhož roku převzal bývalé fotografické studio Clarence Whitea.\n\nNa návrh Coburna, Struss předložil tisky Královské fotografické společnosti pro výroční výstavu v Londýně, na kterou byl také přijat a vystavoval i ve dvacátých letech. Zúčastnil se také četných výstav pořádaných fotografickými kluby a dalších asociací, včetně Pittsburghského salónu Národního fotografického umění a každoroční výstavy fotografií organizované obchodním domem Philadelphia Wanamaker. Kromě výstav Struss komerčně fotografoval pro časopisy jako například \"Vogue\", \"Vanity Fair\" nebo \"Harper's Bazaar\". Vzápětí však dodával, že nedělá módní fotografii. Jeho fotografická praxe byla přerušena první světovou válkou.\n\nV roce 1919 (poté co přišel o zakázky) se odstěhoval do Los Angeles a podepsal smlouvu s Cecil B. DeMille jako kameraman. \n\nOd roku 1931 do roku 1945 Struss pracoval jako kameraman pro Paramount, kde spolupracoval například na filmech, kde hráli Mae West, Bing Crosby nebo Dorothy Lamourová Struss se stále věnoval vydáváním publikací, například v roce 1934 vydal knížku \"Photographic Modernism and the Cinematographer\" pro \"American Cinematographer\". Stal se členem Americké společnosti kameramanů a byl zakládajícím členem Akademie filmových umění. V roce 1949 jako nezávislý pracovník začal pracovat v oblasti “stereo kinematografie” a stal se jedním z prvních zastánců této umělecké formy. Většinu své 3D filmové tvorby však provedl v Itálii a žádný z jeho filmů nebyl následně ve Spojených státech vydán ve 3D.\n\nStrussův fotografický archiv výstavních tisků, filmových fotografií, negativů a dokumentů (3 stopy materiálů) je k dispozici v Amon Carter Museum of American Art umístěném ve Fort Worth v Texasu.\n\nStruss byl během své kariéry nominován na cenu akademie za nejlepší kinematografii čtyřikrát. Poprvé a jedinkrát vyhrál za FW Murnau je \"\" v roce 1929, sdílet tuto cenu s Charlesem Rosherem. Byl nominován znovu v roce 1932 za \"Dr. Jekyll and Mr. Hyde\", v roce 1934 \"The Sign of the Cross\" a v roce 1942 za \"Aloma of the South Seas\" s Wilfredem M. Clinem a Williamem E. Snyderem.\n\n\n"}
{"id": "1480524", "url": "https://cs.wikipedia.org/wiki?curid=1480524", "title": "Behr Bircher Cellpack BBC", "text": "Behr Bircher Cellpack BBC\n\nBehr Bircher Cellpack BBC AG je skupina firem s aktivitami v různých oblastech průmyslu. Skupina BBC byla založena v roce 1991 Giorgio Behrem a do dnešní doby vedena jeho osobou a jeho rodinou. Skupina má výrobní závody v Evropě, Asii a Severní Americe. Dohromady v roce 2019 zaměstnává přes 1200 zaměstnanců . Skupina má sídlo ve švýcarském Beringenu.\n\n\n\nV rámci České republiky působí skupina ve dvou lokacích a to od roku 2001 v Hranicích (BBC Bircher Automation a BBC Bircher Smart Access) a od roku 2006 ve Valašském Meziříčí (BBC Cellpack Plastics)\n"}
{"id": "1480525", "url": "https://cs.wikipedia.org/wiki?curid=1480525", "title": "Lešek I.", "text": "Lešek I.\n\nLešek I. (polsky Leszko I., latinsky \"Lescus\") byl legendární vládce Polska, který byl uváděn v kronice \"Chronica seu originale regum et principum Poloniae\" od Vincenta Kadlubka (polsky \"Kronika Wincentego Kadłubka\").\n\nPodle Kadlubka byla země Lechitů (polsky \"Lechitów\"), po smrti královny Wandy, napadena vojsky Alexandra Velikého. Makedonská vojska vkročili do Polska od Moravy (\"Velkomoravská říše\"), obsadili Malopolsko a Slezsko. Mělo dojít k porážce Alexandra v bitvě pod vrchem, když Lechité na doporučení neznámého zlatníka přichystali na makedonské lest. Šlo o to, že Lechité vyrobili rytíře (vojáky) ze dřeva, kteří vypadali jako skuteční, a byl jich takový počet, že se vojska Alexandra Velikého zalekla. Když vojska odešla ze země Polanů, zlatník byl jmenován králem a dostal jméno Lestek, což znamenalo \"chytrý, mazaný\".\n\nInformace, kterou o Leškovi sděluje Kadlubek, a z které je možné získat dojem, že Lešek žil ve 4. století př. n. l., jsou napsané v běžné, resp. dobové stylistice. Vepsal rody vládců z nejvzdálenějších zemí a také použil nejslavnějších události celého světa.\n\nJan Dluhoš (polsky \"Jan Długosz\") se snažil vytvořit legendu o Leškovi jako více realistickou. Makedonce nahradil Uhry a Moravany. Změnil jméno, které dostal vládce (král) a to na Přemysla (polsky \"Przemyśl\", latinsky \"Premislaus\"). Jméno Lestek vysvětlil jako rodové příjmení z dynastie, která vychází od knížete Lecha.\n\nMartin Bílský (polsky \"Marcin Bielski\") také přijal verzi o válkách z Moravany, datoval panování Leška na dobu okolo roku 700 a připsal mu založení města Přemyšl (polsky \"Przemyśl\"). Historikové 18. století jej datují k roku 750, 760–780, nebo mezi 750 a 776. James Anderson (1680–1739) tvrdil, že vládl 20 let.\n\nPřemysl (latinsky \"Primislav\"), prý nosil helmu vyrobenou z dubu, byl zmíněn jako Ragusan v epickém díle Osman od Ivana Gunduliće (1589–1638), které bylo ovlivněno touto polskou legendou.\n\n\n"}
{"id": "1480527", "url": "https://cs.wikipedia.org/wiki?curid=1480527", "title": "Plzeň-Jižní Předměstí (nádraží)", "text": "Plzeň-Jižní Předměstí (nádraží)\n\nPlzeň-Jižní Předměstí je jeden z obvodů železniční stanice Plzeň hlavní nádraží. Nachází se na Jižním Předměstí Plzně, krajského města Plzeňského kraje. Po Hlavním nádraží jde o druhou nejvytíženější stanici ve městě. Komplex původně tvořily dvě protilehlé, ulicí oddělené staniční budovy, starší z nich byla vyřazena z provozu v 90. letech 20. století a od roku 2001 slouží jako kulturní centrum \"Moving Station\".\n\nStavba železniční trati z Furth im Wald směrem do Plzně vytvořila roku 1862 v jižní části města kolejový zářez, který tvoří spojnici s plzeňským hlavním nádražím. Od roku 1872 tudy procházela též Dráha císaře Františka Josefa do Chebu, záhy zde byla též umístěna výhybka pro vlečku do Škodových závodů v těsném sousedství. V místě rozdělení tratí bylo na přelomu století rozhodnuto vybudovat reprezentativní secesní stanici, která doplní novou honosnou okolní výstavbu bytových domů. Zářez byl přemostěn, stanice přilehla k mostu ze severní strany a umožnila cestujícím sestoupení ke kolejišti. Na opačné straně ostrovního nástupiště se rozkládala parková úprava. Stavební práce zahájila firma Müller a Kapsa v roce 1900, do provozu byla stanice uvedena roku 1904 pod označením \"Plzeň-Říšské předměstí\".\n\nNádraží poznamenané válečným dopravním provozem bylo spolu s rekonstrukcí rozšířeno o druhou budovu vztyčenou na protější straně mezikolejové plochy v letech 1919-1921 v tehdy již nemoderním neorenesančním stylu. V 80. letech 20. století byl úsek mezi Plzní a Chebem elektrizován. Velkoryse řešené zastávky postupně chátraly, v 90. letech byla starší secesní budova vyřazena z přepravního provozu a prodána do soukromých rukou.\n\nV roce 2000 o stavbu projevilo zájem občanské sdružení Johan, kterému se postupně podařilo v architektonicky unikátním prostoru stanice zřídit, zpočátku improvizované, kulturní centrum Moving Station/Hemžící se zastávka s prostorem pro koncerty, výstavy a divadelní představení. V roce 2015, kdy byla Plzeň Evropským hlavním městem kultury, proběhla oprava a přestavba bývalé stanice, vzniklo zde potřebné zázemí a divadelní sál.\n\nMost přes kolejiště, do nějž ústí Koperníkova ulice, byl roku 2013 z iniciativy plzeňských občanů přejmenován na Most Ivana Magora Jirouse.\n\n\n"}
{"id": "1480530", "url": "https://cs.wikipedia.org/wiki?curid=1480530", "title": "Opožděná bolest svalů", "text": "Opožděná bolest svalů\n\nOpožděná bolest svalů nebo pozátěžová bolest svalů je taková bolest a ztuhlost, která se ve svalech projevuje několik hodin až dní po nezvyklém nebo namáhavém cvičení. \n\nBolest je pociťována nejsilněji 24 až 72 hodin po cvičení. Předpokládá se, že je způsobena excentrickým (prodlužujícím) cvičením, které způsobuje mikroskopické poškození svalů (mikrotrauma). Po takovém cvičení se sval rychle přizpůsobí, aby zabránil poškození svalů, a tím i bolesti, pokud by se cvičení opakovalo. \n\nOpožděná bolest svalů je jedním ze symptomů svalového poškození vyvolaného cvičením. Druhým je akutní bolest svalů, která se projevuje během cvičení a bezprostředně po něm.\n\nBolest je vnímána jako tupá, bodavá bolest v postiženém svalu, často v kombinaci se ztuhlostí. Bolest se obvykle projevuje pouze tehdy, když je sval natažený, stahovaný nebo pod tlakem, ne když je v klidu. Tato citlivost, charakteristický příznak DOMS, je také označována jako „svalová mechanická hyperalgézie“. \n\nI když se mezi cviky a jedinci vyskytují rozdíly, bolestivost se obvykle zvyšuje v prvních 24 hodinách po cvičení. To vrcholí od 24 k 72 hodinám, pak ustupuje a mizí až sedm dnů po cvičení.\n\nSvalová bolest je způsobena excentrickým cvičením, tj. cvičením sestávajícím z excentrických (prodlužujících) stahů svalu. Izometrické (statické) cvičení způsobuje mnohem menší bolestivost a soustředné (zkrácení) cvičení nezpůsobuje žádné. \n\nMechanismus opožděného nástupu svalové bolestivosti není zcela vysvětlen, ale má se za to, že bolest je výsledkem mikrotraumatu. \n\nDOMS byl poprvé popsán v roce 1902 Theodoreem Houghem, který dospěl k závěru, že tento druh bolestivosti je \"v zásadě výsledkem ruptur ve svalech\". Podle této teorie \"svalového poškození\" jsou tyto ruptury mikroskopickými lézemi na Z linii svalového sarkomu.Bolest byla přičítána zvýšené síle napětí a prodloužení svalstva z excentrického cvičení. To může způsobit uvolnění aktinů a myosinových můstků před relaxací, což nakonec způsobí větší napětí na zbývajících aktivních motorických jednotkách. To zvyšuje riziko rozšíření, rozmazání a poškození sarkomu. Když se mikrotrauma vyskytne u těchto struktur, jsou stimulovány nociceptory (receptory bolesti) uvnitř svalových vazivových tkání a způsobují pocit bolesti. \n\nDalší vysvětlení je teorie \"enzymového vtoku\". Po mikrotraumatu se vápník, který je normálně uložen v sarkoplazmatickém retikulu, hromadí v poškozených svalech. Buněčné dýchání je inhibováno a ATP potřebný pro aktivní transport vápníku zpět do sarkoplazmatického retikula je také zpomalen. Tato akumulace vápníku může aktivovat proteázy a fosfolipázy, které zase rozkládají a degenerují svalový protein. To způsobuje zánět a zase bolest způsobenou hromaděním histaminů, prostaglandinů a draslíku. \n\nDřívější teorie předpokládala, že DOMS je spojen s tvorbou kyseliny mléčné v krvi, o které se předpokládalo, že bude dále produkována po cvičení. Toto nahromadění kyseliny mléčné bylo považováno za toxický metabolický odpad, který způsobil vnímání bolesti v opožděném stadiu. Tato teorie byla později vyvrácena. Kromě toho je známo z několika studií, že kyselina mléčná je schopná vrátit se k normálním hladinám během jedné hodiny po cvičení, a proto nemůže způsobit bolest, ke které dochází mnohem později. \n\nAčkoli opožděný nástup svalové bolesti je příznakem spojeným s poškozením svalů, jeho velikost nemusí nutně odrážet velikost jejich poškození. \n\nBolest je jednou z dočasných změn způsobených ve svalech nezvyklým excentrickým cvičením. Další takové změny zahrnují sníženou svalovou sílu, snížený rozsah pohybu a svalový otok. Ukázalo se však, že tyto změny se vyvíjejí nezávisle na čase a že bolest není příčinou snížení svalové funkce. \n\nBolest může sloužit jako varování ke snížení svalové činnosti, aby se zabránilo zranění nebo dalšímu zranění. Lehké soustředné cvičení (zkrácení svalů) během DOMS může způsobit zpočátku větší bolest, ale následuje dočasné zmírnění bolesti – bez nežádoucích účinků na svalová funkce nebo zotavení. Excentrické cvičení během DOMS nezvyšuje poškození svalů, ani nemá nepříznivý vliv na zotavení – vzhledem k tomu, bolestivost není nutně varovným signálem ke snížení používání postiženého svalu. Bylo ale pozorováno, že druhý záchvat excentrického cvičení během jednoho týdne od počátečního cvičení vedl k poklesu svalové funkce ihned poté. \n\nPo nezvyklém excentrickém cvičení a projevu silné bolesti se sval rychle přizpůsobí, aby snížil další poškození ze stejného cvičení. To se nazývá \"účinek dalšího kola\". \n\nV důsledku tohoto efektu je nejen snížena bolestivost, ale také rychleji se hojí další indikátory poškození svalů, např. tok, snížená síla a snížený rozsah pohybu. Účinek je většinou, ale ne zcela, specifický pro vykonaný sval: experimenty ukázaly, že některé z ochranných účinků jsou také přeneseny na jiné svaly. \n\nVelikost účinku je závislá na mnoha variantách, například v závislosti na čase mezi záchvaty, počtem a délkou excentrických kontrakcí a cvičebním režimu. To se také liší mezi lidmi a mezi ukazateli poškození svalů. Obecně však ochranný účinek trvá nejméně několik týdnů. Zdá se, že se postupně snižuje, jak čas mezi záchvaty vzrůstá, a po asi jednom roce je nezjistitelný. \n\nPrvní záchvat nemusí být tak intenzivní jako následné záchvaty, aby se zajistila alespoň určitá ochrana před bolestí. Ukázalo se například, že excentrické cvičení prováděné při 40 % maximální síly poskytuje ochranu 20-60% poškození svalů, ke kterému dochází při cvičení s maximem prováděným o dva až tři týdny později. Také účinek opakovaného záchvatu se objevuje i po relativně malém počtu kontrakcí, možná až dvou. V jedné studii první záchvat 10, 20 nebo 50 kontrakcí poskytl stejnou ochranu pro druhý záchvat 50 kontrakcí o tři týdny později. \n\nDůvod ochranného účinku ještě není pochopen. Bylo navrženo několik možných mechanismů, které se mohou vzájemně doplňovat. Patří mezi ně nervové adaptace (lepší využití a kontrola svalové hmoty nervovým systémem), mechanické adaptace (zvýšená ztuhlost svalů nebo svalová podpůrná tkáň) a buněčné adaptace (mimo jiné adaptace na zánětlivou odpověď a zvýšená syntéza proteinů).\n\nBolest svalu může být snížena nebo je jí zabráněno postupně se zvyšující intenzitou nového programu, čímž využívají efekt dalšího kola. Bolest může být teoreticky vyloučena omezením cvičení na soustředné a izometrické kontrakce. Ale excentrické kontrakce v některých svalech jsou obvykle nevyhnutelné během cvičení, zvláště když svaly jsou unavené. Omezení délky excentrických svalových prodloužení během cvičení může poskytnout určitou ochranu proti bolestivosti, ale to také nemusí být praktické v závislosti na způsobu cvičení. Statické protahování nebo zahřívání svalů před nebo po cvičení nezabrání bolestivosti. \n\nBolest obvykle zmizí během asi 72 hodin po objevení. Pokud je léčba žádoucí, jakákoliv opatření, která zvyšují průtok krve do svalu, jako je aktivita s nízkou intenzitou, masáže, mobilizace nervů, horké koupele nebo návštěva sauny, mohou trochu pomoci. \n\nPonoření do chladné nebo ledové vody, příležitostně doporučeného léku, bylo zjištěno, že je neúčinné při zmírňování DOMS v jedné studii z roku 2011 ale účinné v jiném. Existují také nedostatečné důkazy o tom, zda celotělová kryoterapie - ve srovnání s pasivním odpočinkem nebo bez celotělové kryoterapie - po cvičení snižuje DOMS nebo zlepšuje subjektivní zotavení. \n\nKontraintuitivně další cvičení může dočasně potlačit bolest. Cvičení zvyšuje prahy bolesti a tolerance bolesti. Je známo, že tento účinek, zvaný cvičením vyvolaná analgezie, se vyskytuje při vytrvalostním tréninku (běh, jízda na kole, plavání), ale málo je známo o tom, zda k němu dochází také při odporovém tréninku odpor. V literatuře jsou tvrzení, že cvičení bolavých svalů se jeví jako nejlepší způsob, jak zmírnit nebo odstranit bolestivost, ale to ještě nebylo systematicky zkoumáno. \n"}
{"id": "1480531", "url": "https://cs.wikipedia.org/wiki?curid=1480531", "title": "Evangelický hřbitov v Holetíně", "text": "Evangelický hřbitov v Holetíně\n\nEvangelický hřbitov v Holetíně se nachází v obci Holetín, v části Horní Holetín u silnice č. 35524. Vedle něj se nachází hřbitov katolický.\n\nHřbitov byl založen roku 1824 evangelickým reformovaným (kalvínským) sborem v Krouně. \n\nHřbitov je v současnosti ve vlastnictví obce Holetín. \n\n"}
{"id": "1480536", "url": "https://cs.wikipedia.org/wiki?curid=1480536", "title": "Krak II.", "text": "Krak II.\n\nKrak II. (latinsky \"Gracchus\") byl podle Wincenta Kadlubka (polsky \"Wincenty Kadłubek\") mladší ze dvou synů a nástupce legendárního knížete Kraka.\n\nWincent Kadlubek, dle legendy o Vavelskému drakovi (polsky \"Smok Wawelski\"), píše ve své kronice \"Chronica seu originale regum et principum Poloniae\" o netvorovi, který byly nazýván \"všežravý\" (holophagus). Netvor se domáhal od poddaných knížete Kraka, aby mu každý týden přivedli dobytek, který následně sežral. Pokud jej nedostal, \"všežravý\" měl požírat tolik lidi, kolik mu náleželo jako obětina. V této situaci se kníže Krak rozhodl, že na nestvůru pošle své dva syny (Kraka II. a Lecha II.), kteří po několika nezdarech v boji se rozhodli ke lsti. Dali \"všežravému\" jako běžnou obětinu dobytčí kůži naplněnou sírou a tím jej zahubili. Poté mladší z bratrů napadl staršího a zabil jej. Otci lhal, když řekl, že za smrt bratra způsobil netvor. Na závěr Wincent Kadlubek píše: \"\"Tímto mladší bratr Grakch přebírá vládu po otci\"\", a dále následují slova o odhalení temného tajemství nového vládce a jeho vyhnání ze země. Vlády se ujme dcera knížete Kraka kněžna Wanda. Takto vymřel rod knížete Kraka. Závěr legendy byl shrnut morálním podtextem: Konec konců, zákon je nejspravedlivější, když pachatele zločinu zničí jeho vlastní zločin, což si mistr Kadlubek půjčil od Ovidia.\n\nPodle pozdější verze legendy, kterou napsal Jan Dluhoš (polsky Jan Długosz) byl Krak II. zavražděn svým mladším bratrem Lechem II. Celá událost se měla stát až po smrti jejich otce knížete Kraka a Vavelského draka měl zabít sám kníže Krak.\n\n"}
{"id": "1480537", "url": "https://cs.wikipedia.org/wiki?curid=1480537", "title": "Čandraján-2", "text": "Čandraján-2\n\nČandraján-2 (Sanskrt: चन्द्रयान-२, anglicky: Chandrayaan-2) je druhá měsíční průzkumná mise Indie po Čandraján-1. Vyvinutá je Indickou kosmickou agenturou. Pro start ze Země použila novou indickou nosnou raketu GSLV Mk.3 . Náklad se skládá z lunárního orbiteru (umělá družice Měsíce), landeru a roveru, vyvinutých Indií a z laserového odrážeče NASA.\n\nStart Čandrajánu-2 úspěšně proběhl 22. července 2019. Následně se pokusí o měkké přistání pozemní sondy s vozítkem, mezi dvěma krátery Manzinus C a Simpelius N na jižní měsíční šířce asi 70°. Pokud bude sonda úspěšná, bude druhou misí s přistáním roveru v blízkosti lunárního jižního pólu.\n\nČandraján-2 měl naplánovaný start na duben 2019. Start naplánovaný na 14. července 2019 v 21:21 UTC (v Indii bude už 15.hodin ITC) byl přerušený v čase -56 minut před startem kvůli technické poruše, úspěšně odstartoval 22. července 2019 v 09:13 UTC (14:43 IST). Pozemní sonda s vozítkem se pokusila o měkké přistátí 6. září mezi dvěma krátery Manzinus C a Simpelius N na jižní měsíční šířce asi 70°. Ve výšce 2,1 km nad povrchem se spojení s přistávacím modulem ztratilo.\n\nPro misi byla využita nová indická nosná raketa GSLV Mk.3, hmotnost nákladu byla přibližně 3890 kg a start proběhl z vesmírného střediska Satish Dhawan na ostrově Sriharikota.\n\nOrbiter obíhá Měsíc ve výšce 100 km. Orbiter má osm vědeckých přístrojů; dva z nich jsou vylepšenými verzemi ze sondy Čandraján-1. Přibližná počáteční hmotnost byla 2379 kg. Kamera Orbiter High Resolution Camera (OHRC) bude vykonávat pozorování místa přistání s vysokým rozlišením před oddělením přistávacího modulu od orbiteru. Orbiter vyrobila společnost Hindustan Aeronautics Limited a 22. června 2015 byla dodána do satelitního střediska ISRO.\n\nLander mise sa nazývá Vikram a je pojmenovaný po panu jménem Vikram Sarabhai (1919 – 1971), který je všeobecně považovaný za otce indického vesmírného programu. Přibližná hmotnost landeru a roveru je 1471 kg. Pohonný systém landeru se skladá z osmi motorů o výkonu 50 N pro řízení polohy a pěti hlavních motorů o výkonu 800 N odvozených z ISP 440 N Liquid Apogee Motor. Vikram může bezpečně přistát na svahu do 12 °. K 5. listopadu 2019 víme, že se přistání nepovedlo, ale zatím není jisté, proč.\n\nHmotnost roveru je asi 27 kg, napájený je ze solárního panelu. Rover se po měsíčním povrchu měl pohybovat na šesti kolech. Po provedení chemické analýzy na místě by poslal data na orbitu, ze které by se přenesly na pozemní stanici.\n\nISRO vybral osm vědeckých přístrojů pro orbiter, čtyři pro lander, a dva pro rover. Ačkoli bylo původně oznámeno, že NASA a ESA by se na misi zúčastnili poskytnutím některých vědeckých nástrojů pro orbiter ISRO později objasnil, že z důvodu omezení hmotnosti, bude tato mise mít jen omezené zahraniční užitečné zatížení (laserový retroreflexní odražeč od NASA).\n\n\n"}
{"id": "1480542", "url": "https://cs.wikipedia.org/wiki?curid=1480542", "title": "Turistická značená trasa 1804", "text": "Turistická značená trasa 1804\n\nTuristická trasa má svůj počátek na náměstí ve Špindlerově Mlýně, kde plynule navazuje na stejně značenou Harrachovskou cestu a kudy prochází červeně značená trasa 0402 z Horních Míseček na Luční boudu. Trasa vede jihovýchodním směrem nejprve v souběhu se stejně značenou trasou 1807 do Dolního Dvora a dvojicí zeleně značených tras a to 4206 do Pece pod Sněžkou a 4207 na Hrnčířské Boudy. Od městského infocentra pokračuje souběh již jen s trasou 4207. Obě přecházejí Svatopetrský potok a vedou po asfaltové komunikaci k západu. Před Tabulovými Boudami souběh končí a trasa 1804 stoupá k jihozápadu lesní cestou na luční enklávu Hromovka. Za ní se nachází rozcestí se zde výchozí žlutě značenou trasou 7201 vedoucí o něco východněji rovněž do Vrchlabí. Trasa 1804 pokračuje po lesní cestě přibližně k jihu skrz přezimovací oboru do údolí Dřevařského potoka, kde se kříží opět se zeleně značenou trasou 4207. Trasa 1804 vede dále lesní cestou k jihozápadu přes Klauslovy Boudy a dále k jihu západním svahem Struhadla do Přední Labské. U místní zvoničky se nachází rozcestí se zde výchozí žlutě značenou trasa 7307 do Vítkovic. Trasa 1804 vede dále k východu lesem a přes luční enklávy po stále se horšící cestě ke Krahulčímu potoku, odkud se cesta postupně opět zkvalitňuje, a kde se stáčí k jihu, a pokračuje do Hořejších Herlíkovic. Zde se nachází rozcestí se zde výchozí žlutě značenou trasou 7262 na Benecko. Za Hořejšími Herlíkovicemi přechází trasa na lesní pěšinu, míjí Seidlovy Domky, přechází Richterovu strouhu a vstupuje do zástavby Hořejšího Vrchlabí. Současně vstupuje do souběhu s červeně značenou trasou 0406 z Luční boudy. S ní sestupuje k silnici II/295, kde končí. Trasa 0406 pokračuje dále do centra města.\n\nNad Michlovým mlýnem prochází trasa přezimovací oborou. Z tohoto důvodu je úsek mezi luční enklávou Hromovka a Klauslovými Boudami 1. 12. – 30. 4. Totéž se týká zeleně značené trasy 4207, se kterou se trasa 1804 křižuje v údolí Dřevařského potoka.\n\n"}
{"id": "1480548", "url": "https://cs.wikipedia.org/wiki?curid=1480548", "title": "Ústřední politická škola Socialistického svazu mládeže Seč", "text": "Ústřední politická škola Socialistického svazu mládeže Seč\n\nÚstřední politická škola Socialistického svazu mládeže v Seči (ÚPŠ SSM) byla celostátní ústřední výchovně-vzdělávací instituce pro přípravu dětských a mládežnických kádrů, která vycházela z kádrové politiky KSČ. Původní stálý „Československý pionýrský tábor” u Sečské přehrady, který byl v roce 1953 zbudován podle vize sovětského všesvazového pionýrského tábora v Artěku na Krymu, byl v období normalizace nejprve rozšířen na ústřední celostátní pracoviště s politickovýchovným a vzdělávacím centrem pro přípravu profesionálních i dobrovolných pracovníků Pionýrské organizace SSM a současně na centrum pro přípravu dětských pionýrských funkcionářů s názvem „Institut PO SSM”. Od 80. let se začínala utvářet koncepce výstavby kampusu budoucí vysoké politické mládežnické školy podle vzoru Vysoké komsomolské školy ÚV VLKSM v Moskvě.\n\nNa podkladě závěrů XVI. sjezdu KSČ, III. sjezdu SSM a později schváleném svazáckém dokumentu o \"Jednotném systému přípravy a vzdělávání funkcionářů SSM a PO SSM\" byl Institut v roce 1983 přejmenován na „Ústřední politickou školu Socialistického svazu mládeže”, která zahrnovala v Seči výchovně-vzdělávací centrum pro přípravu kádrů SSM a PO SSM, v Praze-Písnici vzdělávací zařízení SSM a v Bratislavě Ústřední politickou školou SSM. Areál ÚPŠ SSM byl budován od 70. let 20. století a do sametové revoluce dosáhl obrovských rozměrů (vize denního vysokoškolské studia mládežnických kádrů nebyla dokončena). V období transformace neslo hospodářské zařízení bývalého SSM název „Rekreační vzdělávací zařízení československých dětí a mládeže” a od roku 1993 akciová společnost „JUNIOR centrum”. Valná většina bývalého ÚPŠ areálu se po privatizaci nachází v majetku firmy „Sanatorium Topas s.r.o.”\n\nV poúnorovém Československu začala na přelomu 40. a 50. let vyrůstat síť družin mládeže pro děti zaměstnaných rodičů a v okresních městech domy pionýrů, v nichž se rozvíjela zájmová činnost dětí jako součást socialistické výchovy. Mimoškolní výchova měla zpočátku živelný a nekoordinovaný charakter, tzv. \"práce s dětmi\" obsahovala opakující se veřejné akce určené dětem, svátky a různé slavnosti spjaté s životem dětí. Do roku 1953 se také změnil obsah dětských časopisů. Kromě školy se na mimoškolní výchově podílely i společenské organizace a instituce, zejména Pionýrská organizace ČSM. Organizovanost dětí v PO ČSM dosahovala v první polovině 60. let 85 %. PO ČSM byla nejprve určená pro děti od 9 do 14 let, ale už na III. sjezdu ČSM (1958) bylo přistoupeno ke zřizování oddílů tzv. Jisker z žáků 1. až 3. tříd základních škol, které měly být přípravkou na členství v Pionýru. Do tohoto období spadá zřizování pionýrských zařízení podle vzoru Sovětského svazu. Vedle Československého pionýrského tábora v Seči (1953) to byl Dům československých dětí na Pražském hradě (1963, nyní Staré purkrabství), tzv. pionýrská městečka a pionýrské železnice. Mimoškolní zařízení se v počáteční fázi potýkala s nedostatečným vybavením a nekvalifikovaným výchovným personálem.\n\nČeskoslovenský pionýrský tábor (dále ČSPT) v Seči u Chrudimi kopíroval vizi sovětského všesvazového pionýrského tábora v Artěku na Krymu. V roce 1952 byla pro naplnění této vize vybrána v Seči poválečná novostavba školy s internátem, která vyhovovala polohou u Sečské přehrady, okolní přírodou (např. chráněná oblast Oheb) s mnoha historickými památkami po okolí (např. hradní zřícenina Oheb, hrad Lichnice) a centrálním umístěním nedaleko Prahy (železniční trať Praha-Čáslav-Brno, lokální dráha Čáslav-Třemošnice). Provoz tábora byl zahájen již v květnu roku 1953; slavnostní zahájení, prezentované jako předání daru československým dětem, proběhlo 12. července 1953 za přítomnosti 137 pionýrů, ministra školství a osvěty Ernesta Sýkory, generálplukovníka ČSLA Jana Kratochvíla, sekretáře ÚRO Vojtecha Daubnera, tajemníka ÚV ČSM Vladimíra Meissnera, Gusty Fučíkové, členů armádního uměleckého divadla a mládežnické štafety IV. festivalu mládeže a studenstva.\n\nZpočátku instituci tábora řídilo a spravovalo ministerstvo školství ve spolupráci s ÚV ČSM; ministr školství také jmenoval ředitele. Dále zde výchovně působili zástupce ředitele, vedoucí jednotlivých úseků, vedoucí pionýrské skupiny, vrchní zdravotní sestra a metodičtí pracovníci pro polytechnickou výchovu, pěstitelství, tělesnou a kulturní výchovu. Hlavní budova disponovala společenským sálem, jevištěm, tělocvičnou, knihovnou a pracovnami vybavenými pro výuku přírodopisu, dějepisu, zeměpisu, chemie a také ubytovací kapacitou pro asi čtyři stovky dětí. Prvním ředitelem byl jmenován s. Zdar Sulek. V roce 1962 byl ČSPT předán do správy ČSM.\nČeskoslovenský pionýrský tábor zpočátku fungoval jako celoroční táborová škola pionýrského aktivu a tříměsíční pobyt v něm byl pro pionýry odměnou: samozřejmě za výborný školní prospěch, mimořádné aktivity v pionýrském aktivu nebo za nějaký \"výjimečný čin pionýra\". Směny se střídaly 4krát do roka. Podle instrukcí ministerstva školství platily pro pobytové kapacity kvóty (rovnoměrné rozložení starších pionýrů ze všech krajů a národností v Československu), podle kterých krajské národní výbory a krajské výbory ČSM vybíraly po okresech \"„zasloužené pionýry”\".\n\nPobyt byl financován státem, dílčí poplatky si hradili rodiče (usnesení vlády). Během pobytu probíhalo školní vyučování formou táborové školy, jejíž učební plán vycházel z běžných školních osnov, ale měl být rozvinut o mimotřídní a mimoškolní aktivity. To byl také důvod, proč musely být některé předměty z osnov vypuštěny nebo byly jejich hodiny v týdnu kráceny. Školní třída čítala asi 24 dětí a současně tvořila jeden pionýrský oddíl. Vzhledem k tomu, že oddíly sdílely společné ubytování (resp. v sousedících místnostech), musely být zvlášť dívčí a chlapecké. V období letních prázdnin nahrazoval směny pionýrského aktivu mezinárodní dětský tábor, na který přijížděli pionýři ze socialistických zemí (popř. západních a rozvojových států) a trávili zde pobyt společně s vybranými československými pionýry. Do roku 1958 tábor absolvovalo 4 500 dětí, v roce 1968 již přes deset tisíc dětí.\n\nV roce 1957 se během pionýrských směn započalo i se 14denními kurzy pro skupinové vedoucí a pracovníky DPM (pro 10-20 osob). Školení pionýrského aktivu bylo rozšířeno o kurzy pro pionýrské instruktory, v letech 1968–1969 zde probíhaly kurzy pro vedoucí pionýrských družin, pro členy „Klubu mezinárodního přátelství” (KMP) a členy „Okresních pionýrských štábů” (OPŠ). Prostřednictvím táborového výchovného programu byla připravována jakási elita pionýrského hnutí, která měla zastávat vedoucí funkce ve školních pionýrských skupinách a oddílových radách (do roku 1957 též ve výborech žákovské organizace). Tomu bylo uzpůsobeno i materiální vybavení a bohatý program. Patronát nad výchovným zařízením převzaly ČSLA a Ústřední rada odborů.\n\nCeloroční středisko pionýrů plnilo zároveň funkci metodického centra pro mimoškolní výchovu dětí. Pro každou táborovou směnu metodičtí pracovníci připravovali tematické pionýrské hry (ideově motivované k různým výročím a událostem) a turistické výlety po různých místech republiky. Právě během těchto táborových směn nabývali pionýrští pracovníci zkušenosti pro přípravu celostátních pionýrských her (O severní pól, Partyzánská akce, Směr Praha, Aurora, Za rudým praporem, atd.), které byly od konce 50. let pionýrskou organizací vyhlašovány. V Seči se utvářela také koncepce pionýrského výchovného systému „Co má znát a umět pionýr” (později „Plamenů a Cest”). Každý z pionýrů si mohl z nabídky zájmové činnosti vybrat jeden zájmový kroužek. Exkluzivitu tábora dobarvovaly také návštěvy různých významných osobností, představitelů armády, válečných veteránů (např. Alexander Timko, „československý Maresjev”).\n\nV souvislosti s normalizační kádrovou politikou KSČ došlo z rozhodnutí ÚV SSM ke zřízení ústředního vzdělávacího zařízení pro přípravu kádrů PO SSM, který převzal metodický dohled nad školami pro výchovu pracovníků v domech pionýrů a mládeže. V září 1973 byl Československý pionýrský tábor přejmenován na „Institut Pionýrské organizace SSM”. Současně započala výstavba nové budovy Institutu (označená jako celostátní stavba mládeže), dalších doprovodných budov, učeben, pavilónů, kluboven a hřiště. Výchovně-vzdělávací úkoly Institutu plnila tři konzultační střediska:\n\nInstitut PO SSM se tak stal ústředním celostátním teoretickým pracovištěm s politicko-výchovným a vzdělávacím centrem pro přípravu profesionálních i dobrovolných pracovníků pionýrské organizace a současně i centrem pro přípravu dětských funkcionářů PO SSM. K rozvoji vědecké práce Institutu sloužilo moderní „informační centrum” a „ústřední knihovna”, která byla zaměřená na díla a práce věnující se problematice činnosti pionýrského hnutí. Institut vlastnil i malou moderní \"tiskárničku\" pro předávání a rozšiřování zkušeností pionýrských pracovníků. Zde byly také připravovány a tištěny „Zpravodaje OHEB”, které vznikaly v součinnosti s agitační radou VO KSČ, MNV a Institutu PO SSM (od roku 1983 agitační radou ZO KSČ, MNV Seč a\nÚPŠ SSM).\n\nDo rámce Institutu byla začleněna střední pedagogická škola se čtyřletým denním a pětiletým dálkovým studiem pro profesi vychovatel-pionýrský pracovník. Později bylo při škole zřízeno dvouleté denní a tříleté dálkové pomaturitní studium pro absolventy jiných středních škol. Studium na Střední pedagogické škole (SPgŠ) bylo zahájeno školním rokem 1971/72. Zpočátku se jednalo o pomaturitní nadstavbové studium a třída podléhala ředitelství pedagogických škol v Litomyšli. Na škole vyučovali převážně externí učitelé a školu řídil PhDr. Vladimír Velc, ředitel gymnázia v Chrudimi. Tímto byl na dva roky přerušen provoz letního mezinárodního tábora, pro který se musel vybudovat nový areál - \"srubové městečko\".\n\nZ rozhodnutí východočeského Krajského národního výboru v Hradci Králové byla v areálu Institutu od 1. září 1973 zřízena samostatná střední pedagogická škola a ředitelem jmenován s. Vlastimil Čáslavský. Škola zahajovala s třemi 1. ročníky čtyřletého studia, dvěma ročníky dvouletého denního pomaturitního studia a dvěma ročníky dálkového pomaturitního studia. Ve školním roce 1975/76 byl ke škole přičleněn domov mládeže a novým ředitelem jmenován Břetislav Rybníček, zástupcem ředitele a vedoucím domova mládeže PhDr. Vladimír Velc. Od září školního roku 1976/77 započalo na škole pětileté dálkové studium pro pracující pionýrské pracovníky se základním vzděláním a v červnu ukončily studium první maturitní ročníky denního studia. Slavnostní ukončení natáčela také televize.\n\nVe školním roce 1978/79 měla škola 8 tříd čtyřletého maturitního studia s dvěma třídami v každém postupném ročníku, 1. a 2. ročník pomaturitního studia, 3 ročníky dálkového studia a 2 ročníky pětiletého dálkového studia. Denní studium navštěvovalo 300 studentů (přičemž prakticky všichni bydleli v internátním domově mládeže) a 150 studentů dálkového studia. Absolventi školy nastupovali do praxe jako vedoucí pionýrských skupin a pracovníci domů pionýrů a mládeže.\n\n\nZákladní odborná příprava na SPgŠ probíhala v předmětech: biologie dítěte a hygiena, psychologie, pedagogika, teorie a praxe výchovy mimo vyučování, teorie a metodika práce PO SSM, dále studenti absolvovali povinnou odbornou přípravu z pedagogické praxe s metodikou a přípravou pro hlavní obory zájmové činnosti (tělesná výchova, turistika a branná příprava; hudební výchova, výtvarná výchova, hra na hudební nástroj, přírodovědná, pracovní a technická činnost). K všestrannější a širší přípravě pro zájmovou práci s dětmi si studenti volili jeden z pěti volitelných a jeden, popřípadě dva z nepovinných předmětů. Během studia absolvovali též povinné kurzy plavání, lyžování, turistiky, táboření a branný kurz. S počtem studentů narůstal i pedagogický sbor. Kromě 18 kmenových pedagogů a 11 vychovatelů v domově mládeže na škole vyučovali i externí pracovníci odborných kateder Institutu.\nVysokoškolské středisko pětiletého dálkového studia oboru vychovatelství se zaměřením na práci v PO SSM vzniklo pod patronací Pedagogické fakulty v Hradci Králové. Ve školním roce 1977/78 zde studovalo ve všech ročnících 138 profesionálních pracovníků PO SSM — skupinových vedoucích PO SSM, pracovníků domů pionýrů a mládeže, tajemníků OV SSM pro práci v PO a pracovníků vyšších orgánů PO SSM.\n\nVysokoškolské studium probíhalo obdobně jako středoškolské, jednalo se o výuku psychologie a pedagogiky v celém vědním rozsahu, studium biologie a hygieny dětí a mládeže, sociologii dětí a mládeže, sociologii kultury, studium kulturně osvětové práce, teorii a metodiku práce PO a SSM, studium dějin dětského a mládežnického hnutí atd. Studenti se seznamovali s právními předpisy a metodologií pro práci s dětmi. Každý student si v rámci hlavních oborů volil zájmovou specializaci pro práci s dětmi a absolvoval povinné kursy (jako u středoškolského studia) a dále prázdninovou praxi v letním pionýrském táboře. Absolventi obou typů škol se mohli uplatnit mimo oblast práce v PO SSM v kterémkoli zařízení pro mimoškolní výchovu nebo jako pracovníci v různých kulturně-výchovných zařízeních. Výuku prováděli pracovníci Institutu, externě pracovníci PF v Hradci Králové i další odborní pracovníci z vědeckých pedagogických institucí.\n\nInstitut PO SSM navázal na tradici Československého pionýrského tábora a převzal výchovu dětského pionýrského aktivu, školu proletářského a socialistického internacionalismu s organizací mezinárodních táborů míru a pěstováním vztahů mezi pionýrskými dětskými organizacemi ve světě. Už v roce 1960 se stal ČSPT metodickým střediskem přípravy pro ostatní MTM po celé ČSSR (např. v Semilech, Vsetíně, Hodoníně, Žiaru nad Hronom, Lučenci), k tomu přibyla činnost metodického centra pro řízení klubů mezinárodního přátelství PO SSM (KMP), kterých v té době po celé republice pracovalo téměř 1700.\n\nMezinárodní tábory míru (MTM) započaly po dvouleté odluce prvním měsíčním během v červenci 1974. Na jihu areálu v blízkosti pláže a loděnice vzniklo srubové městečko s 15 chatami a stálým ohništěm. Každá chata disponovala třemi vybavenými pokoji (lůžka, skříň, stůl, židle, lavice), kuchyňkou a sociálním zařízením (WC, sprchový kout, umyvadlo, zrcadlo). Do roku 1978 zde proběhlo 48 běhů, kterými prošlo 12 000 dětí z Evropy, Afriky, Asie a Ameriky. V roce 1980 navštívili Seč pionýři z NSR z organizace Junge Pioniere (Mladí pionýři). V létě 1980 vlály v táboře vlajky Libanonu, Afghánistánu, Kuvajtu, Nikaragui, Španělska, Portugalska, Laosu, Mongolska, Kuby, Vietnamu, Konga, Angoly a Guineje-Bissau. V zahraničí zastupovalo ČSSR 26 pionýrských delegací se 350 dětmi a vedoucími.\n\nNa Seči nadále probíhala příprava pionýrského aktivu v osmidenních až desetidenních směnách, ve kterých se \"školili\" pro úspěšné plnění pionýrského výchovného systému pionýrští funkcionáři: vedoucí hvězdiček, jisker, vedoucí družin mladších i starších pionýrů, funkcionáři klubů mezinárodního přátelství (KMP) a členové okresních pionýrských štábů (OPŠ); např. v roce 1980 to byl 79. ročník, zaměřený na vzdělávání pionýrů - organizátorů tělovýchovných, turistických a branných činností, dále krátkodobé kurzy pro lektory okresních a krajských pionýrských škol, kurzy pro metodické pracovníky, kurzy pro začínající tajemníky OV SSM a kurzy pro vedoucí pionýrských skupin z povolání.\n\nNa základě usnesení XVI. sjezdu KSČ a III. sjezdu SSM (1982) došlo v lednu 1983 k přejmenování dosavadního výchovně-vzdělávacího zařízení PO SSM na „Ústřední politickou školu Socialistického svazu mládeže” (dále ÚPŠ SSM). Dne 30. dubna 1982 byl také ÚV SSM schválen návrh koncepce dalšího rozvoje ÚPŠ SSM, který předpokládal zřízení a přípravu vysokoškolského střediska pro funkcionáře a pracovníky PO SSM a SSM. Ucelená vysokoškolská koncepce přípravy funkcionářského aparátu vycházela zejména ze zkušeností Vysoké komsomolské školy Ústředního výboru VLKSM v Moskvě. Tradiční zaměření na vzdělávání funkcionářského aktivu pionýrské organizace bylo rozšířeno na celý Socialistický svaz mládeže, takže součástí ÚPŠ v Seči se stala i dosavadní centra přípravy funkcionářů mládežnické organizace v Praze-Písnici a Ústřední politická škola SSM v Bratislavě. Navrhovaná koncepce budoucího kampusu ÚPŠ SSM předpokládala odpovídající materiálně-technickou základnu včetně výstavby nových objektů. Výchovně-vzdělávací koncepce vycházela z dokumentu o Jednotném systému přípravy a vzdělávání funkcionářů PO SSM a SSM. Zrovna tak musel být dořešen problém dislokace základní školy v Seči.\n\nProblém tzv. \"dislokace základní školy v Seči\" se táhl v podstatě už od vzniku Československého pionýrského tábora. V roce 1947 byl z iniciativy Karla Borovce, předsedy MNV v Seči, položen základní kámen ke stavbě nové budovy obecné a měšťanské školy s internátem, který měl po dohodě s ministerstvem sociální péče sloužit jako dětská zotavovna. Důvodem pro vybudování internátu mělo být zajištění dostatečného počtu dětí pro nově stavěnou školu. V roce 1949 byla založena PO ČSM, která se poohlížela po vhodném objektu pro uskutečnění vize „československého Artěku” a nakonec od ministerstva školství obdržela sečskou školní novostavbu. Po zahájení provozu ČSPT v roce 1953 využívala ZŠ v Seči objekt dopoledne (s tím, že nemusí platit nájem), odpoledne se zde učili pionýři. V roce 1962 obdržela objekty ČSPT organizace Československého svazu mládeže.<ref name=\"3-4/1990\">Město Seč, Zpravodaj Oheb 3-4/1990.</ref>\n\nČSPT pod vedením ředitele s. Svatoše začalo vyvíjet tlak na přemístění ZŠ se slibem, že bude obci vystavěna nová budova. Provizorně, aby se tak odstranilo střídání dopolední a odpolední výuky pionýrů a dětí ze ZŠ, získala škola v roce 1966 levé křídlo s tělocvičnou. Mezitím se v Československu změnily poměry a s nástupem normalizace začalo u Sečské přehrady vyrůstat oplocené středisko pro výchovu dětských a mládežnických kádrů. Budova školy skutečně vystavěna byla, ale Institut PO SSM do ní umístil Střední pedagogickou školu. Obec Seč se měla těšit na novou školní budovu mimo pionýrský areál. K tomu ale z důvodů finančně náročné výstavby vysokoškolského kampusu nikdy nedošlo. V roce 1983 začala ÚPŠ žáky 2. stupně ZŠ dovážet vlastním autobusem do školy v Bojanově. Zrušením Střední pedagogické školy se uvolnily prostory, do nichž byl v roce 1985 přemístěn 1. stupeň Základní školy Seč s předškolním oddělením MŠ.\n\nPodstatná část výchovně-vzdělávací práce byla zaměřena na přípravu začínajících funkcionářů v orgánech PO SSM a SSM, kteří se stávali kádrovými rezervami pro společenské organizace, státní správu, pro aktiv a KSČ. Důraz byl kladen na dlouhodobé formy výuky, např. všeobecně-politický kurz probíhající paralelně v Seči a Bratislavě (výuka marxismu-leninismu, vědomostí z teorie a praxe v oblasti SSM a PO SSM, politicko-organizátorské metodiky, metodiky zájmových činností, základů pedagogiky, psychologie, sociologie, atd.) Nově to byl speciální přípravný kurz pro zpravidla roční studium na Vysoké komsomolské škole Ústředního výboru VLKSM (Komsomolu) v Moskvě.\n\nPříprava pionýrského aktivu probíhala nadále ve směnách, ve kterých se žáci 6. tříd ZŠ připravovali na převzetí funkcí v PO SSM a měli být kádrovými rezervami pro funkce v SSM. Směny pionýrského aktivu (probíhající 2× ročně ve zmenšené podobě s 84 dětmi) se mohly po zrušení SPgŠ a následně uvolněného domova mládeže konat opět 4× do roka za účasti 126 dětí.\n\nOd roku 1983 převzala patronát nad MTM ÚRO, která financovala Ústřední radě PO SSM pobyt pionýrských delegací z rozvojových států. Orgány ROH pořádaly exkurze do závodů a setkání se členy Brigád socialistické práce.\n\nK Mezinárodnímu roku míru se v mezinárodních táborech po celé ČSSR konaly v každém turnusu: Den Míru, Den solidarity, mírové mítinky, mírové ohně, výtvarná a literární soutěž s mírovou tematikou, setkání s účastníky revolučních bojů v ČSSR, s významnými pracovníky průmyslu a zemědělství, vědy, techniky a kultury, se členy mírových výborů, sportovci a svazarmovci. Do programu byly zařazeny exkurze do patronátních podniků a družstev, výlety, ale i veřejně prospěšná práce, z které šel výdělek na Fond solidarity, nákup ošacení pro děti z rozvojových zemí, pionýrské veselice a táborové olympiády.\n\nProgram přestavby (perestrojky) byl oficiálně představen v Sovětském svazu po nástupu prezidenta Michaila Sergejeviče Gorbačova v roce 1985. S přestavbou se pojila i tzv. glasnosť, která vyjadřovala potřebu mluvit otevřeně o problémech. Vyhlášené Gorbačovovy reformy po XXVII. sjezdu KSSS se odrazily i na svazáckých úkolech ÚPŠ. První náznaky změn se začaly projevovat již v roce 1986; k viditelným změnám (též kádrovým) došlo až s nástupem nového předsedy ÚV SSM Vasila Mohority. Závěry ÚV SSM ze IV. sjezdu SSM v roce 1987 uváděly: „\"Pochopit podstatu přestavby, vyvodit z ní vlastní závěry, proměnit je v konkrétní činy a v reálnou skutečnost, to je úkol dnešní mladé generace.\"”<ref name=\"1/1988\">Město Seč, Zpravodaj Oheb, 1/1988.</ref>\n\nÚstřední politická škola v Seči si v lednu roku 1988 vytyčila:\"„zvládání úkolů v oblasti ekonomiky, provozu i investic”\", čímž bylo myšleno zpracování a vyhodnocování hospodaření jednotlivých útvarů ÚPŠ, správa majetku, provádění inventarizací, zabezpečení bezporuchového provozu celého areálu, hospodaření se surovinami, palivy a energií, využívání lůžkových a prostorových kapacit, ve stravovacím provozu hospodaření se surovinami a zvýšení kvality poskytovaných služeb a v neposlední řadě plnění úkolů investiční výstavby.\n\nVe vzdělávacím sektoru se hovořilo o dodržování a plnění schválených harmonogramů kurzů a akcí, o modernizaci vyučovacích metod a forem. Nově se objevily týdenní intenzivní kurzy pro \"čerstvé\" pracovníky krajských a okresních výborů SSM, dále došlo k rozšiřování kurzů pro funkcionáře z bratrských organizací mládeže ze zahraničí. Na úseku „Jednotného systému přípravy a vzdělávání funkcionářů SSM a PO SSM” šlo především o metodickou pomoc krajům a okresům při přípravě funkcionářského aktivu SSM, o rozšíření metodické práce na školách pro přípravu pionýrských pracovníků, při přípravě studentské vědecké a umělecké odborné činnosti. Na mezinárodní úrovni mělo dojít k prohloubení spolupráce se zařízeními partnerských dětských a mládežnických organizací, zejména SSR a NDR.\n\nDne 5. května 1988 uvedl předseda ÚV SSM Vasil Mohorita do funkce nového ředitele ÚPŠ Ing. Milana Bukače. K příležitosti 40. výročí založení PO a 35. výročí založení Československého pionýrského tábora proběhlo v Seči ve dnech 21.-22. října 1988 4. zasedání ÚV SSM, na kterém byl ředitel Ing. M. Bukač zvolen členem ÚV SSM a zároveň členem Mohoritova sekretariátu ÚV SSM. Vzniklo také logo ÚPŠ: ve spodním patře otevřená kniha, nad ní ve dvou patrech nápis ÚPŠ SSM a ve třetím pěticípá hvězda.\n\nV průběhu školního roku 1987/88 navštívilo ÚPŠ 21 delegací ze zahraničí. Poslední 39. ročník Mezinárodního táboru míru se konal ve školním roce 1988/89 pod heslem „S dětmi celého světa za mír!” V jedenácti objektech rozmístěných po celé republice se MTM zúčastnilo 650 dětí ze zahraničí (ze 70 organizací, 54 států a 4 světadílů) a 620 dětí z ČSSR. K těm největším patřily oba osmnáctidenní táborové běhy v areálu ÚPŠ SSM: 1. běhu se účastnily děti z Polska, Mosambiku, Afghánistánu, Portugalska, SSSR, NDR, Alžírska, Řecka, Belgie, Dánska, Vietnamu a Bulharska; 2. běhu z Nikaraguy, Ghany, Konga, Etiopie, Saharské republiky, Libanonu, Jemenu, Lucemburska.\n\nŘešení tzv. \"nových úkolů\" představovalo především výstavbu vysokoškolského střediska; základem kampusu se měly stát 4 nové stavby: pětipodlažní školský pavilon, pavilon studentského internátu (kolej), stravovací pavilon a sportovní areál. K tomu se počítalo s rozšířením ubytovacích kapacit o novou ubytovnu, s doprovodným sídlištěm pro zaměstnance, budovami pro technické zázemí (trafostanice, požární stanice, garáže, kotelna, směšovací stanice pro dálkově vytápěné objekty), s parkovými úpravami areálu a s rekonstrukcí dosud užívaných budov bývalého ČSPT, tak aby vyhovovaly současným hygienickým podmínkám.\n\nHlavním dodavatelem staveb v sečském areálu ÚPŠ se stal již v 70. let stavební podnik ÚV SSM „Stavocentral Praha”. U zrodu tzv. nulté stavby stál ing. Jiří Bičan. Stavba celého areálu neměla nikdy státně prioritní charakter, ale těšila se velkému zájmu stranických orgánů KSČ a SSM; investiční činnost ležela na bedrech ÚV SSM a ÚV NF. Hlavním investičním úkolem v plnění sedmé pětiletky (1981–1985) ÚPŠ bylo dokončení tzv. 2. stavby areálu ÚPŠ SSM, do které spadaly: především od roku 1983 stavěný a slavnostně otevřený 10. dubna 1985 objekt stravovacího pavilonu s dvěma samoobslužnými jídelnami, přičemž každá měla kapacitu 120 míst, dále ubytovny se 72 bytovými jednotkami, 3 domky typu Okál s 9 bytovými jednotkami, kotelna II, topné kanály, lesoparkové úpravy, směšovací stanice a komunikace po areálu ÚPŠ. Ještě v této pětiletce byla zahájena stavba studentského internátu a rekonstrukce hlavní budovy (Seč, ul. Čs. pionýrů 197, křídlo A).<ref name=\"7-8/1986\">Město Seč, Zpravodaj Oheb 7-8/1986, Rozhovor ke Dni stavbařů.</ref>\n\nStavební prioritou osmé pětiletky (1986–1990) se stala výstavba studentského internátu, budovaného jako 3. stavba areálu ÚPŠ SSM Seč v letech 1985–1988 (stavba 875). Projektovou dokumentaci zpracoval podnik „Elektroprojekta Praha”, stavbu realizoval stavební podnik ÚV SSM „Stavocentral Praha”. Celkové investiční náklady dosáhly 33. mil. Kčs. Dne 7. září 1988 proběhlo jeho slavnostní otevření. V pavilonech internátu se nacházelo také společenské centrum s klubovnami a společenským sálem, dále zdravotní středisko s uzavřenou lůžkovou částí (17 lůžek). Do zdravotního střediska měl lékař a zubař OÚNZ dojíždět; na lůžkové části se předpokládala trvalá zdravotní služba.\n\nDne 15. září 1986 byl položen základní stavební kámen 4. stavby školského pavilonu - pětipodlažní budovy se dvěma velkými posluchárnami, celou řadou učeben a příslušným vybavením (pavilon R, stavba 876), která tvořila jádro celého kampusu. Celková částka investic při dokončení v červnu 1989 se měla pohybovat ve výši 38 428 000 Kčs (termín dokončení v roce 1988 posunut na rok 1990). Na jaře 1988 zahájil podnik Stavocentral 5. stavbu sportovního areálu. Plánované investiční náklady se pohybovaly ve výši 37 645 000 Kčs a zahrnovaly objekt krytého plaveckého bazénu (délka 25 m), objekt sportovní haly a venkovní sportoviště s otevřeným bazénem a speciálním hřištěm pro míčové hry (plánované dokončení v roce 1990). Generálním projektantem 4. a 5. stavby byla Správa účelových zařízení ÚV SSM, konkrétně projekční útvar Brno.\n\nVedle staveb občanské obslužnosti (studentský internát, školský pavilon, sportovní areál) se na podkladě ÚPŠ dokumentu „Kapacita a využití objektu ÚPŠ SSM v letech 1985–1990” plánovala v období osmé pětiletky také výstavba 480 tisíc bytů, přičemž posledních 60 nových bytů bylo součástí 6. stavby areálu. Investorem v tomto případě byl „Krajský investorský ústav Hradec Králové”, generálním projektantem „Stavoprojekt Hradec Králové”, dodavatelem „Pozemní stavby Pardubice”. Celková plánovaná výše bytových investic v letech 1988-90 se pohybovala ve výši 12 500 000 Kčs. Zástupcem ředitele ÚPŠ SSM pro oblast investiční výstavby byl s. Ladislav Štědronský.\n\n\nS pádem komunistického režimu na konci roku 1989 tak padla i celá koncepce přípravy kádrů a kádrování SSM (potažmo KSČ). Mimořádný sjezd SSM konaný ve dnech 27. a 28. 1. 1990 rozhodl o zániku SSM s tím, že právním pokračovatelem bude Svaz mladých, který mohl s majetkem bývalého SSM volně nakládat až do 17. 5. 1990. Zestátnění a převzetí majetku SSM proběhlo podle zákona č. 497/1990 Sb., o navrácení majetku SSM lidu ČSFR, který nabyl účinnosti dnem 1. 1. 1991. Hospodářská zařízení Svazu mladých měla přejít bez náhrady do vlastnictví státu. Mezi jinými to byl i majetek bývalé ÚPŠ SSM, přejmenované na hospodářské zařízení „Rekreačně vzdělávací zařízení československých dětí a mládeže, Seč” (RVZ Seč)\n\nRVZ Seč přešlo z vlastnictví SM na stát a jeho zřizovatelem a nadřízeným orgánem se stalo ministerstvo pro hospodářskou politiku a rozvoj ČR, Vršovická 65, Praha 10. Hospodářské zařízení navenek zastupoval ředitel Ing. Milan Bukač (bytem Hradec Králové, Tylovo nábřeží 367). Dne 14. září 1991 přicestovala osmi autobusy (po 15hodinové cestě) do rekreačního střediska skupina 286 dětí a 25 dospělých z české menšiny, žijící v chorvatském Daruvaru, kde došlo k válečnému konfliktu. Česká vláda uvolnila ze svého rozpočtu na úhrady spojené s jejich stravou a ubytováním 5. mil. Kčs. Dne 20. září 1991 se v RVZ konal sjezd Mladých sociálních demokratů. RVZ Seč (se sídlem na ul. Čs. pionýrů 197) bylo bez likvidace k 1. lednu 1993 zrušeno s tím, že veškerý majetek, práva a závazky přechází na státní akciovou společnost JUNIOR centrum a. s. se sídlem v Seči.\n\nPůvodní Československý pionýrský tábor, prezentovaný jako dar československým dětem v roce 1953, se v období normalizace rozrostl v mamutí areál Ústřední politické školy Svazu socialistického mládeže pro plnění kádrové politiky KSČ, k jehož hospodaření Karel Knopp uvádí:\n\nStátní akciová společnost Junior centrum vznikla 31. 12. 1992. Zákonem č. 113/1993 Sb. byla zřízena právnická osoba Fond dětí a mládeže (FDM), které byl svěřen majetek bývalého SSM, který jej ve smyslu ustanovení § 2 a § 3 zákona č. 113/1993 Sb., o Fondu dětí a mládeže, spravoval. V roce 1997 akciová společnost Junior centrum na jižním svahu přehradního jezera nabízela:\nVe dnech 9. - 11. 5. 2002 se v areálu konala 29. etologická konference České a Slovenské etologické společnosti. V roce 2000 vyhlásilo Ministerstvo vnitra ČR veřejnou soutěž o zřízení a provozování pobytového zařízení pro účastníky řízení o udělení azylu v areálu Junior centra, do které si obec Seč podala přihlášku. Dne 18. května 2000 zahájilo město Seč v ubytovně bývalého Mezinárodního tábora míru ÚPŠ SSM provoz prvního pobytového azylového střediska v České republice. Našli zde nový domov utečenci z Kosova, Afghánistánu, Alžíru. V roce 2002 v uprchlickém centru pobývalo několik desítek slovenských Romů, převážně z východního Slovenska, kteří se rozhodli přesídlit do sousední země.\n\nV roce 2006 stát azylové středisko pro klesající počet uprchlíků uzavřel a teprve v roce 2015 se jednalo o jeho novém otevření. Situace se poněkud změnila, jelikož zlomek rozlehlého komplexu si v roce 2009 pronajalo soukromé Sanatorium Topas. Na základě zákona č. 153/2009 Sb. hospodařil s majetkem po „Fondu dětí a mládeže v likvidaci” od 1. 7. 2009 Úřad pro zastupování státu ve věcech majetkových, kromě majetkových účastí v obchodních společnostech Stavocentral a.s., AGM a.s., JUNIOR centrum a.s., JUNIA s.r.o., ty zůstaly v příslušnosti ministerstva financí. Ke dni 1. 1. 2006 přešel v souladu s ustanovením § 2 zák. č. 178/2005 Sb., o zrušení Fondu národního majetku České republiky a o působnosti Ministerstva financí, majetek Fondu národního majetku České republiky, tedy i jím vlastněné akcie ČEZ, a.s., na stát. Hospodaření se státním akciovým podílem vykonávalo od tohoto data Ministerstvo financí České republiky. JUNIOR centrum, a.s. v likvidaci tak figurovala na seznamu společností ČEZ. V červnu 18. - 20. 2010 se v areálu uskutečnilo „Letní setkání 2010“ Mladých sociálních demokratů, uspořádané v duchu oslav 20. výročí založení MSD:\n\nV září 2014 vyhlásila státní akciová společnost Junior centrum v likvidaci (likvidátor Ing. Vladislav Vilimovský) veřejnou soutěž o nejvhodnější nabídku. Nabízená minimální cena za soubor nemovitých věcí činila 46 053 500,- Kč, nabízená minimální cena za soubor movitých věcí 946 500,- Kč a nabízená minimální cena za majetek určený k prodeji činila 47 000 000,- Kč. O neudržovaný a předimenzovaný areál za bezmála pět desítek milionů Kč nikdo zájem neprojevil a další kola veřejné soutěže se konala v září a listopadu 2015.\n\nJunior centrum a.s. v likvidaci zanikla k 29. prosinci 2017. Sanatorium Topas s.r.o. a cateringová firma Almed sevis s.r.o., měly areál od roku 2009 v nájmu. Sanatorium Topas se od roku 2016 stalo majitelem většiny budov a pozemků bývalé ÚPŠ SSM s hlavní budovou (A, B), studentským internátem, školským střediskem (R), stravovacím střediskem, srubovým městečkem a nedokončeným sportovním areálem. Na část majetku vzneslo nárok město Seč - jednalo se o objekt základní školy v areálu bývalé ÚPS SSM na pozemku p. č. st. 277/2, 277/5. Část nemovitostí zůstala v majetku státu (Úřad pro zastupování státu ve věcech majetkových), jedná se o objekt na st. p. 277/4 a další pozemky. Objekt na st. p. 277/4 si od státu pronajalo Sanatorium Topas na období 2016–2023. Jeden z větších objektů dílen vedle srubového městečka vlastní Spilka Jaroslav.\n\nHasičský záchranný sbor Pardubického kraje odkoupil další objekt ÚPŠ, která vlastnila též zařízení profesionální požární stanice Svazu požární ochrany ČSSR (u Kaple sv. Jiří a parkoviště), k tomu obdržel v roce 2018 od ÚZSVM bezúplatně okolní pozemky o rozloze 565 m². Sídliště 9. května, sestávající z 10 okálových rodinných domků, je v majetku soukromých majitelů. Dne 10.01.2017 uzavřel ÚZSVM se společností Junior centrum a.s. v likvidaci „Smlouvu o zániku a zrušení věcného břemene” na stavební parcelu číslo 750/2 (nyní v majetku LV: 1219 Sanatorium Topas), pozemkovou parcelu číslo 492/37 (nyní v majetku LV: 10001 město Seč) a pozemkovou parcelu číslo 492/46 (nyní v majetku LV: 60000 ÚZSVM).\n\nV únoru roku 2018 zajistila cizinecká Policie ČR v pečovatelských zařízeních Sanatoria Topas na Seči a v Holicích 21 žen a 1 muže, kteří neměli platné povolení k zaměstnání a pro vstup do České republiky využili polská národní víza. Cizinky prováděly v zařízeních přímou osobní péči o nemocné.\n\n\n"}
{"id": "1480549", "url": "https://cs.wikipedia.org/wiki?curid=1480549", "title": "Carrodunum", "text": "Carrodunum\n\nCarrodunum je název místa v díle \"Geografie\" od Klaudia Ptolemaia, které bylo ztotožněno s dnešním městem Krakovem. Původ jména je z keltského jazyka, na což poukazuje část slova \"dunum\", které bylo používání právě Kelty a označovalo město. \n\nJedná se složeninu ze slov: \"carro\", což znamená \"povoz\" a \"dunum,\" což je \"město\", nebo \"tvrz\". \n\nPravděpodobně šlo o místo na kupecké stezce, která navazovala na Jantarovou stezku. Toto místo mohlo být autonomním obchodním centrem se solí, která se v okolí Krakova vyskytuje, např. Solný důl Wieliczka. \n\nMnožství nalezišť v okolí Krakova obsahuje archeologický materiál, který je typický pro Laténskou kulturu (tzv. Týnská skupina). Nálezy byly odhaleny díky budování dálnice přes území předměstí Krakova (Podłęże, Modlniczka, Aleksandrowice a další). Tyto nálezy korespondují s dřívějšími nálezy keltských dóz na mince (\"Nowa Huta-Mogiła\"), nebo nálezy statérů krakovského typu podle Castellina známých z míst Grzegórzka a Kryspinowa. Rovněž byly nalezeny stopy železných pecí ve Wyciążi a Krzesławicích. Tato zjištění ukazují na existenci silného centra s rozsáhlými obchodními kontakty.\n\nJedno z nalezišť se nachází v předměstí Krakova, v městě Podłęże (\"GPS 50.013492, 20.166336\"), kde byla odkryta keltská vesnice z 3. století př. n. l. až 2. století př. n. l. Jedna z největších na území Polska. Byly nalezeny základy 17 domů, předměty každodenní potřeby, šperky a dvě bójovské mince.\n\n"}
{"id": "1480555", "url": "https://cs.wikipedia.org/wiki?curid=1480555", "title": "Dornier Do K", "text": "Dornier Do K\n\nDornier Do K byl německý dopravní a transportní letoun navržený Claude Dornierem a vyráběný společností Dornier Flugzeugwerke. Jednalo se o konvenčně řešený hornoplošník s pevným záďovým podvozkem, vzniklý ve třech odlišných prototypech, který se nesetkal s úspěchem na trhu.\n\nPrvním prototypem byl Dornier K1, který poprvé vzlétl 7. května 1929. Jednalo se o hornoplošník s křídlem vyztuženým vzpěrami, záďovým podvozkem s kluznou patkou na ostruze, který byl poháněný jedním licenčním devítiválcovým hvězdicovým motorem Siemens Jupiter VI o výkonu 510 hp (380 kW) instalovaným v přídi. V trupu hranatého průřezu se nacházel uzavřený kokpit pro dvoučlennou osádku a kabina umožňující přepravu osmi cestujících nebo nákladu. Letové zkoušky ukázaly nedostatečné výkony a stroj byl proto překonstruován.\n\nDornier K2 poprvé vzlétl v prosinci 1929. Měl podobný trup a křídlo jako jeho předchůdce, ale jeho podvozek byl upravený a poháněly jej čtyři pětiválcové hvězdicové motory Gnome-Rhône 5K Titan, o výkonu 240 hp (179 kW) každý, instalované v tandemových dvojicích nesených na vzpěrách pod křídly vedle trupu. Ačkoliv letoun disponoval podstatně větším výkonem instalované pohonné soustavy, jeho letové výkony oproti K1 vzrostly jen nepatrně.\n\nDo K3 představoval celkové přepracování konstrukce. Původní vzpěrami vyztužené křídlo bylo nahrazeno plně samonosným o větším rozpětí, překonstruovaný trup měl oválný průřez a byl prodloužen tak aby pojal další dvojici pasažérů. Záďový podvozek byl opatřen ostruhovým kolečkem a hlavní kola získala aerodynamické kryty. Uspořádání pohonu zůstalo stejné jako u K2, ale tandemové gondoly byly neseny níže pod křídlem a pohon zajišťovaly československé hvězdicové sedmiválce Walter Castor o výkonu 305 hp (227 kW) každý. Tažné motory měly čtyřlisté vrtule, zatímco tlačně instalované dvoulisté. Výkony stroje byly podstatně zlepšené, ale ani tak se nepodařilo vzbudit zájem potenciálních zákazníků a vývoj dál nepokračoval.\n\nÚdaje podle\n\n\n"}
{"id": "1480570", "url": "https://cs.wikipedia.org/wiki?curid=1480570", "title": "Don Johnson", "text": "Don Johnson\n\nDonald Wayne „Don“ Johnson (* 15. prosince 1949) je americký herec, producent, režisér, zpěvák a skladatel. V průběhu své kariéry získal několik významných ocenění, například i cenu Golden Globe. Známý je například z populárního seriálu \"Miami Vice\" z 80. let 20. století.\n\nDon Johnson byl ženatý se slavnou herečkou Melanií Griffithovou a jejich dcera Dakota Johnsonová (* 1989) je rovněž známou herečkou (účinkující například ve filmové trilogii \"Padesát odstínů\"). Celkem má herec pět dětí, syn Jesse (* 1982) je rovněž známým hercem.\n\n"}
{"id": "1480574", "url": "https://cs.wikipedia.org/wiki?curid=1480574", "title": "Žďár nad Sázavou 8", "text": "Žďár nad Sázavou 8\n\nŽďár nad Sázavou 8 je městská čtvrť, část města Žďár nad Sázavou v Kraji Vysočina. Rozkládá se na rozhraní katastrálních území Město Žďár a Zámek Žďár.\n\nÚzemí je tvořeno obytným souborem Klafar III, který na východním břehu řeky Sázavy začal vyrůstat ve druhém desetiletí 21. století jakožto soubor rodinných a bytových domů. Rozkládá se severně od ulice Sázavské, která tvoří hranici s místní částí Žďár nad Sázavou 3, kam oblast původně spadala. Jako první byly vybudovány ulice Hrnčířská, Barvířská a severní pokračování ulice K Milířům. Část obce vznikla k 11. březnu 2019 poté, co zastupitelstvo města Žďár nad Sázavou schválilo v listopadu 2018 zřízení nové části obce.\n"}
{"id": "1480577", "url": "https://cs.wikipedia.org/wiki?curid=1480577", "title": "Vladimír Čeřovský", "text": "Vladimír Čeřovský\n\nVladimír Čeřovský (2. března 1935, Hostinné – 2001) byl český malíř a profesor na Střední průmyslové škole bižuterní.\n\nPo záboru Sudet v roce 1938 se jeho rodiče přestěhovali z Hostinného do Malé Skály, kde Vladimír absolvoval národní školu a pak se přihlásil do učňovského střediska v Železném Brodě na obor rytec skla. Brzy ale přešel z učňovského střediska do železnobrodské střední sklářské školy, kde rytí skla studoval u profesorů Božetěcha Medka a Ladislava Přenosila.\n\nBěhem studia v Železném Brodě na něj zapůsobil také designér rytého skla, grafik a malíř Jindřich Tockstein.\n\nV roce 1955 byl Vladimír Čeřovský přijat na Vysokou školu umělecko-průmyslovou v Praze (UMPRUM), kde byli jeho učiteli mimo jiné glyptik Karel Štipl a malíř Jan Bauch. Po absolvování UMPRUM nastoupil Čeřovský na místo profesora kreslení, modelování a dějin umění na Střední průmyslovou školu bižuterní v Jablonci nad Nisou, kde působil až do roku 1996.\n\nVedle svého povolání pedagoga se začal věnovat i malířství. Od lavírovaných krajinářských kreseb především z Jizerských hor a z krátké návštěvy Egypta postupně přešel k abstraktnějším, barevným a dynamickým obrazům.\n\nMalířské práce Vladimíra Čeřovského byly vystaveny na několika autorských i společných výstavách.\n\n\n"}
{"id": "1480581", "url": "https://cs.wikipedia.org/wiki?curid=1480581", "title": "Žatecký poloraný červeňák", "text": "Žatecký poloraný červeňák\n\nŽatecký poloraný červeňák je odrůda chmele otáčivého, pěstovaná v Žatecké chmelařské oblasti. Vyšlechtil ji ing. Karel Osvald. Díky vyššímu obsahu beta-hořkých kyselin je výrazně aromatická a používá se především do piv plzeňského typu. Odrůda je náročná na pěstování a kvůli vysoké ceně ji pivovary používají málo, většinou pouze na závěrečné chmelení. V roce 2007 byl žatecký chmel (klony Lučan, Blato, Osvaldův klon 31, Osvaldův klon 72, Osvaldův klon 114, Siřem, Zlatan, Podlesák a Blšanka) zapsán do rejstříku chráněných označení původu. \n"}
{"id": "1480586", "url": "https://cs.wikipedia.org/wiki?curid=1480586", "title": "Tržní pramen", "text": "Tržní pramen\n\nTržní pramen je pátý karlovarský minerální pramen. Nachází se na levém břehu řeky Teplé uprostřed lázeňské části města. Umístěn je na Tržní kolonádě, jeho teplota je 62 °C a vydatnost 4,9 litrů/min. Je volně přístupný.\n\nHistorické tržiště pod Zámeckou věží je místo, kde již v 16. století stávaly první karlovarské lázně. Též je to jedno z míst, kde se odpradávna objevovaly a opět ztrácely divoké termální prameny. Tržní pramen byl objeven v roce 1838, když zde probíhaly stavební práce. Vyvěral na úpatí Zámecké věže z 15 cm široké trhliny v žíle vřídlovce uzavřené v žule. Od svého prvního záchytu se několikrát ztratil a opět objevil. Pravděpodobně to způsobovaly pukliny v podloží, kvůli kterým mohly unikat plyny. V roce 1840 v důsledku prací na Vřídle zapadl vývěr Tržního pramene tak, že se muselo přepracovat jímání a pečlivě utěsnit všechny okolní menší divoké vývěry. Podobné úsilí bylo nutné v následujících letech ještě několikrát vyvinout, neboť vývěr byl velmi nestálý.\n\nPramen byl trvale zachycen až po provedení hloubkových vrtů a poté byl jímán v přízemí domu Marktbrunn. V sousedství domu byla roku 1883 postavena dřevěná kolonáda (podle projektu vídeňských architektů Ferdinanda Fellnera a Hermanna Helmera). Roku 1904 byl dům Marktbrunn zbořen (pro poškození velkou povodní roku 1890) a na místě strženého domu byla přistavěna další část dřevěné kolonády, která zastřešila i Tržní pramen. Ten musel však být pod úrovní kolonády, scházelo se k němu po točitém schodišti.\nPramen vyvěrá ve střední části Tržní kolonády v prostoru půlkruhové apsidy. Je zachycen vrtem v hloubce 38 metrů, což umožnilo jeho vyvedení nad úroveň podlahy kolonády. Dosahuje teploty až 62 °C, má vydatnost 4,9 litrů/min., obsah CO je díky vysoké teplotě nižší, 500 mg/litr. Pro pramen je charakteristická intermitence, tedy přerušovaný výtok, způsobovaný silným spontánním proplyněním zdroje.\n\nKromě Tržního pramene vyvěrají na stejné kolonádě dva další minerální prameny – Karla IV. a Zámecký dolní. Původně míněné provizorium stavby Fellnerovo–Helmerovy kolonády se časem stalo kulturní památkou. V letech 1991–1992 byla pak původní konstrukce Tržní kolonády nahrazena věrnou kopií.\n\n"}
{"id": "1480589", "url": "https://cs.wikipedia.org/wiki?curid=1480589", "title": "Cowbridge (římský tábor)", "text": "Cowbridge (římský tábor)\n\nCowbridge byl malý vojenský tábor (castrum) na území Walesu v římské provincii Britannia Superior (latinsky „Horní Británii“). V moderní době žijí v Cowbridge zhruba 4 tisíce obyvatel. Město leží přibližně 11 km na západ od Cardiffu. \n\nLatinská podoba názvu tábora nebo pevnosti není známá, ačkoli s největší pravděpodobností jde o Bovium (viz ablativ slova Bomio) z \"Itinerarium Antonini Augusti\", \"Itineráře císaře Antonina\". Pozůstatky tábora byly objeveny pod městem Cowbridge ve velšském hrabství Vale of Glamorgan, dříve zvaném Glamorganshire nebo Glamorgan. \n\nO přítomnosti římského tábora svědčí jeho půdorys ve tvaru obdélníka a římské mince, které byly objeveny nedaleko. Jde římský tábor postavený velmi brzy, pravděpodobně už v 1. století; na základě nalezených hrnčířských výrobků byl jeho vznik zařazen do doby kolem roku 80, případně o něco málo později.\n\nByly tam vykopány římské lázně, \"thermae\", opuštěné na začátku 2. století; jejich cihly nesou značky Druhé legie, \"Legio II Augusta\", proto šlo jistě o vojenský objekt. Druhá legie pravděpodobně měla v Cowbridge základnu, dokud nebyla převelena na sever, aby hájila Hadriánův val. Po odchodu legionářů toto místo postupně pustlo. Lázně se přestaly používat na začátku 2. století.\n\nZ rané doby byly nalezeny pomníky významných zesnulých, včetně kvalitní sochy lva. Civilní osada se potom rozvíjela při obou stranách římské silnice. Tvořily ji typické domy postavené ze dřeva a kamene. Lidé se živili obděláváním půdy a zpracováním železa. Místo bylo obydleno až do 4. století.\n\nNa římské osídlení poprvé narazili v roce 1977, kdy byly při vykopávkách v ulici Coopers Lane, proti Old Hall, nalezeny důkazy o dávných obchodech a domech. Další vykopávky za ulicí Bear Lane přinesly svědectví o přítomnosti vysokého počtu vojáků. \nTo podporují nálezy příkopů, například za Midland Bank. Tábor zřejmě stál u řeky Thaw, a to dříve než římská silnice, podél níž se pak stavělo. V moderní době tudy stále vede ulice High Street, hlavní ulice města. \n\n"}
{"id": "1480590", "url": "https://cs.wikipedia.org/wiki?curid=1480590", "title": "Karel Kožíšek (malíř)", "text": "Karel Kožíšek (malíř)\n\nKarel Kožíšek (8. ledna 1921, Brno – 20. července 1995) byl český akademický malíř, grafik a ilustrátor. Veřejnosti byl tento brněnský umělec znám spíše jako lidový léčitel, senzibil, diagnostik pomocí automatické kresby a parapsycholog.\n\nKarel Kožíšek se narodil v Brně jako jediný potomek svých rodičů. Oba jeho rodiče byli věřící (římskokatolická církev), ale rovněž se zajímali o témata spojená s okultismem, který také praktikovali (výklad karet, spiritismus). Po absolvování studia na Státní textilní průmyslové škole v Brně (studoval zde na přání svého otce) působil jako obchodní zástupce (prodavač textilií) a často cestoval. V době protektorátu pracoval jako zaměstnanec pojišťovny. Zdravotní problémy, kterými tehdy trpěl, jej paradoxně uchránily před totálním nasazením (tj. nucenými pracemi ve prospěch „Říše“, většinou v Německu).\n\nJako student střední školy získal Karel Kožíšek základní malířské vzdělání. V Brně jako žák svého strýce – českého akademického malíře profesora Františka Myslivce – zvládl všechny tehdy používané malířské techniky (např. pastelové kresby či temperové nebo olejové malby, obrazy ze sádry, kombinované techniky malby, ikony jako kombinace malby a prvků bižuterie) a to v nejrůznějších formátech (od rozměrných olejomaleb až po miniaturní kresby). Karel Kožíšek začal malovat asi ve třiceti letech. Veřejnosti byl později znám především krajinomalbami (často s rybářskou tematikou), zátišími v různých variacích, pastely s abstraktními náměty atd.\n\nKromě talentu výtvarného byl Karel Kožíšek obdařen i talentem hudebním a jako kytarista měl za sebou i řadu vystoupení.\n\nVýtvarné a hudební nadání Karla Kožíška jakož i jeho senzibilita jej vedla k zajímavému srovnání jinakosti vnímání muziky, energie a obrazů:\n\nZ manželství, které uzavřel, vzešly dvě dcery. První se nedožila ani dvou měsíců. Druhou dceru stihla ve dvanácti letech mozková příhoda, po níž zůstala ochrnuta na polovinu těla. V období „tuhého socialismu“ působil nějakou dobu jako obyčejný prodavač, ale po čase se z této pozice vypracoval na znalce textilního zboží. Svoji senzitivitu si prvně uvědomil při své práci, když odhadoval zabavené věci a vnímal z nich prýštící zvláštní energie, které (jak později zjistil) patřily jejich původním majitelům. Jeho pracovní postavení se zhoršilo po srpnové okupaci Československa v roce 1968, kdy se navíc potýkal nejen s existenčními problémy, ale i s problémy rodinnými (špatný zdravotní stav dcery). Jednou z forem Kožíškova mentálního „úniku“ mimo realitu bylo malířství, druhou se pak stala psychotronika.\n\nS psychotronikou se Karel Kožíšek seznámil na počátku 60. let 20. století a protože se celý svůj dosavadní život zabýval výtvarným uměním (malířstvím) stala se jeho distanční diagnostickou metodou tzv. automatická kresba. Diagnostické kresby nazýval „portréty astrálního těla“ a zachycoval v nich nejen momentální stav vyšetřovaného subjektu, ale i jeho dlouhodobé obtíže, nemoci a dokonce byl údajně schopen předvídat příchod nemocí (dokonce i smrti) a to s časovým předstihem až 6 měsíců. \n\nKarel Kožíšek rozlišoval mezi „kresbou spiritistickou“ (vedena někým) a kresbou automatickou (kresba „volné ruky“). Při kresbě volnou rukou tvoří umělec (nebo senzibil) sám a jeho práce není ničím cizím ovlivňována, a to i když sahá za hranice běžných smyslů, jimiž disponuje. Automatická kresba (podle Karla Kožíška) je „odpovědí“ na dotaz vyslaný do podvědomí malíře. Naopak při spiritistické kresbě ... „je umělec někým, chcete-li duchem, veden. Znamená to, že nekreslí z vlastní vůle a je nucen se postupně podřizovat. Stává se tedy „otrokem“ toho, kdo pracuje s jeho podvědomím.\". \n\nNa základě nalezených archeologických pozůstatků (resp. i jen jejich fotografií) dokázal Karel Kožíšek (bez znalosti historie té doby, bez znalosti anatomie) vycítit (k překvapení historiků) události dávno minulé a zobrazit je do tzv. „vyvolaných kreseb“. To jej přivedlo k hlubšímu studiu anatomie a historie, kterému se příležitostně věnoval. Jeho hlavním (a to nejen esoterickým) přínosem ale byla průkopnická činnost v oblasti a technice automatické kresby.\n\nSvé senzibilní a diagnostické schopnosti postupně rozvíjel Karel Kožíšek dlouhou řadu let a to právě s použitím automatické kresby, jež byla jeho primárním prostředkem. Začínal vnímáním „energie“ z různých předmětů, obrazů, knih a podobně, kdy si uvědomoval, že tato díla si uchovávají „energii“ svého autora, podle toho jak smýšlel a jak žil, a to i dlouho po jeho smrti. Seznámil se s používáním virgule (proutku), později si zkonstruoval dokonce i vlastní „měřidlo“. Těmito prostředky zjišťoval u obrazů jejich kladné (pravotočivé) nebo záporné (levotočivé) vyzařování energie a její „sílu“. Zároveň zjistil, že většina umělců, z jejichž prací vyzařovala kladná energie, se zajímala buď o okultní vědy nebo to byli lidé hluboce věřící (například František Kupka, Josef Šíma, Jan Zrzavý).\n\nPozději propojil tuto schopnost se svým výtvarným talentem. Po studiu různých duchovních směrů se Karel Kožíšek propracoval až k definici astrálního těla. Nejdříve „diagnostikoval“ osoby kolem sebe, později se okruh rozšířil na známé a jejich známé, posléze pak na umělce z televize a nakonec i na širokou veřejnost. Krom diagnostiky (přítomné osoby nebo „na dálku“) dokázal Karel Kožíšek očišťovat své pacienty během léčitelského procesu i od „negativních energií“ a dodávat jim „energie dobré“.\n\nPrávě experimenty v Hustopečích (v letech 1987 až 1991), kdy Karel Kožíšek určoval na dálku diagnózu jemu neznámých pacientů jen na základě jejich písma, fotografie či ústřižků vlasů, prokázaly vysoký stupeň jeho senzibilních vlastností. Tehdejší odborné zdroje uváděly úspěšnost jeho diagnostických a léčebných výsledků kolem 80 až 90 procent.\n\nDůkaz existence bezkontaktní (distanční) diagnostiky za využití automatické kresby je (díky primáři MUDr. Lubomíru Olivovi z hustopečské nemocnice, který Karla Kožíška testoval) znám ve světě pod pojmem „Kožíškův fenomén“.\n\nPrimář interního oddělení MUDr. Lubomír Oliva v nemocnici s poliklinikou v Hustopečích u Brna (ve spolupráci s Psychoenergetickou laboratoří (PEL)) v letech 1987 až 1991 prováděl s Karlem Kožíškem testy mentální distanční diagnostiky (bezkontaktní diagnostiky) pomocí automatické kresby. Vzorky (ústřižky vlasů, které si pacienti sami odstřihli) dostával Karel Kožíšek anonymizovaně (pod kódovými čísly) kurýrem z nemocnice (nikdy se osobně nesetkal s diagnostikovanými pacienty, neznal ani jejich základní údaje o pohlaví, věku apod.). K jednotlivým očíslovaným vzorkům pak stanovoval automatickou kresbou diagnózy, stručně je komentoval a svoje postřehy odesílal zpět do nemocnice. Jmenoval nemocné orgány, končetiny, klouby nebo uváděl symptomy nemocí například střevní potíže nebo vysoký krevní tlak. Pracoval s asi 130 základními diagnózami, které kombinoval. Negativa a nemoci se v jeho kresbách projevovaly jako „špína“, to jest tmavé skvrny různého charakteru. Některé pacienty zakreslil v automatické kresbě ve zvláštní spirále, která znamenala, že dotyčný je již mrtev nebo sice žije, ale je blízko smrti. Experiment proběhl na 263 pacientech. V případě diagnóz z ústřižků vlasů dosáhl Karel Kožíšek úspěšnosti 70 procent. U pacientů nakreslených ve „spirále smrti“ byl přesný více než z 90 procent. Během tohoto dlouhotrvajícího experimentu přesnost distanční diagnostiky Karla Kožíška kolísala (některá období byl téměř „neomylný“, jindy tomu bylo naopak). Některé vzácně se vyskytující kombinace diagnóz, detekování amputované nohy, určení metastáz v hlavě či přesné určení termínu úmrtí diagnostikovaného byly silným důkazem Kožíškových sensibilních schopností.\n\nJiný názor projevila \"Komise pro udělování Bludných balvanů při Českém klubu skeptiků Sisyfos\", která za rok 2003 udělila zlatý \"Bludný balvan\" v kategorii družstev deníku MF Dnes (příloha Zdraví a životní styl) a deníku Rovnost „za nekritickou propagaci alternativní medicíny a za šíření neověřených zpráv a dezinformací“. Jako jeden z příkladů šíření neověřené zprávy a dezinformace byly uvedeny experimenty Karla Kožíška:\n\n\n\n\n\n"}
{"id": "1480592", "url": "https://cs.wikipedia.org/wiki?curid=1480592", "title": "Wang Čchung", "text": "Wang Čchung\n\nWang Čchung (; 27, Šao-sing – 107, Šao-sing) byl čínský filozof, který do čínské filozofie vnášel materialistické prvky. Byl konfuciánem, ale byl v něm reprezentantem skeptického, kritického a ateistického proudu, který oponoval návratu mytických a náboženských tendencí do konfucianismu, k němuž v 1. století začalo docházet.\n\nNarodil se v chudé rodině a už v dětství osiřel. Po většinu života byl učitelem ve svém rodném městě.\n\nJeho nejvýznamnějším dílem je kniha \"Lun-cheng\" (\"Kritická pojednání\"). Svou filozofii stavěl na soudobé astronomii a lékařství. Wang učil, že základem všeho je hmotná substance, kterou nazýval \"juan-ťi\" (někdy překládáno jako „prvotní éter“). Věci se od sebe liší mírou zhuštění této substance. Wang učil, že existuje i duše, která je z velmi jemné substance, ale je vázána plně na tělo a je od ní neoddělitelná: zaniká spolu s tělem. V člověku podle Wanga nemůže být žádné poznání, které nezískal vnímáním, pozorováním či přemýšlením. Popíral existenci Nebeského vladaře (oblíbená postava čínského lidového náboženství), existenci duchů či odplatu vyšších sfér za dobré, nebo naopak zlé skutky. Naopak propagoval „cestu tao“.\n"}
{"id": "1480602", "url": "https://cs.wikipedia.org/wiki?curid=1480602", "title": "Audi Q4", "text": "Audi Q4\n\nAudi Q4 je připravované SUV německé automobilky Audi, které by mělo na trh dorazit koncem roku 2020. V prodeji bude jak čistě elektrická verze, tak též varianty se spalovacími motory. Jejich výroba by měla probíhat v továrně v maďarském městě Győr, elektrická varianta je pak plánována na výrobu v Bruselu. Rozměrově se vůz zařadí mezi modely Q3 a Q5, co se ale délky týče, tak bude mít blíže k prvně zmíněnému vozu, Q4 by totiž měla být jen o pár centimetrů delší.\n\nKoncept vozu byl premiérově představen na ženevském autosalonu v roce 2019 a obsahoval baterii o kapacitě 82 kWh, jež by dle metodiky WLTP měla zajistit dojezd 450 km. Koncept poháněly dva elektromotory, které dohromady poskytují výkon 225 kW. Díky tomu je vůz schopen zrychlit z 0 na 100 km/h za 6,3 sekundy a má maximální rychlost 180 km/h – ta je omezena elektronicky. V interiéru se nachází dotykový displej s úhlopříčkou 12 palců, jenž je natočený k řidiči. Součástí interiéru je též průhledový displej.\n"}
{"id": "1480604", "url": "https://cs.wikipedia.org/wiki?curid=1480604", "title": "Kasym-Žomart Kemeluly Tokajev", "text": "Kasym-Žomart Kemeluly Tokajev\n\nKasym-Žomart Kemeluly Tokajev (; * 17. května 1953) je kazašský diplomat a politik. Převzal úřad prezidenta Kazachstánu, když vystřídal Nursultana Nazarbajeva, který neočekávaně rezignoval po osmadvaceti letech ve funkci.\n\nJeho otec, Kemel Tokajev (1923–1986), byl kazašským spisovatelem a účastníkem bojů druhé světové války. Jeho matka, Turar Šabarbajeva (1931–2000), pracovala v Pedagogickém institutu pro cizí jazyky v Almatě. \n\nV roce 1970 začal Kassym-Žomart Kemeluly Tokajev studovat na Státním institutu mezinárodních vztahů v Moskvě (MGIMO). V pátém ročníku absolvoval šestiměsíční stáž na velvyslanectví Sovětského svazu v Číně. Po dokončení studií v roce 1975 se Tokajev stal zaměstnancem Ministerstva zahraničních věcí SSSR a pracoval na sovětské ambasádě v Singapuru. V letech 1985–1991 vykonával funkci sekretáře a později poradce na sovětském velvyslanectví v Pekingu.\n\nPoté, co se rozpadl Sovětský svaz, se vrátil do Kazachstánu a roku 1992 se stal náměstkem a o rok později prvním náměstkem ministra zahraničí.\n\nV letech 1994–1999 a 2003–2007 působil ve funkci ministra zahraničních věcí Kazachstánu, v letech 1999 až 2002 ve funkci premiéra této země.\n\nOd 16. října 2013 byl předsedou Senátu Republiky Kazachstán. Dne 19. března 2019 byl, s působností od následujícího dne, jmenován dočasným prezidentem země z důvodu demise dosavadního prezidenta země Nursultana Nazarbajeva po jeho 28letém působení v této funkci. Novou předsedkyní senátu byla zvolena Dariga Nazarbajevová, dcera Nursultana Nazarbajeva, která do té doby v senátu působila jako předsedkyně výboru pro mezinárodní záležitosti, obranu a bezpečnost. Jedním z prvních kroků Tokajeva ve funkci prezidenta byl návrh na přejmenování hlavního města Astany na \"Nur-Sultan\" na počest bývalého prezidenta. Zákon o přejmenování obratem schválil parlament.\n\nTokajev mluví plynně rusky, anglicky a čínsky, ovládá základy francouzštiny. Je ženatý a má jednoho syna. 13 let byl předsedou kazašské federace stolního tenisu.\n"}
{"id": "1480607", "url": "https://cs.wikipedia.org/wiki?curid=1480607", "title": "Národní knihovna Viktora Emanuela III.", "text": "Národní knihovna Viktora Emanuela III.\n\nNárodní knihovna Viktora Emanuela III. (\"Biblioteca nazionale Vittorio Emanuele III\") je jedna z národních knihoven v Itálii. Nachází se v Neapoli ve východním křídle Královského paláce z 18. století.\n\nZ početního hlediska je to třetí největší knihovna v Itálii po národních knihovnách v Římě a ve Florencii. Má 1481 tisíc tištěných knih, 319 tisíc brožur a letáků, 18 415 rukopisů, více než 8000 periodik, 4500 inkunábulí a 1800 papyrů z Herculanea.\n\nKnihovna byla založena na konci 18. století v Palazzo degli Studi (dnes tam sídlí Archeologické muzeum). Jádro sbírky tvořily knihy v Palazzo Capodimonte původem ze slavné knihovny rodu Farnese, již Karel III. v roce 1734 převezl do Neapole. Knihovna otevřela pro veřejnost v roce 1804 pod jménem Reale Biblioteca di Napoli, v roce 1816 se z ní stala Reale Biblioteca Borbonica. Přírůstky sbírky pocházely ze zrušených klášterů a z konfiskovaných soukromých sbírek. Po sjednocení Itálie v roce 1860 instituce přijala svůj současný název Biblioteca Nazionale.\n\nV roce 1910 byla s knihovnou sloučena \"Officina dei papiri ercolanensi\" - to byla dílna, kterou Karel III. založil na ochranu papyrů nalezených při vykopávkách v Herculaneu. Po dlouhé debatě a na základě návrhu a úsilí Benedetta Croceho byla v roce 1922 knihovna přemístěna do současného sídla v paláci, který jí daroval král Viktor Emanuel III. (jehož jméno stále nese). Poté do ní byly sloučeny sbírky jiných důležitých neapolských knihoven včetně \"Biblioteca Brancacciana\" (kterou v Římě shromáždil kardinál Francesco Maria Brancaccio v první polovině 17. století; pak byla přenesena do Neapole a stala se první tamní veřejnou knihovnou).\n\nBěhem druhé světové války knihovna trpěla německou i spojeneckou okupací Neapole (Němci ji během čtyřdenního povstání v Neapoli zapálili), ale nejcennější exponáty byly uschovány na bezpečných místech a zůstaly tam, dokud se knihovna znovu neotevřela v roce 1945. V roce 1980 bylo křídlo budovy vážně poničeno zemětřesením, což donutilo knihovnu přenést část svých fondů do jiné části budovy.\n\n"}
{"id": "1480611", "url": "https://cs.wikipedia.org/wiki?curid=1480611", "title": "Claudius Labib", "text": "Claudius Labib\n\nClaudius Labib (1868−1918) byl egyptský egyptolog. Vydal první arabsko-koptský slovník. Byl šéfredaktorem časopisu \"On\" a podílel se na popularizaci egyptologie.\n"}
{"id": "1480621", "url": "https://cs.wikipedia.org/wiki?curid=1480621", "title": "Seznam opatů novodvorského kláštera", "text": "Seznam opatů novodvorského kláštera\n\nSeznam opatů trapistického opatství Nový dvůr.\n\n"}
{"id": "1480630", "url": "https://cs.wikipedia.org/wiki?curid=1480630", "title": "Graham Stark", "text": "Graham Stark\n\nGraham William Stark (20. ledna 1922 Wallasey – 29. října 2013 Londýn) byl anglický herec, scenárista a režisér, zaměřený na komediální žánr. Byl také uznávaným amatérským fotografem a autorem autobiografické knihy \"Stark Naked\". \n\nOd třinácti let vystupoval v londýnském divadle Lyceum Theatre a v roce 1939 debutoval ve filmu. Za druhé světové války narukoval k Royal Air Force, ale pro barvoslepost mu nebylo dovoleno létat a byl zařazen k herecké skupině Ralpha Readera, vystupující se zábavnými pořady pro vojáky. Zde se seznámil s Peterem Sellersem a stal se jeho celoživotním blízkým spolupracovníkem. Po válce absolvoval Královskou akademii dramatických umění. Účinkoval v zábavných pořadech BBC Radio \"Ray's a Laugh\" a \"The Goon Show\" a v televizních skečích \"A Show Called Fred\". Uplatnil se jako nahrávač hvězdných komiků jako Peter Sellers, Benny Hill nebo Spike Milligan, ale jeho pokus o vlastní pořad \"The Graham Stark Show\" v roce 1964 skončil neúspěchem.\n\nVýrazné vedlejší postavy ztvárnil v sérii filmů o Růžovém panterovi: hrál Clouseauova asistenta Hercula ve filmech \"Clouseau na stopě\" a \"Stopa Růžového pantera\", gangstera Pepiho v \"Návratu Růžového pantera\", majitele penziónu ve filmu \"Růžový panter znovu zasahuje\" a profesora Ballse ve filmech \"Pomsta Růžového pantera\" a \"Syn Růžového pantera\". Objevil se také ve filmech \"Báječní muži na létajících strojích\", \"Alfie\", \"Casion Royale\", \"Kouzelný Kristián\" a \"Viktor, Viktorie\".\n\nJeho manželkou byla herečka Audrey Nicholsonová.\n\n"}
{"id": "1480633", "url": "https://cs.wikipedia.org/wiki?curid=1480633", "title": "Mistrovství světa ve fotbale žen 2019", "text": "Mistrovství světa ve fotbale žen 2019\n\nMistrovství světa ve fotbale žen 2019 bylo 8. mistrovství ve fotbale žen pořádané fotbalovou asociací FIFA. Konalo se od 7. června do 7. července 2019 ve Francii. Turnaj probíhal ve městech Lyon, Paříž, Nice, Montpellier, Rennes, Le Havre, Valenciennes, Remeš a Grenoble. Vítězství z roku 2015 obhájila a na tomto turnaji zvítězila reprezentace USA.\n\nDne 6. března 2014 oznámila FIFA, že členské asociace, které mají zájem o hostování turnaje, musejí do 15. dubna 2014 předložit prohlášení o zájmu a do 31. října 2014 předložit kompletní soubor nabídkových dokumentů.\n\nZpočátku pět zemí uvedlo zájem o pořádání akcí: Anglie, Francie, Jižní Korea, Nový Zéland a Jihoafrická republika. Počet nabídkových zemí však byl v říjnu 2014 zúžen na dva, kdy francouzská fotbalová federace a jihokorejská fotbalová federace, které předložily své oficiální dokumenty o nabídkách FIFA. Jak Japonsko tak i Švédsko také vyjádřili zájem v nabídkovém řízení pro pořádání, nicméně Japonsko se rozhodlo zaměřit na Mistrovství světa v ragby 2019 a Letní olympijské hry 2020, zatímco Švédsko se rozhodlo zaměřit na Mistrovství Evropy.\n\nNásledující země učinily oficiální nabídky pro pořádání turnaje předložením svých dokumentů do 31. října 2014:\n\nHlasování o pořádání Mistrovství světa žen ve fotbale 2019 a Mistrovství světa ve fotbale žen do 20 let 2018 se konalo 19. března 2015 a v pořadatelství získala Francie.\n\n\"Všechny časy zápasů jsou uvedeny v SELČ (UTC +2).\"\n\n\"Všechny časy zápasů jsou uvedeny v SELČ (UTC +2).\"\n\nNovinářky Hana Kuncová a Fatima Rahimi si všimly nízkého zájmu českých médií o šampionát žen ve Francii v porovnání se zahraničím, ale také v porovnání s mužským fotbalovým mistrovstvím. Jako příklad uvedly, že Česká televize vysílá celá pásma mužského fotbalu, ale jakmile jde o ženský fotbal, je těžké najít aspoň zmínku v Brankách bodách vteřinách. Když tak chce divák zápasy sledovat, je náročnější je najít někde v médiích. IVysilani.cz je ale například obsahuje všechny. V zahraničních médiích přitom denně vychází několik článků s hloubkovými rozbory zápasů a podobně. Navíc ve světě zápasy například moderují ženy, zatímco v Česku jsou studia často obsazená výhradně mužsky.\n\nNovinářky Hana Kuncová a Fatima Rahimi si všimly i nerovnosti mezi ženským a mužským fotbalem ve většině zemí kromě Kanady a USA, kde mají oba sporty velmi podobné postavení co do prestiže i podmínek. Nejlepší hráčka světa Ada Hegerbergová se například MS ve Francii nezúčastnila, čímž protestovala proti platové nerovnosti mezi sportovci a sportovkyněmi na základě pohlaví. Třináctinásobný rozdíl přitom prezident FIFA Gianni Infantino obhajuje čtyřikrát menší sledovaností ženského fotbalu.\n\nV zápase s Thajkami Američanky oslavovaly každý gól, kterých nasázely hned 13, což vyvolalo kritiku. Bývalý americký útočník Taylor Twellman k tomu uvedl: „Oslavování devátého gólu v mých ústech zanechal hořkost. Jsem zvědavý, jestli se za to po zápase někdo omluví.“ Mezi názory se řešilo, jestli Američanky góly slavily moc a nebo málo, když i desátý, jedenáctý nebo dvanáctý gól Američanky slavily s celou lavičkou. Argumentem bylo například to, že některé z hráček daly poprvé v kariéře gól na MS světa, což vyvolá nepochybně štěstí.\n\n"}
{"id": "1480634", "url": "https://cs.wikipedia.org/wiki?curid=1480634", "title": "Gare de Paris-Tolbiac", "text": "Gare de Paris-Tolbiac\n\nGare de Paris-Tolbiac je zrušená železniční stanice v Paříži ve 13. obvodu.\n\nNádraží se nacházelo ve 13. obvodu. Bylo součástí železniční tratě z Paříže do Bordeaux a leželo na kilometru 1,300 mezi stanicemi Austerlitz a Boulevard Masséna.\n\nPo výstavbě Gare d'Austerlitz Železniční společností Paříž-Orléans byla 20. září 1840 uvedena do provozu první část trati do Corbeil. V roce 1859 společnost vybudovala dílny a překladové nádraží mezi Rue du Chevaleret a Quai de la Gare. Koncem 70. let 19. století zřídila společnost speciální vlečku pro usnadnění přepravu zboží mezi Seinou a železnicí.\n\nOd roku 1938 SNCF využívala v následujících letech tuto stanici k různým účelům – seřaďovací nádraží, překladiště poštovních zásilek (1971) či terminál autovlaku. Tento terminál vypravoval vlaky na přepravu osobních vozidel na jiná vlaková nádraží stejného typu: Biarritz, Bordeaux, Briançon, Brive, Tarbes a Toulouse.\n\nNa počátku 80. let 20. století bylo rozhodnuto o renovaci nevyužívané průmyslové oblasti podél Seiny. Stanice Paris-Tolbiac byla definitivně uzavřena v červnu 2001 a následně zbořena, kvůli výstavbě nové čtvrti Paris Rive Gauche.\n"}
{"id": "1480640", "url": "https://cs.wikipedia.org/wiki?curid=1480640", "title": "Symboly Ústeckého kraje", "text": "Symboly Ústeckého kraje\n\nSymboly Ústeckého kraje jsou znak, vlajka a logo. Znak a vlajku udělil kraji usnesením č. 104 ze dne 9. dubna 2002 předseda Poslanecké sněmovny Parlamentu České republiky Václav Klaus. Logo, které ale není oficiálním symbolem, bylo schváleno Radou Ústeckého kraje 6. února 2002.\n\nOficiální popis: \"„Červeno-modře čtvrcený štít. V prvním poli český lev. Ve druhém poli vyrůstá z modré vlnité paty se třemi stříbrnými vlnitými břevny do zeleného trojvrší stříbrná kvádrovaná věž s cimbuřím se sedmi stínkami, s prolomenou branou a zdviženou zlatou mříží. Ve třetím poli na zeleném trávníku stříbrný pluh. Ve čtvrtém poli stříbrný lev se zlatou zbrojí a dvěma ocasy majícími v místech křížení dva zlaté uzly. Lev má na hlavě stříbrnou kolčí přilbu se zlatou korunou a zlatými složenými orlími křídly. Z pod přilby splývá na hruď stříbrný kroužkový závěs se zlatým lemem“.\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Čtvrcený list. V horním žerďovém červeném poli český lev. Dolní žerďové pole tvoří dva vodorovné pruhy, modrý a zelený, v poměru 7:3. Na zeleném pruhu bílý pluh. Horní vlající pole modrý pruh široký jednu desetinu šířky pole, zelené trojvrší, široké tři pětiny šířky pole a modrý zvlněný pruh se třemi bílými vlnitými pruhy, z něhož do zeleného trojvrší vyrůstá bílá kvádrovaná věž s cimbuřím se sedmi zuby, prázdnou branou a zdviženou žlutou mříží. V dolním vlajícím červeném poli bílý lev se žlutou zbrojí a dvěma ocasy majícími v místech křížení dva žluté uzly. Lev má na hlavě bílou kolčí přilbu se žlutou korunou a žlutými složenými orlími křídly. Z pod přilby splývá na hruď bílý kroužkový závěs se žlutým lemem.“\"\n\nZákladem loga Ústeckého kraje je druhé pole krajského znaku. Logo tvoří stylizovaná brána, pod níž jsou modré vlnité pruhy a přes výjev je zelený, šikmo položený rám. Logo je vyhotoveno ve dvou podobách, které jsou si navzájem rovnocenné.\n\nPrvní pole znaku a vlajky zaujímá historický znak Čech, na jehož historických území se kraj rozkládá. Brána ve druhém poli je stylizovaná Porta Bohemica a symbolizuje prosperitu. Vlnité pruhy znázorňují vodstvo, trojvrší pak pohoří kraje. Pluh ve třetím poli připomíná, že mýtický zakladatel prvního panovnického rodu Přemysl Oráč pocházel z Ústeckého kraje. Ve čtvrtém poli je lev ze znaku krajského města.\n\nBrána v krajském logu symbolizuje Portu Bohemicu, modré vlnité pruhy znázorňují vodstvo a rám loga symbolizuje pohoří.\n\nPo vzniku krajů v dnešní podobě (s účinností od 1. ledna 2001) uložila 7. března 2001 (na 4. schůzi) Rada Ústeckého kraje předsedovi komise pro vnější vztahy Otovi Neubaerovi aby ve spolupráci s krajským hejtmanem navrhl postup ke schválení krajských symbolů. V dubnu 2001 nabídl pomoc krajským úředníkům český vexilolog Aleš Brožek. Po seznámení se způsoby výběru krajských symbolů v jiných krajích vyhlásil hejtman Ústeckého kraje soutěž na znak (s termínem do 29. června), s tím že vlajka bude vycházet z jeho podoby. 7. srpna Aleš Brožek vyřadil na sekretariátu kraje návrhy (celkem bylo 44. návrhů na znak) nesplňující kritéria. 29. srpna se hodnotitelská komise shodla na tom, že žádný návrh neodpovídá jejich představám, podle nichž měla být ve druhém poli vlnitá břevna, věž, cimbuří a trojvrší. Začátkem září 2001 nakreslili grafik Radek Michel a heraldik Stanislav Kasík (autoři návrhů, které nejvíce odpovídaly představám komise) znaky podle návrhu. Návrh pana Kasíka byl odmítnut, návrh pana Michela byl kritizován pro barevnou rozdílnost 2. a 3. pole. Přijatelné řešení navrhl až člen komise Lubomír Voleník (prezident NKÚ), který do modrého pole navrhl umístit na zelený trávník stříbrný pluh. Po překreslení návrhu Radkem Michelem byl tento schválen radou kraje 17. října 2001. 12. prosince 2001 byl na 8. zasedání schválen i zastupitelstvem.\n\nPodvýbor pro heraldiku a vexilologii doporučil upravit tvar vlnitých břeven, kresbu pluhu a sladit podobu čtvrtého pole se znakem Ústí nad Labem. Upravené symboly (nakresleny opět Radkem Michelem) byly schváleny zastupitelstvem kraje na 9. zasedání 20. února 2002 a 27. března kladně projednán i podvýborem pro heraldiku a vexilologii.\n\nVýbor pro vědu, vzdělání, kulturu, mládež a tělovýchovu vyslovil souhlas se symboly usnesením č. 318/2002 dne 3. dubna 2002. Rozhodnutím č. 104 ze dne 9. dubna 2002 udělil kraji symboly předseda Poslanecké sněmovny Václav Klaus. Slavnostní předání dekretu do rukou hejtmana Ústeckého kraje Jiřího Šulce proběhlo v místnosti státních aktů Poslanecké sněmovny dne 14. května 2002.\n\nLogo bylo schváleno Radou Ústeckého kraje (rozhodnutím č. 20/26/2002) 6. února 2002.\n\n\n"}
{"id": "1480642", "url": "https://cs.wikipedia.org/wiki?curid=1480642", "title": "Bazilika Panny Marie Karmelské", "text": "Bazilika Panny Marie Karmelské\n\nBazilika Panny Marie Karmelské (italsky Santa Maria del Carmine) je katolický kostel na jižní straně řeky Arno ve Florencii. Roku 1955 byl jmenován bazilikou minor. \n\nKostel zasvěcený Panně Marii z hory Karmel byl postaven v roce 1268 jako součást karmelitánského kláštera, který tu existuje dodnes. Z původní stavby se zachovalo jen několik románsko-gotických pozůstatků. Klášter byl poprvé rozšířen v roce 1328 a poté roku 1464, kdy byla postavena kapitula a refektář. Jednolodní kostel si zachoval půdorys latinského kříže. \n\nStejně jako u mnoha jiných kostelů ve Florencii (např. San Lorenzo) zůstala fasáda nedokončená; plánované inkrustace již nebyly provedeny. V 16. a 17. století proběhla barokní přestavba. Kostel byl v roce 1771 silně poškozen požárem, avšak sakristie byla ušetřena, takže se zde zachovala některá umělecká díla. Interiér kostela byl obnoven roku 1782 v rokokovém slohu, kdy klenba dostala iluzorní výmalbu. \n\nPožáru unikla také nejvýznamnější kaple baziliky, kaple Brancacciů. Výmalba ukazuje 15 scén ze života apoštola Petra a je jedním z nejvýznamnějších freskových cyklů rané renesance ve Florencii. Dílo zahájil v roce 1424 Masolino, podstatně rozšířil Masaccio roku 1427 a dokončil roku 1485 Filippino Lippi. Po letech restaurátorských prací (financovaných italskou počítačovou společností Olivetti) byla kaple v roce 1990 znovu otevřena. Nejdůležitější freskou je \"Peníz daně\".\n\n \n"}
{"id": "1480646", "url": "https://cs.wikipedia.org/wiki?curid=1480646", "title": "Kalle Palander", "text": "Kalle Palander\n\nKalle Markus Palander (* 2. května 1977 Tornio) je bývalý finský reprezentant v alpském lyžování, specialista na točivé disciplíny. Získal bronzovou medaili v kombinaci na mistrovství světa juniorů v alpském lyžování 1996. Na mistrovství světa v alpském lyžování 1999 vybojoval jako první finský závodník v historii mistrovský titul ve slalomu, byl také čtvrtý v obřím slalomu na MS 2005 a šestý v roce 2003. Startoval ve dvanácti ročnících Světového poháru, vyhrál čtrnáct závodů (deset ve slalomu a čtyři v obřím slalomu), šestkrát skončil druhý a desetkrát třetí. V sezóně 2002/03 získal malý křišťálový glóbus za slalom a skončil čtvrtý v celkové klasifikaci. Na olympiádě bylo jeho nejlepším výsledkem deváté místo ve slalomu v roce 1998 a v obřím slalomu v roce 2006 (na turínské olympiádě byl ve slalomu po prvním kole pouhou setinu za vedoucím Benjaminem Raichem, ale ve druhém kole byl diskvalifikován za neprojetí branky). Závěr jeho kariéry byl poznamenán četnými zraněními a v roce 2012 se rozhodl se závodním lyžováním skončit.\n\n"}
{"id": "1480647", "url": "https://cs.wikipedia.org/wiki?curid=1480647", "title": "Máriapócs", "text": "Máriapócs\n\nMáriapócs [máriapóč] () je město ve východním Maďarsku v župě Szabolcs-Szatmár-Bereg, spadající pod okres Nyírbátor. Nachází se asi 23 km jihovýchodně od Nyíregyházy. V roce 2015 zde žilo 2 153 obyvatel. Podle údajů z roku 2001 zde bylo 96 % obyvatel maďarské a 4 % romské národnosti.\n\nNejbližšími městy jsou Baktalórántháza, Nagykálló a Nyírbátor. Blízko jsou též obce Kállósemjén, Kisléta, Nyírgyulaj, Ófehértó a Pócspetri.\n\nMáriapócs je významným poutním místem pro řecké katolíky. Je zde totiž významná bazilika, ve které je kopie zázračné ikony, která údajně na konci 17. století slzela. Originál ikony se dnes nachází v katedrále sv. Štěpána ve Vídni. Až do rozpadu Rakouska-Uherska zde putovalo i mnoho poutníků ze Slovenska.\n\nBazilika je součástí monastýru řádu svatého Basila Velikého. V roce 1915 se zde stáhli mniši z monastýru Sestoupení Ducha svatého z Krásného Brodu, který byl zničen během 1. světové války.\n"}
{"id": "1480651", "url": "https://cs.wikipedia.org/wiki?curid=1480651", "title": "Ateliér (Gustave Courbet)", "text": "Ateliér (Gustave Courbet)\n\nAteliér, celým názvem Skutečná alegorie sedmi let mého uměleckého a morálního života je realistický obraz namalovaný technikou olejomalby Gustavem Courbetem v roce 1855. Dílo má rozměry 359 x 598 centimetrů, nachází se v pařížském Musée d'Orsay. Courbet zde alegoricky vystihl inspirace ve vlastním malířském životě i stav tehdejší společnosti. Obraz se skládá z tří hlavních částí: ve prostřední je zobrazen sám malíř a pár dalších figur, napravo jsou zobrazeni umělcovi přátelé, vzdělaní lidé ze všech sociálních vrstev. Levá strana obrazu naopak představuje lidi všedního života; zemědělce, obchodníky či zloděje.\n"}
{"id": "1480652", "url": "https://cs.wikipedia.org/wiki?curid=1480652", "title": "Maryna Radoměrská", "text": "Maryna Radoměrská\n\nMaryna Radoměrská, vlastním jménem Marie Hůrková (18. dubna 1906 Praha– 1993) byla česká spisovatelka, autorka řady konvenčních ženských románů řazených do žánru tzv. červené knihovny.\n\nPocházela z rodiny vydavatele odborných časopisů a byla vychována jako tehdejší dívky z lepších rodin (hodiny klavíru, tenisu, tance atp.). V osmnácti letech odmítla již dále studovat a provdala se. Sklony k psaní projevovala již od mládí. Psala zábavným a jednoduchým jazykem a publikovala hlavně v časopise \"Hvězda československých paní a dívek\". Roku 1934 se její román \"Světlo jeho očí\" stal skutečným bestsellerem. Především díky němu je často považována za první dámu českého románu pro ženy. Své úspěšné prózy také dramatizovala a několik z nich bylo zfilmováno.\n\nKromě prvoplánových milostných románů se snažila psát i psychologická díla se sociální problematikou, která však nebyla čtenáři přijata tak, jak očekávala.\n\nJejí spisovatelská kariéra byla násilně ukončena po komunistickém převratu v roce 1948, kdy byla postižena zákazem publikování. Její poslední dílo, \"Maminka z papíru\" tak zůstalo nevydáno. Ještě před svou smrtí se dočkala toho, že její knihy začaly být po pádu komunistického režimu roku 1989 opět vydávány.\nV roce 1925, v Praze na Vinohradech, si vzala redaktora Ladislava Radoměřského, který však jako jeho pozdější manželka, užíval jméno Radoměrský. Maryna Radoměrská, byla sestrou herečky Drahomíry Hůrkové (1917 - 1990), která shodou náhod, hrála ve zfilmovaném románu své sestry Krb bez ohně (1937).\n\nU následujících děl se nepodařilo zjistit případný rok prvního vydání před rokem 1948, ale pouze rok vydání po roce 1989:\n\n\n"}
{"id": "1480655", "url": "https://cs.wikipedia.org/wiki?curid=1480655", "title": "Toulec", "text": "Toulec\n\nToulec může být:\n\n"}
{"id": "1480658", "url": "https://cs.wikipedia.org/wiki?curid=1480658", "title": "Operace Lukaševič III", "text": "Operace Lukaševič III\n\nOperace Lukaševič III. – Suliga byl sovětský zpravodajský výsadek určený k podávání důležitých vojenských informací z Prahy a okolí. Skupina zpravodajců měla být tříčlenná ve složení:\n\n\nBližší informace o veliteli výsadku Ivanu Prokofjevičovi Kurilovičovi jsou místy chaotické, ale jisté je tolik, že tento Bělorus narozený roku 1911 v obci Staromlyny žil po první světové válce v Polsku, ale roku 1930 se i s rodiči přestěhoval do Argentiny, odkud v roce 1938 odešel do Španělska, do řad republikánských interbrigád. Po skončení španělské občanské války byl internován ve Francii. Ze zajetí se mu podařilo uprchnout a po vypuknutí 2. světové války a porážce Francie se zde zapojil od levicového hnutí odporu. Roku 1943 byl poslán na území okupovaného Polska, respektive západní Ukrajiny, kde se zapojil do odboje a polského a později i sovětského partyzánského hnutí. V březnu 1944 přešel frontu a dostal se ke zpravodajskému oddělení 1. ukrajinského frontu. Do Rudé armády byl přijat koncem května v hodnosti vojína (veden jako nestraník) Následně byl 17. června 1944 spolu s radistkou Donskou vysazeni u Lvova v rámci zpravodajské operace Lukaševič I. Za frontou zůstali až do osvobození Lvova koncem července téhož roku. Jejich mise byla hodnocena jako velmi úspěšná. Během podzimu 1944 měl být vysazen do týlu ještě jednou v rámci operace Lukačevič II., o které zatím nejsou žádné dostupné informace. Výsadek u Prahy byl jeho třetím bojovým seskokem.\n\nŠtefan Šahur se narodil 3. listopadu 1914 v městečku Závadka na Podkarpatské Rusi a v letech 1936-1939 sloužil v československé armádě na Slovensku. V červnu 1940 utekl z Maďary okupovaného Podkarpatska do SSSR, kde byl za ilegální překročení hranic odsouzen na 5 let nucených prací v gulagu. V roce 1942 se přihlásil do vznikající čs. jednotky a v listopadu se hlásil v Buzuluku. Roku 1943 prošel boji u Kyjeva a Žaškova, za což obdržel od prezidenta Beneše československý válečný kříž. Přihlásil se do řad 2. čs. paradesantní brigády s níž prošel roku 1944 boji před Duklou. Od listopadu 1944 se připravoval na svůj první bojový seskok v rámci operace Lukačevič III. (podle jeho vzpomínek již minimálně jednou absolvoval let do týlu nepřítele, ale ze seskoku sešlo).\n\nLudmila Alexandrovna Donskaja, rodačka z Charkova byla nejzkušenější členkou týmu. Přes svůj nízký věk, narodila se roku 1923, bojovala proti Němcům od počátku Velké vlastenecké války, nejprve v řadách partyzánů, od listopadu 1941 v řadách Rudé armády, od roku 1943 jako zpravodajka, radistka. Do počátku roku 1945, kdy byla zařazena do operace Lukaševič III. absolvovala šest bojových seskoků do týlu nepřítele, tato akce měla být 7. výsadkem. Nakonec vysazena nebyla. Při letu do cílové oblasti byl jejich letoun Li-2 poručíka Morozova napaden nočním stíhačem a pilot byl nucen při úniku do mraků prudce manévrovat. Výsadkáři v kabině byli házeni ze strany na stranu, přičemž se radistce Donské otevřel padák.\n\nPříprava operace si vyžádal delší čas, protože poslat zpravodajce do neznámého terénu bez kontaktů nebylo smysluplné. Proto byl do příprav operace zapojen Štáb partyzánského hnutí na Slovensku, který později připadl pod velení štábu 1. ukrajinského frontu. Ten ze svých lidí vybral mladého (ročník 1925) slovenského partyzána Vavřince Korčiše, který před válkou žil a studoval v Praze. Ten se s falešnými doklady vydal na cestu přes Banskou Bystrici, Bratislavu a Vídeň do Prahy, kam dorazil koncem roku 1944. Korčiš kontaktoval v obci Točná u Prahy rolníka Zdeňka Junka, u něhož dříve jeho matka pracovala. Junek jej pak seznámil s dalšími členy ilegálního Národního výboru v Točné, kteří tvořili již od roku 1939 místní odbočku skupiny V boj, Josefem Olivou a Aloisem Andělem. Ti pak do příprav zapojili i Ljubomíra Seykoru z Komořan, zakladatele jejich odbočky V boje a člena ilegálního Národního výboru v Modřanech. Korčiš měl díky své matce Miladě ještě kontakty na Františka a Josefa Hluchého z Nechánic a plukovníka ve výslužbě Julia Phillipa, který měl chatu v obci Psáry. Vavřinec Korčiš úspěšně kontaktoval i je a po smluvení hesla \"Milada Vás pozdravuje\" se vydal zpět na Slovensko. Tam dorazil v polovině ledna a podal zprávu o splnění úkolu na zpravodajské oddělení 1. UF.\n\nV noci z 18. na 19. února 1945 startoval letoun Li-2 poručíka A. A. Morozova od 340. bombardovacího leteckého pluku z letiště u Čenstochové k letu s úkolem vysazení parašutistů do prostoru u Prahy. Při dramatickém letu, během něhož byl stroj napaden nočním stíhačem a musel prudce kličkovat při úniku do mraků, došlo k tomu, že se radistce Donské otevřel padák. Zbývající dva výsadkáři byli kolem půlnoci shozeni se značnou odchylkou z výšky asi 600 metrů mezi obcemi Jesenice a Průhonice, do průhonické obory. Parašutisté se úspěšně našli, ukryli padáky, vysílačku a další materiál a po neúspěšném pokusu určit svoji pozici vyčkali do rána. Poté, s pomocí vrchního zahradníka průhonického parku pana Jíry, zamířili k Jesenici a k Nechánicím, kde měli určenou první záchytnou adresu v domě č.p. 25 u Františka Hluchého. K místu určení v pořádku dorazili a s Hluchého synem Josefem, který pracoval v pražské Aerovce a měl kontakty na odboj, se vrátili vyzvednout vysílačku, kterou pak ukryli u Hluchých pod podlahou.\n\nZatímco Šahur s vysílačkou zůstal u Hluchých v Nechánicích, Kurilovič se přesunul blíže ku Praze, do domku Olivových č. p. 76 na Točné. Navázání kontaktů šlo od počátku velmi dobře díky vydatné pomoci domácího odboje. Prostřednictvím Josefa Hluchého se z odbojové organizace v Aerovce vytvořila rezidentní skupina \"Kazan\", která dodávala zprávy z výroby v závodu, železniční přepravy, z tankového cvičiště v Milovicích i z budování obrany na Labi. V Aerovce pracovala také Oliviova dcera, Věra Cirýnová, a která se svým manželem Karlem Cirýnem bydlela v Lysé nad Labem a prostřednictvím tamního železničáře Josefa Kaži získávali informace o železniční dopravě, včetně pohybů v prostoru milovického cvičiště. Od Olivových z Točné byla vytvořena druhá rezidentura \"Dub\". Alois Anděl z Točné pracoval na stavbě Štěchovické přehrady, která se již nacházela ve výcvikovém prostoru Waffen-SS u Hradišťka, a byl zapojen odbojové organizace tamních zaměstnanců Hnutí za svobodu, kteří prováděli drobné sabotáže. Prostřednictvím Ljubomíra Seykory z Komořan, jehož Kurilovič oslovil již 20. února, byl navázán kontakt s Františkem Kolmanem a s Modřanským ilegálním národním výborem, který měl prostřednictvím Antonína Klapky z Modřan kontakt na partyzánskou skupinu v Brdech v oblasti Nového Knína. Modřanský výbor byl také napojený na odbojovou organizaci Obrana národa a jejího místního zkušeného rezidenta štábního kapitána gšt. Miloslava Zatřepálka (od roku 1941 v ilegalitě). V Seykorově domě v Komořanech, odkud odbojáři odesílali radiogramy do Londýna, se ještě v únoru uskutečnila schůzka schůzka Kuriloviče s škpt. gšt. Zatřepálkem. Obzvláště cennými spolupracovníky se stali asistenti velitele kriminální policie města Prahy Josef Čižinský a František Čelada. Ti parašutistům nejen opatřili potřebné doklady, ale také je varovali před případnými kontrolami a rovněž podávali vysoce hodnotné zpravodajské informace. Díky dobře připravenému a rychlému napojení na domácí odboj měli výsadkáři brzy k dispozici rozsáhlou zpravodajskou síť dodávající důležité zprávy. Záhy se proto projevila absence druhého radisty, neboť Štefan Šahur nestačil šifrovat a vysílat. Kurilovič se proto rozhodl již 25. února 1945 požádat o vyslání posil.\n\nŽádosti zpravodajské oddělení štábu 1. ukrajinského frontu vyhovělo, ale k výsadku došlo až v noci z 26. na 27. března 1945. Kurilovič se Šahurem očekávali další výsadkáře ve vybraném prostoru mezi obcemi Nechánice a Psáry, na němž měli připravené k zapálení signální ohně. Shoz dvou dalších radistů a kontejneru s materiálem proběhl přesně, nicméně ale poněkud brzy, neboť požadavek na příjem výsadku kolem půlnoci byl byl splněn podle moskevského a nikoliv středoevropského času. Riziko odhalení bylo o to větší, že v nedalekém hotelu René a přilehlé pivnici byli ubytováni také Němci. Nakonec vše se štěstím dopadlo dobře a všichni parašutisté i s novými vysílačkami a dalším materiálem ještě v noci odešli do Psár k podplukovníkovi technické zbrojní služby letectva v záloze inženýru Juliu Phillipovi. Jeden z mužů zde poté zůstal ukryt i s vysílačkou. Následující den, 27. 3. byl druhý z nových radistů odveden do Točné-Závisti (většina osady Závist tehdy patřila do katastru obce Točná), kde byl ubytován v kůlně známého motocyklového závodníka a vítěze závodu do vrchu Zbraslav-Jíloviště, Františka Chlada.\n\nKdo byli tito dva výsadkáři?\n\nV Psárech u ing. plk. Phillipa byl ubytován Bělorus Pavel Grigorjevič Zujkevič (krycí jméno Karel Pilc, volací znak Tadeuš). Narodil se 8. září 1922 v obci Laktyš v Polsku. Po vypuknutí války v září 1939 byla tato východní číst Polska zabrána SSSR. Zujkevič se stal vedoucím nově založené knihovny a podílel se na organizaci kultury v obci. Po zahájení operace Barbarossa v létě 1941 a následné okupaci Němci začal Zujkevič spolupracovat s partyzány. Následně byl zatčen a zařazen do transportu do koncentračního tábora. Během přesunu se mu podařilo uprchnout, ale někde v centrálním Polsku byl znovu zatčen a skončil v zajateckém táboře. Opět se mu podařilo uprchnout a při přesunu na východ se někdy v zimě 1943 přidal v Černigovské oblasti na Ukrajině k partyzánskému oddílu. S ním bojoval až do jara 1944 do osvobození Ukrajiny. Následně byl přijat do Rudé armády, zařazen do služby ve zpravodajském oddělení a odeslán do radiotelegrafického kurzu. Po jeho absolvování čekal na zařazení k výsadku do týlu nepřítele.\n\nNa Závisti u Františka Chlada byl ubytován Polák, údajně českého původu, Zenon Czech (krycí jméno Jurij). Narodil se 6. dubna 1919 ve městě Kolomyja v tehdejším Polsku (nyní Ukrajina). Roku 1937 odmaturoval na obchodní akademii a pracoval až do roku 1939 jako nákupčí a účetní v rolnickém družstvu. V září 1939 se i tato část Polska dostala do sovětského záboru. V listopadu 1940 byl proto Czech povolán k základní vojenské službě v Rudé armádě. Stal se spojařem a během prezenční služby jej zastihl 22. červen 1941. V řadách Rudé armády pak bojoval až do září 1943, kdy byl na vlastní žádost převelen k tvořícímu se 1. sboru polských ozbrojených sil v SSSR. V jeho sestavě se podílel na bojové cestě 2. pěší divize Jana Henryka Dąbrowskieho. Roku 1944 byl v převelen k výsadkářům a určen k paradesantnímu úkolu v týlu nepřítele.\n\nZatímco Zenon Czech byl určený jako posila pro operaci Lukaševič III., tady přímo pro Kuriloviče a Šahura, Zujkevič měl být přesunutý na Žambersko, kde se poté co gestapo zlikvidovalo většinu paraskupiny Barium včetně jejích vysílaček, ocitla rozsáhlá odbojová síť bez spojení se zahraničím. Jeho transport chtěli provést již vyzkoušenou metodou čeští policisté Čižinský a Čelada, kteří na jméno Karla Pilce vystavili falešný zatykač a hodlali jej transportovat včetně vysílačky jako zatčeného vězně. K této akci ale bohužel pro rychlý spád dalších událostí již nedošlo.\n\n\n"}
{"id": "1480661", "url": "https://cs.wikipedia.org/wiki?curid=1480661", "title": "Aleksander Kaczorowski", "text": "Aleksander Kaczorowski\n\nAleksander Kaczorowski (* 29. května 1969, Żyrardów) je polský bohemista, publicista, překladatel a novinář.\n\nVytudoval slavistiku na Varšavské univerzitě (1998). Pracoval v Gazeta Wyborcza, Newsweek Polska (zástupce šéfredaktora), Forum (zástupce šéfredaktora). Nyní šéfredaktor Aspen Review Central Europe a přednášející Varšavské univerzity.\n\nV 2016 získal cenu Václava Buriana za kulturní přínos ke středoevropskému dialogu.\n\nAutor biografie Václava Havla, Bohumila Hrabala i Oty Pavla. Do polštiny přeložil knihy Bohumila Hrabala, Josefa Škvoreckého a Egona Bondyho.\n\n\n\nReference\n"}
{"id": "1480671", "url": "https://cs.wikipedia.org/wiki?curid=1480671", "title": "Gösta Ekman", "text": "Gösta Ekman\n\nHans Gösta Gustaf Ekman 28. července 1939 – 1. duben 2017) byl švédský herec, komik, režisér a spisovatel. Je dvojnásobným držitelem ocenění Zlatohlávek, na tuto švédskou filmovou cenu byl nominován celkem čtyřikrát.\n\nGösta Ekman se narodil ve Stockholmu jako syn režiséra Hasse Ekman a \"Agnety Ekmanové\" (rodným jménem \"Wrangelová\"). Gösta Ekman představuje třetí generaci v rodině významných švédských herců. V první generaci to byl jeho dědeček, Gösta Ekman starší, následovaný jeho otcem (Hasse Ekman), který byl úspěšný filmový režísér a také herec. Do herecké rodiny Ekmanů patří také jeho bratři \"Stefan Ekman\" a \"Mikael Ekman\", divadelní režiséři a jeho neteř, herečka \"Sanna Ekmanová\". Od roku 1989 byla jeho manželkou herečka a filmová režisérka Marie-Louise Ekmanová, dříve \"Marie-Louise De Geer Bergenstråhle\", rozená \"Fuchsová\". Ekman bývá někdy v titulcích filmů nebo filmových databází označován jako \"Gösta Ekman Jr.\" (mladší), aby se vyhnulo záměně s jeho dědečkem, také známým hercem.\n\nV letech 1956 až 1961 byl asistentem několika významných režisérů: Per-Axel Branner, Hasse Ekman, Stig Olin, Bengt Ekerot a Ingmar Bergman. Ekman začal svou kariéru divadelního herce v divadlech \"Alléteatern\" (1956 až 1957), \"Munkbroteatern\" (1959) a \"Stockholmské městské divadlo\" (\"Stockholms stadsteater\", 1960). Objevil se také v řadě švédských filmů, včetně švédské komediální série \"Jönssonligan\". Nejznámější je právě pro svá komediální díla, zvláště ve spolupráci s komickou dvojicí Hasse & Tage, se kterou hrál na divadle i ve filmu, často zde měl hlavní roli. Jeho filmová kariéra však zahrnuje mnoho žánrů, včetně série šesti filmů, ve kterých hrál hlavní roli známého švédského kriminalisty Martina Becka (tyto filmy jsou založeny na literární předloze švédské autorské dvojice Maj Sjöwallová – Per Wahlöö, tzv. \"romány o zločinu\").\n\nSvou divadelní a filmovou kariéru oficiálně ukončil v roce 2003, ale v roce 2005 se vrátil, aby zahrál hlavní role ve dvou filmech jeho ženy (\"Asta Nilssons sällskap\" a \"Pingvinresan\"). V roce 2007 pak režíroval hru \"Gäckanden\" pro \"Královské dramatické divadlo (Kungliga Dramatiska Teatern)\", které je nejvýznamnějším divadlem ve Stockholmu a jedno z nejznámějších divadel v Evropě. Z filmů, které byly uvedeny také v České republice (alespoň na některém festivalu) zmiňme \"Muž, který přestal kouřit\" (1973), \"Adam a Eva\" (1997) nebo \"Iluze – film o vlaku\" (2003).\n\nOd roku 1963 do 1974 byla jeho ženou \"Fatima Svendsenová (narozená 1944), což byla adoptivní dcera švédského režiséra, spisovatele a herce Karl Gerharda. V roce 1964 se jim narodil syn Måns Ekman. Od roku 1979 do roku 1987 byla jeho ženou \"Pia Harahapová\" (narozená 1955), se kterou adoptovali dvě děti. Od roku 1989 až do jeho smrti v roce 2017 byla jeho manželkou Marie-Louise Ekmanová (narozená 1944). Gösta Ekman zemřel 1. dubna 2017, ve věku 77 let.\n\nGösta Ekman byl třikrát nominován na ocenění \"Guldbaggen\" (Zlatohlávek: ocenění švédského filmového průmyslu) v kategorii hlavní nebo vedlejší role, v roce 1973 tuto cenu získal za hlavní roli ve snímku Muž, který přestal kouřit. Navíc film Muž na balkóně, kde hrál hlavní roli kriminalisty Martina Becka byl na toto ocenění nominován celkem čtyřikrát, cenu nakonec získal pouze jednou za nejlepší scénář. Tento film byl natočen podle stejnojmenné literární předlohy autorské dvojice Maj Sjöwallová a Per Wahlöö. Kromě toho v roce 2007 byl nominován počtvrté a získal druhého, zvláštního Zlatohlávka (švédsky \"Hedersguldbaggen\") jako \"Cenu za celoživotní přínos švédskému filmu a divadlu\".\n\n\n\n"}
{"id": "1480672", "url": "https://cs.wikipedia.org/wiki?curid=1480672", "title": "Seznam kamenů zmizelých v Michli", "text": "Seznam kamenů zmizelých v Michli\n\nSeznam kamenů zmizelých v Michle obsahuje pamětní kameny obětem nacismu v Michle (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nV Michle se nacházejí tyto kameny zmizelých:\n\n"}
{"id": "1480673", "url": "https://cs.wikipedia.org/wiki?curid=1480673", "title": "Epos 257", "text": "Epos 257\n\nEpos 257 (198?, Praha) je český výtvarný umělec pracující s urbanistickým prostředím a ikonografií města. Svými intervencemi často cílí na citlivá společenská témata, opakovaně se dotýká zejména problematiky veřejného prostoru, Výtvarníkova identita zůstává neznámá.\n\nNarozen v osmdesátých letech v Praze. Začínal jako writer, první tagy vytvořil již ve třinácti letech. K Eposovým počátkům odkazuje rovněž číslovka v jeho pseudonymu. Pod číslem 257 se totiž dlouhou dobu skrýval paragraf zaměřený na poškozování cizí věci, se kterým umělec přicházel opakovaně do styku. Některé principy charakteristické pro graffiti lze ve výtvarníkově tvorbě stále vysledovat. Především jsou to invazivní charakter práce, insiderský vhled do městské krajiny a vědomý pohyb na hraně zákona nebo za ní. Epos 257 je absolventem Vysoké školy umělecko-průmyslové a členem mezioborového uskupení Ztohoven.\n\nPro uměleckou činnost Epose 257 je charakteristické zkoumání veřejného prostoru, především pak způsobu, jakým je využíván a hranice toho, co je a co není veřejné. Tvorbu ve veřejném prostředí Epos opakovaně konfrontuje s jejím institucionálním pojetím. Má za sebou pět sólových a množství kolektivních výstav doma i v zahraničí.\n\nRoku 2009 anonymně rozmístil po centru Prahy na třicet balíků sena způsobem, jakým se tak obvykle činí po sklizni. Jeho počin byl však (zejména bulvárními médii) následně spojován s obecným ohrožením nebo dokonce s terorismem. Po čase akci zopakoval v rámci realizace pro piazzetu Národního divadla, tentokrát však již záměrně s veškerým úředním povolením.\n\nV testování veřejného prostoru i v rámci vztahu s legislativou pokračoval Epos i o rok později. Tehdy plotem ohradil prostor na Palackého náměstí v Praze (na němž platí výjimka umožňující veřejná shromáždění bez ohlášení a které je tak označováno za český „Hyde Park“) o výměře padesáti metrů čtverečních. Uvnitř vymezeného místa se přitom nenacházelo ani neodehrávalo cokoliv jiného než mimo něj. Absurdní ohrada na náměstí vydržela 54 dní. Po takto dlouhé době se úřadům ozval sám umělec. Tato umělcova práce bývá spojována s poukazováním na určitou lhostejnost k zacházení s veřejným prostorem a neopodstatněnost některých omezení, která se s ním pojí.\n\nOpakovaně se Epos 257 ve své činnosti věnuje také billboardům. V projektu Portrait z roku 2013 zacházel s portrétem coby tradiční výtvarnou disciplínou, když před tehdejšími prezidentskými volbami vyřízl obří tváře obou finalistů z gigantických plakátů a následně je zarámoval. Zatímco pozůstatky billboardů postrádající tváře politiků ponechal na místě, sklem opatřená zpodobnění instaloval umělec naproti sobě. Díky přirozené vlastnosti skla odrážet obraz od svého povrchu tak do tváře jednotlivých „protipólů“ vzájemně pronikal zrcadlící se obraz politického soka. Gigantickou podobiznu vítězného Miloše Zemana krátce po jeho zvolení Epos ještě umístil do Národní technické knihovny.\n\nNa podzim roku 2014 zaměřil umělec svou pozornost na politické kampaně před tehdejšími komunálními volbami. Do nich se zapojil, když distribuoval letáky vybízející k ničení vizuální propagandy politiků v městském veřejném prostoru. K tomu měl sloužit jednoduchý návod na výrobu malého „granátu“ z žárovky, lepenky a barvy. Sám autor potom se svými „jednotkami“ potřísnil na stovky pražských billboardů. Již předtím Epos na billboardy pálil z ručně vyrobené zbraně. Podle vlastních slov tak odkazoval nejen na principy guerilla artu, ale i na abstraktní expresionismus a techniku drippingu.\nJeden z nejnovějších umělcových počinů \"Retroreflexe\" je rozsáhlý a mnohovrstevnatý projekt, jehož ústřední část, mozaiku z 256 autentických dopravních značek, umístil Epos 257 na fasádu jednoho z domů na pražské Knížecí ulici. Materiál pro symbolickou mapu hlavního města přitom výtvarník získal prostřednictvím rozsáhlé výměny jednotlivých značení po celé metropoli. Víceznačný název odkazuje nejen na doslovně odrazivé vlastnosti dopravních značek, ale znovu i na spojitost obecnější – celá práce je reflexí umělcových výprav do útrob metropole. Výstavní část projektu se potom nacházela přímo v prostorech korza pražského Veletržního paláce – tedy na místě, které prostřednictvím rozměrné prosklené stěny nabízelo symbolický dialog s ulicí.\n\nCelou práci posléze Epos rozšířil ještě o další rovinu, když byl vstup na výstavu podmíněn výměnou libovolné bankovky za bankovku novou. Veškeré zúčastněné peníze tak byly symbolicky „vyprány“. Akt důkladné směny kus za kus návštěvníkům nejen poodkrýval princip, na kterém byla vytvořena některá díla na výstavě, ale také je nevědomě zapojil do vzniku dalšího uměleckého díla. Sám autor totiž igelitovou tašku s nastřádaným obnosem poslal do dražby. Dílo pojmenované \"3080 transakcí\", které tvořily bankovky v celkové hodnotě 878 600 Kč se mu podařilo prodat za 1 100 000 korun bez aukční provize. Transakce číslo 3081 z něj tak učinila nejdražšího českého umělce mladé generace.\n\nPředevším kvůli svým „billboardovým“ projektům byl Epos 257 opakovaně spojován s porušováním zákona. Jeho počínání před prezidentskými a komunálními volbami rovněž oživilo diskuzi ohledně etických hranic umělecké tvorby. Finanční škodu, kterou v roce 2013 vyříznutím hlav prezidentských kandidátů způsobil, však umělec majiteli billboardů v plné výši uhradil. \n\n\n\n\n\n"}
{"id": "1480678", "url": "https://cs.wikipedia.org/wiki?curid=1480678", "title": "Jihočeský krajský přebor 1975/76", "text": "Jihočeský krajský přebor 1975/76\n\nV soubojích fotbalového Jihočeského krajského přeboru 1975/76 se utkalo 14 týmů dvoukolovým systémem podzim - jaro. Tento ročník skončil v červnu 1976. \n\nZdroj: \n\nPoznámky:\n"}
{"id": "1480693", "url": "https://cs.wikipedia.org/wiki?curid=1480693", "title": "Drak v Ronově nad Sázavou", "text": "Drak v Ronově nad Sázavou\n\nSocha Draka stojí od roku 2012 v obci Ronov nad Sázavou (před areálem firmy Apoly), poblíž silnice I/19 a to v úseku mezi Žďárem nad Sázavou a Přibyslaví.  Autorem je sochař Michal Olšiak (*1978), který podobné sochy tvoří v regionu Ždár nad Sázavou. \n\nUmělec draka ztvárnil podle vlastní představy českého pohádkového draka, ale inspirací mu byly i obrázky z internetu. \n\nSocha je vytvořena ze železobetonu a jednou nohou stojí na betonové základně (betonový blok), která je vytvarována do podoby kamenných cihel. Celý komplet má hmotnost přes 10 tun a v nejvyšším bodě dosahuje výšky zhruba 5 metrů. \n\nInstalaci sochy provázelo rozporné přijetí. Na jednu stranu je oceňováno, že přispívá k oživení turistického ruchu. Na druhou stranu existují názory, že plastiky tohoto typu do chráněné krajinné oblasti Železné hory nepatří.\n\n"}
{"id": "1480694", "url": "https://cs.wikipedia.org/wiki?curid=1480694", "title": "Kostel svatého Václava (Čermná)", "text": "Kostel svatého Václava (Čermná)\n\nKostel svatého Václava, mučedníka stojí v centru obce. Kostel stál v obci již v roce 1381. Dnešní novogotický opačně orientovaný kostel byl vystavěn uprostřed hřbitova v letech 1917–1923 na místě starého kostela, zbouraného roku 1913. Kostel je ojedinělým příkladem novostavby vesnického kostela ve 20. století.\n"}
{"id": "1480698", "url": "https://cs.wikipedia.org/wiki?curid=1480698", "title": "HomePlug", "text": "HomePlug\n\nHomePlug je rodinné jméno pro různé specifikace přenosu zpráv po elektrické síti. pod označením HomePlug, přičemž každá z nich nabízí jedinečné výkonnostní schopnosti a koexistenci nebo kompatibilitu s dalšími specifikacemi HomePlug.\n\nNěkteré specifikace HomePlug se zaměřují na širokopásmové aplikace, jako je domácí distribuce nízkorychlostního IPTV, hraní her a internetového obsahu, zatímco jiné se zaměřují na nízkou spotřebu, nízkou propustnost a prodloužené provozní teploty pro aplikace, jako jsou chytré měřiče spotřeby a domácí komunikace mezi elektrickými systémy a spotřebiči. Všechny specifikace HomePlug byly vyvinuty HomePlug Powerline Alliance, která také vlastní ochrannou známku HomePlug.\n\nDne 18. října 2016 HomePlug Alliance oznámila, že všechny její specifikace budou zveřejněny a že další organizace se budou zabývat budoucími činnostmi týkajícími se zavádění stávajících technologií. V oznámení o dalším vývoji technologií v rámci HomePlug komunity nebyla žádná zmínka.\n\nHomePlug Powerline Alliance byla vytvořena za účelem vývoje standardů a technologií umožňujících komunikovat mezi sebou a internetem přes stávající domácí elektroinstalace. Jednou z největších technických výzev bylo nalezení způsobu, jak snížit citlivost na elektrický šum na elektrických vedeních. HomePlug vyřešil tento problém zvýšením frekvencí komunikačního nosiče tak, že signál je přenášen neutrálním vodičem, který je společný pro všechny fáze.\n\nPrvní specifikace HomePlug, HomePlug 1.0, byla vydána v červnu 2001. Specifikace HomePlug AV (pro audio-video), vydaná v roce 2005, zvýšila špičkové rychlosti fyzických vrstev z přibližně 13 Mbit/s na 200 Mbit/s. Specifikace HomePlug Green PHY byla zveřejněna v červnu 2010 a zaměřuje se na aplikace Smart Energy a Smart Grid jako na interoperabilní \"sourozence\" HomePlug AV s nižšími náklady, nižší spotřebou energie a sníženou propustností. \n\nV roce 2010 byl schválen IEEE 1901 a HomePlug AV, jako základní technologie pro FFT- OFDM PHY v rámci standardu, byl nyní mezinárodním standardem. HomePlug Powerline Alliance je certifikačním orgánem pro produkty IEEE 1901. Tři hlavní specifikace vydané společností HomePlug (HomePlug AV, HomePlug Green PHY a HomePlug AV2) jsou interoperabilní a kompatibilní. \n\nOd roku 2017 dodává čipové sady HomePlug AV nejméně šest prodejců s podporou IEEE 1901: Broadcom, Qualcomm Atheros, Sigma Designs, Intellon, SPiDCOM a MStar. V roce 2011 specifikaci HomePlug Green PHY přijaly Ford, General Motors, Audi, BMW, Daimler, Porsche a Volkswagen jako normu konektivity pro Plug-In Electrical Vehicle.\n\nNovější verze HomePlugu podporují použití Ethernetu v topologii sběrnice přes OFDM modulaci, která umožňuje koexistenci několika různých datových nosičů ve stejném vodiči. Technologie OFDM HomePlug může také vypnout (maskovat) jakékoli dílčí nosiče, které překrývají dříve přidělené rádiové spektrum v dané zeměpisné oblasti, čímž brání rušení. Například v Severní Americe používá HomePlug AV pouze 917 z 1155 subdodavatelů.\n\nTvorba sítí přes Powerline obecně znamená realizovat síť pomocí stávajícího elektrického vedení budovy. Pro nabíjení elektrických vozidel standardní nabíječka elektrického vozidla SAE J1772 vyžaduje také, aby HomePlug Green PHY navázal spojení přes elektrické vedení dříve, než vozidlo začne odebírat jakýkoli nabíjecí výkon.\n\nVšechny komerční implementace HomePlug splňují standard šifrování AES-128 specifikovaný pro pokročilé měřicí infrastrukturu americkým FERC . V souladu s tím jsou tato zařízení vhodná k rozmístění jako měřiče užitkovosti mimo regál s příslušným softwarem.\n\nOd konce roku 2012 jsou nejrozšířenějšími zařízeními HomePlug \"adaptéry\", což jsou samostatné moduly, které se zapojují do zásuvek na zdech (nebo rozvodů [nikoli však přepěťových chráničů] nebo prodlužovacích kabelů) a poskytují jeden nebo více ethernetových portů. V jednoduché domácí síti se internetový směrovač bran připojí přes ethernetový kabel k adaptéru napájení, který se následně připojí k blízké zásuvce napájení. Druhý adaptér, připojený do jakékoli jiné zásuvky v domácnosti, se připojí přes ethernetový kabel k jakémukoli ethernetovému zařízení (např. počítači, tiskárně, IP telefonu, herní stanici). Komunikace mezi směrovačem a ethernetovými zařízeními je pak přenášena přes stávající domácí elektrické vedení. Složitější sítě lze implementovat zapojením dalších adaptérů podle potřeby. Adaptér napájení může být také připojen do rozbočovače nebo spínače tak, aby podporoval více ethernetových zařízení umístěných ve společenské místnosti.\n\nStále častěji se funkce, které se nacházejí v samostatných adaptérech, začleňují do koncových zařízení, jako jsou střediska pro řízení napájení, adaptéry pro digitální média a bezpečnostní kamery Internetu. Předpokládá se, že síťové funkce powerline budou začleněny do televizorů, set-top boxů, DVR a další spotřební elektroniky, zejména s nástupem globálních standardů sítí, jako je standard IEEE 1901, který byl ratifikován v září 2010. \n\nNěkolik výrobců prodává zařízení, která obsahují 802.11n standard, HomePlug a čtyři porty připojení přes gigabitový ethernet za méně než 2 200 korun. Několik z nich je ohlášeno na počátek roku 2013 a zahrnují také připojení 802.11ac, jehož kombinaci s HomePlugem prodává Qualcomm Atheros jako svou hybridní síťovou technologii Hy-Fi, implementaci IEEE P1905. To umožňuje, aby zařízení používalo drátový ethernet, powerline nebo bezdrátovou komunikaci, pokud je k dispozici, a poskytovalo tak nadbytečný a spolehlivý failover – o němž se má za to, že je obzvláště důležitý ve spotřebitelských aplikacích, kde nejsou k dispozici žádné odborné znalosti typické pro ladění připojení.\n"}
{"id": "1480701", "url": "https://cs.wikipedia.org/wiki?curid=1480701", "title": "Sid Meier's Railroads!", "text": "Sid Meier's Railroads!\n\nSid Meier’s Railroads! je hra od společnosti Firaxis Games. Cílem hry je vlastnit co největší přepravní společnost.\n\nHra byla pro EU oficiálně vydána 26. října 2006 spoleností Firaxis Games a Feral Interactive. Hra patří do známé série Railroad Tycoon, jejíž první vydání bylo do světa vypuštěno v roce 1990. Hru designoval Sid Meier a byla vydána společnostmi 2K Games a Feral Interactive.\n\nHra je real-timová strategie, ve které jde o to, vlastnit co největší přepravní společnost. Po spuštění hry v single playeru se ocitneme v jednom z měst na dané mapě s tím, že máme v tomto městě svoje první nádraží. Na začátek ještě dostaneme samozřejmě nějaký rozpočet, jehož velikost i měna se mění v závislosti na vybrané mapě (např. pokud hrajeme na mapě \"South West U.S.\", hrajeme s dolary a na mapě \"Great Britain\" hrajeme s librami).\n\nPo skromném začátku máme několik možností, na jaký transport se zprvu zaměřit. Každá mapa nabízí jiné suroviny, které je možné převážet. Cena za různé suroviny je samozřejmě různá, a ve hře se postupně mění, na což nás hra upozorní novinovým článkem, který se vždycky objeví přes celou obrazovku. Důležité taky je vybírat, co a kam doručujeme, protože ne všechna města mají stejnou poptávku. Poptávka a nabídka měst je naštěstí nalepená hned pod názvem města, takže je to pěkně přehledné.\n\nPokud chceme nějakou surovinu někam dovážet, jednoduše tam postavíme kolej, na ní vybudujeme v daném městě/zdroji surovin nádraží a poté už jen koupíme vlak, vybereme odkud a kam má jezdit a naposledy vybereme, kolik daného nákladu má převážet.\n\nPokud nezačínáme na mapě sami ale začínají s námi i další investoři, lze vidět na obrazovce také hodnotu všech společností a zároveň 10 jednotlivých bloků, které znázorňují vlastnictví dané společnosti (jeden blok znázorňuje 10% vlastnictví společnosti), které jsou vybarveny barvičkou podle toho, komu daných 10% společnosti patří. Zprvu začíná každý hráč s 50% své vlastní společnosti. Lze je ale samozřejmě dokoupit. V případě, že koupíme dostatečné množstí dané společnosti, tak jsme ji odkoupili a máme 2 možnosti. Buď společnost zlikvidujeme a zničíme vše, co vybudovala, a nebo ji převezmeme se vším co má. Po odkoupení společnosti se nám tedy hodnota naší společnosti zvětší a bude tedy obtížnější ji poté celou odkoupit.\n\nNa každé mapě jsou různá města, která mají svojí poptávku, nabídku a velikost. Velikost města je důležitá, protože ta určuje jak velkou nabídku a poptávku mají a také, čím větší město je, tím více lze zde postavit firem. Velikost města se také v průběhu hry mění. Například, pokud v nějakém malém městečku bude vinice a my do něj budeme dovážet vinnou révu a zároveň poté hotové víno, z tohoto města, exportovat, město bude prosperovat a postupem času se rozvine a bude větší.\n\nKaždé město má hned pod svým jménem poptávku a nabídku, jak již bylo zmíněno výše. Pokud se ale stane, že nemůžeme najít město, které má poptávku po tom, co se v našem městě vyrábí, stačí na město najet a vlevo na minimapě se nám zobrazí vykřičník, který právě reprezentuje poptávku po nějaké surovině z našeho města. Také ale uvivdíme na minimapě malé obrázky suroviny, které zase znázorňují materiály, které město potřebuje.\n\nKaždé město má v sobě určité množství firem, které zajišťují produkci města. Maximálně můžou být v každém městě nejvýše 3 firmy s tím, že pokud je město malé, může mít jen jednu, čím více se ale rozvíjí, tím více zde lze postavit firem.\n\nJak již bylo zmíněno, v každém městě se nachází firmy. Firmy jsou nejprve na začátku hry vlastněné \"někým\". Tento někdo (není to hráč) firmu vlastní a profituje z ní. Pokud ale našetříme dost peněz, lze tuto firmu odkoupit a bude vydělávat peníze pro naší společnost.\n\nPokud se ale město rozvine nebo má prostě volný slot na firmy, lze si za herní měnu firmy pořídit dle našeho výběru, což je velmi praktický herní prvek, který se využívá spíše v pozdější fázi hry.\n\nJednou za čas ve hře vyskočí okno, umožňující vydražit v aukci nějaký patent. Patenty se kupují na dobu 10 let. Patent vždycky nabízí různou technologii, pomocí které můžeme po zakoupení např. stavět koleje o 10% levněji, stavět levněji mosty, tunely. atd...\n\nLze aukci také vyvolat uměle. To provedem v případě, že budeme chtít koupit nějakou firmu. Firma nejde koupit ale objeví se v aukci a Dostane ji hráč, s největším příhozem.\n\nCena technologie/firmy začíná na určité částce a my pak můžeme přihodit pouze z nabídky na tlačítkách (např. pouze 10 000 měny nebo 50 000 měny).\n"}
{"id": "1480706", "url": "https://cs.wikipedia.org/wiki?curid=1480706", "title": "CILANE", "text": "CILANE\n\nCILANE (též C.I.L.A.N.E., nebo Cilane, \"La Commission d’information et de liaison des associations de noblesse d'Europe\" – \"Výbor pro informace a komunikaci evropských šlechtických sdružení\"), je název organizace založené v roce 1959 v Paříži, sdružující evropské šlechtické svazy. Slouží ke spojení a výměně informací mezi jednotlivými členy a pro práci s šlechtickými mládežnickými organizacemi. Úředním jazykem organizace je francouzština.\n\nOrganizace byla založena 29. dubna 1959 v Paříži zástupci francouzských, německých, rakouských, italských a ruských šlechtických organizací. V roce 1987 přistoupili také zástupci šlechtických svazů Belgie, Španělska, Švýcarska, Portugalska, a Rakušané naopak vystoupili.\n\nV roce 1990 přistoupili zástupci Švédska, v roce 1996 zástupci Finska, Nizozemska a papežské šlechty (Vatikán). V roce 2006 přistoupili zástupci maďarské (resp. uherské) šlechty a roku 2008 zástupci Malty.\n\n\n\n\n"}
{"id": "1480710", "url": "https://cs.wikipedia.org/wiki?curid=1480710", "title": "Bernd Rosemeyer", "text": "Bernd Rosemeyer\n\nBernd Rosemeyer (14. října 1909 – 28. ledna 1938) byl německý automobilový závodník. V letech 1935-1937 patřil ke světové špičce závodů Grand Prix. Byl členem SS v hodnosti Hauptsturmführer (kapitán).\nJeho otec vlastnil garáž s opravnou motocyklů a automobilů, kde se mladý Rosemeyer zaučil jako mechanik. Nejprve začínal závodit na dvou kolech v roce 1931. O rok později na slavném Nüburgringu při závodech Eifelrennen obsadil 29. května na NSU 2. místo v kategorii přes 350 cm. V letech 1933-34 s NSU a BMW vyhrál devět velkých závodů. Později zaujal DKW, která se nedlouho předtím spojila s dalšími třemi výrobci, a tak vznikl Auto Union. Jen po několika závodech na závodních motocyklech se stal členem závodního týmu Auto Union s téměř nulovou zkušeností se závodními automobily. To bylo vlastně považováno za přínos, protože nebyl zvyklý na zacházení s tradičně rozloženými hmotnostmi v závodních vozech. V konstrukci Auto Unionů jako u prvních závodních automobilů Grand Prix byl motor umístěn vzadu. „Stříbrné šípy“ Auto Union o výkonu 500 koní (370 kW), navržené Ferdinandem Porschem, byly rychlé, ale bylo velmi těžké je uřídit. To zvládl „nezatížený“ Bernd Rosemeyer, později Tazio Nuvolari a v menší míře \"Král vrchů\" Hans Stuck. \n\nRosemeyer byl díky zkušenostem z mládí velmi kvalifikovaným mechanikem, a tak jako Hermann Lang z Mercedesu dokázal poskytnout technickou zpětnou vazbu konstruktérovi (Ferdinand Porsche) a vývojovému inženýru (Robert Eberan-Eberhorst). To jim umožnilo dále rozvíjet automobily Auto Union a připravit je na závody tak, aby byly rychlejší a snadněji ovladatelné.\n\nVe své druhé historické Grand Prix na německém Nürburgringu (1934) se Rosemeyer krátce po startu ujal na Auto Union Type A (4,4 l, V16, 295 HP) vedení. Téměř neuvěřitelnou smůlou těsně před cílem, na dohled cílové mety, špatně zařadil a byl předstižen Rudolfem Caracciolou. V následujících letech vyřešil chybu z Nürburgringu 1935 tím, že vyhrál tři po sobě jdoucí německé Velké ceny (Nürburgring 1936-7, Hockenheim 1936). V roce 1935 (29. září) vyhrál svou první Grand Prix na brněnském Masarykově okruhu v Československu. To bylo jeho první velké vítězství za volantem závodního speciálu Auto Union Type B (4,9-5,6 l, V16, 375 HP). O šest a půl minuty zde porazil skvělého Tazia Nuvolariho na Alfě Romeo 8C-35 (3,8 l, R8) a třetího Chirona, vítěze ročníků 1931-1933, rovněž na Alfa Romeo. \n\nJeho nejúspěšnější sezónou byl rok 1936, kdy zvítězil v Mistrovství Evropy Velkých cen (seriál 5 podniků) s vozem Auto Union Type C (6,0 l, V16, 485–520 HP). V roce 1936 vyhrál Rosemeyer 14. června závod Eifelrennen, 26. července legendární závod v mlze na okruhu Nürburgring, Velkou cenu Německa (ME) a v období od 15. srpna do 27. září také každý z těchto pěti po sobě jdoucích závodů: Coppa Acerbo (Pescara), Velká cena Švýcarska (ME) na Bremgartenu u Bernu, závod do vrchu Schauinsland ve Falcském lese (Freiburg), Velká cena Itálie na Monze (ME) a závod do vrchu Feldberg (Taunus). Mimo to byl prvním jezdcem, který zajel jedno kolo okruhu Nürburgring pod 10 minut. V roce 1936 získal také tituly šampiona v mistrovství Německa v závodech do vrchu a v silničních závodech. \n\nV roce 1937 vyhrál Rosemeyer na Auto Unionu tři závody kategorie Grand Prix Eifelrennen, Coppa Acerbo a v Donningtonu. Zaznamenal několik skvělých vítězství v závodech Grand Prix v letech 1935 – 1937 (mj. také na Vanderbilt Cupu 1937 v USA), což ho učinilo populárním nejen v Německu. Tím se jeho výkony z let 1935-7 daly srovnávat s érou Rudolfa Caraccioly (ME 1935, 1937-8) a Tazio Nuvolariho (ME 1932) z poloviny 30.let. Během sezony 1937 navíc Rosemeyer překonal celkem dvaadvacet rychlostních rekordů. Posouvání hranic se mu však nakonec stalo osudným.\n\nSe svou budoucí manželkou se seznámil v Brně v roce 1935. V té době Elly Beinhornová (1907-2007) už byla dobře známá pilotka. Od roku 1931 létala po celém světě a za účelem financování svých letů přednášela o letectví v aeroklubech. V roce 1935 takto přednášela i v brněnském aeroklubu a jako host Auto Unionu se zúčastnila Masarykovy Grand Prix, která se konala v době její návštěvy v Brně. Vítězem se stal nováček jménem Bernd Rosemeyer a Elly byla požádána tiskovým mluvčím Auto Unionu, aby šla pogratulovat mladému vítězi. O rok později 13. července měli svatbu. Rosemeyer si udělal pod instruktorstvím manželky pilotní průkaz a v roce 1937 letěli na opožděnou svatební cestu Messerschmittem do Jižní Afriky, kde Rosemeyer absolvoval na závody, v Kapském městě a East Londonu. \n\nBernd Rosemeyer považoval číslo 13 za své šťastné číslo. Oženil se 13. července 1936. O 13 dní později získal německou Grand Prix na Nürburgringu. Jeho poslední vítězství Nürburgringu přišlo 13. června 1937. Jeho poslední vítězství se uskutečnilo na zahájení jeho 13. sezóny, v roce 1937 v Donington Parku.\n\nJeho úspěchů si všimly i nacistické špičky, které ho chtěly zneužít pro propagandu. Heinrich Himmler (1900–1945) z něj dokonce udělal elitního člena SS. Jemu ovšem politika nic neříkala.\nV roce 1937 vytvořil Rosemeyer na Auto Unionu 3 světové, rychlostní rekordy. S pevným startem na 1 km dosáhl rychlosti 188,7 km/h, na 1 míli 232,2 km/h a s letmým startem na 10 mil 360,3 km/h. V dalším pokusu o rychlostní rekord řídil v říjnu 1937 aerodynamicky kapotovaný vůz Auto Union a jako prvnímu v historii se mu podařilo překonat na veřejné silnici rychlost 400 km/h (406 km/h). \n\nRosemeyer se zabil během dalšího pokusu o rychlostní rekord na pozemní komunikaci, na dálnici mezi Frankfurtem a Darmstadtem. Když 28. ledna 1938 dosáhne jeho věčný soupeř Caracciola na dálnici mezi Frankfurtem a Darmstadtem rychlosti 432,7 kilometru za hodinu, což je dodnes nepřekonaný rekord dosažený na veřejné silnici, byl Rosemeyer první, kdo mu stiskl ruku. Ve snaze zlepšit rekord na ještě lepší hodnotu, navzdory hlášení, že se vítr zesiluje, Rosemeyer usedl do vozu. Po dvou zkušebních jízdách při třetím a posledním pokusu v 11:47 havaroval. Ať už bylo auto zachyceno nárazem větru nebo nepředvídatelným aerodynamickým účinkem vybočilo z trasy, sklouzl se vůz doleva na středová svodidla, potom doprava a mimo hlavní silnici, kde se vznesl do vzduchu a narazil na pilíř dálničního mostu. Rosemeyer byl vymrštěn z auta, když se auto vznášelo směrem k mostu. Má se za to, že zemřel, než dopadl na zem.\n\nJako národní hrdina měl Bernd Rosemeyer pohřeb s celou řadou politických řečníků, i když Elly si přála malý, komorní obřad. NSDAP zcela tento požadavek ignorovala a manželka národního hrdiny obdržela množství oficiálních kondolencí od nejvyšších činovníků Třetí Říše včetně Adolfa Hitlera. \n\nJeště dnes je považován za jednoho z největších německých automobilových závodníků všech dob. To co dokázal za tři roky, mnozí ostatní nestihli za celý život. \n\nBernd Rosemeyer je pohřben na lesním hřbitově Dahlem (Hüttenweg 47) v Berlíně. Rosemeyerův památník leží jižně od Frankfurtu, na jižní straně dálnice A5 poblíž kilometrovníku 508, na dálničním odpočívadle nazvaném Bernd Rosemeyer-Parkplatz. Na jeho jižním konci vede pěšina západně do lesa, kde je památník umístěn. Stojí i bronzový památník vedle vchodu do muzea Donington Park v anglickém Leicestershire, kde zaznamenal Rosemeyer poslední vítězství v závodě Grand Prix.\n\nTovárna Audi postavila v roce 2000 model vozu (koncept) nazvaný Audi Rosemeyer, který kombinoval prvky moderního designu s výrazem, který se hlásil ke slavnému odkazu a silně se podobal bývalému závodnímu vozu Grand Prix – \"Silver Arrows\" (Stříbrný šíp), zvláště díky jeho 16-válcovému motoru, se kterými jezdil Rosemeyer.\n\nV jeho rodném městě Lingen/Ems, Bahnhofstraße (Nádražní ulice), kde závodník vyrostl, byla v roce 1938 přejmenována tato ulice nacistickou stranou na jeho počest jako \"Bernd-Rosemeyer-Straße\". Kromě toho, v tomto městě sídlí klub Motorsport \"MSC Bernd Rosemeyer Lingen eV im ADAC \", který byl založen v roce 1964. Po něm pojmenovaný \"Autohaus Rosemeyer\" na adrese Lindenstraße 7 (Lípová 7) skončil svou činnost dne 30. listopadu 2003.\n\n"}
{"id": "1480720", "url": "https://cs.wikipedia.org/wiki?curid=1480720", "title": "Jaderná elektrárna Astravec", "text": "Jaderná elektrárna Astravec\n\nBěloruská jaderná elektrárna (, bělorusky Беларуская атамная электрастанцыя (АЭС) / Belaruskaja atamnaja elektrastancyja (AES)) umístěná v Bělorusku nedaleko města Astravec, 45 kilometrů od litevského hlavního města Vilniusu.\n\nPrvní plány na výstavbu jaderné elektrárny existovaly již po roce 1980. Ty však byly zrušeny v roce 1986, po černobylské havárii. Současný projekt byl podpořen rusko-běloruským energetickým sporem v roce 2007. Umístění staveniště bylo stanoveno na počátku roku 2009.\n\nJaderná elektrárna se bude zpočátku skládat ze dvou reaktorů VVER o hrubém výkonu 1194 megawattů, přičemž tyto dva bloky jsou založeny na technologii VVER-1200/491 (AES-2006). Dodavatelem jaderné elektrárny je ruská společnost Atomstroiexport, která také dodá reaktory třetí generace VVER-1200.\n\nZačátek výstavby bloku 1 byl 8. listopadu 2013, začátek výstavby bloku 2 byl 27. dubna 2014. Připojení prvního bloku na síť je naplánováno v roce 2019. Pro blok 2 je plánováno uvedení do provozu na rok 2020.\n\nJaderná elektrárna v současnosti (3/2019) sestává ze dvou rozestavěných bloků:\n\n"}
{"id": "1480729", "url": "https://cs.wikipedia.org/wiki?curid=1480729", "title": "Neumannova (Prachatice)", "text": "Neumannova (Prachatice)\n\nUlice vznikala již při zakládání města na konci 13. století a její poloha a historie je spojena s Horní ulicí,která vedla po obvodu města od bývalé Horní brány (též Pasovské brány) podél městského opevnění k Dolní bráně.Situace v místě dnešní ulice je zachycena na mapách druhého vojenského mapování, které byly dokončeny v roce 1852 a na mapách třetího vojenského mapováníTakto ulici zachycuje též plán Prachatic z roku 1837.Vyznačena je i na mapách vymezujících prachatickou městskou památkovou rezervaci.\nPrvní záznamy o této ulici jsou z roku 1894 a je v nich uveden název Neumann Gasse. Po roce 1918 je součástí Horní (německy Obere Gasse) a s tímto názvem je zanesena katastrálních mapách. Neoficiálně se jí však stále říkalo Neumann Gasse či česky Neumannova ulice. S tímto názvem se setkáváme např. v Marešově a Sedláčkově Soupisu památek z roku 1913. V letech 1938 – 1945 se vrací pouze německý názav Obere Gasse. Po roce 1945 se opět ustaluje český název Horní. V roce 1990 bylo rozhodnuto ulici pojmenovat po prachatickém rodáku a světci Janu Nepomuku Neumannovi (a tak se jmenuje až do současnosti).\n\nNeumannova ulice v Prachaticích tvoří významnou součást uliční sítě městské památkové rezervace.Je hmotným dokladem středověké zástavby Prachatic, kdy její domy přiléhaly k městskému opevnění. Archivními dokumenty je prokázáno, že původně název Horní nesla i část Dlouhé ulice. Od roku 1990 je úsek původní Horní ulice přejmenován na jako Neumannova ulice. Od roku 1981 tvoří spolu s Horní ulicí také východní a jihovýchodní hranici Městské památkové rezervace Prachatice.Archivní výzkum v kontextu historie centra městaa stavebně historický průzkum ukazují vývoj historického jádra od 15. do 20. století. V ulici se dochovaly domy, jejichž fasády jsou zdobeny nejvýznamnějšími renesančními freskami a sgrafity ve městě, zejména čp. 147, čp. 148 Některé původně renesanční budovy však byly demolovány a nahrazeny novou výstavou na konci 19. století jako např. čp. 144Na starších snímcích můžeme sledovat vzhled domu čp. 161 nebo 136 (?156)a č.p. 134.Významným dokladem o urbanistickém vývoji města je návaznost Horní ulice na monumentální domy na Velkém náměstí, jejichž zadní trakty jsou do Neumannovy ulice obráceny, zejména monumentální Knížecí dům, Národní dům a Sitrův dům.Významnou informací o životě ve městě je i vývoj českého a německého názvu ulice v národnostně smíšených Prachaticích. Dějiny ulice a jejích domů jsou též příspěvkem k dějinám Prachatic a jejich místopisu.16 domů v Neumannově ulici (z 25) je zapsáno v Ústředním seznamu kulturních památek. Pro historii prachatické památkové péče je Neumannova ulice (stejně jako Horní) významná tím, že zde již od 70. let probíhala rozsáhlejší obnova jednotlivých domů. V roce 2010 byla realizována zásadní rekonstrukce.Významnou památkou v Neumannově ulici je rodný dům svatého Jana Nepomuckého Neumanna Neumanneum. V ulici je v čp. 183 služební vchod do Prachatického muzea.\nV Horní ulici jsou evidovány tyto nemovité kulturní památkyzapsané v Ústředním seznamu kulturních památek:\n\n"}
{"id": "1480730", "url": "https://cs.wikipedia.org/wiki?curid=1480730", "title": "Anaxarchos", "text": "Anaxarchos\n\nAnaxarchos, řecky Ἀνάξαρχος (asi 380 Abdéry – asi 320 př. n. l.), byl řecký antický filosof. Žil ve 4. století př. n. l. Bývá zařazován mezi atomisty.\n\nPrameny k Anaxarchově životě existují tři: Nejzevrubnější je zpráva Díogena Laertského v jeho spisu \"O životě a učení slavných filosofů\". Chronologicky jí předcházejí zmínky v dílech Cicerona a Valeria Maxima (1. polovina 1. stol. n. l.) \n\nDémokritova škola v Abdéře v Thrákii pokračovala dlouho i po smrti svého zakladatele. Mezi její hlavní představitele se počítají Metrodoros z Chiu a Nausiphanes. Podle Díogena Laertského byl Anaxarchos žákem Díogena ze Smyrny, který byl žákem Metrodorovým. To řadí Anaxarcha do okruhu pozdních atomistů. Ti se však už postupně přikláněli ke skepticismu. Nasvědčuje tomu i skutečnost, že jeho zakladatel, Pyrrhón z Élidy, byl žákem právě Anaxarcha. \n\nŽádný Anaxarchův spis není známý, o jeho životě zanechal Díogenés několik historek anekdotické povahy. Anaxarchos měl přístup k Alexandru Makedonskému. Ten si o sobě myslel, že je bůh. Když jednou Anaxarchos spatřil, že vládci teče z jakési rány krev, prohlásil: \"\"Toto je krev, ne íchór,\"\" (v řecké mytologii tekutina, kterou mají bohové místo krve) \"\"jenž teče blaženým bohům\".\" Na jedné z hostin se ho panovník zeptal, co soudí o jídle. Anaxarchos je pochválil, vytkl jen, že měla být předložena také hlava krétského satrapy Níkokreonta, který byl Alexandrovým nepřítelem. Když pak jednou loď, na níž se plavil i Anaxarchos, zavál vítr na Krétu, Níkokreont filosofa zajal. Dal ho vhodit do velkého moždíře a tlouci palicemi. Anaxarchos měl prohlásit: \"\"Tluč jen měch Anaxarchův, Anaxarcha neutlučeš.\"\" A když mu měl být vyříznutý jazyk, ukousl si ho filosof sám a vyplivl ho satrapovi do tváře. Anaxarchův způsob smrti se stal v novověku známým díky zmínkám u Cicerona a Valeria Maxima Pro svou bezcitnost k utrpení a spokojenost v životě byl nazýván Blažený (eudaimonikós). \n\nValerius Maximus napsal, že byl Anaxarchos stoupenec Démokritova učení o nekonečném počtu světů. Podle Kléménse Alexandrijského je autorem knihy \"O království\". Dochoval se z ní jediný citát: \"\"Učenost je sice velmi užitečná, ale může také dost uškodit. Prospívá obratnému, škodí však tomu, kdo příliš snadno řekne kdekoli cokoli. Je třeba znát míru a vhodný okamžik, neboť to jsou hranice moudrosti. Kdo o něčem přednáší nevhod, i kdyby to bylo sebeučenější, nebude považován za moudrého, ale za blázna.\"\"\n\n\n\n"}
{"id": "1480731", "url": "https://cs.wikipedia.org/wiki?curid=1480731", "title": "T-38", "text": "T-38\n\nT-38 může být:\n"}
{"id": "1480732", "url": "https://cs.wikipedia.org/wiki?curid=1480732", "title": "Zdeněk Novák (památkář)", "text": "Zdeněk Novák (památkář)\n\nIng. Zdeněk Novák (nar. 6. května 1958), je památkář, zahradní inženýr a krajinný architekt. Působil v památkových organizacích, v Národním zemědělském muzeu a na Ministerstvu kultury ČR, kde zastává od roku 2014 funkci státního tajemníka.\n\nNa vysoké škole (Vysoká škola zemědělská v Brně, dnes Mendelova univerzita), kde studoval obor sadovnictví – krajinářství, předložil a obhájil studentskou vědeckou odbornou práci \"Historický vývoj zahrad ve světle působení ekonomické základny na umělecké směry\" (1980) a diplomovou práci \"Studium kompozice krajinných typů\" (Promoce 1982). Při studiu pracoval jako průvodce na zámku v Lednici (1980-1982).\n\nNa Fakultě architektury ČVUT v Praze absolvoval postgraduální kurz Památková péče (dokončeno 1993).\n\nV roce 1982 působil jako noční hlídač na Státním zámku Lednice.\n\nPo ukončení vysokoškolského studia byl zaměstnán ve Výzkumném ústavu okrasného zahradnictví v Průhonicích (dnes Výzkumný ústav Silva Taroucy pro krajinu a okrasné zahradnictví, veřejná výzkumná instituce) při výzkumu potenciálu historických zahrad na modelovém území tehdejšího Jihomoravského kraje (14 okresů).\n\nV roce 1990 nastoupil do Krajského střediska státní památkové péče a ochrany přírody v Brně (dnes územní odborné pracoviště Národního památkového ústavu). Nejdříve se uplatnil jako zámecký zahradník v Lednici.\n\nPosléze se jako odborný referent věnoval památkové péči o kulturní krajinu. Navrhoval vymezení území Slavkovského bojiště a Lednicko-valtického areálu při jejich prohlášení za památkovou zónu (vyhlášky Ministerstva kultury č. 475/1992 Sb. a 484/1992 Sb., kterými začal proces ochrany částí kulturní krajiny podle § 6 č. 20/1987 Sb., zákona o státní památkové péči).\n\nV roce 1993 převzal funkci ředitele Památkového ústavu v Brně, který pod jeho vedením prošel reorganizací. Na základě zadání od Ministerstva kultury ČR zpracovával nominační dokumentaci Lednicko-valtického areálu na zápis na Seznam světového dědictví UNESCO. Areál byl jako Lednice-Valtice Cultural Landscape zapsán v roce 1996. V roce 1993 inicioval přípravu zápisu kroměřížských zahrad – Květné a Podzámecké – na Seznam UNESCO (Zahrady a zámek v Kroměříži byly na Seznam světového dědictví zapsány v roce 1998).\n\nV roce 1995 jej ministr kultury Pavel Tigrid jmenoval svým náměstkem pro kulturní dědictví. V roce 1996 zajišťoval přípravu programu Integrovaný systém ochrany movitého kulturního dědictví, v roce 1997 zabezpečil založení Programu restaurování kulturních památek.\n\nOd roku 1996 připravoval \"Koncepci účinnější péče o památkový fond v České republice do roku 2005\", jež byla Vládou ČR schválena v roce 1998. Od roku 1996 pracoval též na návrhu státní kulturní politiky, která byla nakonec vládou schválena 28. dubna 1999. Na jejím základě se přikročilo k centralizaci odborné organizace státní památkové péče.\n\nV roce 2001 byla na jeho podnět na Seznam světového dědictví zapsána Vila Tugendhat v Brně.\n\nV roce 2005 se mu podařilo do cílů státní památkové péče začlenit i movité kulturní dědictví a historické knihovny. Díky tomu byly v dalších letech obnoveny Vila Tugendhat, Hospitál v Kuksu a další památky a založena Národní digitální knihovna. V roce 2010 podnítil zápis Průhonického parku na Seznam UNESCO jako součásti sériové památky Historické centrum Prahy.\n\nV letech 2005-2006 byl pověřen řízením Národního památkového ústavu a ve dnech 1.-2.12.2005 byl i jeho generálním ředitelem.\n\nSoustavně se zasazuje o péči o historické zahrady a kulturní krajinu, zejména o Lednicko-valtický areál a přispívá k propagaci jejich hodnot publikacemi a přednáškami.\n\nV letech 2010-2012 zastával funkci ředitele Národního zemědělského muzea.\n\nOd února 2014 zastává funkci státního tajemníka Ministerstva kultury ČR, kde je zodpovědný za přípravu státní kulturní politiky, koordinaci následných koncepcí, výzkum a vývoj v kultuře a za evropské fondy. Je členem Rady vlády pro konkurenceschopnost atd. Vede pracovní tým pro zajištění úkolů spojených s digitalizací kulturního obsahu a oblastí eCulture.\n\nV letech 1991-1995 vyučoval na Fakultě architektury Vysokého učení technického v Brně předmět zahradní architektura a krajinářství, památková péče o historické zahrady a kulturní krajinu, ekologie krajiny.\n\nPřednáší na Vysoké škole ekonomické, na Katedře arts managementu.\n\nČetné přednášky pro veřejnost.\n\n\nZa přínos k mezinárodnímu uznání hodnot jihomoravských památek (zejména zápis památek a areálů na Seznam UNESCO) obdržel v roce 2017 Cenu Jihomoravského kraje.\n\n\n\n\n"}
{"id": "1480737", "url": "https://cs.wikipedia.org/wiki?curid=1480737", "title": "Zlatá stezka (rozcestník)", "text": "Zlatá stezka (rozcestník)\n\nZlatá stezka může označovat:\n\n"}
{"id": "1480739", "url": "https://cs.wikipedia.org/wiki?curid=1480739", "title": "Milan Kratochvíl (chemik)", "text": "Milan Kratochvíl (chemik)\n\nMilan Kratochvíl (* 20. prosince 1924, Stařeč) je český matematický chemik.\n\nMilan Kratochvíl se narodil v roce 1924 ve Starči, jeho otcem byl řídící učitel Jan Kratochvíl a matkou učitelka Marie Kratochvílová. V roce 1943 maturoval na gymnáziu v Třebíči a následně byl až do konce války totálně nasazen. V roce 1945 nastoupil na studium chemie, kde studium dokončil v roce 1949, a zůstal na fakultě chemické (Vysoká škola technická v Brně) jako odborný asistent katedry biochemie. Od roku 1961 působil jako asistent na fakultě přírodovědecké UJEP (nynější Masarykova univerzita), později získal docenturu a nadále působil na Přírodovědecké fakultě Univerzity Jana Evangelisty Purkyně. Mezi lety 1972 a 1979 pak působil jako samostatný výzkumný pracovník katedry organické chemie. Po roce 1979 byl nucen z fakulty odejít, stejně tak od roku 1968 mu nebylo umožněno vydávat texty. Mezi lety 1979 a 1990 pak pracoval ve Výzkumném ústavu čistých chemikálií – Lachema. \n\nOd roku 1990 opět působil na katedře organické chemie PřF a roku 1991 byl jmenován profesorem oboru organická chemie. V roce 1999 přestal přednášet a vést semináře a byl roku 2001 jmenován emeritním profesorem. \n\nV roce 2007 obdržel čestné občanství městysu Stařeč.\n\nMilan Kratochvíl je autorem 24 učebnic a mnoha vědeckých prací. Věnoval se primárně studiu chemických reakcí a reaktivity kyslíkatých heterocyklických sloučenin, později se věnoval i studiu logické struktury chemie a tvorbou matematického modelu. Je členem Československé společnosti chemické (od 1948), vědecké rady přírodovědecké fakulty MU (od 1969) a státní komise pro udělování vědeckých hodností a profesorských řízení. \n\n\n"}
{"id": "1480741", "url": "https://cs.wikipedia.org/wiki?curid=1480741", "title": "Justinus Nasavský", "text": "Justinus Nasavský\n\nJustinus van Nassau (1559 – 1631) byl jediným nemanželským dítětem Viléma Oranžského. Byl nizozemským armádním velitelem známým pro podepsání kapitulace nizozemského města Breda obléhaném Španěly. Kapitulace města Breda je známý obraz Diega Velázqueze.\n\nJeho matka byla Eva Elincx, milenka Justinova otce Viléma v období mezi jeho dvěma sňatky. Vilém Oranžský uznal Justina jako svého syna a vychoval ho se svými dalšími dětmi. Justinus studoval v Leidenu a 17. května 1583 se stal podplukovníkem. 28. února 1585 se stal admirálem a bojoval v roce 1588 proti španělské armádě. Od roku 1601 do roku 1625 byl guvernérem Bredy. V roce 1625 byl nucen podepsat kapitulaci města španělskému generálovi Ambrogio Spinola. Justinusovi bylo dovoleno svobodně odejít do Leidenu.\n"}
{"id": "1480744", "url": "https://cs.wikipedia.org/wiki?curid=1480744", "title": "Chomutov (nádraží)", "text": "Chomutov (nádraží)\n\nChomutov (do roku 1945 též v němčině Komotau) je železniční stanice v Chomutově, okresním městě Ústeckého kraje. Nachází se západně od centra města, severně od středu funguje železniční zastávka \"Chomutov město\".\n\nŽelezniční síť začala na Chomutovsku růst s rozvojem těžby hnědého uhlí. Roku 1856 zažádala o koncesi na stavbu trati z Ústí nad Labem do Teplic Společnost c.k. privilegované Ústecko-teplické dráhy, do roku 1867 byly koleje prodlouženy až do Duchcova. Souběžně s podkrušnohorskou trasou budovala společnost Buštěhradská dráha trať od nádraží Praha-Smíchov přes Žatec a z Chomutova dále do Vejprt, aby propojila kladenskou a severočeskou důlní oblast.\n\nVýstavba společné výpravní budovy započala ve spolupráci obou společností 13. srpna 1869, stavbu prováděla firma stavebního podnikatele Dautche. Stanice je několikaposchoďová se dvěma křídly a nástupní verandou na prvním nástupišti. Technické zázemí bylo již budováno separátně: Buštěhradská dráha budovala výtopny a dílny naproti výpravní budově za kolejištěm a spolu s nimi také dvě obytné dvouposchoďové budovy, Ústecko-teplická dráha si své zázemí vystavěla východně od nádražní budovy směrem k centru města.\n\nZcela nová výpravní budova vznikla roku 1872 přímo naproti prvnímu nádraží pro obsluhu trati Duchcovsko-podmokelské dráhy na trase Podmokly (Děčín hl.n.) – Osek – Chomutov, první soupravu obsloužila 19. prosince. Oba areály byly spojeny ocelovou lávkou nad kolejiště, která byla roku 1980 modernizována. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Budova duchcovské dráhy byla pak přeměněna na nákladové nádraží.\nElektrický provoz (3 kV DC) na trati procházející stanicí byl zahájen v roce 1991.\n\nVlastník objektu SŽDC oznámil v roce 2018 milionové investice do opravy celého nádraží.\n\n\n\n"}
{"id": "1480750", "url": "https://cs.wikipedia.org/wiki?curid=1480750", "title": "Lech II.", "text": "Lech II.\n\nLech II. byl legendární vládce v Polsku, který byl zmiňován v díle Jana Dluhoše (polsky \"Jan Długosz\"), kde byl uveden jako mladší syn knížete Kraka a jeho nástupce, také jako bratrovrah.\n\nPodle J. Dluhoše Lech II. po smrti otce (kníže Krak) z touhy po moci a z žárlivosti zabil svého staršího bratra Kraka II. Udělat to měl během lovu, aby zahladil stopy zločinu, rozřezal tělo na kousky a zakopal v písku. Kronikář se pak zmiňuje o falešném svědectví Lecha II. před radou starších, kde stanul se slzavýma očima. Přesvědčil je i poddané, aby jej prohlásili za krále a pak vládl po mnoho let.\n\nJ. Dluhoš uvádí dvě verze konce tohoto příběhu. V první, o které byl více přesvědčený, se jedná o to, že skutek byl odhalen (protože byli svědkové), došlo ke svržení Lecha II. z trůnu. V druhé verzi byl potrestán Boží prozřetelnosti, kdy sice vládl dlouho, ale bez potomků. Po jeho smrti pak převzala vládu jeho sestra Wanda, poslední z rodu Kraků.\nVe srovnání s předchozími legendami, např. od Wincenta Kadlubka ve Velkopolské kronice (polsky \"Wincenty Kadłubek, Kronika wielkopolska\"), J. Dluhoš provedl změnu, která se týká jmen bratrů. Přesněji tedy, mladší měl nosit jméno po otci a měl to být Krak II. a u staršího se jméno nedochovalo. Mimo to, J. Dluhoš přenesl veškeré své legendy o Vavelském drakovi do doby života knížete Kraka, dobu Lecha II. pak pouze na onu bratrovraždu a jeho svržení.\n\n\n"}
{"id": "1480753", "url": "https://cs.wikipedia.org/wiki?curid=1480753", "title": "Obléhání Bredy", "text": "Obléhání Bredy\n\nObléhání Bredy (1624–1625) nastalo během osmdesátileté války. Nizozemské město Breda bylo vybráno španělským velitelem Ambrosiem Spinolou, výsledkem mělo být oslabení Nizozemska dobytím jejich opevnění. \n\nV průběhu nizozemské revoluce se území ovládané Španěly rozpadlo na severní Spojené nizozemské provincie, což byl nově vytvořený nezávislý stát a Jižní Nizozemí, což byl zbytek španělských držav. V silách Španělska nebylo zabránit rozpadu svého panství na dvě části a proto raději uzavřeli s Nizozemím v roce 1609 dvanáctileté příměří. V roce 1618 v Evropě vypukla třicetiletá válka, kterou spustilo české stavovské povstání. V tomto konfliktu se španělští Habsburkové přidali ke svým rakouským příbuzným, podporujícím katolicismus. Nizozemci naopak pomáhali Protestantské unii. Nizozemský místodržící kníže Mořic Oranžský velmi stál o to aby se Španělé co nejvíce zapojili do evropského konfliktu. Doufal, že pak nebudou mít dostatek sil na válku v samotném Nizozemí, kde se s ukončením dvanáctiletého příměří opět rozhořely boje. Filip IV. Španělský nebyl zpočátku příliš nakloněn útoku na Spojené nizozemské provincie ani obléhání strategicky umístěného města Breda, nacházející se zhruba 50 km od Rotterdamu na obchodní cestě do Antverp. Španělsko bylo vyčerpané jednak válkou osmdesátiletou a právě probíhající evropskou válkou třicetiletou, ve které se Španělé také silně angažovali. Navíc, Breda byla silně opevněná a bráněná velkou a dobře připravenou posádkou 7 000 mužů. Španělé sice město již jednou obsadili, a to roce 1581, ovšem na pouhých devět let. Španělský dvůr si uvědomoval, že není v jeho silách znovu spojit rozdělené Nizozemsko a dobýt všech sedm odtržených provincií. Na druhé straně dvůr doufal, že pokud budou Nizozemci ohrožováni na svém území, budou nuceni ukončit podporu protestantů v říšsko-německé Svaté říši římské. Španělé kalkulovali také s omezením koloniální expanze Nizozemců, kteří ohrožovali španělská zámořská území. \n\nŠpanělé měli svá vojska rozmístěná ve Flandrech a s jejich pomocí se jim dařilo narušovat spojení mezi Nizozemskem a jeho německými spojenci z Unie. Také se jim dařilo dobývat předsunuté nizozemské pevnosti, například Bergen op Zoom. Způsobovali tak nizozemské ekonomice velké škody, neboť nutili Spojené nizozemské provincie udržovat armádu, která byla nad jejich ekonomické možnosti. Škody způsobovaly také útoky na nizozemské lodě. Dalším problémem bylo habsburské obchodní embargo a španělská blokáda obchodních cest a řek. Taková byla situace v roce 1624, kdy španělské vojsko pod vedením Ambrogia Spinoly přitáhlo k Bredě. Existovaly dvě možnosti jak donutit obléhané město ke kapitulaci: zablokovat všechny komunikace a přístupy do pevnosti, město ostřelovat a čekat na jeho vyhladovění. Tato možnost je ovšem časově náročná. Druhá možnost je klasické dobývání. Podle vojenské teorie vyžaduje takové obléhání až desetkrát více vojáků na straně obléhatelů. Jsou potřeba nejen na obsluhu děl, ale také na kopání zákopů a příkopů, obstarávání zásob a péči o nemocné a raněné. Španělský velitel Ambrosio Spinola se rozhodl pro druhou možnost. Armáda oblehla Bredu 27. srpna 1624. Mladý a lstivý kníže Mořic Oranžský propašoval na lodích naložených rašelinou do Bredy sedmdesát vojáků. Ti přemohli stráže u bran města a otevřeli je pro nizozemské vojsko, které Španěly vyhnalo. Příměřím z roku 1609 připadla Breda Spojeným provinciím. Město se proměnilo v pevnost s vynikajícím dělostřelectvem a dostatečnými zásobami. \n\nSpinola nechal vybudovat čtyři velké tábory. Neodpustil si ubytovat se na zámku velitele nizozemské posádky Justina Nasavského. Své dělostřelecké baterie rozmístil v dostatečné vzdálenosti tak, aby na ně obránci nedostřelili. Svými plavidly vytvořili Španělé mosty, které měly znemožňovat zásobování pevnosti. Poté se pustili do stavění pevnůstek a kopání zákopů, které nakonec měřily přes osm kilometrů. Spinola zde uplatnil novou obléhací strategii: kolem města zbudoval dvě linie sestávající celkem z 96 redut, 37 pevnůstek a 45 dělostřeleckých baterií. Většina z nich měla za úkol bránit pronikání oddílů, snažících se pomoci obleženému městu. K ostřelování města své dělostřelectvo Španělé příliš nepoužívali. Snažili se jednak šetřit cenným střelným prachem a pak, jejích cílem bylo obránce vyhladovět. Justin Nasavský nechal stromy kolem Bredy vykácet, aby znemožnil obléhatelům krytí. Nizozemci se párkrát pokusili obklíčení prorazit, ale utrpěli velké ztráty a prorazit se jim nepodařilo. Nezbývalo než spoléhat se na pomoc z vnitrozemí. Mořic Oranžský shromáždil přes veškerou snahu jen 9 000 mužů v Nijmegenu, ležícím necelých 100 km od Bredy. Než se pustil do tažení na Bredu obsadil španělská posádková města Gennep a Kleve. Až poté se přiblížil k Bredě. Pro přímý útok mu chybělo jezdectvo. Španěly se snažil znepokojovat menšími šarvátkami ve snaze odříznout obléhatele od zásobování. Pokusil se rozbít svůj tábor v blízkosti španělských pozic. Nezdařilo se, protože Spinola nechal otevřít stavidla a celou oblast zatopil. V Bredě mezitím vypukla epidemie, které mnoho vojáků podlehlo a do obrany městského opevnění byli nuceni se zapojit sami občané. V říjnu 1624 se pokusil Mořic Oranžský znesnadnit Španělům zásobování přesunutím svého opevněného tábora do Roosendaalu vzdáleného 25 km. K ukončení obléhání to ovšem nestačilo. Koncem podzimu Mořic Nasavský musel odcestovat do Haagu na zasedání generálních stavů. Generální stavy se usnesly, že je nutné získat větší podporu v zahraničí. Byl to jen částečný úspěch, dorazil pouze hrabě Petr Arnošt Mansfeld s 5 000 vojáky. Mansfeld se moc nevyznamenal v průběhu českého stavovského povstání a ani u Bredy to nebylo jiné. Španělé měli daleko větší možnost disponovat lidskými i finančními zdroji. Povolali k Bredě dalších 30 000 vojáků a císař Ferdinand II. poslal na pomoc obléhatelům dalších 6 000 mužů. Posily byly nasazeny především k ochraně španělských zásobovacích lodí. V květnu roku 1625 vypuklo ve španělském ležení spiknutí italských vojáků, kteří chtěli podpořit nizozemské šance. Spiknutí však bylo odhaleno a rebelové popraveni.\n\nAmbrosio Spinola Doriamarkýz de los Balbases (1569–1630) se narodil se v bohaté janovské rodině obchodníků. Povolání obchodníka ho nelákalo, vstoupil tedy stejně jako jeho starší bratr do španělských služeb. Po vzoru italských kondotiérů si za vlastní peníze najal pluk a připojil se ke Španělům v jejich válce s Nizozemím. Vydobyl si slávu porážkou Mořice Oranžského u Ostende. Příměří z roku 1609 mu další cestu za slávou pokazilo. Po vypršení dvanáctiletého příměří se opět postavil do čela armády ve Španělském Nizozemí. Obléhání Bredy jej vyčerpalo nejen zdravotně, ale i finančně, proto svou funkci velitele složil. V roce 1629 ještě bojoval ve válce o mantovské dědictví proti Francouzům. Jeho potomci se staly oporou katolické církve – jeho syn se stal sevillským arcibiskupem a vnuk kardinálem. \n\nV dubnu 1625 kníže Oranžský zemřel. Na jeho místo místodržitele a vrchního velitele nastoupil jeho mladší bratr Frederik Hendrik Oranžský. Na jaře téhož roku se nový vojenský velitel vydal na pomoc obléhané Bredě. Spinola vytáhl Nasavskému naproti, a mezi protivníky proběhlo několik menších bitev, ale k rozhodující bitvě nedošlo. Dne 13. května Frederik Hendrik podnikl poslední pokus prorazit obležení, ale opět neuspěl a stáhl se zpět. Usoudil poté, že Nizozemsko již nemá žádnou šanci zlikvidovat pozice Španělů a proto Frederik Hendrik Oranžský veliteli posádky v Bredě přikázal kapitulovat. Justinus Nasavský dne 2. června 1625 kapituloval. Spinola mu podle dohody umožnil volný odchod v plné zbroji i s prapory. Po devíti měsících tak Španělé konečně Bredu obsadili. Obyvatelé přijali kapitulaci s ulehčením, všichni již byli unaveni, utrpěli velké ztráty a měli už jen omezené zásoby. Tisíce obyvatel během obléhání zemřelo hlady nebo v důsledku epidemií. \n\nPo celé Evropě se šířily informace o pádu Bredy. Katolický tábor oslavoval, papež Urban VIII. dokonce označil pád Bredy jako důkaz toho, že Bůh stojí na straně katolíků. Španělé sice dosáhli u Bredy vítězství, ale bylo to vítězství hořké. Jejich ztráty byly tak vysoké, že neměli sil na přechod do ofenzívy a definitivně Nizozemce porazit. V roce 1637 dobyli Nizozemci po jedenáctitýdenním obléhání Bredu zpět. Uzavřením Vestfálského míru připadla Breda jednou provždy Nizozemsku a to bylo uznáno suverénním státem.\n\n"}
{"id": "1480756", "url": "https://cs.wikipedia.org/wiki?curid=1480756", "title": "Světlonoš-ž-ky", "text": "Světlonoš-ž-ky\n\nSvětlonoš/ž/ky je amatérský divadelní soubor, který působí v Mezigeneračním a dobrovolnickém centru TOTEM, z.s. v Plzni-Bolevci. Začátky souboru sahají do roku 2009, kdy TOTEM nabídl v rámci Akademie třetího věku obor Cesta k divadlu. Po jeho ukončení zůstala skupina pěti dam, které chtěly pokračovat v dramatické činnosti. Začaly se pravidelně scházet a nacházely radost ve vlastní tvůrčí práci. Během let se složení souboru postupně měnilo, ale soubor pokračuje stále realizací autorských představení. Soubor může fungovat díky podpoře TOTEMu, z. s. a díky finanční podpoře Ministerstva kultury České republiky a statutárního města Plzeň.\n\nSkupina pěti žen se začala pravidelně scházet od listopadu 2010 pod vedením vedoucí souboru a režisérky Barbory Šťastné a začala připravovat svoje první divadelní představení. Začaly zpracovávat téma dopisové korespondence a svoje osobní zážitky. \n\nPředstavení nazvaly \"Pár řádek z dopisů\" a na jeho počest nazvaly svůj soubor Světlonoš/ž/ky. \n\nZakládající členky souboru:\n\nSoubor může fungovat díky podpoře TOTEMu, z. s. a díky finanční podpoře Ministerstva kultury České republiky a statutárního města Plzeň.\n\n\nVšechny hry, které členky souboru nastudovaly, jsou původní. \n\nPrvní divadelní hra, v níž dámy zpracovaly téma dopisové korespondence a své osobní zážitky, dostala název \"Pár řádek z dopisů.\" V dnešní přetechnizované době chtěly ženy připomenout význam dopisů a dopisové korespondence v životě člověka. Vycházely ze svých zkušeností, osudů a vzpomínek. Hra měla premiéru 29. září 2011 v prostorech Moving station – bývalého vlakového nádraží Plzeň - Jižní předměstí. Hru režírovala Barbora Šťastná. \n\nV únoru 2012 došlo ke změně ve složení souboru a členky začaly pracovat na novém představení. Inspirací byla kniha dopisů významných osobností napříč časem. Začaly skládat mozaiku životů čtyř žen: Perchty z Rožmberka, Kamily Schönfeldové - Zemanové, Emmy Destinnové a Mileny Jesenské. Život těchto žen se odehrával na pozadí bouřlivých historických událostí, které měly vliv na historii českých zemí. Životy těchto žen byly výjimečné a mohou být inspirací i po tolika letech. Představení s názvem \"Ženy\" mělo premiéru 12. prosince 2012 v TOTEMu Plzeň - Bolevec. Režie se zhostila Barbora Šťastná. \n\nPod taktovkou nové režisérky Kláry Singerové vznikly další dvě hry. \n\nDivadelní hra \"U kávy v oblacích (aneb s rybou na talíři)\" vychází z životních příběhů tří českých básníků - Jiřího Ortena, Josefa Hory a Josefa Kainara. Osudy těchto básníků se propojí po jejich smrti, kdy se všichni tři postupně sejdou v pomyslné nebeské kavárně. Diskutují o světě, o svých životech, vzpomínají na své blízké, baví se o svých dílech. Hra je doplněna texty z jejich deníkových záznamů, dopisů a je použita i jejich poezie. Premiéra hry proběhla 24. května 2016 v TOTEMu Plzeň. \n\nV roce 2017 se členky pustily do obnovení a úpravy své první hry, kterou doplnily o nové příběhy. Hra vede diváky k zamyšlení, jakou roli hraje či hrála korespondence v jejich životech. Hra byla uvedena v jiném obsazení než původně, ale pod stejným názvem \"Pár řádek z dopisů\" a měla premiéru 16. května 2017 v TOTEMu. \n"}
{"id": "1480759", "url": "https://cs.wikipedia.org/wiki?curid=1480759", "title": "Benediktinský klášter v Orlové", "text": "Benediktinský klášter v Orlové\n\nBenediktinský klášter v Orlové byl založený ve 13. století z benediktinského opatství v Týnci u Krakova a zrušený na základě sekularizace Václavem III. Adamem v roce 1561. Nachází se ve městě Orlová, v okrese Karviná, v Moravskoslezském kraji.\n\nPřesné datum založení kláštera v Orlové řádem benediktýnů není zcela známo. V té době existoval pravděpodobně jediný kostel na území mezi Ostravicí-Odrou-Olší, proto zde byl postaven později klášter. Představitelem onoho kostela byl jistý kaplan Martin.\n\nOd roku 1268, kdy byl klášter založen, se dochovalo jen málo listin k samotnému chodu kláštera, vč. seznamu jeho členů. Podle benediktýnské řehole měli bratři vykonávat především manuální práci, tedy kultivovat okolní krajinu, provádět řemeslné práce, nebo se věnovat vědě. Mniši do Orlové nikdy nepřinesli žádné výrazné vědecké ani umělecké hodnoty, jejich práce spočívala především právě v kultivaci a osidlování okolí. To mimo jiné dokazuje i fakt, že se klášter podílel na vzniku několika okolních vsí: Poruba, Lazy.\n\nPříchod tohoto řádu na Těšínsko byl pravděpodobně okolo roku 1225. V roce 1223 byla kaple v Soli (Solca) nezávislá na týneckých benediktýnech (\"GPS 50.019444, 19.801944\"), ale již v roce 1227 se jim nároky na ves Orlovou potvrzují. Právě v této době dochází k rozvoji a kolonizaci celé oblasti západního Těšínska. Příchod týneckých mnichů souvisí s přívětivou situací v Týnci (polsky \"Tyniec\"). V této době byl týneckým opatem jistý Lutfryd z významného polského rodu Gryfů. Historik S. Sczygielski (1616–1687) jej popisuje jako ambiciozního reformátora. Díky jeho postavení a osobním schopnostem klášter vzkvétal i přes nepříznivé okolnosti, které se udály během období jeho působnosti v Týnci. Opat získal pro klášter řadu privilegií.\n\nBenediktýnská expanze směrem na jih měla za následek usídlení se v oblasti kolem Těšína a Orlové, kde následně začala postupná kolonizace prostřednictvím přistěhovalců z Malopolska.V okolí Orlové a Fryštátu se nacházely solné prameny a se získáváním soli z těchto zdrojů měli týnečtí benediktýni zkušenosti. Bylo tedy pravděpodobné, že vidina zisku vyvařováním solanky přivedla mnichy na Těšínsko. Těšín byl pro Orlovou významný podle tradice především tím, že Orlovsko bylo přiděleno knížetem Kazimírem I. Opolským (1211–1230) týneckému klášteru výměnou za Nový Těšín, který měl pro knížete více strategickou polohu než Starý Těšín.\n\nUdělení Orlové týneckému klášteru potvrzuje listina papeže Řehoře IX. ze 7. prosince 1227. Tato listina stvrdila právo týneckých benediktýnů na ves, která byla do této doby v držení Kazimíra I. Opolského. Listina dále nerozvádí žádné další majetky, které by měly náležet benediktýnům, rovněž nepodala informace o Těšíně. Rozšíření nebo potvrzení majetku týneckého kláštera bylo zapsáno druhé listině, která byla vydána 26. května 1229. Zde však existují dvě verze této listiny :\n\n\nVysvětlení existence dvou listin bylo předmětem mnoha bádání. Poukazovalo se na to, že bylo nepravděpodobné, aby listiny vznikly v jednom dni, rovněž se poukazuje na nesrovnalost v držení Ostravy (\"Polská Ostrava\"), která nikdy nespadala pod týnecký klášter. Colmar Grünhagen (1828–1911) se domníval, že originál listiny je druhá listina (B). Historik Jaroslav Bakala uvažoval o možnosti padělání znění obou listin, přesto se klonil názoru, že listina B je důvěryhodnější, resp. byla originálem. Listiny však poukazuji na fakt, že v roce 1227 bylo papežem potvrzeno mnichům majetkové právo (\"držení\") na ves Orlovou, s rozšířením o další vesnice. V roce 1229 pak papež potvrdil nároky mnichů na desátky z okolních vesnic, čímž tak dokončil plná majetková práva týneckého kláštera.\n\nListina z 28. května 1260, kde byl jako svědek uveden jistý kaplan Martin (viz také kostel sv. Jiří). Tato listina se týkala kláštera v Staniątkach u Krakova, který byl osvobozen od stavby 100 loktů dlouhé obranné zdi hradu v Opolí výměnou za ves Niemodlin (polsky \"Niemodlin\").\n\nKoncem 13. století byla vydána ještě jedna listina, která měla souvislost a vztah s Orlovou, a která byla označována za zakládací listinu orlovského kláštera. Byla vydána 12. května 1268 opolským knížetem Vladislavem I. Opolským, který tímto listem obnovuje dřívější dary, které náležely kostelu v Orlové, tedy de facto týneckým benediktýnům. Jmenovitě jsou na listině uvedeny oblasti Sůl s Doubravou a všemi loukami, a vesnicemi Chotěbuz, Vrbice, Záblatí, Žukov, Těrlicko a Ostrava.\n\nHistorik Vincenc Prasek poukázal na jisté nejasnosti, především jde o dva texty:\n\n\n\nCitace z listiny:\n\nListina dále obsahovala:\n\n\nNa přelomu 13. a 14. století se mniši podíleli významnou měrou na kolonizaci Těšínska. Docházelo k zúrodňování a osidlování nových oblastí. Mniši stavěli hospodářské budovy kláštera, mýtili okolní lesy a povolávali osadníky k založení nových vesnic. Pod vlivem příchodu početných skupin německých osadníků, orlovský opat povolal více východních Slovanů z Malopolska do nově vznikajících vesnic. Vliv této enklávy dokazují názvy nově zakládaných vsí Poremba a Lazy.\n\nRoku 1291, 29. prosince, byl připomínán první známý orlovský opat Jan I., který se souhlasem týneckého opata Alberta připojuje (\"přifařuje\") ke kostelu Panny Marie v Bohumíně ves Vrbici. Tímto přešla Vrbice z archipresbyterátu Těšínského do archipresbyterátu Ratibořského, tedy i z knížectví Těšínského do Ratibořského.\n\nV roce 1327 byl z týneckého kláštera do Orlové poslán jistý mnich Bohuško, který se zde stal opatem (\"po úmrtí opata Jana I.\"). Tento mnich byl roku 1345 označen papežem Klimentem VI. za falzifikátora listin. Dle papežova tvrzení měl Bohuško na padělání listin osobní zájem. Mimo jiné také proto, že podvrhl listiny papeže Jana XXII. (1316−1334) týkající se jeho vlastní osoby. Bohušek vstoupil do orlovského kláštera, složil slib. Během blíže nejasné pře dvou mnichů o orlovské opatství, a poté co klášter ztratil sovu hospodářskou sílu, opat Bohušek odešel. Žil po blíže neurčenou dobu světským životem, ale nakonec vstoupil do kláštera dominikánů v Ratiboři, kde složil nový slib: \"\"... et deinde ordinem fratrum praedicatorium in Ratibor ingressus ...\"\". Po několika letech, přešel zpět do kláštera v Týnci. Bohušek údajně žádal papeže Jana XXII. o prominutí kanonických trestů, které mu byly uděleny za útěk z Orlové, za světský způsob života a za vstup do jiného kláštera. Na základě údajných padělků mu měly být odpuštěny všechny přečiny, kterých se dopustil. Polský historik Wojciech Ketrzyński (1838−1919) se domníval, že díky falzům vyhotoveným také pro týneckého opata během Bohuškova pobytu v Týnci mu bylo opět přiděleno opatství v Orlové, které mu umožnilo větší svobodu, než jakou mu mohl poskytnou Týnec. Listiny, na kterých se Bohuško podílel (\"ať jako písař, či fakzifikátor\"), byly označeny papežem Klimentem VI. za podvrh. Proto uložil hnězdenskému arcibiskupovi, vratislavskému biskupovi (Přeclav z Pohořelé) a krakovskému biskupovi (Jan III. Grot), aby v orlovském klášteře zrušili vše, co bylo na základě podvrhu vykonáno, aby zatkli a potrestali pachatele. Ti, kteří věděli o nepravosti listin, měli být prokleti, zbaveni úřadu nebo vyhnáni z církve.\n\nDoba husitství Orlovou ani klášter neovlivnila. Celé Slezsko bylo od dob Karla IV. vedlejší zemí Koruny české. Horní Slezsko bylo osídleno osadníky z Malopolska a převážná většina obyvatel ovládala polský jazyk. Naopak Dolní Slezsko bylo poněmčeno. Na počátku husitských válek bylo v celém Slezsku celkem 18 knížat, kteří spravovali svá území samostatně a nezávisle. Horní Slezsko, Těšínsko se hlásilo ke katolíkům, ale z hlediska vojenské zaujímalo neutrální postoj. Bylo to území, přes které šla diplomatická cest z Čech do Krakova a dále do Polska. Byly sjednány dohody s litevským Vitoldem i s polským Vladislavem II. Jagellou smlouvy o bezpečném průchodu poslů k polskému dvoru. Císař Zikmund vydal nařízení o zadržování poslů. Kníže osvětimský Kazimír I., stejně jako těšínský kníže Boleslav I. toto nařízení ignorovali. V prvních letech husitiských válek toto nařízení dodržoval pouze hornoslezský Jan II. Opavský.\n\nV roce 1428 stanula první husitská výprava na hranicích Opavska. Jistý Dobeslav Puchala z Věňavy byl vojevůdcem Korybutovičových vojsk a postupně se stal nejvýznamnějším husitským vojevůdcem polských husitů ve Slezsku. Cílem bylo obsazení významných pevností a měst pro další vedení výprav. Došlo k bojům mezi husity a vratislavským biskupem Konrádem IV. Starším, ten byl ve spojenectví se svým bratrem Konrádem VII. Bílým, opavským knížetem Přemyslem I. Opavským, těšínskými knížaty Boleslavem I. a Kazimírem I. Osvětimským, ratibořskou kněžnou, vdovou Helenou, sestrou Zikmunda Korybutoviče, a za podpory lužického fojta Hanuše z Polenska a kladského hejtman Půty III. z Častolovic. Výsledkem bylo poražení této aliance a otevření cesty husitům k uzavření separátních mírových smluv s Piastovskými knížaty, a zajištění cesty z Moravy do Krakova. Tato situace trvala až do roku 1436. Události tohoto období urychlily změnu úředního jazyka, kdy byla latina zatlačena a do popředí se v Horním Slezsku dostala čeština.\n\nOkolo roku 1454 byl zmiňován jistý orlovským opat Jan III., spolu s opaty Janem v Sieciechowě a Mikulášem ve Starých Trokách, a to ve sporu, resp. protestu s volbou nového tyneckého opata Matěje Skawinky\n\n(polsky \"Maciej Skawinka\", nebo \"Maciejem ze Skawiny\"). Za Jana III. došlo k rozvoji orlovského kláštera. Před rokem 1466 nechal v Orlové vystavět zděný kostel, který se dochoval až do počátku 20. století, kdy byl nahrazen novogotickým kostelem (1903−1905), který existuje dodnes. Z té doby se dochoval hlavní gotický oltář kostela Nanebevzetí Panny Marie, jehož malby jsou z doby okolo roku 1470. Rozvoj orlovského konventu byl možný jen díky dobrému hospodářskému stavu mateřského kláštera. Přesto v tomto období došlo k odprodeji klášterních statků, tím mniši umořovali své zadlužení.\n\nOrlovský klášter byl dlouhodobě zadlužený z minulosti, ale také výstavbou kostela, na které se podílel i týnecký klášter. Týnečtí opati v průběhu 14. a 15. století věnovali orlovskému kostelu celkem tři zvony. Roku 1453 dva o váze 75 kg a 750 kg. Třetí zvon byl věnován roku 1534. Váží 900 kg a je zdoben latinským nápisem \"\"MCCCCCXXXIIII O Rex gloriae, veni cum pace. Ave Maria.\"\" Tyto zvony byly umístěny ve velké věži kostela z roku 1466. Dva největší zvony se dodnes nachází na věži novogotického orlovského kostela. Větší z nich je šestým nejstarším zvonem v republice.\n\nÚbytek finančních prostředků z desátek způsobil také i vliv nových církví ve Slezsku. Z toho důvodu docházelo k rozprodeji majetku orlovské kláštera. Toto bylo zaznamenáno v listinách z první poloviny 16. století.\n\nDne 20. září 1473 udělil kardinál, patriarcha a papežský legát Marek stodenní odpustky věřícím, kteří v určitých svátcích: \"\"... in die Parasceves et Annunciscionis, Visitacionis, Assumpcionis, Nativitatis prefate gloriosissime Virginis Marie festivitatibus a primis vesperis usque ad secundas inclusive devote visitaverint ...\"“ navštíví farní kostel v Orlové a přispějí na jeho opravu a zařízení. Tuto listinu potvrdil dne 24. září 1473 vratislavský biskup Rudolf z Rüdesheimu (1402−1482). Podle historických záznamů byl díky tomu kostel hojně navštěvován, a byl také znám svými mnoha zázraky.\n\nProdej majetku se počítá od roku 1491, kdy orlovský opat Jan IV., prodal Vrbici a Heřmanice. To následně kníže Kazimír II. Těšínský potvrzuje jako dědičné vlastnictví s příslušenstvím, tedy svobodami, vrchním i dolním právem, Petrovi Osinskému z Žitné za 800 zlatých uherských. V částce byly také náklady na založení rybníka, 200 zlatých za vykoupení Vrbice a 50 zlatých pro Václava Hřivnáče z Heraltic a na Polské Ostravě za rybník. Navíc dostali poddaného, jménem Martin, Rychvaldský les a právo na vodu z knížecích rybníků. Petr Osinský mohl s tímto majetkem nakládat svobodně, avšak na oplátku měl povinnost poskytnout v případě potřeby koně.\n\nV roce 1497, 12. března, byla v Týnci vydána listina, která potvrdila prodej vsi Vrbice. Výše uvedených 200 zlatých bylo však míněno tak, že za ně Petr Osinský musel koupit orlovskému klášteru jinou ves. Orlovský konvent si vymínil právo na kapry při výlovu rybníka ve Vrbici.\n\nV roce 1502, 25. dubna, postoupil Kazimír Petru Osinskému své vrchní právo na Záblatí pro případ, že by chtěl orlovský klášter tuto ves prodat. Prodej se uskutečnil roku 1515. Součásti vesnice bylo: mlýn se dvěma sedláky, chalupníky, ševci a pekaři, dále hospoda, pole, louka, rybník a les, tedy: \"\"... eciam molendiam cum cmetonibus duobus et hortulandis totidem tabernamque et sutores cum pistoribus in predicta villa Zablacie continentibus et specialissime cum singulis agris, pratis, piscinis silvisque ...\"\".\n\nPo smrti opata Jana IV. roku 1511 nastoupil na jeho místo Ondřej ze Zaběřova. Ten dne 10. dubna 1511 prodal klášterní krčmu pod kostelem. Novým majitelem této hospody se stal Pavel Horlan, který za ni zaplatil 60 zlatých. K této krčmě byl postoupen rybník, zvaný Podgórny, s potoky na hranicích vsi, šest záhonů u hospody a kousek pole.\n\nPřes rozprodej majetku došlo také k výstavbě nových budov, a to v roce 1513. Tento krok zvýšil zadlužení konventu. Pro krytí nákladů se stavbou bylo dne 6. února 1515 zastaveno za 100 zlatých Záblatí, a to Petru Osinskému z Žitné a na Heřmanicích, jeho synům Jindřichovi, Václavovi a jeho manželce Kateřině. Desátek z vesnice byl konventu zachován. Ondřej ze Zaběřova ponechal sobě i svým nástupcům možnost opět ves vykoupit, to se později také stalo. Tento zástavní prodej potvrzuje 9. února téhož roku knížecí listina.\n\nV roce 1526 získal klášter nového opata, byl jím Vincenc Baranowski z Baranowa. Ten prodal v roce 1527 za 40 zlatých nárok na desátek z vesnice Záblatí Janu Sedlnickému z Choltic a na Polské Ostravě. Prodej byl potvrzen listinou knížete Kazimír II. Těšínského 6. prosince 1527.\n\nDo roku 1530 neměli orlovští benediktýni v držení ves, ani desátky. Listem z 31. března 1530 byl nárok na desátky opět prodán, a to znovu Janu Sedlnickému z Choltic a na Polské Ostravě. Svědkem listu byl Jan IV. z Pernštejna na Helfštejně. Mezi léty 1527−1530, tedy v letech 1528 a 1529, mohl být vlastníkem vesnice opět orlovský klášter. Tehdy pravděpodobně došlo k vykoupení, protože již v 12. prosince 1532 došlo k prodeji Záblatí, a to hejtmanovi knížectví Těšínského Janu Sedlnickému, který již vlastnil záblatské desátky. Za ves zaplatil 436 zlatých. Klášter přišel o veškerá práva na tuto ves. V roce 1532 měl klášter dluh 200 zlatých, který byl splacen z kupní ceny za Záblatí, a to kostelu Matky Boží v Ratiboři.\n\nZa doby opata Vincence Baranowského došlo k připojení orlovského rybníka ke klášteru. V listině z 20. dubna 1514 zmiňuje opat chudobu kostela a kláštera a tím zdůvodnil připojení rybníku do majetku. rybník se nacházel mezi mlýnským rybníkem a rybníkem orlovského krčmáře. Opat pověřil kostelníka a obecní radu starostí o rybník, který mohou nasazovat, lovit a o všem mají vést záznamy. Výdělek, který plynul z rybníka, měl být použit pro potřeby opatství.\n\nV letech 1528−1579 byl těšínským knížetem Václav III. Adam. Po jeho přestupu na protestantskou víru se celá oblast stává sférou vlivu této církve. Jeho přestoupení byl jednou z příčin sekularizace, rušení a boření klášterů, vyhánění katolických kněžích. Zásadní důvod však byl jeho spor s Janem IV. z Pernštejna, kvůli nejasným pohledávkám.\n\nKníže Václav III. Adam vedl nákladný život, na jehož udržení chtěl získat peníze z majetku církve. Postupně rušil: františkánský klášter v Těšíně, dominikánský klášter v Těšíně, ten připadl evangelíkům V polovině roku 1545 zabavil kníže veškerý majetek orlovského kláštera. Po protestech mnichů do Týnce došlo k nápravě. Resp. tato stížnost byla postoupena na královský dvůr Zikmunda I. Starého, který se přimluvil u Ferdinanda I., aby intervenoval u knížete Václava III. Adama.\n\nV roce 1560 se stal orlovským opatem týnecký mnich Jan Burziński, který byl znám svými ostrými kázáními proti kacířům i proti knížeti Václavovi. Ten jej odmítl uznat za opata, a to i přesto že v zakládací listině kláštera, kterou stvrdil Vladislav I. Opolský, bylo, že opata jmenuje vždy mateřský klášter, v tomto případě z Týnce. Orlovský opat byl Václavem prohlášen za cizince a vyhnán. Následně se Jan Burziński roku 1561 vrátil do Týnce a majetek orlovských benediktýnů tak přešel pod správu knížete Václava III. Adama.\n\nTýnecký opat Jan Lowczovski se po vypuzení mnichů domáhal navrácení majetku orlovského kláštera, bezúspěšně. Majetek kláštera, tedy vsi Orlová, Lazy, Poruba, Polská Lutyně, Rychvald a část Žermanic, připadly těšínskému knížeti Václavu III. Adamovi, který je včlenil do Fryštátského knížecího panství. Klášter byl údajně rozebrán a materiál byl poučit ke stavbě evangelického kostela v Rychvaldě a zámku. Václavův syn Fridrich Kazimír Frýštatský toto území ještě také spravoval, ale pro velké dluhy bylo panství po jeho smrti rozprodáno. Za jeho života byl kostel v Orlové předán do rukou evangelíků, kteří jej měli v držení do roku 1631, kdy se do Orlové mohli benediktýni z Týnce vrátit. Byl navrácen pouze kostel a fara, byl do Orlové posílán pouze jeden mnich, který zde působil jako farář.\n\nCelé 17. století bylo z Týnce požadováno navrácení veškerého majetku. Poslední orlovský opat Lambert Klonn se nejvíce angažoval o navrácení vsí, které benediktýnům v Orlové kdysi náležely. Po neúspěchu a pro spory s týnským opatem došlo v roce 1722 k odluce orlovského kláštera od Týnce. Orlovský opat se spojil s řádem benediktýnů v Broumově a Břevnově. Od této doby dosazoval broumovský opat do Orlové pouze faráře.\n\nAž do roku 1560 bylo orlovské panství také sídlem opatství. Na orlovském panství se během staletí střídali majitelé: Cikáni ze Slupska (do roku 1619), Bludovští z Bludova (do 1838) a Mattencloitové (do 1844). Ti pak dali v roce 1844 Rotschildům povolení k těžbě uhlí.\n\n\nOltářní archa z kláštera je součástí sbírek Národní galerie v Praze. Budova prošla na počátku 21. století rozsáhlou rekonstrukcí. Dnes je sídlem firmy: Síkora Interiér s.r.o., Ostravská 259, Město, 73511 Orlová. U rohu klášterní zdi se nachází kříž věnovaný Františkem a Barbarou Szeligovými z roku 1888 (\"datum je již špatně čitelné\").\n\n\n\"(základní)\"\n\n\n\"(doplňující)\"\n\n\n\n\n"}
{"id": "1480760", "url": "https://cs.wikipedia.org/wiki?curid=1480760", "title": "Ch-15", "text": "Ch-15\n\nRaduga Ch-15 nebo RKV-15 (v kódu NATO AS-16 \"Kickback\" ) je sovětská/ruská hypersonická balistická střela typu vzduch-země. Byla považována za sovětskou odpověď na americkou raketu AGM-69A SRAM.\n\nStřela Ch-15 může být nesena strategickými bombardéry Tu-160 a Tu-22M3. Byla určena k průniku a zničení protiletadlových systémů dlouhého dosahu (Patriot, Hawk) a také stacionárních pozemních cílů.\n\nVývoj rakety Ch-15 byl zahájen v konstrukční kanceláři Raduga pod vedením hlavního konstruktéra I.S. Selezněva. První prototypy byly vyrobeny v roce 1978 a následně začaly testy na letounu Tu-22M. Základní verze Ch-15 s jadernou hlavicí byla zavedena do výzbroje v roce 1980. Sériová výroba probíhala ve strojírenském závodě v Dubně.\n\nPozději vznikla vylepšená verze Ch-15P, která byla vybavena pasivním radarovým naváděcím systémem a vysoce výbušnou fragmentační hlavicí. Tato raketa, určená k ničení nepřátelských radarů, byla sovětským letectvem objednána v roce 1988. Následně jí byly vyzbrojené bombardéry Tu-160 z 184. gardového těžkého bombardovacího leteckého pluku a z 1230. gardového těžkého bombardovacího leteckého pluku, jakož i letadla Tu-22M3 z 37 . letecké armády.\n\nExistence raket Ch-15 nebyla veřejnosti známa až do března 1992, kdy byly tyto rakety prezentovány na vládní výstavě na letišti Mačulišči. Je zajímavé, že jejich technické specifikace byly v té době značně podhodnoceny a například uváděn dolet Ch-15 byl pouze 150 km, což byla jen polovina jejího reálného dosahu.\n\nS postupným vylepšováním vlastností systémů protivzdušné obrany již nebylo možné nasadit rakety Ch-15 z bezpečné vzdálenosti. Letadla včasné výstrahy a řízení (AWACS) dokázala ruské bombardéry detekovat dokonce i v malé nadmořské výšce už na vzdálenost 700 km, přičemž stíhací letadla je mohla zachycovat na vzdálenost až 550 - 600 km. Zároveň k vypuštění každé Ch-15 potřeboval bombardér 11 sekund. Proto, pokud chtěl odpálit všech deset raket, musel letět směrem k cíli poměrně dlouhou dobu, čímž se dostal do zóny dosahu protiletadlových systémů. Vystřílet všechnu tuto munici z bombardéru Tu-160, který by mohl nést až 24 raket Ch-15, by bylo prakticky nemožné.\n\nBěhem provozu si Ch-15 získala reputaci jako \"bezporuchová zbraň\", která dokáže letět po zadané trajektorii a zasáhnout cíl. Technický personál měl však na tuto raketu jiný názor. Jejich osazení na závěsníky v pumovnici bylo složité a problematické bylo i jejich zavěšení pod křídly. Pro uchycení na podkřídelní AKU závěsníky bylo třeba se dostat do křídla, kde se mohl člověk sotva otočit. Obzvláště komplikované to bylo v zimě, kdy se personál mohl dostat do tohoto stísněného prostoru jen po odstranění teplého oblečení a musel tak pracovat při nízkých teplotách jen v jedné košili.\n\nPostupem času se objevil další problém, kterým byla omezena životnost raketového paliva. Američané byli z těchto důvodů nuceni vyřadit své rakety AGM-69A SRAM již po uplynutí desetiletého životního cyklu. Podobný osud dostihl i ruské rakety Ch-15 hned na začátku 21. století. Aby nemusely být tyto rakety zničeny, bylo po roce 2000 rozhodnuto, že stávající rezervy Ch-15 budou využity při intenzivním bojovém výcviku.\n\nRaketa měla bezkřídelní konstrukci s plně otočnými ocasními plochami. Měla hmotnost 1 200 kg, délku 4,78 m a průměr 45,5 cm. Ch-15 dosahovala během letu rychlost až 5 Machů, kvůli čemuž byla vystavena vysokému aerodynamickému a tepelnému zatížení. Proto byla vyrobena z titanu OT4-1 a BT-5, který jí zajišťoval požadovanou tepelnou ochranu. Trup rakety byl pokryt speciálním metalickým nátěrem, který zlepšoval její odrazové vlastnosti při ozáření radarem. Kapotáž v přední části rakety byla z dvouvrstvých kompozitních materiálů.\n\nPohon Ch-15 zabezpečoval dvoustupňový raketový motor na tuhé palivo RDTT-160. První stupeň umožňoval raketě vystoupat do výšky 40 km a po spuštění druhého stupně letěla po balistické křivce. Maximální dolet rakety byl 300 km. Na cíl ve vzdálenosti 200 km letěla Ch-15 přibližně 180-200 sekund. Systémy protivzdušné obrany protivníka tak měly pouze krátký čas na zareagování a eliminaci rakety komplikoval i profil jejích letu ve vysokých nadmořských výškách.\n\nBombardér mohl Ch-15 vypustit ve výškách od 300 m do 22 000 m. Rychlost nosiče při vyhození rakety mohla být od 1 080 km/h do 2160 km/h.\n\nZákladní verze byla vybavena jadernou hlavicí o síle 350 kilotun.\n\nRakety mohly být neseny v pumovnici letadla na rotačních závěsnících MKU-6-1 nebo na externích závěsnících AKU-1.\n\nCh-15 - základní verze s jadernou hlavicí, která byla zavedena do výzbroje v roce 1980.\n\nCh-15P - vylepšená verze, která byla vybavena pasivním radarovým naváděcím systémem a výbušnou tříštivotrhavou hlavicí. S jejím zaváděním do výzbroje se začalo v roce 1988.\n\nCh-15S - protilodní verze, která byla představena na výstavě v Abú Zabí v roce 1993. Raketa byla vybavena vysoce výbušnou hlavicí s hmotností 150 kg a byla určena k ničení válečných lodí různých tříd (od torpédoborců po křižníky). V počáteční fázi letu byla raketa naváděná inerciálním navigačním systémem a ve finální fázi se spustil aktivní naváděcí systém. Útok na velký cíl mohl být proveden ze vzdálenosti 150 km, na menší lodě z 50 - 60 km.\n\n\n"}
{"id": "1480761", "url": "https://cs.wikipedia.org/wiki?curid=1480761", "title": "Dům čp. 276 (Štramberk)", "text": "Dům čp. 276 (Štramberk)\n\nDům čp. 276 stojí na ulici Horní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 276 byl postaven na konci 18. století, je postaven mezi ulicemi Horní a Dolní Bašta. Při rekonstrukci objektu v roce 1996 byla nahrazena značná část původních dřevěných prvků. Na spodní podezdívku navazuje rouben dům čp. 90. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná okapní stranou souběžně s ulicí Horní Bašta. Dispozice je trojdílná se síní a jizbou, s vchodem ve štítové straně. Stavba je roubená z otesaných kuláčů. Je postavena na vysoké omítané kamenné podezdívce, která vyrovnává svahovou nerovnost. Dům je podsklepen. Štítová průčelí jsou dvouosá, okapové průčelí je tříosé s kaslíkovými okny. Štíty jsou trojúhelníkové svisle bedněné se dvěma okny a podlomenicí v patě štítu. Střecha je sedlová, krytá šindelem.\n\n\n"}
{"id": "1480765", "url": "https://cs.wikipedia.org/wiki?curid=1480765", "title": "Włodzimierz Mazur", "text": "Włodzimierz Mazur\n\nWłodzimierz Mazur (14. dubna 1954, Opatów - 1. prosince 1988, Sosnowiec) byl polský fotbalista, útočník. Po skončení aktivní kariéry působil jako trenér.\n\nHrál v polské nejvyšší soutěži za tým Zagłębie Sosnowiec a ve francouzské Ligue 1 za Stade Rennais FC. V Poháru vítězů pohárů nastoupil ve 4 utkáních. Za polskou reprezentaci nastoupil v letech 1976–1982 ve 23 utkáních a dal 3 góly. Na Mistrovství světa ve fotbale 1978 nastoupil v utkání proti Argentině. V roce 1977 byl nejlepším střelcem polské ligy.\n\n"}
{"id": "1480771", "url": "https://cs.wikipedia.org/wiki?curid=1480771", "title": "Bažantov", "text": "Bažantov\n\nBažantov (německy Wosant) je zaniklá osada v Českém lese, v dnešním okrese Tachov. Vesnice se nacházela 7 km jihozápadně od Tachova. Nejbližšími vesnicemi před jejím zánikem byly Lesná (tehdy Schönwald) a Pořejov (tehdy Purschau, dnes již též zaniklá).\n\nBažantov patřil k nejstarším sídlům na Tachovsku. První písemná zmínka o vsi se datuje do roku 1361 a vyplývá z ní, že ves pravděpodobně existovala již ve 13. století. Zástavbu vesnice tvořila stavení rozmístěná do takzvané okrouhlice kolem návsi se třemi rybníky. V 16. století zde bylo evidováno 32 usedlostí, v 1. polovině 19. století zde pak stálo 43 domů a v nich bydlelo 330 obyvatel, všichni německy mluvící. V létě roku 1873 ves zachvátil požár a všechny stavby, které byly dřevěné, vyhořely. Zkáze unikl jen dům čp. 44, který stál uprostřed návsi. Domy byly postupně obnoveny a vystavěny ze zdiva. V roce 1921 v obci stálo 65 domů a žilo v nich 347 obyvatel.\n\nPo druhé světové válce zde stálo 56 domů. Bažantov se od ostatních vesnic v pohraničí liší tím, že po vysídlení německého obyvatelstva nebyla ves určena ke zbourání, ale byla částečně dosídlena. Díky poloze dále ve vnitrozemí se jí nedotklo ani budování železné opony. Část starých domů byla sice stržena, ale 21 usedlostí bylo opraveno a do vsi byl zaveden i elektrický proud. Noví obyvatelé odtud však brzy odešli. Ještě v roce 1957 bylo v Bažantově trvale obydleno 26 usedlostí, ale roku 1964 to byly už jen 4 stavení. Odchod obyvatel byl dán jednak nekvalitně provedenou rekonstrukcí starých domů, jednak špatnou dostupností vsi. Poslední dům, čp. 7, byl opuštěn roku 1966 a ves pak byla postupně zbořena.\n\nNa místě, kde dříve stála obecní kaple, umístili původní obyvatelé roku 1922 pamětní kříž. Na kopci za vsí směrem na Pořejov stojí stále Bažantovská lípa, stará přibližně 300 let, která byla vyhlášena památným stromem.\n"}
{"id": "1480773", "url": "https://cs.wikipedia.org/wiki?curid=1480773", "title": "Kostel svatého Jana Nepomuckého (Stříbrná Skalice)", "text": "Kostel svatého Jana Nepomuckého (Stříbrná Skalice)\n\nKostel svatého Jana Nepomuckého je filiální kostel barokního slohu ve Stříbrné Skalici. Kostel stojí v dominantní poloze nad obcí. Návrší je přístupné od severu, jinde strmě spadá do údolí Jevanského potoka. Stavba kostela byla zahájena v roce 1730 na místě, kde bývalo hradní nádvoří, ke stavbě byly použit materiál hradních rozvalin. Na západní straně byla ve 2. polovině 18. století přistavěna zpoloviny zděná, zpoloviny dřevěná zvonice. Hlavní oltář pochází ze druhé čtvrtiny 18. století. V kostele se nachází další dva oltáře, raně barokní oltář svatého Václava z roku 1658 a rokokový oltář svaté Rodiny z roku 1752.\n\nKostel je chráněn jako kulturní památka.\n\nOd roku 1943 zde působil jako duchovní správce Oto Mádr.\n\nPravidelné bohoslužby se konají každou druhou sobotu v měsíci v 18 hodin (v létě) nebo v 16:30 (v zimě). Administrátorem je JCLic. PhDr. Mgr. Radim Cigánek.\n\n"}
{"id": "1480774", "url": "https://cs.wikipedia.org/wiki?curid=1480774", "title": "Alena Zachová", "text": "Alena Zachová\n\nAlena Zachová (* 6. května 1954, Havlíčkův Brod) je literární teoretička a vysokoškolská pedagožka. Zabývá se problematikou interpretace uměleckých textů z hlediska intertextuality, teorie mýtů a rodových studií. Od roku 2005 působí jako vedoucí Katedry českého jazyka a literatury Pedagogické fakulty Univerzity Hradec Králové\n\nAbsolvovala základní školu a gymnázium v Chotěboři. Dálkově vystudovala Pedagogickou fakultu v Hradci Králové. Rok po ukončení vysokoškolského studia získala po úspěšně složené rigorózní zkoušce titul doktorka pedagogiky v oboru teorie vyučování českému jazyku.\nOdborný zájem o tematiku literární teorie ji přivedl do pražského Ústavu pro českou literaturu ČSAV. V roce 1997 na tomto pracovišti obhájila pod vedením mezinárodně uznávané literární teoretičky Daniely Hodrové kandidátskou disertační práci \"Intertextualita vertikální a horizontální\" v oboru teorie literatury a dějiny české literatury. V roce 2002 úspěšně zakončila habilitační řízení v oboru teorie a dějiny české literatury prací \"Mýtus jako paměť prózy. Interpretace vybraných textů umělecké literatury\" na Filozofické fakultě Ostravské univerzity.\n\nPo ukončení vysokoškolského studia vyučovala na základní škole v Chotěboři a na SOU v Trutnově. Od roku 1984 působila jako odborná asistentka na Katedře českého jazyka a literatury Pedagogické fakulty Hradec Králové. V roce 1985 se dostala do čela pobočky Literárněvědné společnosti ČSAV. Od roku 2002 vykonává funkci docentky na Katedře českého jazyka a literatury Pedagogické fakulty Hradec Králové, kde v současné době zastává pozici vedoucí katedry (od roku 2005).\n\nNa Katedře českého jazyka a literatury Pedagogické fakulty Hradec Králové vede přednášky a semináře z literární vědy a světové literatury. Ve výběrových seminářích se specializuje na literaturu středoevropského kontextu a problematiku genderu v literatuře s ohledem na vývoj stereotypů v dílech 2. poloviny 19. století po současnost.\nKromě pedagogického působení na univerzitě se věnuje odborné publikační činnosti. Podílela se také na koncepci učebních osnov pro základní školu.\n\nJejí rozsáhlá odborná publikační činnost zahrnuje monografie, příspěvky do časopisů (např. Česká literatura, Svět literatury, Český jazyk a literatura, Tvar a Host) a sborníků i metodické příručky pro pedagogy. Zaměřuje se na teoretické problémy literární vědy a jejich aplikaci na texty světové i české literatury.\n\n\n\n\n\n"}
{"id": "1480776", "url": "https://cs.wikipedia.org/wiki?curid=1480776", "title": "Mezigenerační a dobrovolnické centrum TOTEM", "text": "Mezigenerační a dobrovolnické centrum TOTEM\n\nMezigenerační a dobrovolnické centrum TOTEM je spolek, který se od svých počátků věnuje rozvoji myšlenky dobrovolnictví. Postupně podle potřeb regionu rozšiřoval svoje služby na sociální oblast a další programy. Cílem spolku je zprostředkování návaznosti vztahů napříč generacemi. Prolínají se v oblasti dobrovolnictví vytvářením podmínek pro dobrovolnickou činnost a šířením jeho myšlenek mezi veřejnost, v zapojování seniorů do rozvoje jejich duševní a fyzické síly, v podpoře jejich zájmu do dalšího učení a zapojení do společenského života prostřednictvím různých aktivit a projektů, terapeutické práce s nimi. Nabízí pomoc rodinám s dětmi při řešení jejich problémů v obtížné životní situaci. K dispozici všem generacím jsou výtvarné, hudební a pohybové aktivity, další vzdělávání a osobnostní rozvoj zajišťují kurzy, přednášky, besedy a aktivity pro relaxaci a odpočinek.\n\nČinnost probíhá v hlavním centru v Plzni-Bolevci a ve dvou pobočkách v Plzni-Doubravce a Plzni-Nové Hospodě. Do budoucna se plánuje rozšíření do dalších čtvrtí města Plzně.\n\n\n"}
{"id": "1480777", "url": "https://cs.wikipedia.org/wiki?curid=1480777", "title": "T-Series", "text": "T-Series\n\nSuper Cassettes Industries Private Limited, podnikající pod názvem T-Series, je indická hudební a filmová společnost založená Gulshanem Kumarem v roce 1983. Zabývá se vydáváním bollywoodských písní a indické pop music. Od roku 2014 je T-Series největším indickým hudebním vydavatelstvím s 35% podílem na indickém hudebním trhu.\n\nSpolečnost založil Gulshan Kumar, původně prodejce ovocných šťáv v Dillí, nejprve pro prodávání zprvu ukradených, později vlastních bollywoodských písní a pop music. Zlom pro T-Series nastal po vydání alba \"Qayamat Se Qayamat Tak\" v roce 1988, které složil Anand-Milind a texty vytvořil Majroo Sultanpuri. Toto album se stalo jedním z nejprodávanějších indických hudebních alb osmdesátých let s více než 8 miliony prodaných kopií. Alba \"Aashiqui\" (1990), které složil Nadee-Shravan, bylo prodáno více než 20 milionů kopií a stalo se nejprodávanějším indickým soundtrackovým albem všech dob. Po vraždě Gulshana Kumara v roce 1997 převzali vedení T-Series jeho syn Bhushan Kumar a mladší bratr Krishan Kumar .\n\nNa YouTube má T-Series vícekanálovou síť s 29 kanály, které v srpnu 2018 měly dohromady více než 140 milionů odběratelů a 61,5 miliardy zhlédnutí. Nejsledovanější kanál T-Series je od ledna 2017, jenže měl viewsbot nejsledovanějším kanálem YouTube; k 12. dubnu 2019 se stal nejodebíranějším kanálem YouTube s více než 100 milionů odběratelů a více než 70 miliardy zhlédnutí. V roce 2019 již několikrát také předběhnul nejodebíranějšího youtubera PewDiePie.\n\nSpolečnost je v některých případech posměšně přezdívaná jako \"T-Gay\" především ze strany fanoušků youtubera PewDiePie. Kjellberg (tvůrce obsahu na YouTube kanál PewDiePie) se v jednom ze svých videí vyjádřil, že označení \"T-Gay\" uráží jakéhokoliv příslušníka LGBT komunity, neboť je spojován s příšernou tvorbou společnosti T-Series. V témže videu taktéž navrhl alternativní přezdívku \"T-Bad\" pro kanál T-Series.\n\nNásledující hudebníci v současné době nebo dříve vydávali hudbu pod společností T-Series.\n\n\n"}
{"id": "1480780", "url": "https://cs.wikipedia.org/wiki?curid=1480780", "title": "Alsódobsza", "text": "Alsódobsza\n\nAlsódobsza (vyslovováno [alšódobsa]) je malá vesnička v Maďarsku v župě Borsod-Abaúj-Zemplén, spadající pod okres Szerencs. Nachází se asi 14 km severozápadně od Szerencse. V roce 2015 zde žilo 287 obyvatel, jež dle údajů z roku 2001 tvořili 93 % Maďaři a 7 % Romové.\n\nAlsódobsza leží u řeky Hernád. Sousedními vesnicemi jsou Gesztely, Megyaszó, Sóstófalva a Újcsanálos.\n"}
{"id": "1480783", "url": "https://cs.wikipedia.org/wiki?curid=1480783", "title": "Nusantara Satu", "text": "Nusantara Satu\n\nNusantara Satu, také označovaná jako PSN 6, je telekomunikační družice společnosti PT Pasifik Satelit Nusantara. Její pracovní pozice je nad 146. stupněm východní délky na geostacionární oběžné dráze Země. Poskytuje datovou a hlasovou komunikaci, širokopásmový internet a také distribuci videa v oblasti Indonéských ostrovů. Společně s družicí byl vynesen Izraelský lunární lander Beresheet.\n\nNusantara Satu byla 22. února 2019 uvedena na přechodovou dráhu ke geostacionární dráze (s parametry 260 km x 69 036 km a sklonem 27,55°) pomocí nosné rakety Falcon 9 Block 5 společnosti SpaceX. Byl použit již dvakrát letěný první stupeň B1048. Startovalo se z floridské rampy SLC-40 a první stupeň provedl přistání na mořskou plošinu OCISLY. Statický zážeh před letem proběhl 19. února 2019 v 01:30 SEČ.\n\nVýrobu družice měla původně zajistit firma Boeing, se kterou byl kontrakt podepsán v roce 2013 s dovětkem, že Boeing musí do 12 měsíců najít zákazníka, který by sdílel náklady na start. To se ale nepodařilo, takže v roce 2014 byl uzavřen kontrakt na výrobu se Space Systems Loral. Družice je postavena na platformě SSL-1300 a při startu vážila 4100 kg. Její životnost je plánována na 15 let. K dispozici má 38 transpondérů v pásmu C a 18 v pásmu Ku. Cena družice je 230 milionů dolarů.\n"}
{"id": "1480786", "url": "https://cs.wikipedia.org/wiki?curid=1480786", "title": "Ptačí domky v Úštěku", "text": "Ptačí domky v Úštěku\n\nPtačí domky jsou malebné historické domy na západní části ostrohu, na němž se nachází historické jádro města Úštěk.\n\nČeské (též západní) předměstí Úštěku bylo díky své poloze na úzkém ostrohu jen málo vhodné pro budování dalších domů, které byly potřeba v dobách rozvoje města na přelomu 18. a 19. století. Středem ostrohu původně vedla cesta z Litoměřic (obchvat města byl vybudován až v 60. letech 20. století), a dokonce uměle vybudovaný náhon ke Königovu mlýnu a mlýnu Na Skále. Podél výjezdové cesty severně od cesty za Königovým mlýnem zbyl jen úzký pruh roviny končící strmou stěnou. Zájemci o bydlení na tomto místě řešili nedostatek plochy tak, že vytáhli dřevěné trámy nad skalní stěnu a pro upevnění je podepřeli o skálu opřenými dřevěnými podpěrami. V mnoha pramenech se lze dočíst, že domky byly vybudovány italskými dělníky, kteří pracovali na stavbě železniční trati z Litoměřic přes Úštěk do České Lípy. Pravdou ale je, že domky s jistotou doložíme už na počátku 19. století, tedy mnohem dříve, než do města přibyli italští dělníci.\n\nDíky podobě s ptačími hnízdy nalepenými na skále se tak vžil pro tyto domy název \"Ptačí\".\n\nPod domky byla vyhloubena sklepení. Jedním z nich dokonce protékal výše zmíněný náhon, který jim vytékal dolů na skálu. Dnes je průjezd mezi domky uzavřen. Střechy domků jsou z uličky tak nízko, že na ně lze dosáhnout rukou. Komě historického rázu ale nenabízejí tak atraktivní pohled jako jejich druhá strana z Kamenné uličky.\n\n"}
{"id": "1480790", "url": "https://cs.wikipedia.org/wiki?curid=1480790", "title": "Pollux (rozcestník)", "text": "Pollux (rozcestník)\n\nPollux může být:\n\n"}
{"id": "1480793", "url": "https://cs.wikipedia.org/wiki?curid=1480793", "title": "Maria Mandlová", "text": "Maria Mandlová\n\nMaria Mandlová (uváděna také jako Mandelová) (10. ledna 1912 Münzkirchen – 24. ledna 1948 Krakov) byla během druhé světové války vrchní dozorkyně v koncentračním táboře Auschwitz II – Birkenau. Přímo se účastnila selekcí žen před plynovými komorami a odhadem poslala na smrt půl milionu žen a dětí. Za válečné zločiny byla popravena.\n\nMandlová se narodila v obci Münzkirchen v Horním Rakousku jako dcera ševce.\n\nPo připojení Rakouska 12. března 1938 k nacistickému Německu se přestěhovala do Mnichova a 15 října začala pracovat jako dozorkyně v koncentračním táboře Lichtenburg. Dne 15. května 1939 byla spolu s dalšími dozorci a vězni odeslána do nově otevřeného koncentračního tábora Ravensbrück blízko Berlína. V dubnu 1941 vstoupila do NSDAP, zapůsobila na svoje nadřízené a o rok později byla povýšena.\n\nDne 7. října 1942 byla Mandlová převelena do tábora Auschwitz II kde vystřídala Johannu Langefeldovou a stala se vrchní dozorkyní přímo podřízenou veliteli tábora Rudolfu Hössovi. Mandlová si oblíbila dozorkyni Irmu Greseovou, kterou povýšila na vedoucí maďarského ženského tábora v Birkenau. Po dobu dvou let se účastnila selekcí a určovala kdo půjde do plynové komory a kdo ne. Poslala odhadem na smrt v plynových komorách půl milionu žen a dětí v Osvětimi I a II. \n\nZa svoji službu byl Mandlová vyznamenána válečným záslužným křížem 2. třídy. V listopadu 1944 byla převelena do tábora Mühldorf (pobočný tábor koncentračního tábora Dachau) a její místo v Osvětimi zaujala Elisabeth Volkenrathová. Na konci války v květnu 1945 z tábora Mandlová uprchla do hor v jižním Bavorsku a posléze do svého rodiště v Münzkirchenu.\n\nArmáda Spojených států amerických zatkla Mandlovou 10. srpna 1945 a v listopadu 1946 byla vydána Polské lidové republice. O rok později v listopadu 1947 byla souzena v Krakově a odsouzena k trestu smrti. Mandlová byla oběšena 24. ledna 1948 ve věku 36 let.\n"}
{"id": "1480797", "url": "https://cs.wikipedia.org/wiki?curid=1480797", "title": "Josef Staněk", "text": "Josef Staněk\n\nJosef Staněk (15. února 1887 Měrovice nad Hanou – 7. července 1947 Brno) byl český pedagog, literární historik a kritik, autor literárních příruček a stručných popularizačních monografií, editor, redaktor, překladatel z angličtiny a němčiny.\n\nNarodil se jako nejstarší z 8 dětí domkaře, později dozorce severní dráhy, Leopolda Stanieka (1856–1945) a Jenovefy Králíkové (1859–1919). Jeho sourozenci byli: Jan Staněk (1888–1957), Marie Aloisie Staňková (1891–1939), Františka Fuchsová-Staňková (1893–1967), Aloisie Staňková (1895–1986), Metoděj Cyril Staněk (1897–1961), Anna Motalíková-Staňková (1899–1974) a Vojtěch Staněk (1905).\n\nV letech 1893–1898 navštěvoval obecnou školu na Dvoutřídní obecné škole v Měrovicích nad Hanou. Správci školy byli Jan Bouchal, Jindřich Müller a Jan Urbánek, třídními pak Jan Bouchal, Ferdinand Parák, Josef Knapp a Jindřich Müller. Posledním rokem měl i katechetu – Františka Fučíka.\n\nV letech 1898–1906 studoval na c. kr. českém gymnasiu v Olomouci (nyní Slovanské gymnázium). Bydlel u krejčího Františka Svozila na Purkrabské 8, později na Kapucínské 13. Na gymnasiu studoval 8 let český jazyk, 8 let latinu, 7,5 roku němčinu, 6 let řečtinu a 4 roky francouzštinu. Dalšími předměty, které studoval, byly náboženství, zeměpis/dějepis, matematika, přírodopis, fyzika, filozofie, kreslení, zpěv, těsnopis český, těsnopis německý a tělocvik. Průměr všech jeho známek za studium byl 1,25. Mezi jeho učitele patřili Česlav Přichystal, dr. Jaromír Jedlička, dr. Josef Podpěra, Josef Vévoda, Karel Wellner, Karel Minařík a Maximilián Vrzal (ředitel gymnázia); třídními učiteli byli Vilém Večeřa (v 1. třídě), Jan Matoušek (ve 2. třídě), Antonín Nevole (ve 3.–8. třídě). Maturoval s vyznamenáním 22. června 1906. Studoval mj. s Františkem Keclíkem, Františkem Ryšánkem, Antonínem Šprincem a Františkem Tomkem, se kterými se potkal na studiích v Praze.\n\nVe studiu dále pokračoval v letech 1906–1910 na Filozofické fakultě v Praze, obory čeština a němčina. Jeho učiteli byli kromě jiných Tomáš Garrigue Masaryk, Arne Novák, Otakar Hostinský či Jan Krejčí. Doktorát získal roku 1916 prací „\"Evropa Svatopluka Čecha. Rozbor literárněhistorický\"“. Upravenou práci pak vydal v roce 1918 v časopise \"Listy filologické\". V roce 1934 napsal vzpomínky na studium do Almanachu Hlávkovy studentské koleje.\n\nOd roku 1911 začal učit na Českém státním reálném gymnasiu v Přerově (nyní Gymnázium Jakuba Škody). Vyučoval český, německý a francouzský jazyk. Spolu s ním zde vyučovali mj. také Josef Kudela, Václav Nešpor, Miroslav Sylla a Vincenc Vávra (ředitel). Dne 21. srpna 1913 se v Přerově oženil s Františkou Marií Mohaplovou (24. února 1895 Přerov – 6. ledna 1963 Brno). Dne 30. dubna 1914 se jim narodila dcera Blažena Zlámalová Staňková, 16. května 1917 syn Jaroslav Staněk.\n\nVojenskou prezenční službu vykonal roku 1915 nadvakrát: od 1. února do 28. února a potom od 15. července do 12. října. V roce 1917 se postupně podrobil lektorským zkouškám z francouzštiny 19. května a z angličtiny 21. května a zkoušce z těsnopisu (Gabelsberger) 25. května.\n\nTřídním učitelem u maturitní třídy byl roku 1914. Jeho žáky byli mj. Františka Franklová-Hullerová, Jaromír Sekera. S výukou na tomto gymnáziu skončil roku 1920. V roce 1930 napsal vzpomínku na výuku v Přerově do Památníku 1870–1930 Gymnázia Jakuba Škody a v témže Památníku na straně 76 vzpomínal na Josefa Staňka, když byl za války v rakouských zákopech, žák Antonín Horák.\n\nDne 1. září 1920 byl přikázán službou, jako profesor ad pers. na gymnasiu v Přerově, Mužskému učitelskému ústavu v Brně. Od téhož data do 8. 3. 1939 vyučoval jako externista českou a světovou literaturu na Státní hudební a dramatické konzervatoři v Brně (nyní Konzervatoř Brno). \n\nO rok později, 1. září 1921, se stal definitivním profesorem učitelského ústavu. Zde pak učil v období let 1920–1941 a znovu 1945–1947, mj. s učiteli Arnoštem Cahou, Janem Uhrem, Josefem Černíkem nebo Františkem Višinkou (ředitelem). Dne 18. února 1921 se mu narodila dcera Libuše Trnkalová Staňková. \n\n15 let zde byl třídním učitelem: mezi jeho maturitními žáky byli např. Antonín Holomek, Arnošt Hapala, Augustin Řezanina, Bohumil Sláma, Bohuslav Hrudička, Ferdinand Kratochvil, František Neužil, Jan Šmarda, Jaromír Tejkal, Jaroslav Kux, Jaroslav Sojka, Karel Sochor, Ladislav Bartoš, Leopold Kunc, Oldřich Audy, Oldřich Břeněk, Svatopluk Boleloucký, Zdeněk Tesařík. Učil také Karla Högera. Od 1. července 1935 se stal zatímním správcem ústavu a 1. července 1936 byl jmenován ředitelem Státního československého mužského učitelského ústavu v Brně.6. března 1939, v předvečer narozenin prezidenta Masaryka, hlásal neohroženě Masarykovy ideje na veřejných schůzích a povzbuzoval malověrné spoluobčany. Při přednášce v sokolovně v Židenicích byl raněn mrtvicí a vyřazen na půl roku z veřejné a učitelské činnosti. Když se po uzdravení navrátil do školní služby začátkem školního roku 1939/1940, aby v době okupace dále obezřetně vedl správu svěřeného ústavu, byl 19. června 1941 jako nespolehlivý poslán do nucené výslužby. \n\nPo válce byl reaktivován a 16. prosince 1946 byl opět pověřen funkcí ředitele ústavu. Zemřel 7. července 1947. Nad rakví se rozloučili se zesnulým: za profesorský sbor ústavu profesor Josef Růžička, za Moravské kolo spisovatelů docent PhDr Vladimír Stupka, za profesorský sbor gymnázia v Přerově profesor Antonín Koutný, za brněnskou státní hudební a dramatickou konzervatoř bývalý ředitel a hudební skladatel profesor Jan Kunc, za bývalé žáky osvětový inspektor Josef Zejda a za žactvo ústavu žák Milan Motyčka.\n\nRoku 1914 se spolu s Karlem Haukem ujali redakce \"Přerovského Obzoru\". Při něm vydávali též drobné knižní publikace. První edice „\"Knihovnička Přerovského obzoru\"“ (1914–1919) přinesla např. Staňkovu přednášku \"Jiří Sumín\".\n\nByl aktivním členem Moravského kola spisovatelů (MKS): jednatelem (1925, 1927), jeho předsedou (1930–1936), spolubudovatelem jeho vydavatelského Družstva MKS (předsedou 1930–1936). Redigoval časopis \"Kolo\" vydávaný MKS (r. 1930 s Josefem Ciprem). Pravidelně se jako porotce účastnil udělování Moravské zemské literární dotace básníkům a spisovatelům, např. roku 1932 spolu s Arnem Novákem a Čestmírem Jeřábkem rozdělili 15 000 Kč mezi Ondřeje Přikryla, Pavla Finka, Františka Götze a Zdeňka Vavříka.\n\nVe vydavatelském družstvu „Dědictví Havlíčkovo“ v Brně vedl knižnice: Nový názor (1923–1924), Knihovna středoškolské četby (1928–1932) s Františkem Pulcem a Stanislavem Sahánkem a Knihovna středoškolské četby německé (1929–1939). Přispíval do novin a časopisů, jako byly: \"Česká osvěta\" (1924–1925), \"Hlasy z Hané\" (1922–1923), \"Jihočeský přehled\" (1928), \"Kolo\" (1930–1936), \"Lidové noviny\" (1920–1944), \"Listy filologické\" (1918), \"Literární kruh\" (1935), \"Niva\" (1921), \"Pískle v trní\" (1929), \"Vlastivěda střední a severní Moravy\" (1934–1935).\n\nPůsobil v Komenského vyšší škole lidové v Brně. Zde r. 1925 přednášel v cyklu „Náboženská myšlenka v české literatuře“; r. 1926 v 15. cyklu „Sociální otázka v české literatuře“; r. 1927 ve 12. cyklu stejného názvu; r. 1928 ve 4. cyklu „Dějiny literatury české střední doby“ a r. 1929 ve 3. cyklu „Dějiny literatury české střední doby. Díl II.“ Přednášel v Českém rozhlase Brno. Např. v letech 1933–1934, v cyklu Knižní novinky z české literatury, přednášel o pracích Karla Elgarta Sokola, Ondřeje Přikryla, Čeňka Kramoliše, Jana Herbena, Raimunda Habřiny, A. C. Nora, V. K. Jeřábka, Františka Horečky, Petra Bezruče, Jana Bárty, Fráni Kopečka a Josefa Koudeláka. \n\nByl členem astronomické společnosti v Praze a jiných kulturních společností. Politicky se angažoval v letech 1945–1947 v Československé straně národně socialistické.\n\n\n\n\n\nJosef Staněk psal v časopisech (viz výše) o: A. C. Norovi, Antonínu Matulovi, Antonínu Sovovi, Arne Novákovi, Čeňku Kramolišovi, Emilu Dvořákovi, Eugenu Stoklasovi, Fráňu Kopečkovi, Františku Červínkovi Františku Horečkovi, Františku Kožíkovi, Františku Neužilovi, Františku Obrtelovi, Františku Sekaninovi, Františku Trávníčkovi Gabriele Preissové, Josefovi Františku Karasovi, Josefovi Svatopluku Macharovi, Janovi Vojtěchu Sedlákovi, Janu Bártovi, Janu Herbenovi, Jindřichu Spáčilovi, Jiřímu Sumínovi, Josefu Ciprovi, Josefu Černochovi, Josefu Doležalovi, Josefu Holému, Josefu Kalusovi, Josefu Koudelákovi, Josefu Merhautovi, Josefu Uhrovi, Karlovi Elgartu-Sokolovi, Karlu Křenovi, Miroslavovi Bedřichu Böhnelovi, Miladě Matulové, Miloši Jirkovi, Ondřeji Přikrylovi, Otokaru Březinovi, Otýnu Břeňkovi, Pavlu Finkovi, Petru Bezručovi, Prokopovi Miroslavu Haškovcovi Stanislavu Cyliakovi, Stanislavu Kovandovi, Svatopluku Čechovi, Viktoru Dykovi Viktorovi Kamilu Jeřábkovi, Vladimíru Mazálkovi, Vojtěchu Martínkovi, Waldemaru Ethenovi a Zdeňku Bárovi.\n\n\n\n"}
{"id": "1480798", "url": "https://cs.wikipedia.org/wiki?curid=1480798", "title": "Tokonoma", "text": "Tokonoma\n\nTokonoma (nebo jen \"toko-no-ma\" ) nebo jednoduše toko (床), je zapuštěný výklenek ve stěně přijímací místnosti v japonském stylu, kde se vystavují aranžované květiny i umělecké předměty, například malby a keramiky. Nepoužívané předměty se v přijímací místnosti neskladují, takže \"tokonoma\" je ústředním bodem interiéru. Nachází se téměř v každém japonském domě, zejména na venkově, a jeho podoba závisí na jednotlivých buddhistických školách.\n\nVzhled tohoto architektonického prvku, který vznikl v období Kamakura (1192–1333), se vyvinul ze soukromého oltáře (\"bucudan\") v domech zenových buddhistických kněží. Bucudan byl výklenek s úzkým dřevěným stolem, s kadidlovým hořákem, votivními svíčkami a květinovými nádobami umístěnými před buddhistickým svitkem pověšeným na zdi. Ve své adaptaci na japonský dům se používá výhradně pro vystavování uměleckých předmětů.\n\nBucudan, někdy hláskováno butudan (仏 壇, doslovně „buddhistický oltář“), je domácí svatyně, běžná v chrámech a domovech v japonských buddhistických kulturách. Bucudan je buď určitý, často ozdobený podstavec, nebo prostě dřevěná skříňka, někdy opatřená dveřmi, které uzavírají a chrání posvátný gohonzon nebo náboženskou ikonu, typicky sochu či obraz Buddhy nebo bódhisattvy, nebo kaligrafické svitky s mandalou.\n\n\n"}
{"id": "1480799", "url": "https://cs.wikipedia.org/wiki?curid=1480799", "title": "Josef Zlamal", "text": "Josef Zlamal\n\nJosef Zlamal (* 7. prosince 1983 Šternberk) je český výtvarník.\n\nJosef Zlamal pochází z výtvarnické rodiny, známými výtvarníky byli už jeho děd Wilhelm Zlamal a otec Petr Zlamal. Matka Blanka Zlamalová je architektka a Josef s ní později opakovaně spolupracoval na projektech realizovaných v architektuře.\n\nAbsolvoval rakouskou sekci šternberského gymnázia. Poté studoval jeden rok na Univerzitě Karlově v Praze, obor translatologie, a dva roky na Akademii výtvarných umění v Brémách.\n\nOd roku 2012 navázal intenzivní spolupráci se sochařem Richardem Štiplem. Společně pak vystavovali například v evropských metropolích Paříži, Basileji, Madridu či také v Ciudad de México, Miami a Pekingu. Výrazným milníkem se v roce 2015 stala prezentace jeho děl na Art from the Heart v Šanghaji. Od roku 2016 působí převážně ve Švýcarsku, v Curychu a Churu, ačkoli má zázemí také v Londýně a Praze. Na francouzském výtvarném veletrhu Drawing Now Paris 2018 byla jeho tvorba vyhlášena objevem roku.\n\nJosef Zlamal tvoří zejména pomocí ručního papíru, dřeva a inkoustu.\n\n"}
{"id": "1480801", "url": "https://cs.wikipedia.org/wiki?curid=1480801", "title": "Berserker (album, Amon Amarth)", "text": "Berserker (album, Amon Amarth)\n\nBerserker je jedenácté studiové album švédské death metalové skupiny Amon Amarth, jež bylo vydáno 3. května 2019.\n\nKe skladbě Raven´s Flight vydala kapela videoklip, ve kterém se objevuje udatný obří berserker bojující v bitvě u Stamford Bridge. V klipu je objevuje také Valhalla. Na tento klip navazuje videoklip ke skladbě Crack the Sky, ve kterém se tento bojovník přemístí z mostu přímo na koncert kapely a zde bojuje s protivníky, které svou zuřivostí porazí. Kapela dále v klipu zobrazuje a v písní zmiňuje Thóra a jeho kladivo Mjöllni.\n\n\n"}
{"id": "1480803", "url": "https://cs.wikipedia.org/wiki?curid=1480803", "title": "Hamura", "text": "Hamura\n\nHamura () je město v prefektuře Tokio v Japonsku. K roku 2018 v ní žilo přes pětapadesát tisíc obyvatel. \n\nHamura leží západně od Tokia, jižně od Óme a severně od Hačiódži. Protéká přes ni od severozápadu k jihozápadu řeka Tama, přítok Tokijského zálivu.\n\nPřes Hamuru prochází železniční trať Tačikawa – Okutama, na které provozuje vlaky Východojaponská železniční společnost.\n\nJako město vznikla Hamura 1. listopadu 1991. \n"}
{"id": "1480808", "url": "https://cs.wikipedia.org/wiki?curid=1480808", "title": "Askar Mamin", "text": "Askar Mamin\n\nAskar Uzakbajuly Mamin (; 23. října 1965, Astana) je současný ministerský předseda Kazachstánu. Do funkce byl jmenován 25. února 2019 prezidentem Nursultanem Nazarbajevem. Ve funkci nahradil Bakytžana Sagintajeva.\n"}
{"id": "1480814", "url": "https://cs.wikipedia.org/wiki?curid=1480814", "title": "Alsógagy", "text": "Alsógagy\n\nAlsógagy (vyslovováno [alšógaď], ) je malá vesnička v Maďarsku v župě Borsod-Abaúj-Zemplén, spadající pod okres Encs. Nachází se asi 13 km severozápadně od Encse. V roce 2015 zde žilo 87 obyvatel, jež dle údajů z roku 2001 tvořili 87,5 % Maďaři a 12,5 % Romové.\n\nSousedními vesnicemi jsou Baktakék, Felsőgagy a Gagyapáti.\n\n"}
{"id": "1480816", "url": "https://cs.wikipedia.org/wiki?curid=1480816", "title": "Felsőgagy", "text": "Felsőgagy\n\nFelsőgagy (vyslovováno [felšégaď], ) je malá vesnička v Maďarsku v župě Borsod-Abaúj-Zemplén, spadající pod okres Encs. Nachází se asi 15 km severozápadně od Encse. V roce 2015 zde žilo 216 obyvatel, jež dle údajů z roku 2001 tvořili 62 % Maďaři a 38 % Romové.\n\nSousedními vesnicemi jsou Alsógagy, Csenyéte, Gagyvendégi a Krasznokvajda.\n\n"}
{"id": "1480818", "url": "https://cs.wikipedia.org/wiki?curid=1480818", "title": "Mayr-Melnhofové", "text": "Mayr-Melnhofové\n\nMayrové z Melnhofu, či \"Mayr-Melnhofové\" (německy \"Mayr-Melnhof\") je rakouská podnikatelská rodina, která v 19. století získala značné jmění ze svého podnikání v oblastech ocelářství a hutnictví a později také v oblasti lesnictví, kde vlastní největší závody v Rakousku, především ve Štýrsku.\n\nRodina je dodnes většinovým vlastníkem koncernu Mayr-Melnhof Karton AG, jehož roční obrat činí přes 2 miliardy euro. Dále vlastní také dřevozpracovatelský podnik Mayr-Melnhof Holz Holding, \"Mayr von Melnhof'sche Holzhandlung\" v Salcburku a má také další aktivity.\n\n"}
{"id": "1480821", "url": "https://cs.wikipedia.org/wiki?curid=1480821", "title": "Středoafrický frank", "text": "Středoafrický frank\n\nFrank BEAC/CFA (kód ISO 4217 je XAF) je měna šesti států ve střední Africe (viz i frank CFA). Zkratka BEAC znamená \"Banque des États de l'Afrique Centrale\" (\"Banka států střední Afriky\") - to je centrální banka, která ho vydává - a zkratka CFA v této souvislosti znamená \"Coopération financière en Afrique centrale\" (\"finanční spolupráce ve střední Africe\").\n\nBanque des États de l'Afrique Centrale sídlí v Yaoundé v Kamerunu a je centrální bankou pro 6 států Středoafrického měnového a hospodářského společenství (CEMAC - Communauté économique et monétaire de l'Afrique Centrale):\n"}
{"id": "1480825", "url": "https://cs.wikipedia.org/wiki?curid=1480825", "title": "Felsőpakony", "text": "Felsőpakony\n\nFelsőpakony (vyslovováno [felšépakoň]) je velká obec v Maďarsku v župě Pest, spadající pod okres Gyál. Nachází se asi 3 km severovýchodně od Ócsi a 5 km jihovýchodně od Budapešti. V roce 2015 zde žilo 3 359 obyvatel. Dle údajů z roku 2011 je tvoří 83 % Maďaři, 0,8 % Němci, 0,5 % Rumuni a 0,4 % Romové. Název Felsőpakony znamená \"horní Pakony\". Přívlastek \"felső\" (horní) jej odlišuje od \"Alsópakony\" (dolní Pakony), což je čtvrť města Ócsa.\n\nBlízko obce procházejí dvě dálnice, které se u blízkého Gyálu střetávají; Budapešťský okruh M0 a dálnice M5. Všechny sousední obce, Gyál, Ócsa, Üllő a Vecsés mají status města a spolu s blízkými obcemi Alsónémedi a Taksony jsou jedinými obcemi, které sousedí se čtyřmi městy zároveň.\n\n"}
{"id": "1480826", "url": "https://cs.wikipedia.org/wiki?curid=1480826", "title": "Waldviertler Hoftheater", "text": "Waldviertler Hoftheater\n\nWaldviertler Hoftheater, je nejsevernější divadlo v Rakousku. Existuje od roku 1986 a nachází se v blízkosti hranic s Českou republikou v obci Pürbach poblíž města Schrems ve Waldviertelu. Vzniklo přeměnou starého (1886) dvora tamějšího starosty. Zakládajícím členem byl také televizní herec Wolfgang Böck (Trautmann). Režisérem byl Harald Gugenberger (1953-2015). Divadlo každoročně navštíví asi 13 000 až 15 000 diváků z regionu a zbytku Rakouska. Po zimní opravě v roce 2001 se v něm hraje celoročně. Po smrti svého zakladatele Haralda Gugenbergera v roce 2015 pokračuje ve vedení divadla jeho syn Moritz Hierländer.\n\nKromě jeviště s osvětlením a dobrým hudebně-technickým zázemím má divadlo hlediště pro 178 diváků, divadelní kavárnu, bar se šampaňským a prostor, ve kterém mohou umělci z regionu Waldviertel vystavovat svá díla.\n\nDivadelní program má rozsah od klasických dramat a moderních her až po kabaret a hudební produkci. V roce 2009 se hrála díla: \"Don Camillo a Peppone\" od Joan Toma, \"Alpenkönig und der Menschenfeind\" od Ferdinanda Raimunda, \"Tonspurpiraten\" od Uli Boettcher a Bernda Kohlhepp, \"Deník Anne Frankové\" sestavený Magdalenou Hirschal, \"Der Gott des Geschmelzes\" od Yasminy Rezy a \"Kdo zachrání svět.\"\n\nVrchol Nebelsteinu u Harmanschlagu vytvořil kulisu pro hru Felixe Mitterera \"Munde\". Dílo mělo premiéru v roce 1990 na hoře Hohe Munde v Tyrolsku.\n\nV roce 2008 vznikla nová pobočka dvorního divadla z kina pro němý film ve Waldviertel. Jedná se o staré kino na hlavním náměstí tržního města Vitis. Zde se dává klasika němého filmu jako \"Der Golem\", \"Nosferatu\" nebo \"Der General\" (1926). Filmy jsou doprovázeny, stejně jako v době němého filmu, živou hudbou.\n\n"}
{"id": "1480827", "url": "https://cs.wikipedia.org/wiki?curid=1480827", "title": "Dlouhá (Prachatice)", "text": "Dlouhá (Prachatice)\n\nUlice vznikala již při zakládání města na konci 13. století a její poloha a historie je spojena s navazující Horní ulicí,která vedla po obvodu města od bývalé Horní brány (též Pasovské brány) podél městského opevnění k jižnímu prachatickému parkánu. Situace v místě dnešní ulice je zachycena na mapách druhého vojenského mapování, které byly dokončeny v roce 1852 a na mapách třetího vojenského mapováníTakto ulici zachycuje též plán Prachatic z roku 1837.Vyznačena je i na mapách vymezujících prachatickou městskou památkovou rezervaci.\n\nUlice byla pojmenována zřejmě z důvodu, že šlo o nejdelší ulici v Prachaticích. Berním rejstříku z roku 1590 uvádí jako název ulice – Dlouhá ulice. Ulice vedoucí u severního parkánu vzhledem k poloze získala jméno Horní, takže uvedená ulice v 18. století byla přejmenována na Dolní. V Setkat se můžeme též s německým ekvivalentem die untere Gasse. S názvem Hintere Gasse (Zadní ulice) se můžeme setkat v plánu města z roku 1837. Označení ulice z roku 1894 označuje ulici jako Langegasse. Po roce 1918 se používal český název Dlouhá ulice. Po obsazení Prachatic v roce 1938 se vrací německý název a po roce 1945 se znovu ustaluje český název Dlouhá ulice.\n\nDlouhá ulice v Prachaticích tvoří významnou součást uliční sítě městské památkové rezervace.Je hmotným dokladem středověké zástavby Prachatic, kdy její domy přiléhaly k městskému opevnění. Archivními dokumenty je prokázáno, že původně název Horní nesla i část Dlouhé ulice. Od roku 1981 tvoří spolu s Horní ulicí také západní a jihozápadní hranici Městské památkové rezervace Prachatice.Archivní výzkum v kontextu historie centra městaa stavebně historický průzkum ukazují vývoj historického jádra od 15. do 20. století. V ulici se dochovaly domy, jejichž fasády jsou zdobeny nejvýznamnějšími renesančními freskami a sgrafity ve městě, např. čp. 32.Významným dokladem o urbanistickém vývoji města je návaznost Dlouhé ulice na domy v Husově ulici, jejichž zadní trakty jsou do Dlouhé ulice obráceny. Významnou informací o životě ve městě je i vývoj českého a německého názvu ulice v národnostně smíšených Prachaticích. Dějiny ulice a jejích domů jsou též příspěvkem k dějinám Prachatic a jejich místopisu.23 domů v Dlouhé ulici (z 24) je zapsáno v Ústředním seznamu kulturních památek.\n\nV Dlouhé ulici jsou evidovány tyto nemovité kulturní památkyzapsané v Ústředním seznamu kulturních památek:\n\n\n"}
{"id": "1480832", "url": "https://cs.wikipedia.org/wiki?curid=1480832", "title": "Ralph Steiner", "text": "Ralph Steiner\n\nRalph Steiner (8. února 1899 - 13. července 1986) byl americký fotograf, dokumentarista a klíčová postava v oblasti avantgardního filmu ve 30. letech 20. století. \n\nNarodil se v Clevelandu a studoval chemii na Dartmouth College. V roce 1921 vstoupil do Clarence H. White School of Modern Photography. White pomohl Steinerovi najít si práci ve společnosti Manhattan Photogravure Company, při které fotografoval fotogravurní desky scén z filmu \"Nanuk, člověk primitivní\" Roberta Flahertyho. Nedlouho poté začala Steinerova práce fotografa na volné noze v New Yorku, převážně v reklamě a v časopisech typu \"Ladies' Home Journal\". Díky povzbuzení spolužáka Paula Stranda se kolem roku 1927 připojil k levicové \"Filmové a fotografické lize\". Měl také vliv na fotografii Walkera Evanse, kterému poskytl vedení, technickou pomoc a jednu ze svých fotografických kamer. \n\nSteinerovy fotografie jsou pozoruhodné svými zvláštními úhly pohledu, abstrakcí a někdy svým bizarním tématem. Snímek z roku 1944 \"Gypsy Rose Lee and Her Girls\" je občas zaměňován s rukopisem reportážního fotografa Weegeeho. \n\n"}
{"id": "1480833", "url": "https://cs.wikipedia.org/wiki?curid=1480833", "title": "Dálnice M43 (Maďarsko)", "text": "Dálnice M43 (Maďarsko)\n\nDálnice M43 () je dálnice v Maďarsku, spojující město Szeged s rumunským městem Nădlac a rumunskou dálnicí A1. Je dlouhá 57,7 km, její výstavba a propojení s rumunskou dálnicí byly dokončeny v roce 2015\n\nDálnice vychází z dálnice M5 u obce Szatymaz. Dále dálnice vede kolem města Szeged, města Sándorfalva a městysu Algyő. Dálnice díky mostu Móra Ferenc híd překonává řeku Tiszu a pokračuje kolem obce Maroslele, u níž je i výjezd na město Hódmezővásárhely. Potom dálnice prochází kolem obcí Óföldeák, Földeák, města Makó, Királyhegyes, Kövegy a u města Csanádpalota se propojuje s rumunskou dálnicí A1.\n"}
{"id": "1480843", "url": "https://cs.wikipedia.org/wiki?curid=1480843", "title": "Dálnice M2 (Maďarsko)", "text": "Dálnice M2 (Maďarsko)\n\nDálnice M2 je rychlostní silnice v Maďarsku, spojující Budapešť s městem Vác. Vychází z budapešťského městského obchvatu M0. V budoucnosti má pokračovat až k obci Hont a dále procházet do Slovenska u Šah. Zatím je v provozu 30 km dálnice, je však dokončena stavba pouze dvou pruhů na polovičním profilu; druhý profil zatím zcela chybí.\n"}
{"id": "1480844", "url": "https://cs.wikipedia.org/wiki?curid=1480844", "title": "Vdovy (film, 2018)", "text": "Vdovy (film, 2018)\n\nVdovy (v anglickém originále Widows) je film z roku 2018 režírovaný Stevem McQueenem podle scénáře McQueena a Gillian Flynn. Je založen na britském stejnojmenném televizním seriálu z roku 1983. Děj, se odehrává v Chicagu, sleduje skupinu žen, které se pokoušejí o loupež, aby mohly splatit dluh kriminálnímu šéfovi poté, co jsou jejich zločinní manželé zabiti při loupeži. \n\nBritsko-americká koprodukce. Obsazení: Viola Davis, Michelle Rodriguez, Elizabeth Debicki, Cynthia Erivo, Colin Farrell, Brian Tyree Henry, Daniel Kaluuya, Jacki Weaver, Carrie Coon, Robert Duvall, a Liam Neeson. \nFilm \"Vdovy\" měl premiéru na mezinárodním filmovém festivalu v Torontu 8. září 2018 a byly uveden v kinech ve Spojeném království 6. listopadu 2018. Ve Spojených státech jej uvedla 16. listopadu společnost 20th Century Fox. Film získal 76 milionů dolarů po celém světě a obdržel ocenění za režii, scénář a výkony (zejména Davis, Debicki a Kaluuya), přičemž kritici si ho připsali za míchání „dramatických témat s popcornovým vzrušením\". Film získal několik nominací, mezi nimi jednu pro Violu Davis, která byla nominována na cenu BAFTA za nejlepší herečku v hlavní roli.\n"}
{"id": "1480845", "url": "https://cs.wikipedia.org/wiki?curid=1480845", "title": "Rostislav Košťál", "text": "Rostislav Košťál\n\nRostislav Košťál (narozen 3. června 1943 v Brně) je český stavební inženýr, který je ale známý především jako amatérský fotograf. Byl členem fotografických skupin Epos a Setkání.\n\nVystudoval stavební inženýrství v Brně. Během studia navštěvoval brněnskou Lidovou školu umění Jaroslava Kvapila, kde fotografický obor vedl prof. Karel Otto Hrubý. Zde se setkal s Jiřím Horákem, Františkem Maršálkem a Petrem Sikulou, se kterými v roce 1967 vytvořili fotografickou skupinu Epos.\n\nKoncem šedesátých let se seznámil s mladými herci z JAMU, kteří záhy založili Divadlo Husa na provázku. Jsou to právě oni, kdo pomáhali Košťálovi vytvářet jeho fotografie inscenované v krajině. Košťál pak fotografoval řadu jejich představení.\n\nPo ukončení absolvování stavební fakulty se přihlásil ke studiu fotografie na FAMU. To ale nedokončil. Začátkem 70. let se pokusil o start profesionální kariéry, ale z kádrových důvodů nebyl přijat do Svazu výtvarných umělců.\n\nV roce 1976 byl jedním ze zakládajících členů různorodé skupiny Setkání.\n\n\n\n"}
{"id": "1480846", "url": "https://cs.wikipedia.org/wiki?curid=1480846", "title": "Vypnutí Wikipedií 21. března 2019", "text": "Vypnutí Wikipedií 21. března 2019\n\nDne 21. března 2019 došlo k vypnutí (tzv. blackoutu) některých jazykových verzí internetové encyklopedie Wikipedie na protest proti připravované evropské směrnici o autorském právu na jednotném digitálním trhu, o níž se parlamentní plénum chystalo hlasovat před koncem března 2019. Konkrétně se tohoto protestu zúčastnily česká, slovenská, německá a dánská Wikipedie.\n\nJiné jazykové verze, italská, portugalská, španělská nebo polská, zvolily podobný styl protestu již v červenci 2018, před tehdy očekávaným hlasováním o směrnici v Evropském parlamentu. Dne 25. března 2019 byla na protest vypnuta italská, galicijská, asturská a katalánská verze Wikipedie.\n\nV pondělí 18. března 2019 se komunita české Wikipedie dohodla na jednodenním vypnutí české Wikipedie v souvislosti s novou reformou autorského práva Evropské unie. Hlasování se zúčastnilo celkem 61 wikipedistů, z toho 8 wikipedistů hlasovalo proti protestu. Komunitě české Wikipedie se nelíbily především články 11 a 13, které byly součástí směrnice o autorském právu na jednotném digitálním trhu. „Wikipedie tak bude hůře přebírat obsah od ostatních, tvorba nového obsahu se proto značně ztíží. To považujeme za velký problém pro budoucí rozvoj i samotnou existenci Wikipedie,“ sdělil Vojtěch Dostál, předseda spolku Wikimedia Česká republika. Nekomerční internetové projekty typu Wikipedie byly sice z pravidel obsažených v článku 13 vyňaty, přesto se Nadace Wikimedia obávala nepřímých dopadů na činnost přispěvatelů. Nadace zároveň některé aspekty reformy ocenila, např. zaručení, že vůči originálním reprodukcím veřejně dostupných děl nebudou uplatňována žádná nová práva.\n\nČeská Wikipedie byla vypnuta 21. března 2019 na 24 hodin od půlnoci do půlnoci místního středoevropského času. Obsah stránek byl začerněn a přes něj se zobrazovala informace o důvodech vypnutí spolu s výzvou čtenářům, aby oslovili své europoslance. Jednalo se o historicky první vypnutí české Wikipedie. „Víme, že to je pro čtenáře nepříjemné, ale něco mnohem horšího může být realitou v případě, že uvedená směrnice bude v předložené podobě schválena a začne platit,“ uvedl Vojtěch Dostál.\n\nKomentátor serveru \"Info.cz\" Adam Kotrbatý publikoval na webech vydavatelského domu Czech News Center \"Info.cz\", \"Reflex.cz\", \"E15.cz\" a \"Blesk.cz\" komentář kritizující údajné „pokrytectví a hlad po penězích“ samotné Wikipedie ve sporu o předmětnou směrnici. Dokládal mimo jiné, že Nadace Wikimedia obdržela v průběhu předchozích 10 let od společnosti Google finanční příspěvky v celkové hodnotě asi 7,5 milionu amerických dolarů (v přepočtu asi 170 milionů korun), z nich naposledy 3,1 milionu v lednu 2019. Tím zdůvodnil svůj názor, že Wikipedie nevystupuje v záležitosti nezávisle, nýbrž ve vleku svých finančních zájmů. Dále prohlásil, že směrnice se Wikipedie přímo nedotkne, a dle něj nehrozí žádná cenzura ani preventivní mazání obsahu. Podle Kotrbatého by právě směrnice měla „mimo jiné pomoci vydavatelům k férovějšímu postavení při jednáních s duopolem technologických gigantů Googlu a Facebooku.“ Naopak zpravodajské články pojednávající o chystaném protestu, které byly původně 18. března 2019 publikovány na některých ze serverů Czech News Center, byly později již nedostupné. Např. článek „Česká Wikipedie se už ve čtvrtek vypne! Bojí se zhoršení kvality“ na \"Blesk.cz\" nebo článek „Česká Wikipedie protestuje proti reformě autorského práva. Ve čtvrtek nebude fungovat“ na \"E15.cz\".\n\nNěmecká Wikipedie na nesouhlas se směrnicí upozornila již v září 2018 zobrazováním varovného banneru. Hlasování o vypnutí německé verze v březnu 2019 se zúčastnilo celkem 233 editorů.\n"}
{"id": "1480849", "url": "https://cs.wikipedia.org/wiki?curid=1480849", "title": "Hlad (film, 2008)", "text": "Hlad (film, 2008)\n\nHlad ( \"Hunger\") je irsko-britský historický dramatický film z roku 2008 režiséra Steva McQueena s Michaelem Fassbenderem, Liamem Cunninghamem a Liamem McMahonem v hlavních rolích. Zobrazuje irskou protestní hladovku v roce 1981. Film napsali Enda Walsh a McQueen. \n\n\"Hlad\" měl premiéru na filmovém festivalu v Cannes v roce 2008 a vyhrál prestižní cenu Caméra d'Or pro začínající tvůrce. Dále vyhrál Sydney Film Prize na filmovém festivalu v Sydney, Grand Prix belgického syndikátu kritiků Cinema, nejlepší film z večera Standard britské filmové ceny a získal dvě nominace na cenu BAFTA, jednu z nich vyhrál. Film byl také nominován na osm ocenění na IFTA v roce 2009 a na této události vyhrál šest. \n\nV hlavní roli vystupuje Fassbender jako Bobby Sands, dobrovolník z prozatímní irské republikánské armády (IRA) a zastupitel, který vedl druhou IRA hladovku a účastnil se protestu bez mytí (vedl jej Brendan „tmavý“ Hughes ) ve kterém se irští republikánští vězni pokusili znovu získat politický status poté, co byl zrušen britskou vládou v roce 1976. Nastiňuje události ve věznici Maze v období vedoucím k hladovce a jejím následkům.\n"}
{"id": "1480850", "url": "https://cs.wikipedia.org/wiki?curid=1480850", "title": "Stud (film, 2011)", "text": "Stud (film, 2011)\n\nStud je britský dramatický film z roku 2011 režiséra a spoluscenáristy Steva McQueena, v němž hrají Michael Fassbender a Carey Mulligan jako dospělí sourozenci. Film byl spoluprodukován Film4 a See-Saw films. Explicitní scény filmu odrážející sexuální závislost protagonisty vedly k hodnocení NC-17\n\n \n"}
{"id": "1480851", "url": "https://cs.wikipedia.org/wiki?curid=1480851", "title": "Dvorní divadlo manželů Černínových", "text": "Dvorní divadlo manželů Černínových\n\nDvorní divadlo manželů Petry a Zdeňka Černínových vzniklo v roce 2011 jako letní divadlo pro Lednicko-valtický areál s myšlenkou oživit zdejší prostory a propojit kulturně-historický odkaz místa se současným živým uměním. Založil ho herec, dramaturg a divadelní režisér Zdeněk Černín. Šlo o cílenou snahu přinést do českých, ale především jihomoravských divadelních vod kvalitu, která v záplavě různých projektů chybí.\n\nPro každou konkrétní hru se hledá vždy ten nejvhodnější prostor v rámci Lednicko-valtického areálu. Domácí scénou je dvůr chalupy zakladatele divadla Zdeňka Černína v Hlohovci, Chalupky 110. Dalším prostorem je terasa Čestného nádvoří Státního zámku Lednice a při nepříznivém počasí Rytířský sál. Nejnovější scénou jsou prostory historického domu U Tří knížat v Brně na ulici Jánská 12.\n\nPrvní sezonu divadlo odehrálo na dvorku chalupy zakladatele divadla v Hlohovci a repertoár tvořila jediná hra. Další čtveřice her se již hrála nejen v Hlohovci, ale i na terase či v Rytířském sále lednického zámku i ve Valtickém Podzemí. Pravidelný provoz kulturního fenoménu Břeclavska, Dvorního divadla, začíná vždy úderem letních prázdnin. Po získání třetí scény v historickéu domu U Tří knížat v Brně se hraje již od března.\n\n\nDvorní divadlo manželů Černínových \n\n"}
{"id": "1480856", "url": "https://cs.wikipedia.org/wiki?curid=1480856", "title": "Francis Bruguière", "text": "Francis Bruguière\n\nFrancis Joseph Bruguière (15. října 1879 – 8. května 1945) byl americký fotograf.\n\nFrancis Bruguière se narodil v San Franciscu v Kalifornii Emile Antoine Bruguièrovi (1849–1900) a Josephině Frederikke (Sather) Bruguièrové (1845–1915). Byl nejmladším ze čtyř synů narozených v bohaté rodině bankéře a vzdělával se u soukromých učitelů. Jeho bratři byli malíř a lékař Peder Sather Bruguière (1874–1967), Emile Antoine Bruguiere junior (1877–1935) a Louis Sather Bruguière (1882–1954), který si vzal bohatou dědičku Margaret Post Van Alenovou. Byl také vnukem bankéře Pedera Sathera. Jeho matka zemřela v roce 1915 potopením britského námořního parníku SS Arabic německou ponorkou.\n\nV roce 1905, když studoval malbu v Evropě, se Bruguière seznámil s fotografem a promotérem moderního umění Alfredem Stieglitzem (který ho přijal jako člena spolku Fotosecese) a založil studio v San Francisku, pořizoval piktorialistické snímky města po zemětřesení a požáru; některé z nich byly v roce 1918 reprodukovány v knize \"San Francisco\". Byl kurátorem fotografické výstavy v 1915 Panama-Kalifornie expozice v San Diegu, a devět jeho fotografií bylo v knížce \"Evanescent City\" (1916) od George Sterlinga. \n\nV roce 1918 po úpadku rodinného bohatství se odstěhoval do New Yorku město kde se živil fotografováním pro \"Vanity Fair\", \"Vogue\" a \"Harper's Bazaar\". Brzy byl jmenován oficiálním fotografem New York Theatre Guild. V této funkci fotografoval britskou divadelní herečku Rosalinde Fullerovou, která debutovala v \"What's in a Name?\" (1920) a stala se jeho celoživotní partnerkou.\n\nBěhem svého života Bruguière experimentoval s vícenásobnou expozicí, solarizací (několik let před Man Rayem), abstrakty, fotogramy a citlivostí komerčně dostupných filmů na světlo různých vlnových délek. Až do jeho samostatné výstavy v Art Centru v New Yorku v roce 1927, svojí práci ukazoval pouze přátelům. \n\nV roce 1927 se odstěhovali do Londýna, kde byl spolutvůrcem prvního britského abstraktního filmu \"Light Rhythms\" s Oswellem Blakestonem. Dlouho se myslelo, že se film ztratil, ale byl obnoven. Během druhé světové války se vrátil k malbě.\n\n\n"}
{"id": "1480859", "url": "https://cs.wikipedia.org/wiki?curid=1480859", "title": "Müller a Kapsa", "text": "Müller a Kapsa\n\nMüller & Kapsa byla stavební společnost, která patřila v první polovině 20. století k největším stavebním společnostem v Čechách.\n\nSpolečnost založili v Plzni roku 1890 stavební inženýři Antonín Müller (1852–1927) a Vojtěch Kapsa (1855–1915). Její oficiální název zněl „\"Úřed. aut. stav. inženýři Müller & Kapsa, podnikatelé staveb v Plzni\"“. Společnost se specializovala na železobetonové konstrukce a zpočátku působila hlavně v Plzni a okolí. \n\nV roce 1904 získala možnost podílet se na stavbě Riegrova nábřeží v Praze a její působnost se tak podstatně rozšířila. Byla zde založena sesterská společnost „\"Úřed. aut. stav. Inženýři Kapsa & Müller, podnikatelé staveb v Praze\"“. \n\nRoku 1915 Vojtěch Kapsa zemřel a vedení firmy po něm převzal syn Lumír Kapsa. Roku 1921 pak vstoupil do firmy i syn Antonína Müllera, František Müller (investor Müllerovy vily). Pod vedením této nové generace dosáhla společnost svých největších úspěchů.\n\nJeště v roce 1938 dostala firma zakázku na železniční trať z Havlíčkova Brodu do Brna, v roce 1939 pak začala stavět první úsek dálnice Praha-Brno. Během druhé světové války v roce 1942 ale svoji činnost přerušila a po válce už neobnovila. Roku 1948 byla společnost znárodněna a splynula s podniky Vodní stavby a Pozemní stavby Plzeň.\n\n"}
{"id": "1480869", "url": "https://cs.wikipedia.org/wiki?curid=1480869", "title": "Alsómocsolád", "text": "Alsómocsolád\n\nAlsómocsolád (vyslovováno [alšómočolád], , ) je malá vesnička v Maďarsku v župě Baranya, spadající pod okres Hegyhát. Nachází se asi 4 km jižně od Mágocse. V roce 2015 zde žilo 283 obyvatel, z nichž jsou (dle údajů z roku 2011) 97,1 % Maďaři, 7,1 % Němci, 2,3 % Romové a 0,3 % Chorvati.\n\nSousedními vesnicemi jsou Kisvaszar a Mecsekpölöske, sousedními městy Komló a Mágocs.\n"}
{"id": "1480873", "url": "https://cs.wikipedia.org/wiki?curid=1480873", "title": "Václav Petrbok", "text": "Václav Petrbok\n\nVáclav Petrbok (* 22. dubna 1972 Rakovník) je český germanista a bohemista, vysokoškolský pedagog. Zabývá se česky a německy psanou literaturou 18. až 20. století, literární historiografií, literární lexikografií a vícejazyčností.\n\nZákladní školu vychodil ve Hředlích a Rakovníku, maturoval v roce 1990 na gymnáziu Zikmunda Wintra v Rakovníku. V letech 1990–1996 studoval na Filozofické fakultě Univerzity Karlovy český jazyk a literaturu jako diplomový obor. Studium ukončil obhajobou diplomové práce na téma \"Josef Liboslav Ziegler jako iniciátor východočeského jazykověliterárního obrození a nositel kulturních tradic 18. století\".\nOd roku 1997 byl vědeckým aspirantem, odborným a vědecký pracovníkem Ústavu pro českou literaturu AV ČR. V roce 2004 obhájil dizertační práci \"Stýkání, nebo potýkání? – Z dějin česko-německo-rakouských literárních vztahů od Bílé hory do napoleonských válek\".\n\n\nJe členem redakčních rad odborných časopisů (\"Listy filologické\", \"Česká literatura\", \"Střed\") a členem odborných skupin a vědeckých týmů ve svém oboru (Germanobohemistický tým Ústavu pro českou literaturu AV ČR, Institut pro studium literatury o.p.s.). Je rovněž spoluorganizátorem řady germano-bohemistických konferencí.\n\nAbsolvoval stipendijní univerzitní pobyty v Bamberku (1995–1996), Ljubljani (1998), Bernu (1998) a Tübingenu (2010–2011).\n\nOd roku 1999 je Václav Petrbok stálým spolupracovníkem Českého rozhlasu (pořady o Josefu Dobrovském, Alexandru Stichovi, Johannesu Urzidilovi, Josefu Mühlbergerovi, J. W. Goethovi, Franzi Spinovi, Otokaru Fischerovi).\n\nJe spolupracovníkem různých slavistických a germanistických projektů v Rakousku a Německu.\n\nVáclav Petrbok je ženatý, žije v Praze a Karlsruhe.\n\n\n\n\n\n"}
{"id": "1480877", "url": "https://cs.wikipedia.org/wiki?curid=1480877", "title": "Ústava Kazachstánu", "text": "Ústava Kazachstánu\n\nÚstava Kazachstánu (, ) je základní zákon Kazachstánu. Současné znění bylo přijato na základě výsledků všelidového referenda ze 30. srpna 1995. Tento den je každoročně slaven jako Den ústavy.\n\n3. Administrativně-územní uspořádání, statut hlavního města se určují zákonem. Hlavním městem Kazachstánu je Astana.\n\n1. Úředním jazykem Kazachstánu je kazaština.<br>\n2. Ve styku se státními orgány a s orgány místní samosprávy se na rovnocenné úrovni užívá ruština.\n"}
{"id": "1480879", "url": "https://cs.wikipedia.org/wiki?curid=1480879", "title": "Petr Zhoř", "text": "Petr Zhoř\n\nPetr Zhoř (* 30. ledna 1948, Praha) je český fotograf.\n\nNarodil se v Praze v rodině učitele a magistry farmacie. Matka ho již v mládí zasvětila do vyvolávání černobílých fotografií. Do svých 22 let žil ve Vsetíně kde pro nedostatek jiných možností absolvoval středoškolská studia na tamní strojní průmyslovce a roku 1963 se začal věnovat fotografování. Vystřídal pak různá zaměstnání v továrně, pracoval jako asistent kamery v brněnské televizi a jako recepční ve sportovním areálu v Hostivaři.\nV letech 1975–1979 pracoval jako reklamní fotograf na volné noze. Nebyl členem Fondu výtvarných umělců ani SČVU a když kvůli změně předpisů tuto možnost obživy ztratil, přihlásil se ke studiu na Filmové a televizní fakultě Akademie múzických umění v Praze. Roku 1984 absolvoval v oboru umělecká fotografie u prof. Jaroslava Rajzíka a prof. Jána Šmoka.\n\nPetr Zhoř žije a pracuje v Praze. Je členem Asociace profesionálních fotografů České republiky a členem FotoFora Praha.\nPetr Zhoř se od 70. let věnoval barevné reprodukci výtvarných děl na velkoformátové diapozitivy a stal se mezi umělci vyhledávaným fotografem. Byl spoluautorem desítek publikací věnovaných výtvarnému umění. Jeho hlavní profesí se později stalo fotografování interiérů a architektury pro odborné časopisy. Fotografuje často portréty výtvarníků, se kterými spolupracuje, v menší míře se věnuje i reklamní fotografii.\n\nVe své volné tvorbě Zhoř při zpracování fotografií užívá techniku dvojího tónování. Charakteristická je pro něj také kresba světlem a dvojexpozice negativu, to vše často na pozadí nočního města. Snímky označuje pouze číslem negativu a záměrně je nepojmenovává. Používá inscenační princip v montážích, které kombinují lidskou tvář, loutky, masky a figuríny s drátěnými konstrukcemi. Sterilní kulisy umělého životního prostoru představuje neosobní klec bytu nebo přízračné panoráma sídlištních paneláků. Masky nebo figuríny, nahrazující lidské modely a uzavřené v prostoru interiéru vyjadřují pocit odcizení a existenciální trauma. \n\nZjevná odlidštěnost figurín a bezútěšnost městského panoramatu, kde postavy lidí nahrazují pouze světla aut, inspiruje některé teoretiky nad Zhořovými fotografiemi k obecným úvahám na téma manipulace člověka administrativním nebo politickým aparátem nebo úzkosti zmechanizovaného věku technokratické civilizace, která ve skutečnosti začíná totalizovat veškerý život.\n\nNěkteré Zhořovy fotografie působí jako reminiscence surrealismu a jsou obrazem skrytých magických dějů. Figuríny simulují skutečné mezilidské vztahy a mámí svou fyzickou dokonalostí, ale jejich objetí je chladné. Pro autora je typické zastření hranice mezi realitou a skrytou podobou a často není možné rozlišit přechody mezi tělem a maskou. Lineární kresby světlem, které sledují obrys, připomínají světelné instalace Zdeňka Pešánka. \n\n\n\n\n\n"}
{"id": "1480881", "url": "https://cs.wikipedia.org/wiki?curid=1480881", "title": "Neuer Bühnen-Roland", "text": "Neuer Bühnen-Roland\n\nNeuer Bühnen-Roland, \"Fachblatt für reisende Theater-Unternehmen und Schauspieler\", byl zájmový časopis německých kočovných divadelních společností na území Československa. Vycházel v letech 1921–1936, nejprve ve Staré Roli (dnes součást Karlových Varů), později v Litoměřicích. Vydavatelem byl Rudolf Breuer, Stará Role 1 (později se přestěhoval do Litoměřic), tajemník Spolku německých kočovných divadelních společností a herců v Československu (Verband deutscher reisender Theater-Unternehmen und Schauspieler der Tschechoslowakei). Předcházel mu časopis s názvem Theater-Anzeiger, jehož výtisky se v dostupných zdrojích nedochovaly. V létě 1938 v Litoměřicích vyšla ještě čtyři čísla nástupnického časopisu s názvem Die sudetendeutsche Bühne (Neuer Bühnen Roland); jeho další osudy, zejména po Mnichovu nejsou známé.\n\nČasopis obsahoval spolkové zprávy, informace o činnosti jednotlivých divadelních společností, částečně i obecnější informace o dobovém dění v divadelním světě a oborovou inzerci divadelních společností i jednotlivců.\n\nNázev byl zřejmě vytvořen s využitím slovní hříčky a zvukové podoby mezi názvem sídla spolku Alt-Rohlau (Stará Role) a souslovím Neuer Roland, odkazujícím na legendární postavu rytíře Rolanda.\n\nPrvní číslo vyšlo 1. 4. 1921 jako hektografická rozmnoženina ručně psané předlohy o čtyřech stranách ve formátu přibližně A4 (237 x 309 mm). Časopis zpočátku vycházel jako čtrnáctideník bez uvedení zastřešujícího Spolku, ten v té době teprve vznikal. Hektografické rozmnožování vydavatel používal až do čísla 12. Od čísla 13 (1. 10. 1921) tiskla časopis ve formátu 220 x 315 mm tiskárna Buch- und Kunstdruckerei v Hoře sv. Kateřiny. Od čísla 18 (15. 12. 1921) obsahovala hlavička časopisu druhý podtitul: \"Organ des Verbandes deutscher reisender Theater-Unternehmen in der Tschechoslowakei\". Od čísla 19 (1. 1. 1922) přibylo v názvu spolku sousloví „und Schauspieler“. Ročník obsahoval celkem 24 čísel a skončil v dubnu 1922.\n\nJako druhý ročník byla označována čísla od dubna 1922. Od čísla 3 (1. 5. 1922) časopis tiskla tiskárna Buch- und Kunstdruckerei Franz Träger v Nejdku. Od čísla 3 třetího ročníku (1. 2. 1923) vycházel časopis třikrát měsíčně. Od čísla 6 (1. 3. 1923) se tisk vrátil do původní tiskárny v Hoře sv. Kateřiny. Druhý ročník obsahoval 18 a třetí ročník 35 čísel.\n\nOd čísla 32 (10. 11. 1924) časopis tiskl Wenzel Nowak v Karlových Varech – Rybářích. Od čísla 20 šestého ročníku (10. 7. 1926) se podtitul změnil na \"Fachblatt für Provinz-Theater-Unternehmen und Schauspieler\". Čtvrtý ročník obsahoval 36, pátý 34 a šestý ročník 36 čísel.\n\nOd čísla 8 (15. 3. 1927) časopis vycházel opět pouze jako čtrnáctideník. Sedmý ročník obsahoval 26, osmý 20 čísel. Po čísle 20 osmého ročníku (25. 11. 1928) bylo vydávání přerušeno, zřejmě z finančních důvodů.\n\nČíslo 1 vyšlo až 1. 2. 1929 jako cyklostylovaná rozmnoženina o čtyřech stranách polovičního formátu (152 x 230 mm). Podtituly nebyly v hlavičce uváděny. Od čísla 5 (5. 4. 1929) byl časopis tištěn opět v tiskárně Wenzel Nowak a měl osm stránek stejného formátu. Od čísla 13 (5. 8. 1929) byl časopis tištěn firmou Hermann Otto & Co. v Hoře sv. Kateřiny. Devátý ročník obsahoval 17 čísel.\n\nOd čísla 19 (5. 10. 1930) se označení v hlavičce změnilo na 11. ročník, zřejmě kvůli dodatečnému zahrnutí čísel vydaných pod původním názvem \"Theater-Anzeiger\". Ročník 1930 obsahoval 22 čísel.\n\nOd čísla 3 (7. 2. 1931, v hlavičce označeno jako č. 2) časopis tiskl Rudolf Hegenbarth v Litoměřicích. Ročník obsahoval 24 čísel.\n\nOd čísla 16 (5. 9. 1932) nebyl v hlavičce uváděn podtitul ani název spolku. Ročník obsahoval 24 čísel.\n\nOd čísla 8 (12. 5. 1933) byly v hlavičce uváděny jako místo vydání Litoměřice. Tisk převzala tiskárna Verlagsbuchdruckerei „Union“ v Litoměřicích. Ročník obsahoval 22 čísel.\n\nOd čísla 6 (20. 3. 1934) dostal časopis novou obálku, rozsah osm stran a podtitul se změnil na \"Fachblatt der deutschen Provinz-Theater\". Ročník obsahoval 22 čísel.\n\nČísla 1 a 2–3 vyšla ve stávající podobě. Čísla 4–16 byla vydána jako cyklostylovaná rozmnoženina o dvou stranách formátu přibližně A4 (238 x 310 mm). Od dvojčísla 10–11 (25. 7. 1935) se podtitul změnil na \"Erste in der Čechsl. erschienende Theaterzeitung der Provinz Theater und des Verbandes der deutsch. reisenden Theater Unternehmer und Schauspieler\". Ročník obsahoval 14 čísel a dvojčísel.\n\nAž do dvojčísla 9–10 vycházel stále jako rozmnoženina. Dále se zachovala čísla 13–16 (5. 10. – 5. 12. 1936) tištěná ve Verlagsbuchdruckerei „Union“ v Litoměřicích ve formě dvoulistu o rozměrech 158 x 240 mm. Podtituly: \"Erste in der Tschechosl. erscheinende Theaterzeitung\" a \"Organ des Verbandes deutscher reisender Theater-Unternehmen und Schauspieler der Tschechoslowakei\". Z ročníku se dochovalo těchto 14 čísel. Podle odpovědi tiskárny Národní a univerzitní knihovně na dotaz k povinným výtiskům nebyla žádná jiná čísla vydána.\nMezi 5. červencem (č. 1) a 20. srpnem (č. 4) 1938 vydal Rudolf Breuer v Litoměřicích ještě čtyři čísla nástupnického časopisu s názvem Die sudetendeutsche Bühne (Neuer Bühnen Roland) a s podtituly \"Fachblatt der deutschen Provinztheater in der Č. S. R\" a \"Organ des Verbandes der deutschen reisenden Theaterunternehmer und Schauspieler i. d. ČSR\". Časopis tiskla firma Friedrich Wihl Buchdruckerei v Jablonném v Podještědí a jednotlivá čísla měla osm stránek formátu 150 x 224 mm.\n\nPatrně jediný zachovaný komplet výtisků (v uvedeném rozsahu) je uložen v Univerzálním knihovním fondu Národní knihovny ČR pod signaturou 52 E 122. Zcela zapomenutý časopis byl uveden v seznamu literatury ke knize německé publicistky Lillian Schacherl \"Der Komödianten-Karren kommt\". V Divadelním ústavu v Praze je uložena rešerše všech čísel, kterou sestavil roku 2008 Pavel Doležal. V první polovině roku 2019 proběhla v Národní knihovně ČR záchranná fixace originálních výtisků a digitalizace celého kompletu.\n\nVýtisky nástupnického časopisu jsou uloženy v Národním konzervačním fondu Národní knihovny v Praze pod signaturou II 15032.\n\n"}
{"id": "1480882", "url": "https://cs.wikipedia.org/wiki?curid=1480882", "title": "Alsónána", "text": "Alsónána\n\nAlsónána (dříve též Rácnána, vyslovováno [alšónána], , ) je vesnice v Maďarsku v župě Tolna, spadající pod okres Szekszárd. Nachází se asi 6 km severozápadně od Bátaszéku. V roce 2015 zde žilo 700 obyvatel, z nichž jsou (dle údajů z roku 2011) 82,4 % Maďaři, 0,6 % Němci, 0,3 % Srbové, 0,1 % Romové a 0,1 % Slováci.\n\nSousedními vesnicemi jsou Alsónyék, Bátaapáti, Mőcsény, Mórágy, Pörböly, Szálka a Várdomb, sousedním městem Bátaszék.\n"}
{"id": "1480883", "url": "https://cs.wikipedia.org/wiki?curid=1480883", "title": "Štěpán Jiří ze Šternberka", "text": "Štěpán Jiří ze Šternberka\n\nŠtěpán Jiří ze Šternberka (1570 – 15. prosince 1625, německy \"Stephan Georg von Sternberg auf Postelberg und Wodolitz\") byl český šlechtic, zakladatel českošternberské linie konopišťské větve rodu Šternberků a držitel vysokých úřadů. V turbulentní době se projevil na jedné straně jako tolerantní politik, na druhé straně jako vrtkavý a zbabělý kariérista.\n\nNarodil se jako syn Zdeňka VI. ze Šternberka († 1575) a jeho ženy Kateřiny Řepické ze Sudoměře. Byl utrakvistou.\n\nZastával úřad prezidenta české komory v letech 1603 až 1606 a hejtmana německých lén v letech 1603–1619 a znovu 1620–1623.\n\nPřed vydáním Rudolfova majestátu v roce 1609, který garantoval náboženskou svobodu, vyjednával za císaře Rudolfa II. s nespokojenými nekatolickými stavy, které vedl Václav Budovec z Budova. Argumentoval, že stačí majestát krále Vladislava II. Jagellonského (vládl 1471–1516), který se odvolával na basilejská kompaktáta. Ta se však netýkala všech všech nekatolických vyznání a především byla církví 1567 zrušena.\n\nZa stavovského povstání se přidal k rebelujícím českým stavům, po prohrané bitvě na Bílé hoře však jako kariérista přestoupil na katolickou víru a přeběhl k císaři. Neslavně se zapsal do historie jako udavač svých bývalých druhů. Vedle Jana Rudolfa Trčky a Jiřího Ludvíka z Leuchtenburka byl nejbližším přítelem Albrechta z Valdštejna. Císař ho odměnil titulem tajného rady.\n\nZemřel 15. září nebo 15. prosince 1625 ve věku 55 nebo 68 let. Pochován byl v Postoloprtech, na ruce mu synové ponechali zlatý prsten s velkým rubínem.\n\nVlastnil Votice, podle kterých se psal \"na Voticích\". V roce 1599 zakoupil tvrz Chotětice a připojil je ke Smilkovu. Dne 14. září 1600 koupil od své manželky Veroniky z Veitmile panství a tvrz Postoloprty za 42 tisíc kop míšeňských grošů. Poté se psal \"na Postoloprtech\". Od roku 1611 začal tamější tvrz přestavovat na zámek. Vzniklo tak reprezentativní sídlo, které mělo podobu dvoupatrové čtyřkřídlé budovy s taškovou střechou. V roce 1601 koupil statek s tvrzí Odolice a připojil k postoloprtskému panství. K němu připojil také Břvany, které zakoupil v roce 1614. Dále v roce 1614 koupil tvrz Pátek od Alžběty z Lobkovic, Jana Libštejnského z Kolovrat, Viléma mladšího z Lobkovic a jeho manželky Benigny Kateřiny.\n\nOženil se dvakrát. Nejdříve se oženil s Johanou Kateřinou z Talmberka († 1593). V roce 1593 si vzal Veroniku z Veitmile († 1637 Míšeň), dceru Jana Vavřince z Veitmile († 1584 Padova) a jeho manželky Elišky ze Žerotína. Narodili se mu čtyři synové a dvě dcery.\n\nPotomci z prvního manželství:\n\nPotomci z druhého manželství:\n\nDochoval se jeho portrét, na kterém pravou rukou přidržuje klobouk ležící na stole pokrytém červeným ubrusem, levou rukou se drží v bok.\n\n"}
{"id": "1480884", "url": "https://cs.wikipedia.org/wiki?curid=1480884", "title": "Mount Torbert", "text": "Mount Torbert\n\nMount Torbert je hora na jihu Aljašky, nejvyšší vrchol pohoří Tordrillo Mountains. Leží jižně od Aljašských hor, přibližně 140 kilometrů západně od Anchorage. Hora je silně zaledněná, v okolí se nachází řada vulkánů. Mount Torbert (3 479 m) náleží k nejprominentnějším vrcholům ve Spojených státech.\n"}
{"id": "1480889", "url": "https://cs.wikipedia.org/wiki?curid=1480889", "title": "Eklektus pacifický", "text": "Eklektus pacifický\n\nEklektus pacifický (\"Eclectus infectus\") je vyhynulým druhem papouška, který se vyskytoval na souostrovích Tonga a pravděpodobně i na Vanuatu a Fidži. Popsal jej výzkumník David W. Steadman teprve v roce 2006 na základě kosterních pozůstatků z Tongy, ke kterým předběžně zařadil také na Vanuatu nalezenou loketní kost a tibiotarsus, dokud nebude získáno více kosterního materiálu. Holotyp představovala kompletně zachovalá stehenní kost. Druhové jméno \"infectus\" pochází z latiny („barvený”) a poukazuje na pravděpodobně jásavé zbarvení ptáka. Stále žijící eklektus různobarvý má zářivé zbarvení.\n\nEklektus pacifický společně se stále žijícím eklektem různobarvým (\"Eclectus roratus\") představoval jediného zástupce rodu eklektus (\"Eclectus\") a také prvního prokázaného zástupce tohoto rodu, který se vyskytoval východně od Šalomounových ostrovů. Na rozdíl od svého žijícího příbuzného měl mohutnější kosti lebky a končetin, avšak křídla se vyvinula menší.\n\nPřesné datum vyhynutí je nejisté, pták mohl přežívat na Tonze ještě v 18. století. Na jedné z kreseb pořízených během výzkumné cesty Alessandra Malaspina v roce 1793 je vyobrazen pták s popiskem „Loro de Babau | Todo verde” („papoušek z Vava'u, celý zelený”). Pták byl pravděpodobně chován v zajetí místními obyvateli, čemuž by napovídalo podrážděné držení ocasu papouška a také, na rozdíl od ostatních pečlivějí zpracovaných kreseb ptáků z expedice, poměrně nepropracované vyobrazení. Podle popisku a anatomických detailů této kresby lze nicméně vyloučit jiné v současnosti žijící tonžské papoušky, druhy vini modrotemenný (\"Vini australis\") a peja červenolesklý (\"Prosopeia tabuensis\"), je tedy možné, že zobrazený pták byl eklektus pacifický. Vyhynul asi následkem odchytu a lovu ze stran lidí i dovlečených predátorů.\n\n"}
{"id": "1480891", "url": "https://cs.wikipedia.org/wiki?curid=1480891", "title": "Chrám svaté Teodory ze Sihly (Kišiněv)", "text": "Chrám svaté Teodory ze Sihly (Kišiněv)\n\nChrám svaté Teodory ze Sihly (rumunsky \"Biserica Sfânta Teodora de la Sihla\") je katedrální chrám rumunské pravoslavné církve, který se nachází v Kišiněvě, hlavním městě Moldavska. Je sídelním chrámem besarabské metropolie.\n\nChrám se nachází v centru města, v ulici Alexandra Puškina. Postaven byl v roce 1895 jakožto kaple sousedního dívčího gymnázia Besarabské gubernie, nicméně nebyl dán do liturgického užívání. Autorem stavby je ruský architekt Alexandr Bernardazzi, který ji provedl v eklektickém stylu. Pro potřeby gymnázia byla následně postavena jiná kaple. K vysvěcení stavby došlo až v roce 1922, kdy se Besarábie stala součástí Rumunska. Stavba se stala kaplí sousedního gymnázia, za patrona byl vybrán svatý Teodor Tiro. Po vstupu sovětských vojsk do Kišiněva v roce 1940 byla budova upravena na muzeum náboženství a ateismu. Když rumunská armáda území dobyla zpět, byl chrám v roce 1942 opět vysvěcen. Po druhé světové válce, kdy se Moldavsko stalo součástí Sovětského svazu, byla kaple upravena na tělocvičnu. Od roku 1978 v ní fungovalo muzeum ateismu, později přejmenované na muzeum historie náboženství.\nK obnovení liturgické funkce stavby došlo v roce 1991, kdy se rozpadl Sovětský svaz. Byla také vybrána také nová patronka, svatá Teodora ze Sihly. Svatyni získala rumunská pravoslavná církev, která ji určila jako katedrální chrám své kišiněvské arcidiecéze a sídlo besarabské metropolie.\n"}
{"id": "1480900", "url": "https://cs.wikipedia.org/wiki?curid=1480900", "title": "Síň slávy Mezinárodní federace stolního tenisu", "text": "Síň slávy Mezinárodní federace stolního tenisu\n\nSíň slávy Mezinárodní federace stolního tenisu, též Síň slávy ITTF, je síní slávy Mezinárodní federace stolního tenisu ITTF (International Table Tennis Federation). Síň vznikla v roce 1993 ve švýcarském Lausanne, sídle ITTF.\n\nV Síni slávy Mezinárodní federace stolního tenisu je pět českých reprezentantů: Bohumil Váňa (do síně uveden roku 1993), Marie Kettnerová (1993), Věra Votrubcová (1993), \nIvan Andreadis (1995) a Ladislav Štípek (1995).\n\nKe konci roku 2018 měla síň slávy 66 členů:\n\n\n\n\n\n\n\n\n\n\n\n"}
{"id": "1480901", "url": "https://cs.wikipedia.org/wiki?curid=1480901", "title": "Milan Píka", "text": "Milan Píka\n\nMilan Píka (28. července 1922 Hranice – 20. března 2019 Bratislava) byl slovenský a český brigádní generál, člen zahraničního odboje a příslušník RAF. Po komunistickém převratu byl režimem pronásledován v rámci komunistických politických procesů 50. let.\n\nNarodil se v roce 1922 v Hranicích na Moravě, po obsazení nacistickým Německem uprchl s matkou do Rumunska za svým otcem Heliodorem Píkou. Později odcestoval do Francie, kde vstoupil do československého zahraničního odboje a stál u zrodu československé zahraniční armády. Než však mohl kvůli svému věku nastoupit, byla Francie Německem dobyta.\n\nPo pádu Francie odcestoval do Spojeného království, kde se vstoupil do Royal Air Force. Kvůli zrakové vadě se nemohl stát pilotem, ale sloužil zde u pozemního personálu. \n\nPo válce se na popud svého otce dal na studium, studoval právo na Karlově univerzitě. Po komunistickém převratu byl jako kapitán československé armády a pracovník ministerstva obrany v roce 1948 uvězněn. Byl obviněn z přípravy únosu svého otce a spolupráce s britskou rozvědkou. Oficiálně pro nedostatek důkazů byl obvinění zproštěn, ale jako persona non grata byl vyloučen ze studií, degradován a získal umístěnku v dolech v Jáchymově. Nakonec se jáchymovskému trestu vyhnul, když se odstěhoval na Slovensko.\n\nJeho otec byl v roce 1949 popraven ve vykonstruovaném soudním procesu, přičemž on sám usiloval od té doby o očištění jména svého otce jako oběti justiční vraždy. Nakonec se mu to povedlo až ve společensky volnějších 60. letech, poté co mu generál Ludvík Svoboda navrhl, aby žádal o soudní rehabilitaci.\n\nV roce 2014 jej slovenský prezident Gašparovič a český prezident Zeman současně povýšili do hodnosti brigádního generála. Byl tedy jediným generálem dvou armád – české a slovenské.\n\nZemřel v březnu 2019 ve věku 96 let. V říjnu 2019 jej Městský soud v Praze rehabilitoval, neboť potvrdil, že komunistické obvinění z přípravy únosu, na jehož základě byl v roce 1948 uvězněn, bylo nezákonné. Ačkoliv Milan Píka za svého života bojoval za nápravu křivd komunistické justice, o jeho vlastní rehabilitaci musela požádat až jeho dcera, Dagmar Sedláčková.\n"}
{"id": "1480903", "url": "https://cs.wikipedia.org/wiki?curid=1480903", "title": "Thierry Baudet", "text": "Thierry Baudet\n\nThierry Baudet (* 28. ledna 1983 Heemstede) je nizozemský politik, zakladatel a vůdce politické strany Fórum pro demokracii. Od parlamentních voleb v roce 2017 je poslancem nizozemského parlamentu.\n\nVystudoval Amsterdamskou univerzitu, z které má titul bakaláře v oboru historie a titul LL.M. v oboru práva, oba z roku 2006. Následovalo studium na Leidenské univerzitě, kde získal titul PhD. z oboru práva.\n"}
{"id": "1480907", "url": "https://cs.wikipedia.org/wiki?curid=1480907", "title": "Gareth Jones (novinář)", "text": "Gareth Jones (novinář)\n\nGareth Richard Vaughan Jones (13. srpna 1905 – 12. srpna 1935) byl velšský novinář. Jako první upozornil západní svět na existenci hladomoru na Ukrajině v letech 1932–1933.\n\nGareth Jones se narodil ve velšském městě Barry. Jeho otec Edgar Jones byl ředitelem Barry County School. Garethova matka byla v letech 1889 –1892 učitelkou dětí Arthura Hughese, syna velšského ocelářského průmyslníka Johna Hughese, který na Ukrajině založil město Yuzovka či Hughesovka, dnešní Doněck. Její vyprávění podnítilo Jonesovu touhu navštívit Sovětský svaz a zejména Ukrajinu.\n\nJones vystudoval francouzštinu Aberystwythské univerzitě a francouzštinu, němčinu a ruštinu na univerzitě v Cambridge. V lednu 1930 začal pracovat jako poradce pro zahraniční záležitosti britského premiéra Davida Lloyda George a v létě stejného roku podnikl první krátkou cesty do Yuzovky (tehdy přejmenované na Stalino).\n\nV létě 1931 cestoval po Sovětském svazu společně s H. J. Heinzem II a prováděl výzkum pro knihu o Sovětském svazu. Během cesty si psal deník, který byl později vydán knižně. Po návratu ze Sovětského svazu pomáhal LLoydu Georgovi s psaním válečných memoárů.\n\nBěhem 30. let byl reportérem deníku Western Mail. V lednu a únoru 1933 působil v Německu a psal reportáže nástupu NSDAP k moci. V březnu navštívíl Ukrajinu kde byl svědkem hladomoru. Po návratu do Berlína vydal tiskové prohlášení otištěné řadou novin. Následně mu byl zakazán další vstup do Sovětského svazu.\n\nV roce 1935 odcestoval do Vnitřního Mongolska v Japonci okupovaném Mandžukuu. Byl unesen a v předvečer svých třicátých narozenin 12. srpna 1935 zastřelen bandity. Existuje podezření, že jeho vraždu zinscenovala sovětská NKVD.\n\n\nNa základě osudů Garetha Jonese byl natočen film \"Obywatel Jones\" z roku 2019 režírovaný polskou režisérkou Agnieszkou Hollandovou.\n"}
{"id": "1480908", "url": "https://cs.wikipedia.org/wiki?curid=1480908", "title": "Manipulační terapie", "text": "Manipulační terapie\n\nManipulační terapie je postup myoskeletální medicíny pro obnovu fyziologického pohybu kloubů a měkkých tkání. Terapeut při ní manuálně pracuje na místě omezení a různými technikami mu vrací hybnost. Postupuje přitom podle kineziologického vyšetření, pohovoru s pacientem, doporučení odborných lékařů, popř. výsledků zobrazovacích metod. Terapeut může pacientovi doporučit i změnu pohybových stereotypů či životosprávy. \n\nManipulační léčba vychází z faktu, že v pohybové soustavě dochází vlivem stárnutí, námahy a gravitace k pozvolným strukturálním změnám. Víceméně každý tvor pak provádí intuitivní automobilizační pohyby, jimiž si pomáhá k udržení pohybového komfortu. \n\nManipulační léčba znamená terapeutovu práci s pacientovým tělem z vhodného směru, vhodnou technikou a silou. Probíhá přitom více procesů, např. pohybem kloubu dochází současně k protažení svalů, šlach a fascií. A naopak, při terapii měkkých tkání lze vyzkoušet i pružení kloubu. \n\nV manipulační terapii nejde v první řadě o dosažení změn potvrditelných zobrazovacími metodami ani o vynucování ‘lupnutí’, ale o pacientův bezbolestný pohyb v plných rozsazích, zlepšení metabolizmu měkkých tkání, průnik synoviální tekutiny kloubem, elasticitu kloubních pouzder aj. \n\nManipulační léčba má své kontraindikace, neměla by být např. prováděna u akutních výhřezů plotének, svalů ve stavu \"'défense musculaire\"' /akutně citlivých/, u kloubní hypermobility apod. Provádět by ji měl zkušený lékař či fyzioterapeut. Techniky terapie, zapolohování klienta, jeho aktivní protipohyby, dechová synkinéza aj., jsou na terapeutově zkušenosti a citu.\n\nO rozvoj manipulační léčby se v ČSR zasloužila tzv. Pražská myoskeletální škola. Ta provázala obory neurofyziologie, kineziologie, myoskeletální medicína a léčebná rehabilitace a spolupráce jejích protagonistů prof. Jandy, Lewita, Jirouta a doc. Véleho dosáhla uznání ve světě.\nFunkční blokáda neznamená pouze totální nehybnost kloubu. Částečné blokády znamenají již omezení kloubního rozsahu, vymizení přirozené kloubní vůle, zatuhnutí svalů, přilnutí šlach a vazů ke kostním strukturám apod. (např. zatuhnutí šíje před blokádou krčního obratle, omezená expanze hrudníku před zablokováním žebra, snížení meziobratlové ploténky před zablokováním bederního obratle). Totální blokádě kloubu tak většinou předchází delší nečinnost určitého segmentu (sedavý způsob života, nadváha) či náhlé přetížení extrémním vypětím. O mechanizmu kloubních blokád bylo vysloveno více teorií, nejpřesvědčivěji ale působí teorie ’slepení chrupavek’, jež nejsou dostatečně kluzné, ať už pro degenerativní změny či pro nedostatek pohybu.\n\n\n"}
{"id": "1480910", "url": "https://cs.wikipedia.org/wiki?curid=1480910", "title": "Ladislav Zikmund", "text": "Ladislav Zikmund\n\nLadislav Zikmund (* 29. dubna 1995) je český hokejový útočník, od roku 2016 hraje v dresu č. 13 za klub Rytíři Kladno.\n\n\n"}
{"id": "1480918", "url": "https://cs.wikipedia.org/wiki?curid=1480918", "title": "Šmu'el Gonen", "text": "Šmu'el Gonen\n\nŠmue´l \"Gorodiš\" Gonen (5. dubna 1930, Vilno, dnešní Litva – 30. září 1991, Miláno, Itálie) byl izraelský generál, velitel izraelských jednotek v několika válkách, velitel Jižního velitelství IOS a posléze podnikatel. Je jedním z izraelských velitelů, kterým byla přisuzována vina za izraelské neúspěchy během Jomkipurské války.\n\nNarodil se ve Vilnu, v tehdejším Polsku (dnešní Litva). Ve věku tří let se s rodiči přestěhoval do Palestiny. Zde navštěvoval ješivu.\n\nPřed založením Státu Izrael a IOS sloužil od roku 1944 v Haganě. V řadách Palmachu se zúčastnil války za nezávislost, bojoval i v bitvě o Jeruzalém. Po válce vstoupil do nově založených IOS. Svou kariéru spojil s obrněnými jednotkami. V hodnosti majora v čele tankového praporu absolvoval Suezskou válku, ve které byl vyznamenán Medailí za odvahu. Po válce velel první izraelské tankové brigádě sestavené z tanků Centurion. Během své vojenské kariéry byl vnímán jako náročný velitel. V roce 1967 velel tankovému sboru během bitvy o Karamé, jejíž průběh a výsledek jej dodnes vnímán rozporuplně. V Šestidenní válce velel tankové brigádě, jež se účastnila bojů v Rafahu a podílela se na obsazování Sinajského poloostrova. 15. července 1973 nahradil Ariela Šarona na pozici náčelníka Jižního velitelství.\n\nGonenova reakce na egyptský útok na Sinajský poloostrov a jeho velitelská činnost během prvních dnů Jomkipurské války je vnímána jako selhání, které vyvrcholilo 8. října katastrofálním izraelským protiútokem. 10. října 1973 byl gen. Chajimem Bar Levem odvolán ze své funkce. Po válce byl vyšetřován Agranatovou komisí, která konstatovala že \"... nesplnil své povinnosti a nese odpovědnost za situaci, ve které se ocitli naši vojáci...\" \n\nPo zveřejnění prozatímní zprávy Agranatovy komise byl zbaven velení. To mu bylo sice vráceno po zveřejnění závěrečné zprávy komise, ale v očích médií a veřejnosti se své zodpovědnosti za počáteční fiaska nezbavil.\n\nPo svém odchodu z IOS odešel v roce 1974 do Afriky, kde se věnoval podnikatelským aktivitám v oblasti prodeje zbraní a hledání diamantů. Podle některých tvrzení se snažil zbohatnout, aby mohl za pomoci najatých právníků zvrátit tvrzení Agranatovy komise a očistit své jméno. Do Izraele se s výjimkou několika krátkých návštěv již nikdy nevrátil. Byl ženatý a měl dvě děti.\n\nZemřel na infarkt v Miláně, v Itálii, když cestoval ze Spojených států do Izraele. Pohřben je na vojenském hřbitově Kirjat Šaul v Izraeli.\n\nJeho životem se zabývá divadelní hra \"Gorodiš\" od izraelského dramatika Hilela Mittelpunkta.\n\n"}
{"id": "1480925", "url": "https://cs.wikipedia.org/wiki?curid=1480925", "title": "Poštovní (Prachatice)", "text": "Poštovní (Prachatice)\n\nStejně jako Křišťanova ulice vznikala i Poštovní až ve 2. polovině 15. století zástavbou severozápadní strany Velkého náměstí novým domovním blokem. Poloha a historie této ulice je tak spojena s navazující Křišťanovou ulicí,Po požáru Prachatic v roce 1832 byla hradbami proražena Nová brána a Husova ulice navazující na Poštovní se stala jednou ze tří ulic umožňujících výjezd a vjezd do města.Situace v místě dnešní ulice je zachycena na mapách druhého vojenského mapování, které byly dokončeny v roce 1852 a na mapách třetího vojenského mapováníTakto ulici zachycuje též plán Prachatic z roku 1837.Vyznačena je i na mapách vymezujících prachatickou městskou památkovou rezervaci.\n\nPrvní doložený název ulice (1791) byl Platzgasse. Plán města z roku 1837 zaznamenává změnu názvu na Postgasse podle budovy pošty. Po roce 1918 se začíná používat český ekvivalent Poštovní ulice i poté, kdy prachatická pošta byla přemístěna.\n\nPoštovní ulice v Prachaticích tvoří součást uliční sítě městské památkové rezervace.Je hmotným dokladem vývoje středověké zástavby Prachatic.Archivní výzkum v kontextu historie centra městaa stavebně historický průzkum ukazují vývoj historického jádra od 15. do 20. století. V ulici se dochovaly domy, jejichž fasády jsou zdobeny nejvýznamnějšími renesančními freskami a sgrafity ve městě, např. čp. 114 na parc. č. 69/1, nebo čp. 119 na parc. č. 60.Významným dokladem o urbanistickém vývoji města je návaznost Poštovní ulice na domy na Velkém náměstí, z jehož zmenšení Poštovní (a Křišťanova) ulice vznikla. Významnou informací o životě ve městě je i vývoj českého a německého názvu ulice v národnostně smíšených Prachaticích. Dějiny ulice a jejích domů jsou též příspěvkem k dějinám Prachatic a jejich místopisu.7 domů v Poštovní ulici (ze 7) je zapsáno v Ústředním seznamu kulturních památek. V ulici byla provedena rekonstrukce sítí a zádlažba kamennými kostkami.\n\nV Poštovní ulici jsou evidovány tyto nemovité kulturní památkyzapsané v Ústředním seznamu kulturních památek:\n\n\n"}
{"id": "1480930", "url": "https://cs.wikipedia.org/wiki?curid=1480930", "title": "Západočeský krajský přebor 1976/77", "text": "Západočeský krajský přebor 1976/77\n\nV soubojích Západočeského krajského přeboru 1976/77 (jedna ze skupin 5. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1977. \n\nZdroj:\n\nPoznámky:\n"}
{"id": "1480932", "url": "https://cs.wikipedia.org/wiki?curid=1480932", "title": "Isabell Werthová", "text": "Isabell Werthová\n\nIsabell Werthová (* 21. července 1969, Issum) je německá sportovní jezdkyně na koni specializující se na drezuru. V letech 1992–2016 posbírala deset olympijských medailí, šest zlatých a čtyři stříbrné. Jedna zlatá (Atlanta 1996) a čtyři stříbrné (Barcelona 1992, Sydney 2000, Peking 2008, Rio 2016) jsou z individuálního závodu, zbylé z týmových soutěží. Má též devět zlatých z mistrovství světa, z toho čtyři jsou individuální.\n\n"}
{"id": "1480933", "url": "https://cs.wikipedia.org/wiki?curid=1480933", "title": "Evropské kolegium", "text": "Evropské kolegium\n\nEvropské kolegium (francouzsky \"Collège d’Europe\", anglicky \"College of Europe\") je postgraduální institut evropských studií s hlavním kampusem v Bruggách a s menším kampusem ve Varšavě (Natolin). Evropské kolegium bylo založeno roku 1949 předními evropskými osobnostmi a Otci zakladateli Evropské unie, včetně Salvadora de Madriaga, Winstona Churchilla, Paul-Henriho Spaaka a Alcida de Gasperi, jako jeden z výsledků Kongresu v Haagu v roce 1948, s cílem „podněcovat duch solidarity a vzájemného porozumění mezi všemi národy západní Evropy a poskytovat výuku těm, kteří tyto hodnoty obhajují“ a „vychovat elitu mladých výkonodárců pro Evropu“. Zakladatelé si představovali Kolegium jako místo, ve kterém by budoucí lídři Evropy mohli spolu žít a studovat.\n\nKaždý ročník je pojmenován po nějakém patronovi (významném Evropanovi/Evropance) a říká se mu promoce — několik promocí bylo pojmenováno po významných osobnostech českých dějin, jako např. promoce Tomáš Garrigue Masaryk (1952–1953), promoce Comenius (1967–1968), promoce Karel IV. (1992–1993) nebo promoce Václav Havel (2012–2013).\n\nSlavnostní otevření ročníku každý rok vede \"Orateur\", zpravidla nějaká vyznámná politická osobnost. Tím byli v minulosti např. Angela Merkelová, Jean-Claude Juncker, Valéry Giscard d’Estaing, Juan Carlos I., Margaret Thatcherová nebo François Mitterand.\n\nMezi absolventy patří např.:\n\n"}
{"id": "1480938", "url": "https://cs.wikipedia.org/wiki?curid=1480938", "title": "Bitva o pevnost Lachcanit", "text": "Bitva o pevnost Lachcanit\n\nBitva o pevnost Lachcanit je název pro vojenské střetnutí mezi egyptskou a izraelskou armádou během Jomkipurské války. Bitva proběhla 6. října 1973 a byla součástí zahajovací fáze Jomkupirské války, tzv. operace Badr. Během této operace Egypťané pevnost obklíčili a poté, co odrazili několik pokusů IOS o vyproštění posádky pevnosti ji nakonec obsadili.\n\nDne 6. října 1973 ve 14 hodin zahájila egyptská armáda na Sinajském poloostrově (v součinnosti se syrskou armádou, která útočila na Golanských výšinách) útok pod názvem operace Badr, při kterém překročila Suezský průplav a vylodila se na východním břehu. Pevnost Lachcanit, která byla součástí Bar Levovy linie se nacházela na severu Sinajského poloostrova, asi 19 km jižně od Port Fuadu a společně s pevnostmi Budapest a Orkal spadala do tzv. portsaidského vojenského sektoru, jehož obsazením byl v egyptských plánech operace Badr pověřen gen.mjr. Omar Chálid. K obsazení celého sektoru bylo vyčleněno uskupení nezávislé na 2. egyptské armádě a tvořené 13. a 15. brigádou pěchoty a přičleněnými pobřežními jednotkami egyptského námořnictva.\n\nPevnosti Lachcanit velel poručík Muli Malchov. Pevnost byla tvořena sedmi bunkry a obklopena minovými poli a ostnatým drátem.\n\nPlukovník Mustafa el-Abassi, který byl pověřen obsazením pevnosti pro tento úkol vyčlenil prapor pěchoty posílený oddílem ze speciálních jednotek Sa´iqa. Pěchota byla rozdělena do tří útočných skupin, které dostaly za úkol odříznout pevnost ze tří směrů. Oddíl Sa´iqa byl pověřen odrážením izraelských posil na křižovatce přibližně 8 km východně od kanálu.\n\nV okamžiku zahájení operace Badr se pevnost stala cílem egyptské dělostřelecké palby. Ve 14:25 první vlna egyptské pěchoty dosáhla východního břehu Suezského kanálu a překonala písečný val. Soustředila na sebe izraelskou palbu, čímž umožnila další skupině pěchoty útočící z východu obsadit tankové rampy. Izraelci vyslali na posilu pevnosti 8 tanků M48 Patton. Egypťané dva znich zničili, zbylé se stáhly zpět.\n\nVe 14:50 začali egyptští vojáci začali pronikat přes ostnatý drát a ničit důležité cíle v okolí pevnosti. Krátce na to se hlavní egyptská útočná síla dostala do zákopů obklopujících pevnost. Mezitím posádka pevnosti žádala vrchní velení o pomoc. V 15:05 začali vojáci egyptské pěchoty obsazovat pevnost. V 15:30 bylo egyptské velení informováno, že pevnost byla obsazena a izraelští vojáci zajati. Následně Egypťané začali obsazovat jednotlivé bunkry za pomoci plamenometů, což mělo viditelný psychologický dopad na obránce. Mezitím oddíl Sa´iqa odrazil další izraelský tankový pokus o znovuzískání pevnosti. \n\nKolem 17 hodiny zaútočilo na Egypťany obsazenou pevnost izraelské letectvo, přičemž jedno ze čtyř izraelských letadel bylo sestřeleno. V té době již Egypťané dokončili obsazování bunkrů a přesunuli izraelské zajatce do Port Saidu. V 19:30 se Izraelci znovu pokusili zaútočit na pevnost, ale byli donuceni znovu ustoupit. Egypťané následně vybudovali obranné pozice a jejich hlídky zajistily přístupové cesty.\n\nPevnost Lachcanit byla první pevností Bar Levovy linie, kterou se Egypťanům podařilo dobýt. Izraelců padlo 60 včetně velitele pevnosti Malchova, 26 jich bylo zajato. Egypťané ztratili 23 vojáků včetně jednoho důstojníka, 7 jich bylo zraněno. Hlavním důvodem relativně rychlého obsazení pevnosti byl faktor překvapení, kdy se Egypťanům podařilo izolovat pevnost ze všech stran, obsadit tankové rampy a zabránit IOS v přísunu posil.\n\n"}
{"id": "1480939", "url": "https://cs.wikipedia.org/wiki?curid=1480939", "title": "Letov Š-32", "text": "Letov Š-32\n\nLetov Š-32 byl dopravní letoun vyrobený v malém počtu začátkem 30. let 20. století československou firmou Letov. Zalétán byl v létě 1931 a veřejnosti byl podrobně představen v zářijovém čísle Letectví.\n\nTyp vznikl pro potřeby Československých státních aerolinií, které původně požadovaly stroj pro provoz na lince Praha–Bratislava–Užhorod–Bukurešť, nasazovaný na ty lety při nichž by použití větších letounů Avia-Fokker F.VIIb/3M nebylo ekonomicky rentabilní. Konstruktér Alois Šmolík započal projektové práce na typu Š-32 v roce 1929, původně s jedním motorem Jupiter, ale ČSA z důvodů větší bezpečnosti preferovaly třímotorové uspořádání. První prototyp, imatrikulovaný OK-ADA, byl zalétán v říjnu 1931.\n\nJednalo se o hornoplošník poháněný třemi hvězdicovými motory Mars I, s pevným záďovým podvozkem s ostruhovým kolečkem, samonosnými celokovovými křídly, trupem smontovaným z ocelových trubek a potaženým převážně duralovými plechy, s výjimkou jeho zadní části a ocasních ploch potažených plátnem. Křídlo bylo zkonstruováno ve spolupráci s německou firmou Rohrbach, která měla s celokovovou stavbou nosných ploch větší zkušenosti než Letov.S\n\nStroj měl uzavřenou kabinu s kapacitou čtyř až šesti cestujících, která byla v dobovém leteckém tisku chválena jako „obzvláště prostorná a pohodlná“. Letoun měl 2 úložné prostory pro zavazadla, pod kabinou pilota a pod kabinou pro cestující.\n\nPrototyp byl nasazen u ČSA již počátkem zimy 1932-3 na trati Praha-Brno-Bratislava a v provozu se velmi dobře osvědčil. Prototyp a čtyři sériové kusy (imatrikulací OK-ADA–OK-ADF) byly zakoupeny a od roku 1933 provozovány ČSA, které je nasadily na lince Praha–Karlovy Vary. 26. června 1934 stroj imatrikulace OK-ADB po ztrátě svislé ocasní plochy havaroval během přistání na letišti v Karlových Varech, přičemž zahynuly všechny čtyři osoby na palubě, včetně slavného rakouského herce Maxe Pallenberga.\n\nVyšetřování nehody odhalilo nedostatečnou pevnost křídla a ocasních ploch, načež byly zbývající stroje staženy z pasažérských linek a pravděpodobně dosloužily jako nákladní a poštovní letouny. V roce 1938 byly dva Š-32 mezi stroji zabranými Maďarskem při obsazení Košic po Vídeňské arbitráži. Další stroj byl v listopadu 1938 zničen na užhorodském letišti československým vojskem před stažením z města.\n\nÚdaje podle\n\n\n"}
{"id": "1480944", "url": "https://cs.wikipedia.org/wiki?curid=1480944", "title": "Aero A-34 Kos", "text": "Aero A-34 Kos\n\nAero A-34 Kos byl lehký turistický a sportovní dvouplošník vyráběný v Československu začátkem 30. let 20. století. \n\nTyp byl navržen v roce 1929 pro účast v Challenge International de Tourisme 1929. Jednalo se o konvenční dvouplošník zkonstruovaný ze dřeva a potažený plátnem a překližkou, vzhledem a koncepcí připomínající britský de Havilland Gipsy Moth. Trup se skládal ze 4 dřevěných nosníků, které byly spojeny rámovými výztuhami a krycí dýhou. Křídla A-34 byla řešena jako sklopná vzad, což snižovalo nároky na plochu při hangárování a umožňovalo aby letoun, který měl se sklopenými křídly šířku jen 2,91 m, mohl být vlečen na letiště a zpět za automobilem v běžném provozu. Prototyp byl poháněn motorem Walter Vega o výkonu 85 k (62 kW), ale konstrukce od počátku počítala i s možností použití dalších pohonných jednotek. Motor se dal i s motorovým ložem snadno oddělit od trupu (připojení pouze 4 čepy) a nahradit jiným typem motoru. Bylo např. uváděno 5 typů motorů Walter: NZ-60/70, NZ-85/95, NZ-120/130, Vega a Venus, z nichž některé byly uplatněny u pozdějších verzí A-34J a A-134, která se dále odlišovala kovovou kostrou trupu.\n\nPrototyp imatrikulovaný L-BASO (později OK-ASO), pilotovaný Josefem Novákem, se zúčastnil mezinárodní soutěže \"Challenge International de Tourisme 1929\", kterou ale nedokončil po poruše motoru a nouzovém přistání na letišti Orly 8. srpna 1929, již během technických zkoušek před začátkem vlastního závodu, takže závod nedokončil. O rok později vzhledem ke zranění šéfpilota Nováka, jakož i s ohledem na vysoké náklady, továrna Aero odřekla účast s letounem A-34 Kos na \"Challenge International de Tourisme 1930.\"\n\nÚspěšně však byl letoun A-34 Kos předveden na leteckém dnu Aeroklubu Republiky Československé na svatováclavskou neděli 29. září 1929. Leteckému dni byl přítomen ministr m. s. ing. V. Roubík a úspěšné předvedení \"Kosa\" šéfpilotem Novákem patřilo k nejlepším atrakcím dne. \n\nDeset vyrobených sériových kusů bylo užíváno jako sportovní a cvičné stroje v československých aeroklubech, a v omezené míře i vojenským letectvem. Počátkem roku 1930 vojenské letectvo převzalo sérii školních elementárních letadel Aero A-34 Kos s motory Walter o 120 k (NZ-120) a o 60 k (NZ-60) a dále byly dodány 2 tyto stroje s motory Walter o 120 k Ústřední pilotní škole.\n\nPodle údajů z Leteckého rejstříku k 30.11.1932 byly zaneseny v rejstříku ještě 4 stroje A-34: 1. (OK-ASO s motorem Venus, továrna Aero), 5. (OK-ASP s motorem NZ-95, Pilotní škola), 6. (OK-ASR s motorem NZ-95, Pilotní škola) a 9. (OK-BSL s motorem Venus, Ministerstvo veřejných prací).\n\n\nÚdaje platí pro A-34 s motorem Walter Vega\n\n\n\n"}
{"id": "1480953", "url": "https://cs.wikipedia.org/wiki?curid=1480953", "title": "Beneš-Mráz Be-60 Bestiola", "text": "Beneš-Mráz Be-60 Bestiola\n\nBeneš-Mráz Be-60 Bestiola byl lehký sportovní, turistický a víceúčelový letoun vyráběný v Československu v 30. letech 20. století byl učen pro aerokluby a letecké školy. \n\nTyp vznikl jako první konstrukce nově vzniklé letecké továrny Beneš-Mráz v Chocni. Jednalo se o celodřevěný hornoplošník (mimo částí křídla a kormidel potažených plátnem) s uzavřenou kabinou pro dvě osoby sedící vedle sebe, dozadu sklopnými křídly vyztuženými ocelovými vzpěrami a s pevným samonosným podvozkem ostruhového typu.\n\nDřevěné křídlo bylo tvořeno skříňovými podélníky a mřížovými žebry z části potažené plátnem a z části kryto dýhou. Bylo sklopné podle vertikální osy vytvořené závěsem zadního podélníku a závěsem vzpěr z profilových ocelových trubek. Zavěšeno bylo na horní straně trupu. Po sklopení křídla, v době nepřesahují 1 minutu, se šířka letounu zmenšila na 3,2 m.\n\nProvedení větrané kabiny s polohovatelnými opěradly sedadel a zdvojeným řízením umožňovalo dostatečný výhled obou členů posádky vpřed (předním průhledným štítem) i na obě strany průhlednou částí obou dvířek. Po stažení okének byl umožněn výhled vzad i směrem dolů pod letoun. \n\nPohonnou jednotku představoval čtyřválcový invertní motor Walter Mikron I o výkonu 45-50 k (33-37 kW). V sériové výrobě pak byla použita silnější verze motoru Walter Mikron 4-II o výkonu 60-62 k (44-45 kW) s převrtanými válci a zvýšeným kompresním poměrem. Motorový kryt byl vyroben z duralového plechu, jehož odklopitelné části umožnovaly snadný přístup k součástem motoru. Benzínová nádrž o objemu 46 l byla umístěna v trupu za protipožární stěnou. Olejová nádržka o objemu 5 l byla umístěna pod motorem na přední přepážce trupu. \n\nTyp měl být následován plánovanými verzemi Be-62 s motorem Walter Minor 4, a Be-64 s motorem Pobjoy R, ale k jejich stavbě nedošlo, vzhledem k tomu, že přednost dostal vývoj dolnoplošníků, zahájený typem Be-50 Beta-Minor.\n\nPrvní prototyp, imatrikulovaný OK-BEA, poprvé vzlétl 10. července 1935 pilotovaný továrním zkušebním pilotem Josefem Koukalem Zkušební lety odhalily menší nedostatky, ale ty byly do srpna odstraněny a na podzim se již letoun zúčastnil Národního letu Republiky Československé a posádka F. Kládek - dr. Rückl, v něm dosáhla šestého místa. Na podzim vznikl druhý prototyp, předváděný v Jugoslávii, kde se přes úspěšný průběh ukázek nepodařilo získat objednávku. Ministerstvo veřejných prací objednalo jeden kus (imatrikulace OK-BEE) a MNO v roce 1936 udělilo zakázku na výrobu dvaceti kusů, z nichž jeden (imatrikulace OK-BEM) zůstal v majetku továrny a ostatních devatenáct bylo předáno aeroklubům a organizacím Masarykovy letecké ligy, ale v případě potřeby byly užívány i vojenským letectvem, zejména jako kurýrní.\n\nÚdaje podle\n\n\n\n\n\n"}
{"id": "1480956", "url": "https://cs.wikipedia.org/wiki?curid=1480956", "title": "Železniční nehoda v Roudné", "text": "Železniční nehoda v Roudné\n\nŽelezniční nehoda v Roudné byla srážka rychlíku a stojícího nákladního vlaku v železniční stanici Roudná na trati Praha – České Budějovice, která se udála 10. února 1989 ve 21.30 hodin.\nVe čtvrtek v 21.30 hodin narazil v železniční stanici Roudná rychlík číslo 537 ve směru z Prahy do Českých Budějovic do stojícího nákladního vlaku, který směřoval opačným směrem.\n\nBylo zraněno 6 osob lehce a 4 těžce. Obě lokomotivy a tři vozy byly značně poškozeny, škoda byla vyčíslena na 1,5 mil. korun.\n\nNehodu způsobila nepozornost výpravčího, který pustil rychlík číslo 537 na kolej obsazenou nákladním vlakem.\n\n"}
{"id": "1480960", "url": "https://cs.wikipedia.org/wiki?curid=1480960", "title": "Timaios (filozof)", "text": "Timaios (filozof)\n\nTimaios, nazývaný též Timaios z Lokry, řecky Τίμαιος Λοκρός, byl údajně řecký antický filosof z pythagorejské školy. Pokud měl být Sókratovým partnerem v rozhovorech, musel žít v 5. století př. n. l. Jeho existence je ale nejistá, protože se vyskytuje pouze jako literární postava ve dvou Platónových dialozích. Všechny údaje v pozdějších pramenech jsou buď smyšlené, nebo založené na těchto dialozích. Timaios je hlavním Sókratovým partnerem v dialogu po něm pojmenovaném a objevuje se ještě v dialogu Kritiás.\n\nU Platóna vystupuje Timaios jako vznešený a bohatý občan řecké kolonie Lokroi Epizephyrioi (dnes město Locri v Kalábrii), kde měl, než přišel do Athén, vykonávat vysoké úřady. V Athénách se měl také odehrát literárně pojatý rozhovor zachycený v dialogu \"Timaios\". V dialogu jsou zdůrazněny Timaiovy znalosti v oblasti přírodní filosofie a astronomie.\n\nV antice se Timaiova existence nezpochybňovala. Cicero píše, že Platón cestoval do Itálie, aby se tam u Timaia a dalších pythagorejců informoval o podstatě jejich učení. Zpráva, že Platón potkal Timaia na své italské cestě, vedla pozdně antického učence Macrobia k tvrzení, že Timaios nemohl být Sókratovým současníkem a tudíž s ním ani nemohl vést dialog, protože tehdy už Sókratés dávno nežil. Pozdně antický filosof Iamblichos z Chalkidy řadí Timaia mezi známé pythagorejce.\n\nV moderní vědě o starověku převažuje názor, že si Platón Timaiovu postavu vymyslel. Předpokládá se, že ji obdařil rysy jemu známého pythagorejce Archytase. Hlavní argument ve prospěch literární fikce spočívá v konstatování, že všechny informace o Timaiovi pocházejí výhradně z Platónových údajů. Hlavním protiargumentem je, že Platón ve svých dialozích nechává vystupovat pouze historické postavy.\n\n Dórsky napsaný spis s názvem \"O podstatě kosmu a duše\" (Περὶ φύσιος κόσμω καὶ ψυχᾶς – Peri phýsios kósmō kai psychās), který se dochoval celý a existuje ve více než padesáti rukopisech, začíná slovy: \"\"Timaios z Lokry práví následující:\"\". Směrodatné rukopisy ho označují jako Timaiovo dílo. V pramenech se poprvé uvádí ve 2. století n. l. (u Nikómacha z Gerasy a v komentáři k dialogu \"Timaios\" od platonika Lukia Kalbena Taura). V antice nebyla pravost spisu zpochybněna. Spis shrnuje nauku, kterou Timaios formuluje ve stejnojmenném dialogu a ve výstavbě se z větší části shoduje s Platónovým dílem. Proto se věřilo, že se jedná o Timaiův spis, z něhož Platón čerpal při koncipování Timaiovy řeči v dialogu. Tuto domněnku posílila pověst kolující od 3. století př. n. l., že je dialog \"Timaios\" plagiát; tvrdilo se, že si Platón za mnoho peněz koupil pythagorejskou knihu, z níž v \"Timaiovi\" převzal přírodovědnou nauku. Tato kniha byla tehdy identifikována se zmíněným spisem \"O podstatě kosmu a duše\".\nTeprve moderní filologická zkoumání prokázala, že spis \"O podstatě kosmu a duše\" pochází až z pozdního 1. století př. n. l. nebo z 1. stol. n. l. a je založený na Platónově \"Timaiovi\". Jedná se o jeden z četných pseudepigrafů filosofických traktátů, jejichž anonymní autoři připisovali své spisy známým pythagorejcům minulosti. Hlavní rozdíl od Platónova \"Timaia\" spočívá v tom, že \"Pseudotimaios\" podává pouze obsah nauky, zatímco na její zdůvodnění a metodologické úvahy rezignuje. Naopak příležitostně připojuje vlastní vysvětlení a materiál z jiných platónských dialogů. Autorův postoj k pojednávaným otázkám je jednoznačnější než v Platónově \"Timaiu\", přístup k řešení problematiky je školský. Některé pasáže v \"Pseudotimaiovi\" jsou bez znalosti dialogu \"Timaios\" zmatené a zavádějící. Sloh \"Pseudotimaia\" je ve srovnání s entuziastickým způsobem vyjadřování v platónském dialogu střízlivý.\n\nVe spisu \"O podstatě kosmu a duše\", nazývaného zde také \"Pseudotimaios\", nalézáme stopy myšlenkového světa a terminologie středního platonismu. Nejvíce nápadné jsou styčné body se spisy Eudora z Alexandrie a Filóna Alexandrijského. Proto se nabízí hypotéza, že autor spisu žil v Alexandrii a byl obeznámený s Eudorovou filosofií. Přírodní filosofii Platónova \"Timaia\" modernizoval, když do svého spisu zařadil poznatky helénistické astronomie a medicíny.\n\nTyto poznatky pravděpodobně pocházejí ze staršího, dnes nezvěstného komentáře (nebo více komentářů) k \"Timaiovi\". Podle hypotézy Richarda Hardera, přijímané mnoha klasickými filology, vzniklo dílo ve dvou etapách: Nejprve kdosi v helenistické době přepracoval původního Platónova\"Timaia\". A z tohoto – nedochovaného – textu vycházel autor spisu \"O podstatě kosmu a duše\", nazývaný dnes \"Pseudotimaios\".\n\nV Sudě, byzantské encyklopedii z 10. století, a ve Scholiích k Platónovu \"Timaiovi\" se Timaiovi z Lokry také připisuje dílo \"Mathēmatiká\", o kterém ale jinak není nic známo. Pravděpodobně se jedná o záměnu Timaia z Lokry se stejnojmenným astrologem. Kromě toho měl Timaios z Lokry sepsat Pythagorův životopis. Také v tomto případě jde zřejmě o záměnu dvou osob: zde s historikem Timaiem z Tauromenie, který se ve svém díle Pythgorou zabýval.\n\nSpis \"O podstatě kosmu a duše\" byl v pozdní antice známý novoplatonikům Iamblichovi z Chalkidy, Syrianovi a Simplikiovi. \"Pseudotimaios\" podpořil v novoplatonských kruzích rozšířené přesvědčení, že Pythagorova nauka a platonismus tvoří jednotnou soustavu. To odpovídalo názoru anonymního autora \"Pseudotimaia\", který chtěl zakotvit Platóna v pythagorejské tradici. V 16. století přeložil humanista Giorgio Valla spis \"O podstatě kosmu a duše\" do latiny. Roku 1498 byl spis vytištěn v Benátkách. Řecký text vyšel tiskem poprvé roku 1513 jako součást kompletního vydání Platóna u Alda Manutise rovněž v Benátkách. Následovala řada dalších tisků; spis, který byl všeobecně považovaný jako předloha Platónova \"Timaia\", byl často zahrnován do vydání Platónových dialogů. \n\n"}
{"id": "1480962", "url": "https://cs.wikipedia.org/wiki?curid=1480962", "title": "Fíla", "text": "Fíla\n\nPříjmení Fíla, přechýleně Fílová, nosí více osobností:\n\n"}
{"id": "1480963", "url": "https://cs.wikipedia.org/wiki?curid=1480963", "title": "Ema Švandová", "text": "Ema Švandová\n\nEma Švandová, rozená Emilie Karolína Jelínková, též uváděna jako Ema Švandová - Kadlecová (21. listopadu 1882 Královské Vinohrady – 25. listopadu 1971 Praha), byla česká herečka a divadelní podnikatelka.\n\nNarodila se na Královských Vinohradech v rodině kovářského dělníka Václava Jelínka. Herectví studovala u O. Sklenářové-Malé a v roce 1898 získala své první angažmá ve Švandově divadle na Smíchově. Během svého úspěšného účinkování se sblížila s tehdejším majitelem divadla Karlem Švandou ze Semčic a v roce 1902 se za něho provdala. Několik následujících let zanechala hraní a věnovala se rodině v níž povila tři dcery. Jedna s jejích dcer Marie (1905-2002) se stala rovněž herečkou. V roce 1906 zemřela M. Koldinská, jež byla koncesionářkou Švandova divadla a následně přešla podle rodinného ujednání koncese na Emu Švandovou, neboť Karel Švanda a ovdovělí A. Koldinský jako zemští úředníci nemohli být držiteli koncese. Tímto se stala ředitelkou divadla, začala zde i pravidelně hostovat jako herečka a hlavně její zásluhou začalo divadlo prosperovat. Na jaře roku 1908 v důsledku přetížení onemocněla a na několik měsíců se stáhla z jeviště a nevystupovala. Svojí hereckou indispozici využila pro zásadní úpravu interiéru divadla a změnu jeho názvu na „Intimní divadlo“. V letech 1910–1913 byl jejím hereckým partnerem v milovnických rolích J. Steimar, po jeho odchodu jej nahradil na dlouhá léta Rudolf Kadlec, který se později stal i jejím partnerem životním. Tehdy soupeřilo její divadlo s Národním divadlem o čelnou pozici v českém divadelnictví. Po první světové válce došlo k rozchodu Emy Švandové s manželem, který se od počátku její herecké kariéry těžko smiřoval s jejími úspěchy a v únoru roku 1925 došlo k úřednímu rozvodu. V červnu roku 1925 se podruhé provdala za svého hereckého kolegu Rudolfa Kadlece. V roce 1928 utrpěla vážný úraz při automobilové nehodě a vlivem finančních potíží byla nucena soubor divadla rozpustit a divadlo pronajala Divadlu Vlasty Buriana. V roce 1929 hostovala i se svým manželem v Městském divadle na Královských Vinohradech a v roce 1932 podnikla poslední pokus o obnovení činnosti s novým souborem v „Novém divadle“ ve Stýblově pasáži na Václavském náměstí, avšak bez zjevného úspěchu a tak roku 1935 byla nucena na divadelní podnikání rezignovat. Budovu divadla na Smíchově už jen pronajímala až do jejího znárodnění, ke kterému došlo po roce 1948.\n\nVe filmu vystupovala jen sporadicky, v letech 1916-1919 si zahrála ve čtyřech němých filmech a v roce 1931 v jediném zvukovém filmu. Ve všech filmech si zahrála po buku svého manžela. Výjimečně spolupracovala rovněž i s československým rozhlasem.\n\nOba manžele se stáhli z aktivního hereckého života a jen občas nacházeli menší uplatnění v okrajových souborech. V roce 1959 Ema Kadlecová-Švandová ovdověla a dožila v soukromí až do roku 1971, kdy zemřela. Pohřbena je v hrobce svého prvního manžela na vyšehradském hřbitově v Praze.\n\na desítky dalších rolí\n\n\n\n\n\n"}
{"id": "1480965", "url": "https://cs.wikipedia.org/wiki?curid=1480965", "title": "Apoštolská šlechta", "text": "Apoštolská šlechta\n\nApoštolské rody či apoštolská šlechta (německy \"Apostelgeschlechter\" nebo \"Landesaposteln\" - \"zemští apoštolové\") je označení pro původně dvanáct starošlechtických rodů usazených v Rakousku (nad i pod Enží) již v době Babenberků (976–1246) a podle legendy tvořily první zemské desky.\n\nV roce 1620 to byly následující rody († označuje tehdy již vyhaslé rody):\n\nZ těchto rodů na území dnešního Rakouska žijí Abensperg-Traunové, Lichtenštejnové, Starhembergové a Fürstenbergové z Weitry.\n\n\n"}
{"id": "1480966", "url": "https://cs.wikipedia.org/wiki?curid=1480966", "title": "Raroh proměnlivý", "text": "Raroh proměnlivý\n\nRaroh proměnlivý (\"Falco berigora\") je sokolovitý pták, žijící v Austrálii a na Nové Guineji v otevřených a polootevřených krajinách. Vědecký název \"berigora\" pochází z jazyka domorodých Austrálců. Dosahuje délky 41–51 cm, rozpětí křídel má 88–115 cm, samci váží 320-590 g a samice až 860 gramů. Vyskytuje se v různých formách, lišících se odstíny hnědého až rezavého zbarvení.\n\nObdobí rozmnožování trvá od června do listopadu, do hnízd opuštěných jinými ptáky kladou od dvou do pěti vajec. Potravu raroha proměnlivého tvoří myši, králíci, drobní ptáci, ještěrky, hadi a různý hmyz.\n\nBylo pozorováno, že raroh proměnlivý roznáší doutnající větvičky a pomáhá tak šířit lesní požáry. Toto chování je vysvětlováno tím, že živočichové prchající před ohněm jsou pro raroha snadnou kořistí. \n\n\n"}
{"id": "1480968", "url": "https://cs.wikipedia.org/wiki?curid=1480968", "title": "Dům čp. 278 (Štramberk)", "text": "Dům čp. 278 (Štramberk)\n\nDům čp. 278 stojí na ulici Dolní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 278 byl postaven na konci 18. století, je postaven nad ulicí Dolní Bašta. Při rekonstrukci koncem osmdesátých let 20. století byla obnovena střecha domu. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná okapní stranou souběžně s ulicí Dolní Bašta. Je vsazen do svahu a navazuje na vysokou terasovou zděnou zeď. Dispozice je trojdílná se síní, jizbou a původně komorou, s vchodem ve štítové straně. Stavba je roubená z otesaných kuláčů. Je postavena na vysoké částečně omítané kamenné podezdívce, která vyrovnává svahovou nerovnost. Dům je podsklepen. Uliční průčelí je tříosé s kaslíkovými okny a ozdobným bedněním. Štíty jsou trojúhelníkové svisle bedněné se dvěma okny a podlomenicí v patě štítu. Střecha je sedlová, krytá šindelem.\n\n\n"}
{"id": "1480973", "url": "https://cs.wikipedia.org/wiki?curid=1480973", "title": "Dům čp. 280 (Štramberk)", "text": "Dům čp. 280 (Štramberk)\n\nDům čp. 280 stojí na ulici Horní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 280 byl postaven na konci 18. století, je vsazen mezi ulicemi Horní a Dolní Bašta. Dům byl přestavěn v sedmdesátých letech 20. století jako věrná kopie původní roubenky. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice Dolní Bašta, je vsazen do svahu. Dispozice je dvojdílná se síní, jizbou, s hlavním vchodem ve štítové severní straně a druhým v bočním průčelí. Stavba je roubená z otesaných kuláčů. Je postavena na vysoké kamenné podezdívce, která vyrovnává svahovou nerovnost. Uliční průčelí je dvouosé s kaslíkovými okny a ozdobným bedněním. Štít je trojúhelníkový svisle bedněný s oknem, polovalbou nahoře a podlomenicí v patě štítu. Střecha je sedlová, krytá šindelem.\n\n\n"}
{"id": "1480974", "url": "https://cs.wikipedia.org/wiki?curid=1480974", "title": "Jeff Sarwer", "text": "Jeff Sarwer\n\nJeff Sarwer (* 14. května 1987 Kingston) je kanadský šachista, mistr světa v kategorii Under 10.\n\nJeff se naučil hrát šachy ve věku 4 let. Učila ho jen 2 roky starší sestra Julie. Když mu bylo 6 hrál už v šachovém klubu na Manahattanu v New Yorku – Manhattan Chees Club (v té době nejprestižnější šachový klub na světě). Vedoucí klubu Bruce Pandolfini ohromen talentem sourozenců jím zajistil doživotní členství v klubu, tehdy poskytované pouze arcimistrům.\n\nKaždý rok za příležitostí Dne Kanady což je národní svátek Kanady na Parlament Hill v Ottawie Jeff bavil davy hrou proti 40 protivníkům, poprvé ve věku 7 let. Pozornost přitahoval také v Parku Washingtona kde hrával rychle šachy. \n\nV roce 1986 jako reprezentant Kanady vyhrál mistrovství světa junioru v kategorii Under-10. Allen Kaufman (šéf Amerického Šachového Sdružení) prohlásil - , Devítiletý Jeff je silnější než Bobby Fisher v 11 letech”. Bruce Pandolfini řekl: „Mezi mnoha tisíci dětí, které jsem učil je Jeff určitě nejvíce výjimečným mladým hráčem jakého sem kdy viděl”.\n\nDíky pozvánce od Edmara Mednisa analyzoval utkání mezi Garrim Kasparowem a Anatolijem Kaprowem o mistrovství světa v roce 1986 (na americké televizní stanici PBS). Jeff a jeho sestra Julie komentovali také odvetu o rok později (1987) . Od té doby jejich popularita vzrostla a to jim umožnilo účast v různých programech a stali se tak hlavním tématem filmu na autentických faktech. \n\nČasopisy jako GQ nebo Sports Illustrated psaly články o jeho rodině s ostrou kritikou rodinného života Jeffa, a pochybnosti nad rozvíjením mladého talentu v péčí jeho otce, který po zjištění že nebude moct plně kontrolovat jeho život, nedovolil mu pokračovat v šachové kariéře. Vystěhoval svoji rodinu z New Yorku a dostal se to problému se Sdružením Pomoci Dětem v Ontriu. Vanity Fair napsal (jeden z nejznámějších časopisu v USA) napsal článek o nasilí jaké páchal otec Mike na geniálních šachových sourozencích. Z toho důvodu byli Jeff a Julie přidělení do pěstounské péče v náhradních rodinách. Po krátké době ale utekli zpět k otci a od té doby se ukrývali. Stěhovaní z místa na místo po různých státech jim zajistilo bezpečnou skrýš a brzo si na kočovný život zvykli. \n\nV roce 1993 byl natočen film Searching for Bobby Fisher, ve kterým byl Jeff vyobrazený jako Jonathan Poe. V finální scéně ve filmu Poe dostal nabídku remízy kterou odmítnul a prohrál. Doopravdy se jednalo o finální utkání mezí Joshuou Waitzkinem (9 let) a Jeff Sarwerem (7 let) kde s remízou souhlasil a 1 místo si rozdělili mezi sebe. V roce 1985 Jeff Joshuu porazil a bylo to poslední rozehrání mezi nimi. \n\nV roce 2007 Jeff získal 3. místo v X Mezinárodním Turnaji rychlých šachů v Malborku. Získal 7 bodů v 9 rozehráních mezi 86 soupeři (kvůli tomu že neměl mezinárodní ranking bylo mu přiznaných 2300 technických bodů).\n\nJeff každý rok startuje v Europen Poker Tour, pětkrát se mu podařilo odejít z peněžními odměnami, největší úspěch 3. místo v EPT ve Vilamoura kde si odnesl 156 170 Euro (listopad 2009).\n\n"}
{"id": "1480977", "url": "https://cs.wikipedia.org/wiki?curid=1480977", "title": "Erwin Junker", "text": "Erwin Junker\n\nErwin Junker (* 15. dubna 1930 v Nordrachu, Schwarzwald) je německý továrník. Je majitelem a zakladatelem skupiny Junker.\n\nErwin Junker se narodil v roce 1930 jako jedno z pěti dětí provozovatelů pily Zäzilie a Ludwiga Junkerových ve schwarzwaldské obci Nordrach (u Offenburgu). Po absolvování obecné školy v místní části Kolonie pracoval tři roky v rodičovské firmě. Avšak místo toho, aby v souladu s tradicí převzal firmu svých rodičů, rozhodl se pro kariéru v oblasti strojírenství. V roce 1947 vstoupil do učení u firmy Haas a poté přešel do firmy Prototyp v Zell am Harmersbach, kde se vyučil mechanikem a stal se mistrem. V oddělení stavby strojů působil Erwin Junker deset let jako mistr při výuce učňů. Zde také vynalezl stroj, který plně automaticky brousí kužely závitníků. Byl jmenován vedoucím a brzy řídil rovněž jím samotným založené oddělení brousicích strojů. U firmy Prototyp pracoval až do roku 1962. Po neshodách s vedením firmy dal výpověď a založil svou vlastní firmu.\n\nPoté, co Erwin Junker ve svých 28 letech obdržel výuční list mistra, založil v roce 1962 s pomocí svého otce, který ručil částkou 15 000 marek, a s využitím svého vlastního našetřeného kapitálu ve výši 8 000 marek firmu „Erwin Junker Maschinen- und Apparatebau“ v Nordrachu.V areálu bývalého mlýna vkládal do firmy veškerou svou energii, pracoval svého času až dvacet hodin denně a trávil až 250 dnů v roce na obchodních cestách. Při svých cestách získal Erwin Junker řadu kontaktů, které mu pomohly expandovat do zahraničí. Mimo jiné navázal se svou firmou jako jeden z prvních obchodní vztahy s Čínou a se Sovětským svazem. V následujících letech se areál firmy stále rozrůstal a firma expandovala rovněž v mezinárodním měřítku. V roce 1992 se Erwin Junker rozhodl převzít tři české výrobce brusek. V roce 1995 byla do skupiny Junker začleněna firma LTA Lufttechnik GmbH, výrobce filtračních systémů. Od roku 2015 patří k firemní skupině rovněž brazilský výrobce brousicích strojů ZEMA Zselics Ltda. V srpnu 2016 založil nadaci „Fabrikant Erwin Junker Stiftung“. Tím byly vytvořeny předpoklady pro to, aby se skupina JUNKER neocitla v cizích rukou a nedošlo k jejímu roztříštění a aby naopak její současná struktura zůstala zachována a skupina mohla dál úspěšně působit na světovém trhu. V roce 2018 měla skupina JUNKER přes 1 500 zaměstnanců ve 14 firemních závodech.\n\nErwin Junker byl již jako dítě mimořádně vynalézavý. Když tenkrát nebyly v obci Nordrach k dostání náhradní díly na jeho gramofon, vyrobil si je zkrátka sám. Do roku 2018 přihlásila skupina Junker přes 80 patentů, mezi nimi i technologie, které jsou v oboru průmyslového broušení zásadní. Mimo jiné tak získal Erwin Junker i práva na unikátní technologii „Quickpoint“ vynalezenou v roce 1984, jejímž principem je vzájemná poloha osy obrobku a brousicího nástroje. Díky broušení pomocí kontaktního bodu je možné vytvořit libovolné tvary obrobku při jediném upnutí. Počítačem řízený pohyb brousicího kotouče přesně sleduje naprogramovanou dráhu a obrábí téměř každý materiál od plastů až po slinuté karbidy.\n\nErwin Junker je velmi silně vázán na svou rodnou obec. Ve 24 letech převzal vedení místního motocyklistického svazu Horex, ve 29 letech se stal velitelem dobrovolných hasičů. Erwin Junker se zasadil za zachování a rekonstrukci místního kostela. V roce 1962 byl Erwin Junker zvolen do obecní rady a získal více hlasů než jakýkoli jiný kandidát v dosavadní historii Nordrachu. Následujících deset let působil jako zástupce starosty. Dále byl zvolen do dozorčí rady Volksbank v Zellu a stal se přísedícím radou v Hospodářském svazu. Mimoto byl Erwin Junker v roce 1968 za své mimořádné zásluhy jmenován čestným velitelem dobrovolných hasičů v Nordrachu. V roce 1987 byl Erwinu Junkerovi propůjčen německý Spolkový kříž za zásluhy. Ten ale, v reakci na své zklamání německým právním státem, vrátil zpět. V roce 1990 byl kvůli svým zásluhám jmenován čestným občanem Nordrachu.\n\nV roce 2018 získal Erwin Junker do svého vlastnictví pozdně romantický hrad Windeck v bádensko-württemberském Bühlu, čímž zajistil zachování této historické památky. Mimo jiné mu patří rovněž statek Finkenzeller Hof v Nordrachu. Erwin Junker prostřednictvím obchodních společností vlastní též nemovitosti v České republice, některé z nich byly předmětem necitlivé rekonstrukce, jako např. činžovní dům v Sokolovské ulici v Praze, kde použití tyrkysové firemní barvy na fasádu nekoresponduje s charakterem památkové zóny Karlín (viz zde).\n\nSkupina Junker a Erwin Junker jsou majiteli několika vlastních firemních vrtulníků a letadel pro zajištění rychlé dopravy zákazníků a náhradních dílů a také pro zaručení rychlého spojení mezi firemními závody v České republice a Německu. Způsob užívání firemní helikoptéry budí řadu kontroverzí v souvislosti s rušením občanského soužití, jakožto je i předmětem soudního sporu s obyvateli obce Gengenbach. Zde má být postaveno nové sídlo skupiny Junker, jehož výstavba je však ze stany Erwina Junkera podmiňována výstavbou heliportu (zde). Firemní vrtulník AgustaWestland je provozován s českou imatrikulací OK-EJG (provozovatel Erwin Junker Grinder Technology a.s., Mělník), firemní letadlo Premier I má českou imatrikulací OK-EJH (provozovatel Erwin Junker Grinder Technology a.s., Mělník.). V srpnu 2019 způsobil let stoje Premier bezpečnostní incident na letišti v Hamburgu (zde).\n\nErwin Junker je od roku 1997 ženatý s Marlies Junkerovou (rozenou Marlies Nennker, *1942). Má jednu dceru, Ingeborg Junkerovou (*1959), a jednoho syna, Manfreda Junkera (*1960), kteří pocházejí z jeho prvního manželství.\n\n"}
{"id": "1480979", "url": "https://cs.wikipedia.org/wiki?curid=1480979", "title": "Hurikán Wilma", "text": "Hurikán Wilma\n\nHurikán Wilma je nejintenzivnější zaznamenanou bouří v oblasti Atlantského oceánu, a třetí nejintenzivnější zaznamenanou bouří vůbec, po tajfunu Tip (západní Pacifik, 1979) a hurikánu Patricia (východní Pacifik, 2015). Hurikán byl součástí mimořádně aktivní Atlantické hurikánové sezóny 2005, která přinesla tři z deseti nejintenzivnějších hurikánů v historických záznamech, spolu s Wilmou (#1) šlo o hurikány Rita (#4) a Katrina (#7). Wilma byla dvacátou první tropickou bouří sezóny, třináctým hurikánem a čtvrtým hurikánem, který dosáhl kategorie 5 na Saffir–Simpsonově stupnici. Šlo o druhou nejničivější bouři sezóny, po hurikánu Katrina, který zdevastoval New Orleans.\n\nWilma se zformovala 15. října 2005 jako bezejmenná tropická deprese v Karibském moři nedaleko Jamajky. Systém se pohyboval směrem na západ. O dva dny později zintenzivnil na tropickou bouři, která se prudce stočila k jihu a dostala jméno Wilma. Wilma pokračovala v zesilování a 18. října dosáhla síly hurikánu. Krátce nato nastala fáze rychlé intenzifikace, kdy během pouhých 24 hodin Wilma zesílila na hurikán stupně 5 s přetrvávajícími větry o síle až 295 km/h. Poté začala mírně zeslabovat. Mezi 20. a 21. říjnem zasáhla mexický poloostrov Yucatán, v době vstupu nad pevninu dosahovaly přetrvávající větry stále rychlosti kolem 240 km/h. v době vstupu do Mexického zálivu zeslábla Wilma na hurikán stupně 2. Zamířila na severovýchod a opět sílila, 24. října byla znovu překlasifikována na hurikán stupně 3. Krátce nato Wilma zasáhla jižní Floridu. Během přechodu přes poloostrov zeslábla na stupeň 2, ale v Atlantském oceánu opět zintenzivnila na stupeň 3. Zde minula Bahamy a postupovala na severovýchod. 26. října definitivně zeslábla u pobřeží Nového Skotska na mimotropickou cyklónu.\n\nWilma několikrát vstoupila nad pevninu, největší škody napáchala na poloostrově Yucatán, na Kubě a na Floridě. Vyžádala si nejméně 62 mrtvých a škody byly vyčísleny na 27,4 miliardy dolarů, z toho 19 miliard dolarů ve Spojených státech. Po hurikánu Wilma nastalo neobvykle dlouhé období, kdy se velké hurikány (stupeň 3 a výše) vyhýbaly pobřeží Spojených států. Až po více než 11 letech, v srpnu 2017, ukončil tuto \"dobu klidu\" hurikán Harvey, který zasáhl Texas.\n\n"}
{"id": "1480980", "url": "https://cs.wikipedia.org/wiki?curid=1480980", "title": "Dům čp. 288 (Štramberk)", "text": "Dům čp. 288 (Štramberk)\n\nDům čp. 288 stojí na ulici Horní Bašta ve Štramberku v okrese Nový Jičín. Roubený dům byl postaven v polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 288 byl postaven v polovině 19. století, je postaven na ulici Horní Bašta. Objekt je příkladem původní předměstské zástavby ve Štramberku.\n\nDům je přízemní omítaná roubená stavba na obdélném půdorysu, je orientovaná štítovou stranou do ulice Horní Bašta. Dispozice je dvojdílná se síní, jizbou, s hlavním vchodem v okapovém průčelí. Ke vchodu vedou schody. Stavba je omítaná roubená z kuláčů. Je postavena na vysoké kamenné podezdívce, která vyrovnává svahovou nerovnost. Před podezdívkou, ve které jsou sklepní prostory, je přistavěn zděný přístavek s pultovou střechou. Uliční průčelí je dvouosé. Štít jsou trojúhelníkový svisle bedněný se dvěma průduchy a podlomenicí v patě štítu. Střecha je sedlová.\n\n\n"}
{"id": "1480985", "url": "https://cs.wikipedia.org/wiki?curid=1480985", "title": "Spirit Animals", "text": "Spirit Animals\n\nSpirit Animals je dobrodružná fantasy literární série, která se skládá z 1. série prostě nazvané Spirit Animals a 2. série pojmenované Spirit Animals – Soumrak strážců (v anglickém originále Spirit Animals: Fall of the Beasts, od skupiny několika autorů v čele s americkým autorem Brandonem Mullem\n\nBrandon Mull je americký spisovatel převážně fantasy knih. Je také jedním z autorů beststellerů The New York Times. Kromě série Spirit Animals je autorem série Příběhy z kouzelné obory (v anglickém originále Fablehaven) a dalších. Jeho nejnovějším dílem je série Dragonwatch.\n\nMaggie Stiefvaterová je americká spisovatelka převážně fantasy knih pro mládež. Některá její díla jsou bestsellery New York Times. Má ráda automobily a hudbu, sama hraje na několik hudebních nástrojů.\n\nGarth Nix je americký spisovatel zejména fantasy knih pro mládež. Mezi jeho nejznámější díla patří knižní série Staré království, či Sedmá věž. Jeho nejnovějším dílem je kniha Žabí polibek (v anglickém originále Frogkisser)\n\nSean Williams je australský spisovatel zejména sci-fi a fantasy knih. Jeho nejnovějším dílem je Let Sleeping Dragons Lie.\n\nShannon Hale je americká autorka převážně young-adult fantasy. Její první knihou je The Goose Girl, kterou nejdříve nikdo nechtěl vydat, ale nakonec byla v roce 2003 vydána. Vydání The Goose girl zahájilo její kariéru spisovatelky. \n\n"}
{"id": "1480986", "url": "https://cs.wikipedia.org/wiki?curid=1480986", "title": "Dům čp. 290 (Štramberk)", "text": "Dům čp. 290 (Štramberk)\n\nDům čp. 290 stojí na ulici Horní Bašta ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 290 byl postaven v první polovině 19. století, je vsazen do svahu v ulici Horní Bašta. V sedmdesátých letech byl rekonstruován. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice Horní Bašta. Dispozice je dvojdílná se síní, jizbou, s vchodem v okapovém průčelí. Stavba je roubená z kuláčů. Je postavena na vysoké kamenné podezdívce, která vyrovnává svahovou nerovnost. Uliční průčelí je dvouosé, okna zdobená bedněním. Štít je trojúhelníkový svisle bedněný s oknem stejného typu jako v přízemí a podlomenicí v patě štítu. Střecha je sedlová krytá šindelem.\n\n\n"}
{"id": "1480990", "url": "https://cs.wikipedia.org/wiki?curid=1480990", "title": "Délka (rozcestník)", "text": "Délka (rozcestník)\n\nTermín délka může znamenat:\n"}
{"id": "1480992", "url": "https://cs.wikipedia.org/wiki?curid=1480992", "title": "Turistická značená trasa 1810", "text": "Turistická značená trasa 1810\n\nTuristická trasa má svůj počátek v centru Vrchlabí na rozcestí s červeně značenou trasou 0406 od místního nádraží na Luční boudu a výchozími zeleně značenou trasou 4211 do Jilemnice a žlutě značenými trasami 7201 do Strážného a 7207 na Žalý.\n\nTrasa v souběhu s trasou 7201 přechází blízké Labe, opouští zástavbu města a podél Městského parku vede k severovýchodu. Pokračuje poli na rozcestí v jižním svahu Jankova kopce, kde u motokrosové dráhy souběh končí. Trasa pokračuje dále poli a lesíky k sevrovýchodu, přechází Vápenický potok a na křižovatce s cestou Rumovka vstupuje na asfaltovou cestu s názvem \"Poštovní cesta\",\n\nPo Poštovní cestě je trasa 1810 vedena do Horního Lánova. Na předním okraji jeho zástavby se nachází rozcestí se zde výchozí žlutě značenou trasou 7208 na Klínové boudy. \n\nZa Horním Lánovem stoupá lesními cestami a pěšinami západním úbočím Slunečního vrchu na Horskou silnici. Na ní se nachází rozcestí se žlutě značenou trasou 7210 z Černého Dolu na Liščí louku. Trasa 1810 pokračuje po \"Horské silnici\" asi 0,5 km k severovýchodu a přechází na \"Idinu cestu\". \n\nJedná se o lesní pěšinu překonávající nejprve Rašelinový potok a dále vedoucí po plochém lesním hřbetu. V závěru sestupuje do údolí Čisté, kde vstupuje do souběhu se zeleně značenou trasou 4207 ze Špindlerova Mlýna a stoupá na severní okraj Hrnčířských bud, kde Idina cesta končí.\n\nTrasa 1810 ještě pokračuje v souběhu s trasami 4207 a 0407 z Chalupy Na Rozcestí na Černou horu do středu osady na hlavní rozcestí, kde společně s 4207 končí. Rozcestím prochází rovněž modře značená trasa 1812 z Pece pod Sněžkou do Černého Dolu.\n\nNa trase 1810 se nachází dvojice přeložek:\n\n"}
{"id": "1480995", "url": "https://cs.wikipedia.org/wiki?curid=1480995", "title": "František Valouch (rozcestník)", "text": "František Valouch (rozcestník)\n\nJméno František Valouch nebo Walouch označuje nebo označovalo více osob:\n"}
{"id": "1480997", "url": "https://cs.wikipedia.org/wiki?curid=1480997", "title": "Turistická značená trasa 1029", "text": "Turistická značená trasa 1029\n\nTrasa začíná rozcestníkem u železniční stanice Kamenné Žehrovice (na železniční trati mezi Kladnem a Rakovníkem). Tuto trať po přibližně 200 metrech přechází, velmi krátce (asi 150 m) vede po místní silnici a následně (přibližně 1 km) směřuje lesem kolem oploceného areálu bývalého dolu Wannieck k rozlehlému Turyňskému rybníku. Tento rybník obchází po jeho nejširší boční straně (úsek vede asi 500 metrů). Následuje asi 900metrový úsek obcí Kamenné Žehrovice až do jejího centra, kde se nachází park, malá kaple a několik obchodů. U tohoto parku trasa zatáčí na jih, mírně stoupá a asi 900 metrů vede po silnici až za most přes dálnici D6. Dále vede přibližně 300 m po cestě v souběhu s dálnici a poté přibližně 1,4 km po polní cestě jihozápadním směrem k vysoké haldě bývalého dolu Tuchlovice a téměř 600 metrů po okraji Šiškového lesa. Následuje delší (cca 3,2 km) úsek rozlehlým lesem (prostupujícím celé Křivoklátsko) po severovýchodní hranici CHKO Křivoklátsko a následně uvnitř něho. Navazuje 500metrový úsek podél louky u samoty Ploskov, překročení místní silnice. Menší stoupání lesem až k rozcestníku Žilinský vrch, kde navazuje žlutá trasa č. 6024, zatočení doprava a menší klesání k Ploskovské kaštance. Celý tento úsek lesem měří kolem 930 m. Dále trasa vede na jihovýchod, asi 870 metrů alejí Ploskovskou kaštankou. Navazuje poslední úsek lesem (asi 1,5 km): po silnici k samotě Šarváš a za ní. A trasa končí kratším úsekem po louce (asi 250 m), za níž na polní cestě u rozcestníku U Staré paseky končí. Přes rozcestí je průchozí též zeleně značená trasa 3020.\n\n\n"}
{"id": "1481000", "url": "https://cs.wikipedia.org/wiki?curid=1481000", "title": "Dům čp. 291 (Štramberk)", "text": "Dům čp. 291 (Štramberk)\n\nDům čp. 291 stojí na ulici Horní Bašta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 291 byl postaven na konci 18. století, je vsazen do svahu v ulici Horní Bašta. K zadní části domu v pravém úhlu je přistavena zděná část, ve které byly chlévy. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice Horní Bašta. Dispozice je trojdílná se síní, jizbou a komorou, s vchodem v okapovém průčelí. Stavba je roubená z kuláčů. Je postavena na vysoké kamenné podezdívce, která vyrovnává svahovou nerovnost. K podezdívce se sklepy je přistavěn zděný přístavek s pultovou střechou. Uliční průčelí má tři okna zdobená bedněním. Štít je trojúhelníkový svisle bedněný se třemi oválnými malými okénky a podlomenicí v patě štítu. Střecha je sedlová krytá plechem.\n\n\n"}
{"id": "1481002", "url": "https://cs.wikipedia.org/wiki?curid=1481002", "title": "Agamka písečná", "text": "Agamka písečná\n\nAgamka písečná (\"Phrynocephalus mystaceus\") je druh plaza z řádu šupinatí, který se vyskytuje ve Střední Asii. Jedná se o největší druh agamky.\n\nTento druh, jak již z názvu vyplývá, obývá písečné prostředí, a tomu také odpovídá splývavé zbarvení. Na hřbetu má tmavší vzor nepravidelného tvaru.\n\nDosahuje délky 22–24 cm, z toho polovina připadá na tělo a druhá na ocas. Váží do 55 g. Pro srovnání – čtyřdenní mládě v Zoo Praha měřilo 7,5 cm a vážilo 3 g. Kladou dvě až čtyři vejce, přičemž doba jejich inkubace dosahuje průměrně 60 dnů.\n\nJe aktivní přes den, kdy si vyhrabává až metrové nory. Živí se částmi rostlin, bezobratlými a příležitostně i jinými druhy ještěrů.\n\nPři nebezpečí se zahrabává do písku, a to příčným chvěním. Pro zastrašování nepřítele používá svou červeně zbarvenou kožní řasu, kterou má umístěnou na okrajích tlamy. Široce otevře tlamu a k tomu rozvine právě barevně výrazné vějířky kožní řasy. Navíc vyluzuje zvuky a útočí.\n\nRozlišují se dva poddruhy:\n\n\nV chovech zoo se jedná o velmi raritní druh. V rámci Evropy je chován jen ve dvou českých zoo – Zoo Hluboká a Zoo Praha.\n\nAgamka písečná se v Zoo Praha prvně objevila v roce 1957. Další záznam pochází z roku 1974 a také z roku 2011 je doložen jedinec bez určení poddruhu. Mezitím však v roce 2006 byl chován nominátní poddruh \"Phrynocephalus mystaceus mystaceus\". V letech 2011–2017 byl chován jiný poddruh – P. m. galli. V roce 2018 došlo k návratu chovu nominátního poddruhu. Obecně se u tohoto druhu podařilo mnoho úspěchů světového významu. V roce 2012 se Zoo Praha stala první zoo na světě, kde se podařilo tento druh odchovat. Toho roku se podařilo odchovat hned šest mláďat. I v současnosti je Zoo Praha jedinou zoo na světě, kde se daří odchovávat. Mládě se vylíhlo 18. 3. 2019 a další dvě následovala 2. 5. 2019. Povedlo se to díky obnovení chovu dovozem tří samců a dvou samic od soukromého chovatele na konci října roku 2018. Za celou historii chovu tak bylo odchováno 17 mláďat.\n\nDruh je k vidění v pavilonu šelem a plazů v dolní části zoo. Tamní terarijní expozice Kattakum představuje hned několik druhů plazů pouštních oblastí Střední Asie.\n\n"}
{"id": "1481003", "url": "https://cs.wikipedia.org/wiki?curid=1481003", "title": "Zinzendorfové", "text": "Zinzendorfové\n\nZinzendorfové (německy \"Zinzendorf\" nebo \"Zinzendorfer\", též \"Grafen und Herren von Zinzendorf und Pottendorf\" – \"hrabata a páni z Zinzendorfu a Pottendorfu\") je jméno starošlechtického rodu usazeného v Rakousku. Pocházejí ze starého dolnorakouského panského rodu odvozující svůj původ od trhové obce Ruprechtshofen v okrese Melk v Dolních Rakousích.\n\nRod Zinzendorfů a Pottendorfů se původem i erbem liší od Sinzendorfů, jedná se o jiný rod a neměl by být zaměňován.\n\nZinzendorfové patří k nejstarším panským rodům v Dolních Rakousích, i v zemích nad Enží. Zároveň patří mezi dvanáct tzv. apoštolských rodů Rakouska, které zde byly usedlé již v době panování Babenberků (tzn. v letech 976 až 1246). Ti měli dle prastaré tradice zřídit první zemské desky v Dolním Rakousku. Jedním z prvních domovských sídel rodu bylo podle všeho v blízkosti kláštera Lilienfeld v obci Lilienfeld v Dolních Rakousích. S cisterciáckým klášterem v Lilienfeldu udržoval rod blízké vztahy po několik staletí. V lilienfeldském archivu existuje množství listin zmiňující rod. Zinzendorfové a Pottendorfové byli poprvé písemně zmíněn roku 1114 Hermannem, augsburským biskupem, v zakládací listině kláštera. Přitom zmínil jistého \"Wisinta de Cincendorf\" coby svědka. Další listiny jsou z let 1144, 1176 a v listině z roku 1190 je zmíněn \"Otto I. de Czinczendorf\". Od tohoto předka je zinzendorfská doložena nepřerušená rodová linie až po vyhasnutí rodu.\n\nPůvodní sídlo Zinzendorfů byl \"Zinsenhof\" (\"Czinczenhof\"), panství u Ruprechtshofenu v dolnorakouském okrese Melk. Existuje dosud a slouží jako pokusný pozemek Vyšší odborné školy zahradnické (Vídeň-Schönbrunn).\n\nZinzendorfové vlastnili také hrad Schwarzenbach (dnes již zřícenina hradu) na Schlossbergu v dolnoakouské trhové obci Schwarzenbach.\n\nKdyž roku 1813 zemřel Karel z Zinzendorfu bez potomků, dědil po něm jeho prasynovec Jindřich August z Baudissinu († 1834) jeho dolnorakouský panství Karlstetten, dvojhrad a zámek Wasserburg. Jindřich August přijal rovněž prastrýcovo jméno a erb (hrabě z Baudissin-Zinzendorf-Pottendorfu / Graf von Baudissin-Zinzendorf-Pottendorf) a byl mu v léno udělen úřad nejvyššího zemského lovčího v zemích pod Enží. V roce 1912 prodali ve Šlesvicku-Holštýnsku usazení Baudissinové své nemovitosti v Rakousku.\n\n"}
{"id": "1481006", "url": "https://cs.wikipedia.org/wiki?curid=1481006", "title": "Junker Gruppe", "text": "Junker Gruppe\n\nJunker Gruppe (skupina JUNKER) je jediným vlastníkem řízená firemní skupina, ke které patří značky JUNKER, LTA a ZEMA. S více než 1 500 zaměstnanci ve 14 firemních závodech po celém světě je jedním z největších výrobců strojů pro broušení CBN a korundem. Do škály jejích produktů patří rovněž filtrační systémy pro průmyslové čištění vzduchu.\n\nV roce 1962 založil Erwin Junker svou firmu „Erwin Junker Maschinen- und Apparatebau“. V roce 1977 vznikly první samostatné závody v Německu a v USA. V roce 1980 byla v Achern založena firma LTA Lufttechnik GmbH, která vyrábí filtrační systémy. V roce 1992 převzal Erwin Junker tři české výrobce brousicích strojů, čímž vznikla skupina JUNKER. V roce 1995 učinila skupina JUNKER důležitý krok otevřením technologického centra v Nordrachu a podpořila tím technologický význam německého závodu. Ve stejném roce byla do skupiny JUNKER začleněna firma LTA Lufttechnik GmbH. V roce 2003 byla založena pobočka v Šanghaji. V roce 2007 se sloučily české firemní závody do firmy Erwin Junker Grinding Technology a.s. s hlavním sídlem v Mělníku, tato firma byla v následujících letech opakovaně rozšiřována.V roce 2009 otevřela skupina JUNKER distribuční a servisní pobočku v Indii. O dva roky později následovala Brazílie, v roce 2012 zahájila činnost pobočka v Rusku a v roce 2014 byla otevřena pobočka v Mexiku. Od roku 2015 patří k firemní skupině rovněž brazilský výrobce brousicích strojů ZEMA Zselics Ltda. Hlavní sídlo skupiny JUNKER je v německém Nordrachu u Offenburgu.\nVýrobní závody se mimoto nacházejí v České republice na Mělníku, v Holicích, ve Čtyřkolech a ve Středoklukách. Další prodejní a servisní pobočky existují v Brazílii, Číně, Německu, Indii, Mexiku, Rusku, České republice, Turecku a USA. V květnu 2015 byla otevřena Technická akademie Erwina Junkera v Holicích, jejímž úkolem je zajistit vzdělávání kvalifikovaných pracovníků. V roce 2016 byla zřízena nadace „Fabrikant Erwin Junker Stiftung“. Ve stejném roce došlo k založení firmy LTA Industrial Air Cleaning v USA a o rok později zahájila svou činnost firma LTA Industrial Air Cleaning Systems s.r.o. v České republice.\n\nSkupina JUNKER disponuje zásadními technologiemi v oboru průmyslového broušení, které díky inovacím a patentovaným postupům rozvíjí od roku 1962. Již několik málo let po svém vzniku přinesla firma JUNKER na trh světovou novinku, kterou byl první plně automatický brousicí stroj pro výrobu drážek závitníků. V roce 1978 položila firma JUNKER základní kámen dalšího vývoje, když představila své stroje pro vysokorychlostní broušení s CBN. V polovině 80. let 20. století se firma se svými zásadními vynálezy stala partnerem automobilového průmyslu. Do tohoto období patří vynález stroje Quickpoint z roku 1984. Díky broušení pomocí kontaktního bodu bylo možné vytvořit libovolné tvary obrobku při jediném upnutí. Počítačem řízený pohyb brousicího kotouče přesně sleduje naprogramovanou dráhu a obrábí téměř každý materiál od plastů až po slinuté karbidy. V roce 2003 přišla firma JUNKER na trh s prvním vysokorychlostním CBN brousicím strojem JUCRANK pro kompletní obrábění klikových hřídelí na jedno upnutí. Dalšího milníku bylo dosaženo v roce 2008, kdy byl představen stroj typu JUCENTER. Tento vysoce výkonný CBN brousicí stroj v sobě spojuje dvě stanice které rozšiřují možnosti obrábění.\n\nSkupina JUNKER působí v obchodních oblastech Stroje, Servis, Technologie a Equipment. Největší podíl na obratu představují brousicí stroje pro vysoce přesné obrábění kovů.\n\nSkupina JUNKER je držitelem více než 80 patentů a byla oceněna mnoha vyznamenáními. K nim patří např. cena kvality koncernu Volkswagen „Formel Q“ (1998), vyznamenání „Leader of Technology“ od firmy Tianrun (2012) a Chery Automobile Co., Ltd. (2013). SAIC General Motors Co., Ltd. udělila skupině JUNKER v Šanghaji ocenění „Best Supplier Award“ (každoročně v letech 2014–2017). V roce 2015 následovalo vyznamenání „Global Supplier Award“ od firmy Robert Bosch GmbH. Skupina JUNKER navíc v roce 2017 získala cenu od firmy Getrag B.V. & Co. KG. A hned v následujícím roce jí bylo uděleno ocenění „Best Supplier Award“ od firmy Zhejiang Geely Automobile Parts & Components. A hned v následujícím roce jí bylo uděleno ocenění „Best Supplier Award“ od firmy Zhejiang Geely Automobile Parts & Components za „Rozšíření výrobní kapacity“. V březnu 2019 byla společnosti JUNKER podruhé za sebou jako jedinému evropskému dodavateli strojů udělena cena „Excellence Award“. Pro skupinu Junker je tato cena zvláštním oceněním jakož i důležitou referencí pro zákazníky.\n\nV roce 2015 založila skupina JUNKER Technickou akademii v rámci českého závodu v Holicích. Firma tak reagovala na nedostatek kvalifikovaných technických odborníků na zdejším pracovním trhu. V červnu 2017 absolvoval první ročník dvouleté studium.\n\nSkupina JUNKER přebírá společenskou odpovědnost a angažuje se jako mecenáš a sponzor. V obcích, v nichž se nacházejí její závody, podporuje skupina JUNKER různé sociální a ekologické projekty. Navíc podporuje školy a školky v Německu a v České republice.\n\n"}
{"id": "1481014", "url": "https://cs.wikipedia.org/wiki?curid=1481014", "title": "Děkanská (Prachatice)", "text": "Děkanská (Prachatice)\n\nNa jedné straně vyplňuje ulička prostor mezi kostelem sv. Jakuba a budovou děkanstvía na straně druhé jsou domy čp. 29 a 30. Poloha a historie této ulice je spojena s navazující Křišťanovou ulicí,Situace v místě dnešní ulice je zachycena na mapách druhého vojenského mapování, které byly dokončeny v roce 1852 a na mapách třetího vojenského mapováníTakto ulici zachycuje též plán Prachatic z roku 1837.Vyznačena je i na mapách vymezujících prachatickou městskou památkovou rezervaci.\nPůvodní pojmenování ulice není známo. Později používaný název je zřejmě odvozen od budovy děkanství. Po roce 1918 se začíná používat český ekvivalent Děkanská ulice. Během druhé světové války nesla ulice název Dechanteigasse.2. 4. 1968 Městský národní výbor v Prachaticích rozhodl o \"obnoveném pojmenování uličky kolem děkanského kostela\", třebaže není doloženo, že by tento název ulice dříve oficiálně nesla.\n\nDěkanská ulice v Prachaticích tvoří součást uliční sítě městské památkové rezervace.Je hmotným dokladem středověké zástavby Prachatic v okolí kostela svatého Jakuba Většího.Archivní výzkum dějin ulice v kontextu historie centra městaa stavebně historický průzkum ukazují vývoj historického jádra od 15. do 20. století. V ulici se dochovaly domy, jejichž fasády jsou zdobeny nejvýznamnějšími renesančními freskami a sgrafity ve městě, např. čp. 30 na parc. č. 29 (literátská škola), nebo čp. 32 (fara ?) na parc. č. 33,Významným dokladem o urbanistickém vývoji města je návaznost Děkanské ulice na domy na Velkém náměstí a v Křišťanově ulici. Významnou informací o životě ve městě je i vývoj českého a německého názvu ulice v národnostně smíšených Prachaticích. Dějiny ulice a jejích domů jsou též příspěvkem k dějinám Prachatic a jejich místopisu.3 domy v Děkanské ulici (z 3) je zapsáno v Ústředním seznamu kulturních památek.\nV Poštovní ulici jsou evidovány tyto nemovité kulturní památkyzapsané v Ústředním seznamu kulturních památek:\n\n\n"}
{"id": "1481021", "url": "https://cs.wikipedia.org/wiki?curid=1481021", "title": "Dušan Miklánek", "text": "Dušan Miklánek\n\nDušan Miklánek (*22. červen 1939 Dolné Srnie) je bývalý československý politik slovenské národnosti.\n\nVystudoval stavební fakultu na vysoké škole technické v Bratislavě.\n\nOd roku 1956 pracoval na různých pozicích závodu podniku Silnice Bratislava. V letech 1971–78 byl ředitel národního podniku Doprastav v Bratislavě a v letech 1978–81 generální ředitel VHJ Inženýrské stavitelství v Bratislavě. Zastával různé stranické funkce a od roku 1981 byl kandidátem ÚV KSS.\n\nVe vládě Petera Colotky (1981-86) a poté ve vládě Petera Colotky, Ivana Knotka a Pavola Hrivnáka (1986-89) zastával na Slovensku post ministra stavebnictví.\n"}
