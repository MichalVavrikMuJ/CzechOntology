{"id": "1456212", "url": "https://cs.wikipedia.org/wiki?curid=1456212", "title": "Final Fantasy XIII-2", "text": "Final Fantasy XIII-2\n\nFinal Fantasy XIII-2 (\"ファイナルファンタジーXIII-2 - Fainaru Fantadží Sátýn Cú\") je videohra typu RPG od japonské firmy Square Enix pro platformy PlayStation 3, Xbox 360 a později i prostřednictvím sítě Steam i pro Microsoft Windows. V Japonsku vyšla v prosinci 2011 a ve zbytku světa v lednu až v únoru 2012, pro hráče na PC byla třináct-dvojka k dispozici až v roce 2014 prostřednictvím služby Steam. Tato hra představuje pokračování hry Final Fantasy XIII, jež zachovává mnoho herních mechanismů svého předchůdce a přináší nové, například pouze dva hlavní hrdiny, které doplní ochočená, dříve poražená příšera, jež lze vyvíjet podobně jako hlavní postavy v krystáriu. Děj hry se točí kolem cestování v čase a časoprostorových paradoxů.\n\n\"Lightning\", protagonistka Final Fantasy XIII, po skončení předešlého příběhu zmizela beze stopy a její mladší sestra Serah Farronová společně s mladým cestovatelem v čase jménem Noel Kreiss se ji snaží najít a napravit narušenou časovou osu.\n\nTato hra má pokračování , jež dohromady spolu s dalšími výtvory z oblasti Final Fantasy tvoří sérii Fabula Nova Crystallis Final Fantasy, které spojuje společná „in-universe“ mytologie.\n\nHráč ovládá z pohledu třetí osoby jednu ze dvou hlavních postav, přičemž je může kdykoliv střídat a může si natáčet pohled v celém 360° záběru, dále může interagovat s ostatními postavami, s předměty i s nepřáteli prakticky stejně jako v původní Final Fantasy XIII.\n\nHráč s dvojicí hrdinů prochází různá místa v různých časech, propojených časoprostorovými portály. Daná místa jsou vykreslena proporcionálně s postavami. Cestuje se buď pěšky, nebo na chocobovi. Některá místa lze navštívit opakovaně v různých časech, jiná místa lze navštívit v alternativní realitě, jež vznikla zásahem do časové osy. Dvojice putuje časem prostřednictvím \"Křižovatky věků (angl. Historia Crux)\", ke které má přístup neustále. Do lokací v jednotlivých časech se dostanou po splnění úkolů důležitých pro děj, a to nalezením speciálních artefaktů aktivujících potřebné brány času. V případě opětovné návštěvy některé lokace v čase se objeví u brány, kterou naposledy odešli. Dále má hráč možnost lokaci restartovat za pomocí pečetě, aby veškeré úkoly mohl splnit znovu či mohl vyzkoušet v nabídce reakcí při rozhovorech s NPC jiné volby.\n\nHra se během průchodu automaticky ukládá při vstupu do Křižovatky věků přes bránu času, na pevně stanovených místech, anebo má hráč možnost uložit hru manuálně. Ukládací stanice z Final Fantasy XIII zmizely, místo nich slouží jako obchod s lektvary, se zbraněmi, s doplňky a materiály k vylepšení zbraně a doplňků záhadná chocobí žena jménem Čokolína \"(Chocolina)\". Užitečnou pomůckou je \"Datalog,\" v němž jsou k dispozici popisy důležitých postav, nepřátel, navštívených míst, děje třináctého dílu, nedávných událostí a dalších důležitých informací. Při interakci s NPC se někdy aktivuje systém \"Okamžitá volba (Live Trigger)\", kdy hráč vybírá reakci postavy při konverzaci. Mnoho z těchto rozhovorů při Okamžité volbě nelze opakovat, pokud člověk lokaci nevyresetuje. Při průchodu hrou bude hráč řešit paradoxy, například v Časové trhlině, jež mají formu hlavolamu nacházejícího se v neznámé dimenzi.\n\nKrystárium (angl. Crystarium) je systém vývoje postav, jenž je složen z šestice krystalů. Každý reprezentuje jednu ze šesti rolí postav a obsahují jednotlivé úrovně vývoje na lineárních deskách s uzly, které obsahují vylepšení statistik postavy. Patří mezi ně síla, magie, životy, a také dovednosti. Pokud hráč zabere určitý počet uzlů v krystáriu, je automaticky rozšířeno a hráč může zvolit některé z rozšíření: Zvýšit nosnost u doplňků výbavy, rozšířit stupnici ATB, vylepšit stávající roli, nebo odemknout novou roli. Hráč se pohybuje po krystalu podobným způsobem jako na desce orbů ve Final Fantasy X. K pohybu po krystalu slouží tzv. krystogeneze, při které postava spotřebovává krystalické body, jež získává od poražených nepřátel. Pro jednu roli lze obsadit nejvýše 99 uzlů.\n\nU ochočených příšer probíhá krystogeneze jinak. Příšery mají pouze jeden krystal dle role a v závislosti na síle dané příšery je omezen i počet uzlů i rozsah schopností k naučení. Nevyužívají však krystalické body, ale speciální posilující předměty různé pro jednotlivé příšery i pro stupně vývoje krystária. Schopnosti, které daná příšera nemůže umět, se může naučit díky absorpci jiné příšery (avšak musí mít stejnou roli), které je umí. Schopností může mít nanejvýš deset. Absorbovaná příšera pak zmizí z výběru a hráč ji musí v případě zájmu znovu odchytit a znovu krystogenezí vycvičit.\n\nSystém soubojů je téměř stejný jako ve Final Fantasy XIII, tedy ve formě ATB (\"Active Battle System\"), kdy se postavám (přátelským i nepřátelským) v průběhu bitvy doplňuje stupnice akcí, které lze volit z menu, nebo je lze nechat vybrat automaticky. Na stupnici ATB jsou na začátku hry tři pole na zadání akcí, jež se po naplnění stupnice vykonají. Poté se stupnice vynuluje a hráč znovu zadá další povely. Stupnici ATB lze časem rozšířit v krystáriu. V bitvě lze ovládat pouze vůdce. Druhou postavu a ochočenou příšeru ovládá umělá inteligence. Ochočenou příšeru však s výjimkou naplnění pole synchronizace k provedení speciálního útoku ovládat přímo nelze. Příšeru lze ochočit \"odchytem\" při její porážce v bitvě a lze vybrat z přibližně 150 druhů.\n\nV některých bitvách se hra přepne do rozhraní Filmové události \"(Cinematic Actions)\", kdy bitva již neprobíhá se stupnicí ATB, avšak hráč vidí speciální předprogramované útoky postav na nepřítele za použití speciálních úderů, ve standardních bitvách nedostupných. Při nich musí pozorně sledovat znázornění tlačítek, obkroužených rychle se ztrácející časovou stupnicí, aby je stihl stisknout. Filmová událost se dále vyvíjí podle toho, zda hráč zareagoval na tyto nápovědy, nebo ne, a pokud ano, nepřítel je zraněn více než obvykle, či hráč získá z bitvy dodatečné bonusy.\n\nNa rozdíl od třináctého dílu se nepřátelé nepohybují v lokacích viditelně a volně, ale při průchodu se následkem efektů paradoxu v oblasti náhle vyskytnou v blízkosti hlavních hrdinů. Je vytyčen okruh jejich dosahu a pokud z něj hráč včas uteče, vygenerované příšery samy zmizí. Pokud hráč ve vymezeném čase na některé z příšer zaútočí, je bitva vedená s bonusem preventivního úderu a hráč má možnost bitvu v případě neúspěchu nebo dle libovůle restartovat. V případě, že na hráče příšera zaútočí, hráč nedostane preventivní bonus. Pokud hráč nechá vypršet čas, není možné bitvu restartovat a pokud dopadne špatně (obě hlavní postavy jsou ve stavu KO), znamená to konec hry. Po bitvě se postavy automaticky vyléčí ze svých zranění.\n\nKaždý nepřítel má stejně jako ve třináctém díle svoji \"řetězcovou stupnici\" (angl. Chain Gauge), znázorňující, kolika procenty bude následující útok násoben řetězcovým bonusem (minimální hodnota je 100 %, maximální 999 %). Řetězcový bonus narůstá s každým útokem, ať fyzickým nebo magickým, dokud nebude dosaženo \"šoku,\" jehož hladina je stanovena pro každý druh nepřítele jinak. Při šoku řetězcový bonus dále s dalšími útoky narůstá. Šokovaný nepřítel velmi rychle ztrácí životy a bitva může být ukončena rychleji, než by se mohlo zdát. Během šoku mohou postavy využívat dovednosti, jež fungují pouze na šokované nepřátele, jako například \"odpal,\" kdy fyzicky útočící postava přiměje nepřítele vznášet se ve vzduchu a zcela mu znemožní vykonávat jakékoliv akce, zkrotí tak i nejnebezpečnější soky. Během šoku se řetězcová stupnice plynule resetuje a poté se nepřítel vymaní z šoku, s hodnotou 100 % k řetězcovému bonusu. Pokud hráč neútočí dostatečně agresivně, je řetězcová stupnice brzy vynulována i v nešokovém stavu.\n\nBěhem bitvy má každá postava jednu z následujících šesti rolí. Jsou jimi:\n\nKombinace jednotlivých rolí se nazývají paradigmata. Během bitvy může hráč jakkoliv měnit dle potřeby celkem šest paradigmat, které hra buď vygeneruje, nebo si je hráč v menu definuje sám. Proti silným oponentům a bossům je nutné paradigmata často měnit dle aktuální situace. Obě hlavní postavy mají na začátku dvě pevně stanovené role, ale časem se můžou naučit ostatní zbývající prostřednictvím rozšíření krystária. Přepínání paradigmat je též jediný způsob ve hře, jak sdělit spojencům, co mají při bitvě dělat. Ochočené příšery však mají roli pouze jednu a se změnou paradigmatu je vybrána i jiná příšera. Celkem lze do paradigmat přednastavit tři příšery. Avšak při výměně příšery prostřednictvím změny paradigmatu se na novou přenesou i utrpěné škody.\n\nV této hře nelze vyvolat \"eidolona\".\n\nDěj Final Fantasy XIII-2 se odehrává většinou ve stejném světě jako ve Final Fantasy XIII, tedy na \"Gran Pulse\" a na jeho umělém satelitu \"Cocoon\", který je po vyvrcholení děje třináctého dílu držen obřím křišťálovým sloupem nad zemí, aby nedopadl na povrch Gran Pulse a nevyhladil takovým impaktem veškerý život na obou tělesech. Žijí zde dvě formy inteligentního života: lidé a \"Fal'Cie (výslovnost: falsí)\". Fal'Cie jsou záhadná krystalická stvoření s božskými schopnostmi, avšak s omezeným dostupem své vůle, a proto si pro působení mimo své vytyčené poslání vybírají lidské sluhy, \"l'Cie (výslovnost: l-sí)\", kterým vypálí znamení podobné tetování, symbolizující Cocoon nebo Pulse dle původu dotyčného Fal'Cie, a zadá mu prostřednictvím vizí \"Poslání (angl. Focus)\" a časový limit na jeho splnění. Pokud své Poslání nesplní, je l'Cie za trest přeměněn do nemyslícího monstra \"Cie'th\" (výslovnost: Sít).\n\nVe třináctém díle byla šestice l'Cie pověřena Posláním zničit veškerý život způsobením pádu Cocoonu na povrch Gran Pulse, aby Fal'Cie, nespokojeni se svým žitím, přivolali boha-Stvořitele k přebudování světa. Aby se tomu zabránilo, vytvořily Fang s Vanille díky přeměně v Ragnaroka, zamýšleného původně k provedení díla zkázy, obří křišťálový sloup, jímž zastavily pád Cocoonu a stvořily tak nepřehlédnutelnou dominantu Gran Pulsu.\n\nTato událost dala vzniknout novému kalendáři \"(AF - After Fall, neboli po p. - po pádu)\". V roce 3 po p. je většina obyvatel Cocoonu přestěhována na liduprázdný Gran Pulse a obyvatelstvo někdejšího vyčištěného města Bodhum založilo Nový Bodhum na vzdáleném pobřeží s nádherným panoramatem na sloup s Cocoonem. Namísto vlády Svatyně vznikla postupně nová technokratická vláda, zvaná Akademie, jež si kladla za cíl vládnout bez pomocí Fal'Cie, kteří za časů Svatyně poskytovali lidem úplně vše k životu a k uspokojení potřeb. Fal'Cie Cocoonu buď zemřeli v boji se svými l'Cie, nebo jich velká většina upadla do hlubokého spánku kvůli odstřižení od energie zemřelého Sirotka. Cocoon se stal těžko obyvatelný, avšak Akademie se rozhodla nahradit funkce Fal'Cie technologickými náhražkami. Část obyvatelstva tedy na Cocoonu zůstala a Palumpolum se stalo novým hlavním městem namísto zpustošeného a potemnělého Edenu.\n\nHráč kromě Cocoonu a Gran Pulsu navštíví další lokace, vzniklé kvůli časovým paradoxům, kam hlavní postavy přeskočí branami času skrze Křižovatku věků. Dvě nejdůležitější jsou \"Prostor mimo čas (Void Beyond)\", vyplňující reálnost mezi jednotlivými časy, a \"Valhala\", sídlo bohyně, \"Její Prozřetelnosti\" Etro. Valhala je temný svět na samém okraji času a bohyně Etro zde zadržuje temnou energii chaosu, aby neunikla a nezničila časovou osu.\n\nHráč má k dispozici pouze dvě hlavní postavy. Třetí doplňuje ochočené monstrum. Dočasně jsou hratelné postavy další dvě.\n\n\"Hlavní postavy:\"\n\n\"Dočasně hratelné postavy:\"\n\n\"Hosté:\"\n\n\"Ostatní NPC:\"\n\nDle novely Final Fantasy XIII -Episode i-, jež tvoří epilog Final Fantasy XIII, evakuovaly zbytky PSICOMu, Ochranného sboru a Kavalérie zhruba dvě třetiny obyvatel Cocoonu. Zbytek následkem událostí na konci Final Fantasy XIII zemřel v bojích, nejvíce jich bylo z obcí v okolí Bodhumu, avšak většina obyvatel Bodhumu samotného byla tohoto osudu „ušetřena“ díky proběhlé (a zásluhou NORY nezdařené) Čistce.\n\nBezprostředně po procitnutí na Gran Pulsu se Lightning, Serah a Snow rozhodli založit Nový Bodhum, avšak Lightning se beze slov vytratila a vydala se s vidinou, že její boj zdaleka není u konce, na cestu za záchranou Fang a Vanille. Věřila, že jí pomůžou znalosti původních obyvatel Gran Pulsu, kteří mohli dosud přežívat v oblastech, které nenavštívili. Pilot Sazh pomáhal se svým synem Dajhem s evakuací obyvatel na Gran Pulse. Hope se dověděl, že jeho otec Bartoloměj přežil, a tak se rozhodl pomáhat, jak šlo. Serah se svěřila Snowovi, že chce být učitelkou, ale když se otočila k Lightning, která jí a Snowovi měla dát své požehnání, nebyla nikde k nalezení.\n\nNa jiném místě se před Lightning ukázalo temné moře, v dáli viděla příšery, ale žádné rostliny ani jiné známky života. Ocitla se v temném světě beze zvuků či barev, kde se zdálo, že celé měsíce či roky proběhnou okamžitě. Přestože se obávala, že se jí pomátly smysly, pokračovala vpřed, jako by hledala něco důležitého. Nahlas se zeptala, „Kam se to pokouším dojít?“ Avšak žádnou odpověď nedostala, neboť se její hlas rozplynul v temnotě. Lightning totiž vtáhla záhadná entita zvaná chaos do Křižovatky věků, což byl vedlejší efekt zásahu bohyně Etro, jež osvobodila ji, Snowa, Sazhe, Hopa, Serah, a Dajhe z krystalu během střetu se Sirotkem.\n\nLightning se nakonec ocitla ve Valhale, v místě, kde čas nemá žádnou roli, a kde se po zisku Moga stala strážkyní bohyně Etro. Svou nynější roli přijala jako nejdůležitější poslání v životě. Aniž by byla l'Cie, dokázala znovu ovládnout eidolona Odina a k tomu ovládala i hordy příšer, kterými odháněla Caie Ballada, jenž dorazil z Umírající země. Zarmoucený Caius pohřbil do moře chaosu obklopující Valhalu poslední reinkarnaci Yeul a hodlal ukončit existenci Etro, aby uvolnil jí zadržovaný chaos, který zničí celou časovou osu a spolu s tím i minulost. Lightning dostala vizi, že Caia do Valhaly následuje Noel, jenž tak mohl učinit snad díky vzniklým časoprostorových paradoxům.\n\nCaius vedl proti Lightning zuřivou a velkolepou bitvu, do níž se zapojilo bezpočet příšer a eidoloni, v níž statečně bránila obří chrámové město s Etro v jeho nitru. Přímo nad chrámem ve Valhale se během bitvy otevřel portál do světa smrtelníků, tzv. Brána Etro, z níž padal k zemi Noel, kterého Lightning poznala ze snů a vizí, jimiž byla díky požehnání Etro obdařena. Zachránila ho vyvoláním Bahamuta, jenž ho zachytil v pádu, ale Caius odpověděl přeměnou v Bahamuta Chaosu a chystal se na další fázi bitvy. Lightning přivolala moogla Moga, dala ho Noelovi, přikázala mu najít v Novém Bodhumu její sestru Serah a dovést ji do Valhaly, že potřebuje její pomoc. Noel příliš nerozuměl důvodům, ale skočil do otevřené Brány času, zatímco Caius přivolal déšť meteorů přímo nad chrám Etro a Lightning se v posledních okamžicích vrhla s eidolonem Odinem do dalšího boje.\n\nEpizoda 1: Svět bez Cocoonu\n\nV Novém Bodhumu v roce 3 po p. se zdál Serah sen o průběhu bitvy Lightning s Caiem a o příchodu Noela. Nedaleko města dopadl zvláštní svítící meteor a Serah se probudila oblečená v jiném oblečení, než v čem šla spát. Vyšla ven a zahlédla vidění. Pláž Nového Bodhumu se měnila v pustinu bez života. Jakmile se vzpamatovala, zastavil se na chvíli čas a na Nový Bodhum zaútočily hordy příšer, které se náhle vynořily z děr v prostoru. Běh času se obnovil a příslušníci NORY s vypětím sil odrazili útok. Příšery zaútočily i na zmatenou Serah, kterou zachránil před jistou smrtí Noel, jenž se v pobřežním městě objevil prakticky současně s příšerami. Předal Serah zbraň, aby se bránila, která se po bitvě přeměnila v moogla Moga. Dle Noela je to dárek od Lightning, čímž Serah šokoval.\n\nPříslušníci NORY tomu však nevěřili, on sám byl opařený pohledem na zvířata a rostliny, které viděl prvně v životě. Lightning je dle nich mrtvá, nebo spí v křišťálovém sloupu spolu s Fang a Vanille. Jediná Serah si pamatovala, že Lightning byla pod sloupem po bitvě se Sirotkem s nimi a beze stopy zmizela. Na místě dopadu meteoru se Noel blíže představil. Přišel z budoucnosti na příkaz Lightning, která potřebuje pomoc od Serah. Ta se meteoru dotkla rukou a ukázalo se, že je ve skutečnosti Bránou času. Následující den se Serah s Noelem a Mogem vydali hledat v okolí artefakt, kterým se Brána času ovládá. Noel poodhalil, že v jeho budoucnosti, téměř 700 let vpřed, zůstal posledním žijícím člověkem. Serah s vidinou setkání s Lightning hodlala projít Bránou času, ačkoliv jí Snow před rokem slíbil, že ji najde a přivede zpět. Jak Serah, Noel a Mog prošli, z dálky je potají sledovali Caius a Yeul.\n\nEpizoda 2: Skrytý vetřelec\n\nBrána času je dovedla skrze Křižovatku věků do roku 5 po p. do trosek Breshy na Cocoonu. Napadla je obří zbraň z budoucnosti Atlas, označená tamní milicí za Paradox Alfa, jenž se opakovaně objevuje ve špatném čase vlivem časoprostorového paradoxu. Atlas ohrožoval všechny lidi z Akademie kolem, a tak ho Noel se Serah zapudili. Po bitvě byli na krátko zatčeni za vstup do zakázané oblasti, propuštěni byli díky intervenci mladé vědkyně Alyssy Zaidelleové. Alyssa je identifikovala jako cestovatele časem a žádala po nich najít způsob, jak zamezit Atlasovi v tom se znovu objevovat, ohrožuje totiž její výzkum. Atlas se ukázal na jiném místě a zjistili, že vyřešením paradoxu oslábne. Po jeho porážce nastal v ruinách Breshy, někdejšího útočiště obyvatel Bodhumu během Čistky, klid. Alyssa poté našla památník se jmény zemřelých při Čistce a zjistila, že jméno její kamarádky tam není uvedené. Často se jí zdály živé sny o tom, že během Čistky sama zemřela, a tak si láme hlavu, zda vše kolem ní nejsou jen iluze. Serah litovala, že Čistku provedli jen proto, že z ní Anima udělala l'Cie.\n\nEpizoda 3: Část 1 - Proroctví naděje\n\nSe ziskem dalšího artefaktu se další Bránou času přesunuli Křižovatkou věků do roku 10 po p. do masívu Yaschas na Gran Pulsu. Oblast byla zahalena do tmy zatměním slunce, dle Noela ale mělo nastat díky fal'Cie Fenrirovi až 500 let před jeho narozením, tedy se dle Serah musí jednat o paradox. Pod rouškou tmy došli do ruin města Paddra, kde je napadlo monstrum Aloeidai, jež je oba chtělo vtáhnout do časoprostorového víru. Přesnou ranou bumerangem je zachránil vůdce Akademie, Hope Estheim. Dovedl je za svou asistentkou Alyssou, oběma bylo již 24 let a na základě jejich znalostí Bran času a paradoxů se Hopovi podařilo odhadnout, kde a kdy se objeví příště, tedy je očekával. Akademie zde studovala dějiny Gran Pulsu a města Paddry. Město obýval národ Vševidoucích, vedený Yeul, která předpověděla jeho zkázu. Tím způsobila neklid, jenž přerostl v občanskou válku, čímž se proroctví naplnilo. Hope se domníval, že Yeul byl jen titul. Ukázali jim zvláštní přístroj, orákulum. Ten jim přehrál momenty vedoucí ke vzniku křišťálového sloupu Cocoonu a rozmazané záběry Lightning bojující ve Valhale.\n\nDomnívali se, že vlivem paradoxu je orákulum poškozené, a proto se s artefaktem od Hopa vydali jinou Bránou času ho vyřešit. Dostali se do vsi Oerba v roce 200 po p. Oerbu však něco na způsob černé díry vysávalo do Prostoru mimo čas, a tak Noel se Serah řešili hned vícero paradoxů v Časových trhlinách. Temnota se rozpustila a obnovily se zachovalé trosky vesnice, do které Akademie zakázala vstup a ponechala ji netknutou jako památník na počest Fang a Vanille. Na střeše školní budovy nalezli další orákulum, které zobrazilo setkání Serah s Lightning. Dvojici přerušili Caius a věštkyně Yeul, kteří je celou dobu v Oerbě sledovali. Noel byl tímto setkáním šokován, avšak Caius odhalil, že toto není Yeul, kterou on znal. Díky jejím viděním zná jejich cesty časem, a tak chtěl oba potrestat. Po krátké bitvě, kterou zastavila Yeul prohlášením, že čas již byl změněn, ona i Caius opustili Oerbu a zanechali tam artefakt. Ještě před odchodem Yeul poznamenala, že se změnou budoucnosti se změní i minulost.\n\nOdstraněním paradoxu v Oerbě odstranili i paradox v masivu Yaschas. Ale návrat tam je dostal do alternativní reality, označené 1X po p. Zde k předčasnému zatmění slunce Fenrirem nikdy nedošlo. Před Paddrou potkali znovu Yeul, tentokrát samotnou, jež pravila, že Yeul, kterou potkali předtím, pocházela ze vzdálené budoucnosti. Dále řekla, že obě umí vnímat časovou osu a vést lidi po správné cestě. Ukázala na Serah a tajemným hlasem jí oznámila, že je nositelkou Očí Etro jako ona sama. Na velínu Akademie v Paddře se znovu sešli s Hopem a Alyssou, ale oba výzkumníci si na předešlé shledání vůbec nepamatovali, protože v této realitě Serah s Noelem nikdy nebyli. Hope jim po rekapitulaci událostí přehrál záznam orákula, kde byl tentokrát boj Lightning zaznamenán zřetelně, dále i zřícení křišťálového sloupu Cocoonu zásluhou Caia, co si Noel pamatoval z vyprávění jako největší katastrofu, které předcházela válka obřích strojů Atlas. Hope toužil takovou budoucnost změnit.\n\nSerah s Noelem ho podpořili a soustředili se na to zabránit druhému pádu Cocoonu. Hopa po pochopení, že cestují i pozměněným časem, napadla možnost, že Noel ve skutečnosti pochází z pozměněné budoucnosti, kde se nic takového, co on pamatuje, stát nemá. Hope tedy slíbil, že Akademie bude připravena na minimalizaci škod druhého pádu, je-li neodvratný, zatímco Serah s Noelem budou pokračovat v řešení dalších paradoxů v různých časech. Po jejich odchodu z Paddry zdejší Yeul zemřela v Caiově náručí. Serah s Noelem skončili v nestabilní škvíře mezi Branami času, zvané \"Prostor mimo čas\", který zdánlivě připomínal Valhalu. Serah si však zoufala, že Lightning už asi nikdy neuvidí, avšak Noel ji uklidnil, že s každou další Bránou, kterou projdou, jsou blíže tomuto cíli. Bránou času se vrátili zpět na Křižovatku věků.\n\nEpizoda 3: Část 2 - Přísaha\n\nPřicestovali do Rozmarného luhu (Sunleth Waterscape) v roce 300 po p., kde Serah dostala vizi o Snowovi v nebezpečí, a rozběhla se za ním. Našli ho marně válčit s obřím rosolem, zvaným Královská přezrálost. Pomohli mu ho zahnat, ale obří rosol se zregeneroval. Po setkání Serah a Snowa po takové době chtěl Noel vědět, co tady dělá. Snow oběma vysvětlil, že se stal také cestovatelem v čase, protože ho Lightning ve snu žádala, aby za každou cenu ochránil křišťálový sloup Cocoonu spolu s Fang s Vanille. Zjistil, že přemnožení a přerostlí rosolové rozleptávají sloup. Společně došli k závěru, že se jedná o další paradox. Sledováním zástupů mláďat rosolů nalezli dva artefakty. Snow přitom stihl rozčílit Noela svým zbrklým sedláním obří nestvůry. Brána času však Snowa odmítla, neboť pro něj existují jiné cesty časem, a tak slíbil, že na ně počká. Dostali se do kolosea ve ztraceném prostoru mimo čas, kam bytosti ze všech míst a věků chodí zkoušet své bojové dovednosti. Od protivného Arbitra času získali další artefakt.\n\nDalší cesta vedla na Gran Pulse do rozbouřené Archyltské stepi patrně v době před Válkou překročení. Ve vsi místních lovců se dověděli o netvorovi jménem faeryl, jenž vysává jediným nádechem rosoly po tuctech. Serah napadlo, že je zdrojem paradoxu a posílá rosoly časem do Rozmarného luhu. Naučili se ovládat jejich stroj na změnu počasí, aby ho vylákali a porazili. S potřebným fragmentem se vrátili zpět do Rozmarného luhu, kde Snow nečekal, jak slíbil, ale zaútočil zcela sám na obřího rosola Mutantomata, jenž představoval skutečnou podobu Královské přezrálosti, tentokrát neovlivněný paradoxem. Tedy se po své porážce již nezregeneroval. Noel vynadal za nečekání Snowovi, jenž se za to omluvil a žádal ho, aby dal pozor na Serah. Snow se začal vypařovat, dle Noela díky vyřešenému paradoxu: mizí i věci a lidé, kteří by zde neměli být. Serah si stihla všimnout, že je Snow znovu l'Cie. Dle Noela proto, aby získal moc k ochraně přátel a splnění cíle. Ve skutečnosti k tomu donutil fal'Cie Kaktuara, trpícího ztrátou paměti. Noel si Snowa neoblíbil pro jeho zbrklost a bezhlavost. Připomínal mu kamaráda z dětství, který kvůli tomu zbytečně zemřel.\n\nNoel, Serah a Mog se vydali do prostoru mimo čas, aby si odpočinuli. Mohli navštívit i kasino mimo prostor a čas Serendipity, kde lze najít Sazhe, jenž též cestuje časem. Noel se ptal Serah na její vize o něm a Lightning, které měla té noci, kdy přicestoval. Serah chtěla vědět více o Yeul, kterou už dvakrát potkali. Ani jedna ale nebyla ta, kterou znal na Umírajícím světě. Odmítl, že by byla cestovatelkou v čase jako oni, protože se po své smrti vždy narodí nová Yeul v kmeni Vševidoucích coby jeho vůdkyně o stejném vzhledu, hlasu a se stejnou mocí. Serah zajímalo, co se stane, až vyřeší všechny paradoxy. Dle Noela vytvoří nejspíš budoucnost, ve které se on nikdy nenarodí.\n\nEpizoda 4: Nebeský ráj\n\nOcitli se na Gran Pulse v obřím a vyspělém velkoměstě Academia v roce 400 po p., nad kterým bděl proto fal'Cie, jenž si jich ihned všiml a přeměnil spoustu obyvatel v Cie'thy. Při úprku v hustém dešti narazili na Caia, jenž je označil za rozpor v časové ose, a proto má všechny důvody je zničit, neboť měli zemřít ve věži před 200 lety, jakmile se dověděli o tam uchované zakázané minulosti. Jelikož jsou nyní zde, musejí být paradox. Caius zmizel a nechal za sebe bojovat skupinu dalších Cie'thů. Po jejich porážce ho pronásledovali, avšak v hustém dešti jim mizel z dohledu. Nakonec narazili na Yeul, na kterou útočilo několik Cie'thů vedených Zenobií. Yeul byla během bitvy smrtelně zraněna a Noelovi řekla, že dle vidění měla zemřít přesně takto. Její přežití by způsobilo rozpor v časové ose, a proto Caius v Academii nikdy nebyl a ani teď tu není. Noelovi dále řekla, že není Yeul, kterou znal, ale přesto mu děkuje a zemřela v jeho náručí, s artefaktem v ruce. Serah si vyčítala, že Yeul zemřela kvůli nim, protože oni sami představují paradox.\n\nOba s Mogem odcestovali do 52podlažní skleněné věže Augusta na Gran Pulsu v roce 200 po p., kde zahlédli Caia kráčejícího na vrchol. Ve věži bylo množství osob, které je však ignorovaly a hleděly do prázdna. Nedaleko výtahu potkali Alyssu, jež prozradila, že se jedná o umělé holografické duplikáty bývalých zaměstnanců Akademie, včetně jí samotné. Požádali kopii Alyssy o doprovod na vrchol věže. Cestou se od ní dověděli o zakázané minulosti z roku 13 po p. Tehdy byla výstavba věže Augusta dokončena jako součást projektu \"Proto fal'Cie,\" jehož chtěl Hope použít k povznesení Cocoonu zpět k nebi, aby se nezřítil z křišťálového sloupu. Ve věži vznikla umělá inteligence (UI) a úložné systémy Akademie o nepředstavitelné kapacitě a výpočetním výkonu. Avšak UI se krátce po spuštění vzbouřila a zabila veškerý personál včetně Hopa a Alyssy. UI vytvořila tyto kopie k zamaskování masakru a sama dokončila vývoj proto fal'Cie, jehož obdařila i schopností tvořit z lidí l'Cie a Cie'thy.\n\nV nejvyšším patře potkali Yeul, na kterou narazili dříve v Oerbě. Předala jim další artefakt a vyzvala je k ochraně časové osy. Řekla, že nesmrtelný Caius zná celou časovou osu, jelikož si pamatuje proroctví všech Yeul. Lightning zmizela kvůli změně budoucnosti a po vyřešení paradoxů se vrátí i minulost do stavu, jak si ji Serah pamatuje. Prozradila, že Caius z budoucí Academie byl napodobenina stvořená strojem, jenž si uvědomil sebe samého. Yeul je vyzvala, aby stvořili lepší budoucnost. Po spatření takové vize zemřela s úsměvem na rtech. Caius plakal a přísahal, že bude vždy pamatovat na její bolest. Serah a Noel se vydali zastavit UI. Nahoře je napadl proto fal'Cie Adam, který využívá UI a paradox, aby se udržel funkční. Díky paradoxu totiž ovládl UI minulosti a zmanipuloval svůj vlastní vznik. Stal se živoucím paradoxem a skutečným vládcem Akademie. Adam se po každé porážce vydal časem jinam, aby se vrátil posílen. Po nekonečných bitvách začali být Serah s Noelem vysíleni a hrozila jim smrt. Zoufalá Serah křičela a nadávala na Hopa za sestrojení takového stroje. Ihned poté Adam okamžitě zmizel, jako by vůbec nikdy neexistoval, a byl zároveň vyřešen paradox ve věži Augusta. Serah zasáhlo vidění budoucnosti, které ji málem uvedlo do mdlob.\n\nNávrat do města Academia byl do alternativní reality do roku 4XX po p., kde Adam neexistoval. Místo dešti bičovaného smutného velkoměsta viděli pulsující metropoli plnou dospělých užívajících si život i dětí vracejících se ze škol. Hope se tam ocitl také, tedy ho vyhledali v sídle Akademie, kde po 387 letech opět převzal vedení. Hope a Alyssa též cestovali časem, nikoliv Branou času, ale v časové kapsli dle návrhu Alyssy, kde celá staletí spali. Prozradil jim, že v orákulu tehdy spatřil jejich boj s Adamem, a proto projekt ukončil a přišel s projektem \"Nový Cocoon.\" Tam hodlá evakuovat všechno obyvatelstvo, aby uniklo zkáze, jež má přijít za sto let s druhým pádem Cocoonu. Dále se dověděl se o levitující Třinácté arše a potřeboval vědět, jak funguje, aby takovou technologii zabudovali do Nového Cocoonu, jehož výstavba běžela již celá staletí. Vědci zjistili, že levitaci umožňují gravitonová jádra a k povznesení Nového Cocoonu je třeba minimálně pěti.\n\nSerah, Noel a Mog tedy vstoupili do Křižovatky věků, aby potřebných pět gravitonových jader dle vytipovaných míst a časů nalezli. Je naznačeno, že je poschovával během svého putování Snow. Alyssa jim pak za odměnu darovala artefakt k odemčení dříve poškozené Brány času ve městě. Hope s Alyssou se před Bránou rozloučili a slíbili si, že se uvidí opět za sto let. Jakmile Serah s Noelem vstupovali do Křižovatky věků, Alyssa se ušklíbla, čehož si všiml Mog, ale bylo příliš pozdě. Snažil se tedy Serah s Noelem varovat dodatečně, avšak závadný artefakt způsobil narušení jejich cesty a celá trojice byla rozdělena. Alyssa se totiž dala zlákat Caiem ke zradě, jenž líčil past. Sama totiž představovala živoucí paradox a během let přišla na to, že v napravené časové ose zemřela během Čistky v Bodhumu v závalu jeskyně, kam se ukryla se svou kamarádkou před vojáky PSICOMu, jež však přežila místo ní.\n\nEpizoda 5: Čas utíká\n\nSerah a Noel se ocitli v Prostoru mimo čas na různých místech, Mog byl fázově posunut, a proto nebyl vidět ani slyšet. Noela našel Caius a probodl ho mečem zezadu. Serah potkala Yeul ze vzdálené minulosti, která popsala toto místo jako jeden z mnoha stínů Valhaly. Opodál stála Yeul z roku 3 po p., jež ji poučila o požehnání od bohyně smrti Etro sídlící ve Valhale, tedy o Očích Etro. Díky nim jsou obě schopné vidět budoucnost coby její vyvolené. Etro nežádá nic na oplátku, s touto mocí může naložit libovolně, dovolí-li jí to svědomí. Třetí Yeul vyprávěla příběh o osvobození l'Cie bohyní Etro z krystalu a o odstranění znamení v den pádu Cocoonu. Tím však Etro způsobila narušení samotného času, ale byla příliš zesláblá, aby ho vlastními silami napravila. Čtvrtá a poslední Yeul žije a umírá za všech věků. Pověděla, že Prostor mimo čas po její smrti nabude formu jejích nejniternějších představ. Ptala se Serah, proč usiluje o změnu času a proč se staví proti Caiovi. Varovala ji, že se s každou změnou časové osy přibližuje vstříc smrti.\n\nTuto Yeul obklopil chaos a poté se proměnila v Caia. Serah byla nucena s ním bojovat sama. Během boje přiznal, co provedl s Noelem, a prozradil, že následkem rozhodnutí Etro osvobodit z krystalu ji i ostatní l'Cie způsobil tento zázrak neštěstí jinde. Yeul byla prokleta. Všechny Yeul ze všech časů totiž začaly umírat příliš mladé a on musel prožívat jejich smrt tak často znovu a znovu. Proto naplánoval zničení času jako takového, aby vše skončilo ve Valhale, kde čas neexistuje. Tak Yeul osvobodí. Caius probodl Serah zezadu, z níž začal unikat ve velkém černý dým chaosu.\n\nSerah se probrala ve starých a ušpiněných šatech na pláži za Novým Bodhumem, kde si z ní utahovali Lebreau, Gadot a ostatní. Byla zmatena, protože o žádné cestě ani o žádném Noelovi nikdy nic neslyšeli. Doma narazila na Snowa, svého manžela, který jí řekl, že Lightning je někde kolem také. Serah si uvědomila, že nic z toho není skutečné, a že nyní žije ve snu, kde vše plyne dle jejího přání. Na molu potkala Lightning, která ji pokoušela k tomu navždy setrvat ve snovém světě. Serah si vzpomněla, že skutečná Lightning bojuje ve Valhale a čeká tam na ni. Proto odmítla nabídku této falešné Lightning, která se rozplynula v chaos, přítomný v srdci každého člověka. Utekla k místu dopadu meteoru, které zde bylo netknuté, avšak slyšela známý hlas. Před ní se ukázaly Vanille s Fang, aby jí pomohly, třebaže s Fang se vidí prvně. Jelikož všechny tři nyní žijí ve snovém světě, byly schopny ji vyhledat přímo. Chtěly jí pomoci po odmítnutí falešné Lightning opustit snový svět v Prostoru mimo čas. Noel bude podobně potřebovat pomoc od ní, aby se on probudil ze svého snu. Vanille a Fang po sobě zanechaly časoprostorový portál, který Serah dovedl do Noelova snu, a její sen opustily.\n\nNoel žil ve snu vlastními vzpomínkami na domov v Umírajícím světě v roce 700 po p. Serah, která měla pohled zatemněný, spatřila jeho lov behemota, nejspíš jediného zdroje potravy široko daleko, a vyslechla jeho rozhovory s Caiem a s Yeul, která toho dne slavila narozeniny, ačkoliv oslava měla být skromná, jen ve třech lidech v rozpadající se usedlosti Vševidoucích. Ostatní lidé totiž zemřeli hlady nebo kvůli nemocem. Noel, jenž nebyl schopen vnímat Serah, toužil stát se strážcem Yeul. Dle Caia se jím může stát jedině po bitvě s ním na život a na smrt, aby získal jeho Srdce chaosu, dar od Etro, který v sobě nosí celé věky. Strážce smí být jen jeden a pokud přestane Srdce chaosu bít, bohyně Etro zemře, nespoutaná moc chaosu z Valhaly bude vypuštěna na svět smrtelníků a zničí celou časovou osu. Noelův návrh vydat se hledat v umírajícím Gran Pulsu další lidi, aby nebyla Yeul jen s nimi tak sama, zavrhl jako bláznovství. Noel tehdy netušil, jak je to s Yeul doopravdy.\n\nCaius ho donutil bojovat, hladce ho porazil a uvědomil si, že Noel není ani zdaleka silný na to, aby ho mohl zabít. A tak se Caius hodlal dostal do Valhaly jiným způsobem, aby tam zabil bohyni Etro, čímž osvobodí Yeul. Poprvé po stovkách či tisících let strážení se zpronevěřil svému poslání a opustil Yeul aktivací chaosu ve svém srdci, aby se přesunul do Valhaly. Noel tedy zůstal s Yeul sám, ale stihl toho dne jen dělat jí společnost při jejím posledním vidění budoucnosti v životě, které z posledních sil nahrála do orákula. Zemřela v jeho náručí šťastná a slíbila mu, že se opět shledají. Tak Noel zůstal na celém Umírajícím světě resp. Gran Pulsu sám. Rozhodl se pronásledovat Caia až do Valhaly a až do úplného vyčerpání hledal cestu. Z milosti Etro byl však vtažen do podivného světla, jež ho zvedlo do vzduchu, ale Serah ho při tom dohnala a pomohla mu probudit se ze snu.\n\nUprostřed pustiny mu vysvětlila, že chce pokračovat ve vytyčené cestě, ale Noel váhal, neboť mu až nyní došlo to, co si dříve nepamatoval vlivem paradoxů, které mu pozměnily paměť. V tohoto snu zjistil pravý důvod, proč Yeul zemřela v den svých patnáctých narozenin. Při každé vizi budoucnosti, které vlivem paradoxů přicházely často, se jí zkrátil život. Pokud bylo vidění dostatečně silné, zabilo ji to okamžitě a nebylo proti tomu obrany. Jelikož Serah má Oči Etro stejně jako Yeul, je její život při každé změně časové osy vyřešením jakéhokoliv paradoxu v ohrožení. Serah nehodlala ustoupit strachu ze smrti a své křehké zdraví dá v sázku za záchranu budoucnosti všech. Vrátili se společně do zaprášené usedlosti Vševidoucích uprostřed pustiny s popelavým pískem, mrtvými pahýly stromů a holými skalami kolem.\n\nNalezli Yeulino orákulum, v němž viděli Noela bojovat za záchranu budoucnosti a šťastné shledání Noela s Yeul. Orákulum samo o sobě způsobilo narušení časoprostoru, skrze které se za nimi vrátil Mog, jehož ducha prý z vězení v Prostoru mimo čas zachránila Lightning. Přinesl též informace, kdo vlastně Caius je. Stal se l'Cie Pulsu s Posláním chránit Yeul poté, když zabil jejího předešlého strážce. Znamení l'Cie byl zbaven bohyní Etro, která do něj přenesla Srdce chaosu, aby mu zajistila nesmrtelnost. Noel a Serah si uvědomili, že Caius spřádal svůj plán celá staletí a využíval znalostí a moci všech inkarnací Yeul, které zažil, k vytvoření paradoxů, na něž během putování naráželi, aby dosáhl jediného cíle: zabít bohyni Etro a zničit celý svět.\n\nPoslední epizoda: Věčnost zaslíbená\n\nSerah, Noel a Mog prošli skrz trhlinu v čase z Umírajícího světa do Nového Bodhumu v roce 700 po p. Město i veškeré jeho okolí bylo zcela mrtvé, sloup s Cocoonem nebyl nikde, moře bylo vyschlé a pod žlutým nebem ani nefoukal vítr. Potkali zde Lightning, nyní opravdovou, jež sem odskočila z Valhaly. Převyprávěla jim svůj příběh, jak se ve Valhale vůbec ocitla, jak přišla k Mogovi a jak se stala vyvolenou bojovnicí bohyně Etro a její strážkyní. Svěřila se jim s tím, že Caius plánoval strhnout Cocoon k zemi, aby katastrofa globálních rozměrů prakticky okamžitě vyhubila lidstvo. Takový nával zemřelých duší totiž otevře Bránu Etro do Valhaly dokořán a tím se otevře cesta pro chaos z Valhaly do světa smrtelníků. Chaos obklopí celý Gran Pulse a přemění ho v místo, kde nebude ani čas ani smrt, v podstatě ho promění v druhou Valhalu.\n\nNoel řekl svůj názor, že Caius tak činí pro dobro Yeul, aby již netrpěla v cyklu znovuzrození a smrti, avšak Caius nedbal na to, že si nic z toho žádná Yeul nepřála. Dle Lightning musí být Caius neprodleně zastaven, má-li vůbec nějaká budoucnost existovat, a to naráz jak ve Valhale, o což se postará ona, tak ve světě smrtelníků, o což se mají postarat oni dva. V roce 500 po p. završí Hope své celoživotní dílo a vypustí Nový Cocoon. Caius bude chtít poslat k zemi oba dva Cocoony nárazem jednoho do druhého. Lightning je ujistila, že záchranou Nového Cocoonu a zastavením Caia bude správná časová osa definitivně obnovena. Mog nedaleko odhalil novou Bránu času, která vede přesně tam, kam potřebují. Serah se své starší sestry ptala, zda budou potom opět spolu, a ta se usmála, že nejprve bude jedno a pak druhé. Lightning se vrátila do Valhaly, mimo ni nesmí setrvat dlouho.\n\nDorazili do města Academia v roce 500 po p., jež byla zásluhou Caia zamořena chaosem. Obyvatelstvo bylo již evakuováno do nových měst na Nový Cocoon pod vedením Hopa, který se znovu přesunul časem v časové kapsli, ale už bez Alyssy, jež zmizela s vyřešeným paradoxem. Postupem přes plošiny ovládané chaosem slyšeli Noel a Serah hlas Yeul, která k nim skrze moc chaosu promlouvala telepaticky, aby nebojovali s Caiem a nezabíjeli Etro. Tato Yeul byla očividně jiná než předešlé. Byla zlá, trpěla jako dítě zavržením vlastní matkou a odtažitá byla i vůči Caiovi, jenž jí slíbil, že její poslední inkarnaci nechá prožít normální život mezi lidmi. Přes překážky s velmi silnými příšerami doskákali před budovu ředitelství Akademie, kde na ně náhle zaútočil Caius, jenž se proměnil v létajícího Bahamuta Chaosu a přivolal velké množství příšer.\n\nHope byl připraven a do bitvy zasáhla armáda Akademie s bojovými letouny, jeden z nich Noel se Serah a Mogem evakuoval. Pilotoval ho jejich starý přítel Sazh Katzroy spolu s Dajhem, kteří se sem dříve přesunuli v čase. Na otevřené palubě se odehrály dvě bitvy, nejprve proti Bahamutovi Chaosu, pak proti Caiovi v lidské podobě. Ostatní letouny mezitím bojovaly s příšerami. Poté se otevřel portál do Valhaly, kam se Caius, proměněný opět v Bahamuta Chaosu, stáhl. Hope ho hodlal pronásledovat, avšak Serah mu kladla na srdce, že musí zůstat v Academii a chránit Vanille, Fang a svůj Nový Cocoon a celé lidstvo.\n\nZa Caiem se tedy vydali stejným portálem pouze Serah, Noel a Mog. Na pláži nekonečného moře chaosu pod Chrámem Etro, se znovu střetli s Caiem a znovu ho porazili. Avšak opět povstal, neboť je nesmrtelný. Přísahal jim, že ukončí cyklus reinkarnací Yeul zničením bohyně Etro. Noel se pokusil Caia přesvědčit, že Yeul si nikdy nepřála zničení světa, přála si neustále se vracet k životu, aby mohla znovu vidět Caia. Caius toto odmítal poslouchat, Yeul viděl umírat příliš mladou několikasetkrát, a tak vypukla nová bitva. Caius využil veškerou moc chaosu ve Valhale, aby se proměnil v nejmocnějšího Temného Bahamuta, jenž mocným úderem poslal Noela a Serah do vzduchu, aby spadli přímo do moře chaosu, kde klesali do hluboké propasti. Lightning jim přišla na pomoc, aby udrželi naději živou. Přivolala pod ně bojovou plošinu, jež je vyzdvihla nad vlny moře chaosu. Zde Serah a Noel v těžké bitvě porazili jak Temného Bahamuta, tak právě vyvolané další dva: Rubínového a Jantarového Bahamuta.\n\nPo bitvě se Caius znovu proměnil do lidské podoby a oslaben prohlásil, že pokud Noel řekl o Yeul pravdu, pak ho Noel musí zabít. Ten to však odmítl udělat, a tak Caius provokoval řečmi, že zabil Lightning, a Noel Serah uklidňoval, že lže. Caius dále tvrdil, že dávno ví, jak tato konfrontace skončí, protože ve Valhale neplyne čas, jak by měl, a o budoucích událostech bylo dávno rozhodnuto v minulosti, a pak napadl Serah. Na to Noel musel reagovat výpadem. Caiovi vyrazil zbraň z rukou a svou čepel zastavil centimetry od jeho hrudi. Caius však zachytil čepel jeho meče a prohlásil, že ti, kteří mění čas, si musí vybírat, kdo bude žit a kdo zemře, a proto Noel musí nést břímě věčného paradoxu. Caius si Noelovou čepelí sám probodl srdce a jak umíral, Serah s Noelem si poprvé plně uvědomili Caiovo utrpení a smutek z toho být očitým svědkem věčného cyklu umírání Yeul coby její strážce. Tento smutek ho zcela zničil, a proto usiloval o smrt ve Valhale, aby Yeul osvobodil od trápení. Noel tedy na místě Caiova skonu zabodl jeho meč jako pomník a doufal, že jeho někdejší učitel boje nalezl konečně klid.\n\nCaiovou smrtí byl dle Moga vyřešen poslední paradox, objevily se desítky Bran času, Noel se přesvědčil, zda Serah nic nebolí kvůli změně časové osy, jež byla napravena, avšak Mog nikde necítil přítomnost Lightning. Serah se proto bála, že Caius o zabití Lightning přeci jen nelhal, ale Noel ji uklidňoval, že nyní bude s ostatními, protože časová osa je napravena. Serah, Noel a Mog se rychle jednou z Bran času, než se uzavřou, vrátili do města Academia v roce 500 po p.\n\nHra je ukončena celkem deseti možnými konci, z nichž jeden je kánonický, osm je paradoxových (viz níže) a jeden konec je tajný.\n\nBěhem bitvy Serah a Noela proti Caiovi přiletěl Sazh se svým letounem až ke křišťálovému sloupu a odtěžil krystal s Fang a Vanille v neporušeném stavu. Po odletu začal křišťálový sloup, jenž za 500 let značně zerodoval, praskat, až nakonec na několika místech napětí překročilo mez a celý sloup se zlomil. Cocoon začal pomalu padat k zemi spolu se sloupem, avšak pod Hopovou taktovkou na něj byly nainstalovány zvláštní štíty, aby dopad napáchal jen minimální škody. Samotný impakt do Gran Pulsu díky nim nebyl natolik drtivý, aby způsobil celosvětovou katastrofu, a díky těmto štítům zůstalo stát i město Academia. Zároveň s tímto nárazem začal Nový Cocoon, kde Hope nechal aktivovat gravitonová jádra, zvolna stoupat směrem k nebi. Hope si oddechl, že jeho postup fungoval, a Nový Cocoon přejmenoval na „Bhunivelze.“\n\nSerah, Noel a Mog se portálem vrátili z Valhaly a radovali se z vítězství, když zahlédli Bhunivelze vznášet se vysoko nad Academií, kterou obklopovaly prachové bouře následkem pádu Cocoonu. Sazhův letoun je zachytil v pádu, na jehož palubě pak Serah dostala zlé tušení a Noelovi stihla jen poděkovat za všechno. Ihned poté se jí aktivovaly Oči Etro a zahlédla vizi, která Serah okamžitě usmrtila. Zhroutila se Noelovi do náruče. Hope dorazil v jiném letounu za nimi, aby je pozdravil a pogratuloval, avšak Noel v slzách suše konstatoval, že se budoucnost změnila a tím pádem se změnila i minulost a spolu s tím i celá časová osa. Věštkyně to vidí vše naráz, a to ji zabilo. Serah dle Noela věděla, že se to může stát, přesto chtěla všechny zachránit a on ji chtěl ochránit. Byl přesvědčen, že se mu to povedlo, ale mýlil se, její příběh skončil přece jen tragicky. Hope i Mog ji též oplakali, avšak zvedl se podivný vítr a celá obloha potemněla. Mogovi se udělalo nevolno a prohlásil, že Bohyně zemřela.\n\nNoel si vybavil Caiovo prohlášení z roku 700 po p. o zničení Srdce chaosu, o smrti Etro a o chaosu, jenž zaplaví svět a zničí časovou osu, protože Srdce chaosu je ve skutečnosti srdcem samotné Etro, které od ní obdržel před dávnými věky. V ten moment si uvědomil, že udělal přesně to, co si Caius přál a nechal se jím zmanipulovat k zabití samotné Etro. Noel mohl jen bezmocně přihlížet, jak Gran Pulse a Bhunivelze pohlcuje temný chaos, jenž proměnil město Academia v chrám bohyně Etro a celý Gran Pulse po sloučení s Valhalou ve zcela nový svět, obklopený mořem chaosu. V chrámu mrtvé bohyně Etro na jejím trůnu pak sedí zkrystalizovaná Lightning.\n\nPokud hráč dokázal získat všech 160 fragmentů ve hře, zhlédne i „tajný konec“ s názvem „Bohyně je mrtvá.“ V Prostoru mimo čas Caius znovu oživl a vášnivě vyhlásil bohyni Etro za mrtvou. Nevědomí a zmanipulovaní Noel a Serah udělali přesně to, o co potají usiloval, a to o vznik zcela nového světa, ve kterém jsou on i Yeul volní a mohou začít žít své životy. Caius tento nový svět založil tím, že zařídil vypuštění chaosu na Gran Pulse.\n\nPokud hráč po dohrání příběhu pokračuje ve hraní, aktivuje si schopnost paradoskop a znovu dohraje za použití pečetě bran vybrané lokace v čase určitým způsobem, uvidí ještě paradoxové konce, kterých je celkem osm a doplňují celý obraz příběhu.\n\nProjekt \"Final Fantasy XIII-2\" byl zahájen už během března či dubna v roce 2010 a vývoj hry byl dokončen už během roku a půl. Na projektu pracoval \"1st Production Department\" společnosti Square Enix, která měla na starosti vývoj celých sérií Fabula Nova Crystallis Final Fantasy, Dissidia Final Fantasy a Kingdom Hearts. Zaměstnanci Square Enixu, kteří se podíleli na vývoji Final Fantasy XIII, většinou zůstali ve stejné roli i pro tento projekt. Motomu Torijama jako ředitel projektu, Jošinori Kitase jako producent, Tecuja Nomura jako tvůrce herních postav a Isamu Kamikokurjo jako umělecký ředitel.\n\nKvůli problémům s vývojem Final Fantasy XIII, který byl vyvíjen souběžně s herním enginem Crystal Tools byl přenastaven systém produkce vysokorozpočtových videoher firmy Square Enix, a tak vývojový tým pro Final Fantasy XIII-2 vedl konzultace se zaměstnanci dceřiné společnosti Eidos Interactive, aby si od nich přinesli přístup západního světa k vývoji her. Výsledkem konzultací bylo zavedení milníků na měsíční bázi k lepšímu dohledu nad činností členů týmu a pokroků v jejich práci. Ke zrychlení vývoje přispělo i přizvání partnerských společností. Najali si například vývojářské studio tri-Ace na výpomoc s designem herního prostředí, uměleckého ztvárnění a naprogramování. Tímto bylo dosaženo menšího počtu lidí v týmu ze Square Enixu a podíl účasti externích partnerů byl dopředu naplánovaný a rozdělený tak, aby bylo byl vývojový tým lépe strukturovaný. Předvádění konceptuálních videí a časté testovací hraní během vývoje umožnilo držet celý vývojový tým po celou dobu v souladu s původní vizí.\n\nVývojáři se také snažili poučit se z chyb, které dělali při vývoji Final Fantasy XIII, za které sklidili kritiku ze všech stran. Šlo zejména o přílišnou linearitu příběhu, o nedostatečné možnosti interakce s NPC a o nedostatečné možnosti miniher či hlavolamů, jež jinak zdobí celou sérii Final Fantasy. Do děje tak byly jako reakce na kritiku navrženy systém Křižovatky věků, postranní úkoly zadané různými NPC a celé kasino Serendipity. Jednotlivé oblasti se snažili udělat více rozsáhlé, aby měl hráč možnosti je více zkoumat, a umělcům byla dána volnější ruka v implementaci jejich nápadů ohledně lokalit hry. Vývojáři tedy svými reakcemi na kritiku dali hráčům hru takovou, jakou očekávali už od Final Fantasy XIII. V sérii Final Fantasy se dle Torijamy vyskytla poprvé možnost vícero možných konců příběhu, ačkoliv ve skutečnosti takovou možnost nabízela už hra Final Fantasy X-2.\n\nTorijama původně zamýšlel, že příběh nebude plynule navazovat na Final Fantasy XIII, ale bude se odehrávat až o 900 let později. Avšak po vytvoření konceptů událostí mezi oběma těmito érami ve světě Gran Pulsu a Cocoonu došlo k rozhodnutí, že hlavní hrdinové budou cestovat časem. Torijama si přál vytvořit příběh, na jehož konci bude Lightning jednoho dne opravdu šťastná, neboť její emoční stav na konci Final Fantasy XIII byl přinejmenším pochybný. Rovněž si přál, aby měla Serah daleko aktivnější roli, neboť většinu příběhu Final Fantasy XIII strávila v krystalickém stavu a větší role v jejím případě ani nebyla možná. Hlavní autor scénáře Daisuke Watanabe měl tedy za úkol navrhnout, jak příběh vyprávět jako přímé pokračování. S návrhem příběhu pro Final Fantasy XIII-2 pomohla v začátku vývoje i Emi Nagašimová, autorka románů a novel o Final Fantasy XIII.\n\nStruktura příběhu byla inspirována menšími dramatickými celky epizodických televizních seriálů, než aby hru tvořil jednolitý kus děje jako v XIII. Díky tomu mělo být možné příběh lépe vstřebat. Tento přístup byl v podstatě zahrnut v pracovním názvu celého projektu: \"Final Fantasy XIII: Season 2\", pod kterým byl poprvé odprezentován v rámci podniku Square Enix. Samotný děj měl být dle přání vývojářů koncipován jako vážné téma, k tomu měl být příběh temný a mnohem více tajemný než Final Fantasy XIII. Dle původní verze scénáře měla Serah cestovat časem sama jen s Mogem, avšak Kitase považoval jejich dialogy za příliš holčičí, afektované a trochu přitažené za vlasy. Přechod z XIII na XIII-2 by tím příliš připomínal přechod z X na X-2, a to by mělo velmi negativní důsledky. Aby se tento problém vyřešil, byl do příběhu zakomponován Noel, který tomu dodal potřebnou vážnost. Watanabe považoval práci na skriptech pro oba hlavní hrdiny za obtížnou, neboť bez velkého množství dalších postav, jak bylo obvyklé v předešlých dílech série, si musel dát pozor, aby dialogy mezi Serah a Noelem nebyly opakující se či nerealistické.\n\nKvůli temnější a tajemnější atmosféře Final Fantasy XIII-2 vůči XIII se Kamikokurjo rozhodl pro grafický styl surrealismu. Práce Salvadora Dalího a Giorgia de Chirica se využily jako reference pro vizuální stránku a Kamikokurjovi pomohly vyrovnat rozdíly mezi fotorealismem a pro fantasy více se hodícím surrealismem. Jelikož časový rozvrh projektu nedovoloval téměř vůbec žádnou předprodukci, musel Kamikokurjo představit místo ručně malovaných obrázků fotografie, aby mohl ostatním vývojářům vysvětlit své vize a nápady. Například fotografie poničených budov v hlavním městě Kuby Havaně posloužily jako inspirace pro vykreslení Valhaly.\n\nPráce na vykreslení postav byly rozděleny následovně: Nomura vykreslil obličeje nových i již známých hlavních postav. Jejich oblečení pak navrhli ostatní umělci. Kamikokurjo též navrhl konečnou podobu Lightning na základě siluety, kterou načrtl Nomura. Jusuke Naora měl na starosti návrh oblečení pro Serah, Noela a Caiuse, zatímco Hideo Minaba pracoval na Yeul, Alysse a na dospělém Hopovi. Moga vykreslil Tošitaka Macuda poté, kdy mu doručili žádost o návrh roztomilého a maskotového moogla.\n\nHudbu k \"Final Fantasy XIII-2\" složila trojice hudebních skladatelů: Masaši Hamauzu, Naoši Mizuta a Micuto Suzuki. Koordinátorem jejich práce byl Keidži Kawamori z hudební formace The Black Mages, jehož povinností bylo zajistit, aby různé styly jednotlivých skladatelů do sebe zapadly. Hamauzu byl skladatelem většiny hudby k původní Final Fantasy XIII, z níž bylo mnoho písní převzatých i do XIII-2, avšak na hudbě pro XIII-2 samotnou se podílel jen zhruba čtvrtinou. Suzuki se též podílel zhruba ze čtvrtiny, zatímco Mizuta napsal téměř polovinu veškeré hudby k této hře. Mizuta předtím skládal hudbu k Final Fantasy XI a Suzuki byl vedoucím oddělení pro zvukové efekty pro několik her společnosti Square Enix a též se podílel na hudbě pro Final Fantasy XIII jako aranžér hudby. Takovéto uspořádání v tvorbě hudby požadoval ředitel celého projektu Motomu Torijama, aby hudba nabídla více rozmanitosti oproti XIII a také aby nabídla více hudebních stylů. Torijama také požadoval, aby hra obsahovala daleko více zpívaných písní, aby nezněly jako \"další typické písně z \"Final Fantasy\",\" a tak pro umocnění tohoto jednu takovou dal složit pro oblast Trosek Breshy. Jednotlivé hudební styly zahrnují orchestrální skladby, elektronickou hudbu až po rap, hip-hop, jazz funk a metal. Pár svých skladeb upravil pro potřeby XIII-2 také Nobuo Uemacu.\n\nCelý soundtrack vydala společnost Square Enix v roce 2011 spolu s hrou v podobě čtyřdílného alba \"Final Fantasy XIII-2 Original Soundtrack\". Dále vyšlo o rok později ještě jedno album s upravenými vybranými skladbami s názvem \"Final Fantasy XIII Original Soundtrack PLUS\"..\n\nTitulní píseň k Final Fantasy XIII nazpívala zpěvačka Mai Fukui. Jmenuje se japonsky \"Jakusoku no Bašo (約束の場所 - česky: Místo zaslíbené)\". Pro anglickou verzi hry píseň, jež zde byla pojmenována na \"New World (česky: Nový svět)\", nazpívala filipínská zpěvačka Charice Pempengco, kterou zahrnula do svého alba Infinity\".\n\nRecenze hudby pro Final Fantasy XIII-2 přinesly pozitivní ohlasy a hudební kritici ocenili jak deklarovanou různorodost hudebních stylů, tak samotnou kvalitu jednotlivých písní. Někteří kritici poznamenali, že Mizutova práce na tomto soundtracku představovala v té době jeho nejznamenitější dílo. Zklamáním však bylo aranžmá PLUS, neboť některé předělané písně spíše degradovaly úroveň svých protějšků v originálním albu. Na hudebním trhu si \"Final Fantasy XIII-2 Original Soundtrack\" spolu s aranžmá \"PLUS\" a se singlem New World vedly v prodeji natolik dobře, že si po dobu osmi týdnů držely v hitparádě japonském žebříčku Oricon 13. místo.\n\nV roce 2018 bylo Final Fantasy XIII-2 přeloženo do češtiny skupinou RK-Translations.\n\n"}
{"id": "1456215", "url": "https://cs.wikipedia.org/wiki?curid=1456215", "title": "Čašniki", "text": "Čašniki\n\nČašniki (, , , ) je město ve Vitebské oblasti v Bělorusku. K roku 2018 v něm žilo bezmála devět tisíc obyvatel.\n\nČašniki leží na řece Ule, přítoku Dzviny v úmoří Baltského moře. Od Vitebska, správního střediska oblasti se nachází přibližně 95 kilometrů jihozápadně.\n\nŽelezniční stanice \"Čašniki\" na trati z Orši do Lepelu leží přibližně tři kilometry jižně od města.\n\nPrvní písemná zmínka je z roku 1504.\n\nDne 31. října 1812 zde proběhla bitva o Čašniki, ve které jednotky Petera Wittgensteina porazily jednotky Claude Victor-Perrina zajišťující ústupovou cestu z Napoleonova ruského tažení.\n"}
{"id": "1456220", "url": "https://cs.wikipedia.org/wiki?curid=1456220", "title": "Vačagan Jegijazarjan", "text": "Vačagan Jegijazarjan\n\nVačagan Jegijazarjan (* 1. května 1991) je arménský zápasník – klasik.\n\nZápasení se věnuje aktivně od 15 let. Specializuje se na řecko-římský styl. V arménské mužské reprezentaci se pohybuje od roku 2011 v ve váze do 130 (120) kg. Jeho největším sportovním úspěchem jsou stupně vítězů na mistrovství Evropy v Tbilisi v roce 2013.\n\n\n"}
{"id": "1456221", "url": "https://cs.wikipedia.org/wiki?curid=1456221", "title": "Artur Avila", "text": "Artur Avila\n\nArtur Avila Cordeiro de Melo (* 29. června 1979, Rio de Janeiro) je brazilský matematik. V roce 2014 obdržel prestižní Fieldsovu medaili, jakožto první Brazilec a první matematik z Latinské Ameriky. Věnuje se především dynamickým systémům a spektrální teorii. Avila působí v \"Instituto National de Matemática Pura e Aplicada\" v Rio de Janeiru a v Centre national de la recherche scientifique v Paříži. Matematiku vystudoval na Federální univerzitě v Rio de Janeiro. Na postgraduálním studiu ve Francii ho vedl Jean-Christophe Yoccoz, rovněž držitel Fieldsovy medaile.\n"}
{"id": "1456223", "url": "https://cs.wikipedia.org/wiki?curid=1456223", "title": "Severočeský krajský přebor 1968/69", "text": "Severočeský krajský přebor 1968/69\n\nV soubojích fotbalového Severočeského krajského přeboru 1968/69 se utkalo 14 týmů dvoukolovým systémem podzim - jaro. Tento ročník skončil v červnu 1969.\n\nZdroj:\n\nPoznámky:\n"}
{"id": "1456226", "url": "https://cs.wikipedia.org/wiki?curid=1456226", "title": "Svorní gambusíni", "text": "Svorní gambusíni\n\nSvorní gambusíni byl komiks Jaroslava Foglara, vycházející v letech 1943–1944 v časopisu Správný kluk. Kreslířem byl Bohumír Čermák. Svorní gambusíni byli čtenářským klubem v rámci protektorátní mládežnické organizace Kuratorium pro výchovu mládeže v Čechách a na Moravě. Foglar Svorné gambusíny vytvořil poté, kdy v roce 1941 přestaly vycházet Rychlé šípy a při rozhlasové tvorbě se mu v rámci Klubu zvídavých dětí žádný komiks prosadit nepodařilo.\n\nChlapci se společně účastní Povinné služby mládeže a bojují o ztracený míč s konkurenční partou. \n\nČleny Svorných gambusínů byli:\n\nFoglar, libující si v různých slovních hříčkách, použil pro označení tohoto svého čtenářského klubu španělské slovo „gambusino“, což bylo označení pro zlatokopa\nnebo dobrodruha. Objevovalo se i v laciných románech, které Foglar s oblibou četl. Bylo to oblíbené Foglarovo slovo. Jako „gambusíny“ označoval i hochy ze svého oddílu.\n\n"}
{"id": "1456228", "url": "https://cs.wikipedia.org/wiki?curid=1456228", "title": "Just Like a Woman", "text": "Just Like a Woman\n\n„Just Like a Woman“ je píseň amerického hudebníka Boba Dylana. Vyšla v červnu roku 1966 na jeho sedmém albu \"Blonde on Blonde\" a nedlouho poté též jako singl, na jehož B-straně se nacházela píseň „Obviously 5 Believers“. Singl se umístil na 33. příčce hitparády Billboard Hot 100. Již v červenci 1966 slavila s coververzí písně úspěchy kapely Manfred Mann, jejíž verze se ve Spojeném království vyšplhala na desáté místo zdejší hitparády. Magazín \"Rolling Stone\" píseň zařadil na 232. příčku žebříčku 500 nejlepších písní všech dob. Vlastní verze písně dále vydali například Joe Cocker, Steve Howe a Nina Simone.\n\nPod názvem „Hledej si cestu“ s textem Jana Sochora ji nahrál v roce 1974 Bob Frídl.\n\n"}
{"id": "1456231", "url": "https://cs.wikipedia.org/wiki?curid=1456231", "title": "Carlos Chagas", "text": "Carlos Chagas\n\nCarlos Justiniano Ribeiro Chagas (9. července 1879 Oliveira, Minas Gerais - 8. listopadu 1934 Rio de Janeiro) byl brazilský lékař, hygienik a bakteriolog. Roku 1909, během svého působení v Ústavu Oswaldo Cruze v Riu de Janeiru, objevil Chagasovu chorobu, tropické onemocnění zvané též americká trypanosomóza. \n\nPodařilo se mu zjistit hlavní patogen choroby a způsob nákazy - pokousání plošticemi (konkrétní přenašeč, prvok \"Trypanosoma cruzi\", byl objeven Salvadorem Mazzou roku 1927). Podařilo se mu zjistit způsob přenosu choroby, kdy infikovaná ploštice přenese infekci pouze v případě, že během kousnutí vyloučí i výkaly. Jeho objev byl uznán doma i v zahraničí jako jeden z nejdůležitějších úspěchů v parazitologii jeho doby. Neudělení Nobelovy ceny, na niž byl dvakrát nominován, je dodnes předmětem diskusí, v nichž se objevuje i názor, že roli mohlo sehrát preferování vědců z Evropy a také skutečnost, že doma čelil silné opozici svých kolegů a dokonce zpochybňování, zda Chagasova choroba opravdu existuje. \n\nByl prvním, kdo objevil a popsal parazitický houbový rod pneumocystis, později nechvalně známý jako příčina pneumocystické pneumonie u pacientů s AIDS. V Santosu v São Paulu, během boje proti epidemii malárie, která postihla tamní dělníky, zavedl používání insekticidu pyrethram v domácnostech nemocných, s překvapivým úspěchem. Tato metoda pak sloužila jako základ prevence malárie po celém světě. \n\nOswaldo Cruz, v jehož ústavu pracoval, byl jeho hlavním učitelem a přítelem. Po smrti Oswalda Cruza v roce 1917 po něm nastoupil do funkce ředitele ústavu a toto místo držel až do své smrti v roce 1934. V závěru života byl aktivní v organizování preventivních akcí a kampaní v boji proti epidemii španělské chřipky, sexuálně přenosných nemocí, malomocenství, tuberkulózy a endemických nemocí na venkově. Stal se zakladatelem sanitární medicíny.\n\nJeden z jeho synů, Carlos Chagas Filho (1910-2000), se stal významným vědcem v oboru neurofyziologie a prezidentem Papežské akademie věd. Další syn, Evandro Chagas (1905-1940), byl také lékařem a výzkumníkem tropické medicíny, který zemřel ve věku 35 let. Je po něm pojmenován \"Instituto Evandro Chagas\" v Belému.\n\n"}
{"id": "1456232", "url": "https://cs.wikipedia.org/wiki?curid=1456232", "title": "Henry Strzelecki", "text": "Henry Strzelecki\n\nHenry Strzelecki (8. srpna 1939 – 30. prosince 2014) byl americký baskytarista. Je autorem písně „Long Tall Texan“, kterou později nahrála kapela The Beach Boys. Několik let doprovázel kytaristu Cheta Atkinse, a to jak ve studiu, tak i při koncertech. Dále hrál například na nahrávkách Boba Dylana, Waylona Jenningse či Gordona Lightfoota. Zemřel ve věku 75 let poté, co byl při procházce sražen automobilem.\n"}
{"id": "1456238", "url": "https://cs.wikipedia.org/wiki?curid=1456238", "title": "Los Angeles Film Critics Association Awards 2018", "text": "Los Angeles Film Critics Association Awards 2018\n\n44. ročník předávání cen asociace Los Angeles Film Critics Association se konal dne 9. prosince 2018.\n\n\n\n\n\n\n\n\n\n\n\n\n\n\n\n\n\n\n"}
{"id": "1456240", "url": "https://cs.wikipedia.org/wiki?curid=1456240", "title": "New York Film Critics Circle Awards 2018", "text": "New York Film Critics Circle Awards 2018\n\nVítězové 84. ročníku předávání cen New York Film Critics Circle byly oznámeni 29. listopadu 2018.\n\n\n\n\n\n\n\n\n\n\n\n\n"}
{"id": "1456243", "url": "https://cs.wikipedia.org/wiki?curid=1456243", "title": "New York Film Critics Online Awards 2018", "text": "New York Film Critics Online Awards 2018\n\n18. ročník předávání cen New York Film Critics Online se konal dne 9. prosince 2018.\n\n\n\n\n\n\n\n\n\n\n\n\n\n\n\n\n\n"}
{"id": "1456245", "url": "https://cs.wikipedia.org/wiki?curid=1456245", "title": "Erick Barrondo", "text": "Erick Barrondo\n\nErick Bernabé Barrondo García (* 14. června 1991 San Cristóbal Verapaz) je guatemalský chodec. Vešel do historie jako první guatemalský sportovec, který získal medaili na olympijských hrách. Chodkyní je i jeho manželka Mirna Ortizová.\n\nJako student ekonomické školy se původně věnoval vytrvalostnímu běhu, po zranění se zaměřil na chůzi. V roce 2010 zvítězil na juniorském mistrovství Střední Ameriky v chůzi na 10 000 metrů, o rok později vyhrál Panamerické hry, byl druhý na Panamerickém poháru v chůzi a desátý na mistrovství světa v atletice 2011 na 20 km. V roce 2012 dosáhl největšího úspěchu kariéry, když na londýnské olympiádě skončil na dvacetikilometrové trati druhý za Číňanem Čchen Tingem. Také vyhrál závod Dudinská Päťdesiatka na Slovensku, Bolívarovské hry 2013, Středoamerické a karibské hry 2014 a byl druhý na 50 km na Panamerických hrách 2015.\n\n\"Park demokracie\" v hlavním městě Ciudad de Guatemala byl po jeho olympijském úspěchu přejmenován na \"Park Ericka Barronda\". \n\n\n"}
{"id": "1456250", "url": "https://cs.wikipedia.org/wiki?curid=1456250", "title": "Josef Muzika", "text": "Josef Muzika\n\nJosef Muzika (24. května 1894 Plavy - 13. února 1982 Nová Paka) byl český houslový virtuoz a pedagog.\n\nJeho otec byl pokladník družstevní záložny a všestranný venkovský muzikant. Byl prvním učitelem malého Josefa ve hře na housle. Velmi brzy jej však předal známému pedagogovi Josefu Malému v Praze, který mu zprostředkoval setkání s profesorem Otakarerm Ševčíkem v Písku. Josef Muzika navštěvoval mistrovskou školu Otakara Ševčíka v Písku a ve Vídni od roku 1908 až do roku 1913. Na Ševčíkovo doporučení se jako houslista dostal do Moskvy, kde se stal členem orchestru Svobodného divadla. V době války vystřídal několik souborů, pro obživu hrál také v orchestru přepychové restaurace Jar. Později působil i jako pedagog na konzervatoři v Samaře. V roce 1917 se zde oženil s pianistkou Ninou Dyňkovou-Večtomovou. V roce 1918 se Josef Muzika přihlásil do československých legií v Rusku a stal se koncertním mistrem v Československém symfonickém orchestru, který se vytvářel v rámci legií. S tímto hudebním tělesem cestoval přes Sibiř do Vladivostoku. Během cesty se manželům narodil syn Igor, který však později po návratu do vlasti zemřel. Z Ruska se přes Ameriku dostal zpět do Evropy. Po sedmi letech se vrátil do rodného domu a spolu s manželkou se věnoval soukromému vyučování hudebního charakteru a pořádal koncerty. V roce 1922 byli přijati jako učitelé na hudební školu v Jičíně. Roku 1930 získal místo profesora na konzervatoři v Krakově. Kromě pedagogické práce koncertoval, přičemž volbou repertoáru se snažil posilovat vzájemné československo-polské přátelství. Od září 1936 se stal profesorem v Brně, ale po vypuknutí druhé světové války byl jako bývalý legionář předčasně penzionován. V roce 1941 se přestěhoval do Nové Paky. Po válce pokračoval ve své koncertní činnosti a vychoval také řadu našich předních houslistů. V roce 1965 mu byl udělen titul zasloužilý umělec. O svém životě a koncertování napsal knížku \"Houslistův svět\". V roce 1971 odehrál svůj desetitisící a poslední koncert. V roce 1974 byl jmenován čestným občanem Nové Paky. Zemřel po krátké nemoci v roce 1982 a je pochován v rodných Plavech. \n\nV letech 1970-1980 Kruh přátel hudby Nová Paka připravoval pro milovníky vážné hudby každoročně koncerty s profesorem Josefem Muzikou (1894-1982), houslovým virtuosem a čestným občanem města Nová Paka. Dopolední matiné pro místní školy bylo pořádáno za přispění tehdejšího rektora AMU Praha, prof. Antonína Moravce – žáka profesora Josefa Muziky se studenty pražské konzervatoře a Akademie múzických umění. Působení Josefa Muziky si v letech 1997 - 2017 město Nová Paka každoročně připomínalo hudební soutěží pro děti a mládež \"O novopacký achát\". \n\n"}
{"id": "1456251", "url": "https://cs.wikipedia.org/wiki?curid=1456251", "title": "Joe Vitale", "text": "Joe Vitale\n\nJoe Vitale může být:\n\n"}
{"id": "1456253", "url": "https://cs.wikipedia.org/wiki?curid=1456253", "title": "Muhammed Emin Hadžijahić", "text": "Muhammed Emin Hadžijahić\n\nHadži háfiz Muhammed Emin-efendija Hadžijahić (1837 Sarajevo, osmanská říše – 20. dubna 1892 Sarajevo, Bosna a Hercegovina), někdy uváděn jako Mehmed s příjmením Jahić, byl bosenskohercegovský islámský duchovní a pedagog bosňáckého původu.\n\nNarodil se v Sarajevu, ale duchovní vzdělání získal v Istanbulu. Čtyřiadvacet let byl mudžawwidem, učitelem správné recitace Kurʼánu v sarajevské medrese Kuršumlija. Několik desetiletí byl imámem a kazatelem, hatíbem, v Carově mešitě v Sarajevu. Carova mešita byla po rakousko-uherském záboru Bosny roku 1878 na tři roky uzavřena a Hadžijahić zůstal bez příjmů. Tento stav mu nebyl lhostejný, a tak se vypravil do Istanbulu, kde si na nové politické a společenské poměry ve své vlasti stěžoval Portě. V osmanské metropoli se zdržel několik měsíců, než se vrátil zpět do Bosny. V té době začínal spolupracovat s okupačním režimem, byť s jistými výhradami. Podílel se na vyhlášeního Islámského společenství v Bosně a Hercegovině, nezávislého na osmanské říši, a nato 15. března 1883 zasedl v Zemské vakufské komise, spracující rozsáhlý majetek islámských nadací. Koncem roku 1881 podpořil vyhlášení branného zákona v Bosně a Hercegovině, který roku 1882 vyústil v povstání pravoslavných a muslimů proti habsburské okupaci. V květnu 1882 dokonce zasedl v komisi, která prováděla odvody do armády v Sarajevu. Současně se vyslovil proti odchodu muslimů z Bosny a Hercegoviny. V březnu 1884 se stal učitelem orientálních jazyků na sarajevském vyšším gymnáziu, tehdy jediném v zemi, když nahradil na jinou funkci přeřazeného Ahmeda Ribiće (stal se muftím v Bihaći). Současně téhož roku v září obsadil místo ředitele druhé národní chlapecké základní školy v Sarajevu. Ve vedení školy ho koncem roku 1885 nahradil Ribić, který byl povolán zpět z Bihaće, a v gymnáziu své místo roku 1889 přenechal Ibrahim-begovi Repovcovi.\n\nDuchovní se dvakrát oženil, druhou ženou byla Arifa Džido. V těchto manželstvích se narodilo šest dětí, tři dcery a tři synové. Nejstarší syn Hasan Senaja (?–1888) odmítl pokračovat v otcových stopách a odstěhoval se do Istanbulu, kde vykonával advokátskou praci. Synové Husnija/Husni (?–1909) a Džemal/Džemaluddin (1891–1955) po něm převzali místo učitele správné recitace Kurʼánu.\n\nRoku 1882 Hadžijahić obdržel Řád železné koruny III. třídy (odznak na prsou).\n\nMuhammed Emin Hadžijahić zemřel 20. dubna 1892 po krátké nemoci. Jeho tělesné ostatky byly pohřbeny na sarajevském hřbitově Grličića brdo.\n"}
{"id": "1456255", "url": "https://cs.wikipedia.org/wiki?curid=1456255", "title": "Phoenix Critics Circle Awards 2018", "text": "Phoenix Critics Circle Awards 2018\n\n5. ročník předávání cen Phoenix Critics Circle Awards se konal dne 15. prosince 2018. Nominace byly oznámeny dne 12. prosince 2018.\n\nFavoritka\n\n\nAlfonso Cuarón – \"Roma\"\n\n\nDeborah Davisa Tony McNamara – \"Favoritka\"\n\n\nEthan Hawke – \"Zoufalství a naděje\"\n\n\nMelissa McCarthy – \"Dokážete mi kdy odpustit?\"\n\n\nRichard E. Grant – \"Dokážete mi kdy odpustit?\"\n\n\nRegina King – \"Kdyby ulice Beale mohla mluvit\"\n\n\nWon't You Be My Neighbor?\n\n\nRoma\n\n\n\nNicholas Britell – \"Kdyby ulice Beale mohla mluvit\"\n\n\n\"Osmá třída\"\n\n\n\"Děsivé dědictví\"\n\n\n\n\"Annihilation\"\n\n"}
{"id": "1456261", "url": "https://cs.wikipedia.org/wiki?curid=1456261", "title": "25. ročník udílení Screen Actors Guild Awards", "text": "25. ročník udílení Screen Actors Guild Awards\n\n25. ročník udílení Screen Actors Guild Awards se konal dne 27. ledna 2019. Ocenění se předalo nejlepším filmovým a televizním vystoupením v roce 2018. Nominace byly oznámeny 12. prosince 2018. Ceremoniál vysílaly stanice TNT a TBS. Dne 4. října 2018 bylo oznámeno, že Alan Alda získá cenu Celoživotní ocenění. Moderátorem večera byla Megan Mullally.\n\nTučně jsou označeni vítězové.\n\n"}
{"id": "1456266", "url": "https://cs.wikipedia.org/wiki?curid=1456266", "title": "Bitfinex", "text": "Bitfinex\n\nBitfinex je kryptoměnovou burzou založenou a sídlící již od roku 2012 v Hongkongu. Za burzou stojí firma iFinex Inc., která je registrovaná na Britských Panenských ostrovech. Na Bitfinexu lze směnit 83 oblíbených kryptoměn. Tato burza je kvůli svým mnoha nastavením, funkcím a nástrojů vhodná spíše pro pokročilé. \n\nKryptoměnová burza Bitfinex byla založena firmou iFinex Inc. v prosinci 2012 v Hongkongu, kde má také své sídlo. Zpočátku se Bitfinex zaměřoval pouze na Bitcoin, ale posléze přidával i další kryptoměny. \n\nBurza má také svou vlastní kryptoměnu Tether. Její první tokeny byly vydány v říjnu 2014. Tehdy se ještě jmenovala Realcoin. Až v listopadu 2014 byla přejmenována na Tether (USDT). Tether, který stojí na blockchainu Bitcoinu, má obchodníkům umožnit přesun finančních prostředků do stabilnějšího aktiva, než jsou klasické a často nestabilní kryptoměny. Jeho stabilitu zajišťuje krytí americkými dolary v poměru 1:1. Burza reálnost tohoto krytí dokázala vnitřním auditem společnosti. I přesto po auditu 15. října 2018 klesla cena Tetheru na 0,94 USD. \n\nV květnu 2015 bylo z burzy zcizeno hackerským útokem 1500 Bitcoinů a 2. srpna 2016 119756 Bitcoinů v celkové hodnotě 72 miliónů dolarů. To vedlo k poklesu ceny Bitcoinu o 20 %. Burza tento problém vyřešila tím, že ztrátu rozdělila mezi všechny uživatele, a poté ji kompenzovala vytvořením tokenů BFX, přičemž 1 token stál 1 dolar. \n\nJeště začátkem roku 2018 burza nabízela pouze 15 kryptoměn, ale v prosinci téhož roku to bylo již 83. Tato změna nebyla však jediná. Změnil se i požadovaný minimální vklad k aktivaci účtu, který byl ještě počátkem stejného roku 1 tisíc amerických dolarů, kdežto v dubnu téhož roku se zvýšil na částku 10 tisíc amerických dolarů. Až s touto částku na účtu může obchodník aktivovat svůj účet na burze a začít obchodovat. \n\nBurza Bitfinex provozuje komplexní obchodní platformu, která obsahuje mnoho nastavení, funkcí a nástrojů. Platformu může obchodník nastavit včetně oken s cenovým grafem. Do grafů může přidávat pomocné indikátory, zakreslovat trendové čáry apod. Přes mnoho prvků, které ocení spíše pokročilí obchodníci, je však vše přehledné a intuitivní. Přesto se burza neprezentuje jako platforma pro úplné začátečníky. \n\nNa této burze lze nakupovat i prodávat 83 kryptoměn s pomocí sedmi různých obchodních příkazů proti americkému dolaru nebo Bitcoinu. Méně známé kryptoměny lze obchodovat s ethery v páru. \n\nPříkazem Limit obchodník vytvoří nabídku na nákup nebo prodej konkrétního množství měny za určitou cenu. Příkazem Market pak pouze nakupuje nebo prodává určité množství zvolené kryptoměny za aktuální cenu. Tu nevolí. Další obchodní příkazy tyto dva upřesňují. Jsou zde např. příkazy pro automatické zavření obchodních pozic (Stop a Trailing Stop), přičemž Stop-Limit tedy stanovuje maximální či minimální cenu pro nákup nebo prodej. Jiné upřesnění je např. možnost Fill or Kill pro příkaz Limit. Tato nabídka musí být hned a v plném rozsahu realizovaná, nebo bude zrušena. \n\nBurza Bitfinex také umožňuje obchodovat až s trojnásobnou finanční pákou, což obchodníkovi umožňuje disponovat (půjčit si) až s třikrát větším objemem financí, než kolik je jeho investice. Jeho zisky tedy mohou být až trojnásobné vyšší, stejně tak i ztráty. Za půjčené peníze je účtován swap (denní úrok) – odměna pro obchodníka, který peníze k obchodu skrze finanční páku půjčil. \n\nK založení účtu musí obchodní zadat pouze uživatelské jméno, email a heslo, popř. číslo mobilního telefonu pro větší zabezpečení. Mobilní telefon umožňuje 2FA ověřování, které spočívá ve stáhnutí aplikace ke generování kódu do mobilního telefonu. Kód je následně vygenerován vždy pro ověřování všech podstatných aktivit: výběr peněz, změna hesla atd. \n\nK úplné aktivaci účtu je ještě třeba vložit finance v hodnotě 10 tisíc amerických dolarů. Bez této částky na účtu nemůže obchodník začít na burze obchodovat nebo využívat dalších jejích funkcí. Po této aktivaci však již není nutné takový obnos na účtu držet. Obchodovat lze klidně i s pouhými 10 dolary. \n\nPokud chce obchodník vkládat nebo vybírat finanční prostředky také v amerických dolarech (fiat měnách), musí projít ještě další verifikací, která může trvat 6 - 8 týdnů. Ta spočívá ve vyplnění online formuláře, v prokázání plnoletosti, vyplnění telefonního čísla, emailové adresy a adresy bydliště, doložení dvou typů dokladů s fotografií (např. občanský průkaz, řidičský průkaz nebo cestovní pas), popř. doložení jednoho dokladu a verifikovat se skrze skype chat se zástupci burzy. Dále je nutné doložit potvrzení adresy mladší tří měsíců a bankovní prohlášení se jménem obchodníka, přičemž první vklad musí být proveden právě z tohoto účtu. \n\nObchodník na účet vkládá prostředky skrze tlačítko Deposit, kde ze seznamu vybere kryptoměnu, ve které vklad uskuteční, popř. americké dolary. Poté postupuje dále podle instrukcí, často jde pouze o vygenerování adresy peněženky, na kterou vklad zašle. \n\nVložit lze kteroukoliv z podporovaných 83 kryptoměn, přičemž zde není stanovený žádný minimální vklad. Pokud je však vklad v hodnotě nižší než 1 tisíc dolarů, je na vklad uvaleno tzv. small deposit fee. To je přibližně rovno 0,0004 BTC a účtuje se v dané kryptoměně.\n\n"}
{"id": "1456267", "url": "https://cs.wikipedia.org/wiki?curid=1456267", "title": "There Will Be No Intermission", "text": "There Will Be No Intermission\n\nThere Will Be No Intermission je třetí sólové studiové album americké zpěvačky Amandy Palmerové. Vydáno bylo 8. března roku 2019 společností Cooking Vinyl. Na jeho produkci se podílel John Congleton. Dále na album přispěli například Jherek Bischoff a Joey Waronker. Jde o zpěvaččino první řadové album od roku 2012, kdy vydala desku \"Theatre Is Evil\".\n\n"}
{"id": "1456268", "url": "https://cs.wikipedia.org/wiki?curid=1456268", "title": "Geghamské hory", "text": "Geghamské hory\n\nGeghamské hory ( Գեղամա լեռնաշղթա, \"Geghama lerrnašchta\") je pohoří sopečného původu, ležící v Arménii na západním pobřeží jezera Sevan. Má rozlohu okolo 2200 km², nejvyšším vrcholem je Aždahak (3597 m n. m.). Název pohoří souvisí s legendárním panovníkem Geghamem Hajkazunim. V odlehlých horských vesnicích žijí Jezídové, zabývající se převážně pastevectvím.\n\nOblast je tvořena náhorní plošinou o průměrné nadmořské výšce okolo 2500 m, z níž vyčnívají sopečné kužely z načervenalého tufu. Vulkanická činnost v oblasti skončila před čtyřmi až pěti tisíci lety, památkou na ni jsou bohatá ložiska obsidiánu. Pohořím protékají řeky Azat a Hrazdan, k turistickým atrakcím patří jezero Akna a množství středověkých klášterů, na jižním okraji Geghamských hor se nachází přírodní rezervace Chosrovský les, založená již za vlády Arsakovců. Endemickým druhem regionu je lipnice \"Poa greuteri\".\n\nGeghamské hory jsou známy díky četným petroglyfům, svědčících o starobylém osídlení. Některé reliéfy patří k nejstarším záznamům astronomických pozorování v historii lidstva.\n\n"}
{"id": "1456269", "url": "https://cs.wikipedia.org/wiki?curid=1456269", "title": "Mojmír Tesařík", "text": "Mojmír Tesařík\n\nMojmír Tesařík (23. července 1930 - prosinec 2008) je bývalý český hokejista, útočník. \n\nZa reprezentaci Československa nastoupil 26. března 1949 v utkání proti Polsku v Brně. Gól v utkání nedal. V lize hrál za SK Prostějov.\n\nTrénoval mj. TJ AZ Havířov.\n\n"}
{"id": "1456276", "url": "https://cs.wikipedia.org/wiki?curid=1456276", "title": "San Diego Film Critics Society Awards 2018", "text": "San Diego Film Critics Society Awards 2018\n\n23. ročník předávání cen San Diego Film Critics Society Awards se konal dne 10. prosince 2018. Nominace byly oznámeny de 7. prosince 2018.\n\nBeze stop\n\n\nDebra Granik – \"Beze stop\"\n\n\nPeter Fellows, Armando Iannucci, Ian Martin, Fabien Nury a David Schneider - \"Ztratili jsme Stalina\"\n\n\nBo Burnham - Osmá třída\n\n\nEthan Hawke - \"Zoufalství a naděje\"\n\n\nGlenn Close - \"Žena\"\n\n\nTimothée Chalamet - \"Beautiful Boy\" (remíza)\n\nRichard E. Grant \"- Dokážete mi kdy odpustit?\" (remíza)\n\n\nNicole Kidman \"- Vymazaný kluk\"\n\n\nTři blízcí neznámí\n\n\nZloději\n\n\nPsí ostrov\n\n\nBruno Delbonnel \"- Balada o Busterovi Scruggsovi\" (remíza)\n\nJoshua James Richards \"- Jezdec\" (remíza)\n\n\nDave Egan a Jamie Gross - \"Noční hra\"\n\n\n\nFiona Crombie \"- Favoritka\"\n\n\nZlý časy v El Royale\n\n\nThomasin McKenzie - \"Beze stop\"\n\n\nJohn C. Reilly – \"The Sisters Brothers, Raubíř Ralf a internet\" a \"Stan & Ollie\"\n\nHugh Grant \"- Paddington 2\"\n\n\nSandy Powell - Favoritka (remíza)\n\nLindy Hemming - Paddington 2 (remíza)\n\n\nNoční hra\n\n"}
{"id": "1456280", "url": "https://cs.wikipedia.org/wiki?curid=1456280", "title": "Aži Dáhaka", "text": "Aži Dáhaka\n\nAži Dáhaka je záporná postava z perské mytologie. Přestože je v Avestě popisován jako tříhlavý a šestioký drak chová se jako člověk a v pozdějším Šáhnáme, kde je znám jako Zóhak, jeho dračí rysy téměř mizí. Jeho protivníkem je Thraétona, v Šáhnáme zvaný Ferídún.\n\nAvestánské \"aži\" znamená „had“, zatímco \"dáhaka\" souvisí s védským dása, což je označení zvláštní skupiny démonických bytostí. Ve védské tradici odpovídá Aži Dáhaka drakovi zabitému Tritou Áptjou, protějškem Thraétony, zvanému Višvarúpa „mající všechny podoby“ či Triširas „trojhlavý“. To jej spojuje s dračími protivníky hromovládců jako je Vrtra bojující s Indrou, Jörmungandr s Thórem nebo Zeus s Týfónem. Dalším příbuzným monstrem je tříhlavý Géryonés z řecké mytologie jehož porazil Héraklés a získal tak jeho krásná stáda. Motiv hrdiny odvádějící stáda svého dračí protivníka se objevuje i u Višvarúpy a Vrtry, ale u Aži Dáhaky chybí. Podle Calverta Watkinse však tento drak stejným způsobem po své porážce přichází o své manželky – použité sloveso \"az\" bylo použiváno jak pro ukořistění jak stád tak žen.\n\nPodle avestského jaštu 9 je Aži Dáhaka:\n\n„...třihubý, trojhlavý, šestioký, s tisíci smysly, nejmocnější, krutý Drudž, démon, zhouba světa, nejsilnější Drudž, jehož Angra Mainju stvořil, aby kazil viditelný svět, aby zničil svět Svatého řádu.“\n\nV jaštu 5 Aži Dáhaka obětuje Ardví Súrá Anáhitě aby mu pomohla získat chvarenu, která opustila hříšného krále Jimu, jehož dvě dcery Sahnavak a Arenavak se za Dáhaku provdaly. Aži Dáhakovi a jeho bratru Spitjurovi se však postaví Átar „Oheň“ poslaný Ahura Mazdou, porazí je, ochrání chvarenu a odnese ji do jezera Vourukaša. Nakonec je Aži Dáhaka poražen Thraétaonem a držen v zajetí až do Frašokereti – konce světa kdy jej na útěku zabije Keresáspa.\n\nMezi další \"aží\", draky či hady, objevující se v Avestě patří žlutozelený a rohatý Aži Srvara krmící se lidmi a koňmi, Gandaréva se zlatými patami ohrožující jezero Vourukaša a mladý Snávidka, který chce poté co dospěje zapřáhnout všechny dobré i zlé duchy.\n\nPodle Šáhnáme byl Zóhak synem váženého a čestného muže z Arábie, odvážným a nevinným hrdinou trávícím většinu čase v sedle. Přisouzení arabského původu Zóhakovi může souviset s nenávistí k arabským dobyvatelům Íránu. O něco starší Bundahišn na místo toho spojuje Zóhaka s Mezopotámií. Démon přestrojený za cizince na něm však svou výmluvností vylákal slib oddanosti a vyžádal si ně nam zabití jeho otce, což nakonec Zohák neochotně učinil. Dohoda s démonem vede k hrdinově proměně – na ramenou mu vyrostou dva černí hadi, které musí krmit lidskými mozky a kterých se nejde zbavit. Poté je nalazen muži Džamšída (avestského Jimu), který v důsledku svých hříchů ztratil svou královskou moc, prohlášen králem a za manželky jsou mu dány Džamšídovy dcery Šahrnáz a Arnavaz (avestská Sahnavak a Arenavak). Zóhakova krutá vláda trvala tisíc let a každý den byli obětováni jeho hadům mladí muži. Proti králi tak povstane několik velmožů v čele s kovářem Kávem. Samotnému Zóhakovi se zdál sen o potomku královského rodu který jej přemůže, tím je Ferídún (avestský Thraetóna). Po své porážce je připoután k hoře Damávand kde hadi pojídají zaživa jeho mozek. Po svém propuštění spálí třetinu světa – to připomíná severský motiv připoutaného Fenriho a Lokiho, kteří při Ragnaröku.\n\n"}
{"id": "1456281", "url": "https://cs.wikipedia.org/wiki?curid=1456281", "title": "San Francisco Film Critics Circle Awards 2018", "text": "San Francisco Film Critics Circle Awards 2018\n\n17. ročník předávání cen San Francisco Film Critics Circle Awards se konal dne 9. prosince 2018. Nominace byly oznámeny dne 8. prosince 2018.\n\n\"Roma\"\n\n\nSpike Lee – \"BlacKkKlansman\"\n\n\nCharlie Wachtel, David Rabinowitz, Kevin Willmott, a Spike Lee – \"BlacKkKlansman\"\n\n\nPaul Schrader – \"Zoufalství a naděje\"\n\n\nEthan Hawke – \"Zoufalství a naděje\"\n\n\nMelissa McCarthy – \"Dokážete mi kdy odpustit?\"\n\n\nMichael B. Jordan – \"Black Panther\"\n\n\nRegina King – \"Kdyby ulice Beale mohla mluvit\"\n\n\nWon't You Be My Neighbor?\n\n\nRoma\n\n\n\nAlfonso Cuarón – \"Roma\"\n\n\nBob Murawski a Orson Welles – \"Odvrácená strana větru\"\n\n\nHannah Beachler – \"Black Panther\"\n\n\nTerence Blanchard – \"BlacKkKlansman\"\n\n\n\"Donekonečna\"\n\nBoots Riley\n"}
{"id": "1456283", "url": "https://cs.wikipedia.org/wiki?curid=1456283", "title": "Ali Riza Prohić", "text": "Ali Riza Prohić\n\nAli Riza-efendija Prohić (1867 Gračanica, osmanská říše – 28. září 1942 Breka, Sarajevo, Nezávislý stát Chorvatsko) byl bosenskohercegovský islámský soudce bosňáckého původu.\n\nPocházel z muslimské rodiny Prohićů, kteří se přistěhovali do severobosenské Gračanice kolem roku 1750 ze Sarajeva. Ali Rizův praděd zde vykonával funkci kajmakama, okresního náčelníka. Podle rodinné tradice do Sarajeva přišli z Užice a odtamtud zase s maloasijské Konyi.\n\nAli Riza se narodil do svazku obchodníka textilem hadži Mujagy Prohiće (1840–1905) a Nur Alibegović. Alibegovićové pocházeli z Užice v tehdejším Srbském knížectví, odkud byli roku 1862 vyhnáni a usadili se v Bosenském Šamci (tehdy Donja Azizija). V manželství se narodilo osm dětí, z toho pět synů. Mujaga byl členem městského zastupitelstva od roku 1886 do své smrti.\n\nMekteb a medresu, nižší a vyšší islámskou školu, navštěvoval v Gračanici, za dalším vzděláním v oblasti islámských věd roku 1882 odešel do Istanbulu. Když byla roku 1887 v Sarajevu otevřena Šarí‘atská soudní škola, vrátil se do vlasti a okamžitě nastoupil do prvního ročníku (absolvoval 1892). Po škole pracoval jako justiční čekatel v Mostaru, nato od roku 1895 působil jako kádí v Tuzle, Bijeljině, Gradačci (od 1903) a nakonec v Sarajevu (od 1909). Roku 1913 byl jmenován soudcem tříčlenného senátu Vrchního šarí‘atského soudu v Sarajevu. Roku 1929 byl penzionován.\n\nV první polovině 20. století patřil ke konzervatinímu křídlu duchovních Islámského společenství v Bosně a Hercegovině, odmítal například laicizaci kléru a přílišné rozvolnění islámské morálky. Byl členem stavovského sdružení el-Hidaje. V periodicích uveřeňoval články týkající se islámských temat, zejména pak s ohledem na společenské změny. Byl horlivým kritikem komunismu.\n\nProhić byl otcem pěti děti, čtyř synů (Husein, Hasan Tahsin, Ahmed a Muhamed) a jedné dcery (Lejla, vdaná Šehbajraktarević).\n\nDuchovní byl pohřben na sarajevském hřbitově Grličića brdo v Sarajevu.\n"}
{"id": "1456284", "url": "https://cs.wikipedia.org/wiki?curid=1456284", "title": "Válka tří Jindřichů (977–978)", "text": "Válka tří Jindřichů (977–978)\n\nVálka tří Jindřichů (977–978) bylo krátké povstání tří německých šlechticů, kteří všichni nesli jméno Jindřich, proti císaři Otovi II.\n\nRoku 913 převzal Ota II. trůn po svém otci, císaři Otovi I. Musel ovšem (stejně jako jeho otec) krotit nepokojnou saskou šlechtu, která se nepřátelsky stavěla vůči jeho „cizácké“ manželce Theofano, a také si poradit s nestálou situací v Itálii, jež roku 974 vyústila v zavraždění papeže Benedikta VI. Pokusil se usmířit se svým otonským bratrancem, vévodou Jindřichem II. Bavorským. Ten ale dostál své přezdívce „Svárlivý“ a napadl císařovo postavení, když roku 973 za pomoci Burcharda III., vévody švábského, jmenoval svého příbuzného Jindřicha I. biskupem augsburským.\n\nOta s jmenováním musel souhlasit. Když ale toho samého roku vévoda Burchard III. zemřel, upřel Ota Burchardovým příbuzným nárok na dědictví a raději udělil právo na švábské vévodství svému synovci Otovi I. To Jindřich Svárlivý považoval za urážku, a proto uzavřel spojenectví s českým knížetem Boleslavem II. a polským knížetem Měškem I. Nakonec se ovšem rozhodl ustoupit, díky čemuž k ozbrojenému konfliktu nedošlo.\n\nVévoda Jindřich se po svém dočasném uvěznění v Ingelheimu vrátil roku 976 do Bavorska, kde i nadále intrikoval proti Otovi. Do svého spiknutí zapojil i saské šlechtice, jako například Gunthera z Merseburgu, Egberta Jednookého či Deda I. z Wettinu. Následkem toho císař Ota vytáhl proti Bavorsku a obsadil Jindřichovo sídlo v Řezně. Vévoda Jindřich byl nucený uprchnout na dvůr svého českého spojence Boleslava II. Ota v Řezně prohlásil Jindřicha za sesazeného a vydal nařízení o odtrhnutí Korutan od Bavorska. To tak ztratilo celou třetinu svého území. Zbytek Bavorska dal v léno svému synovci Otovi I., který byl od roku 973 i vévodou švábským. Nově vzniklé Korutanské vévodství připadlo Jindřichovi I. Mladšímu, potomku luitpoldovské dynastie. \n\nV červnu roku 977 překvapil Otu francouzský král Lothar I., jehož téměř dvacetitisícová armáda zaútočila na Cáchy. Ota prchl do Dortmundu, aby si připravil svou odpověď. V září Ota na oplátku napadl Západofranskou říši, obsadil Remeš, Soissons, Laon a oblehl Paříž. Nicméně mor a příchod zimy donutily Otu ukončit obléhání a stáhnout se do Německa. Lothar jej pronásledoval a zničil německý zadní voj.\n\nNásledujícího roku se konflikt vystupňoval: zatímco císařovo vojsko zaútočilo na České knížectví a donutilo knížete Boleslava II. se vzdát, v Bavorsku se objevilo nové spiknutí. Spiklenci – biskup Jindřich I. z Augsburgu, nedávno sesazený Jindřich Svárlivý a korutanský vévoda Jindřich I. Mladší – měli dokonce podporu církve. Císař Ota, který mohl spoléhat na podporu svého synovce Oty I., tehdejšího vévody Švábska a Bavorska, zaútočil na Pasov, kde se rebelové shromáždili. Jeho dobývací taktika, která zahrnovala i most z lodí, nakonec vedla k tomu, že se v září město vzdalo. Soud, který proběhl v Magdeburgu o Velikonocích roku 978, potrestal všechny tři vzbouřence. Jindřich Svárlivý byl odsouzen do žaláře biskupa Folcmara z Utrechtu. Jindřich Korutanský přišel o své vévodství, které připadlo vévodovi sálské dynastie, Otovi z Wormsu, synu Konráda Rudého, bývalého vévody Lotharingie. Biskup Jindřich byl zatčen ve werdenském opatství, ale v červenci byl propuštěn.\n\nHlavním výsledkem konfliktu bylo dokonalé podrobení Bavorska, které v tomto povstání ztratilo status největšího původního německého kmenového vévodství. Ota II. se na rozdíl od svého otce nijak nezkoušel usmířit s bavorskou větví své dynastie – nezletilý syn a dědic vévody Jindřicha, Jindřich II., byl poslán k biskupovi z Hildesheimu, aby nastoupil na církevní dráhu. Jeho otec, Jindřich Svárlivý, zůstal ve vězení až do císařovy smrti roku 983.\n\nGwatkin, H. M., Whitney, J. P. (ed) et al. The Cambridge Medieval History: Volume III. Cambridge University Press, 1926.\n"}
{"id": "1456293", "url": "https://cs.wikipedia.org/wiki?curid=1456293", "title": "Ajrapet Minasijani", "text": "Ajrapet Minasijani\n\nAjrapet Minasijani (* 7. září 1956 Suchumi – 12. dubna 2006 Soči) je bývalý sovětský a gruzínský (abcházký) zápasník – klasik, arménské národnosti.\n\nZápasení se věnoval od 10 let v rodném Suchumi pod vedením Vagaršaka Maškalijaniho. Na vysokovou školu šel studovat v 19 letech do arménského Jerevanu a zárověň přestoupil do místního trenéninkového centra Dinamo. V sovětské mužské reprezentaci se pohyboval od roku 1977 ve váze do 90 kg, ve které soupeřil o post reprezentační jedničky s Viktorem Avdyševem. V roce 1980 však prohrál nominaci na domácí olympijské hry v Moskvě s běloruským Igorem Kanyginem. Proti Kanyginovi se v dalších letech v reprezentaci neprosazoval a v roce 1984 ukončil sportovní kariéru. Věnoval se trenérské práci v Suchumi.\n\nV roce 1991 se po nepokojích v Suchumi a rozpadu Sovětského svazu přesunul do ruského Soči, kde pokračoval v trenérské práci. Zemřel v roce 2006.\n\n\n"}
{"id": "1456310", "url": "https://cs.wikipedia.org/wiki?curid=1456310", "title": "Seattle Film Critics Society Awards 2018", "text": "Seattle Film Critics Society Awards 2018\n\n3. ročník předávání cen Seattle Film Critics Society Award se konal dne 17. prosince 2018. Nominace byly oznámeny dne 10. prosince 2018. \n\n\"Roma\"\n\n\nAlfonso Cuarón – \"Roma\"\n\n\nDeborah Davis a Tony McNamara – \"Favoritka\"\n\n\nEthan Hawke – \"Zoufalství a naděje\"\n\n\nToni Collette – \"Děsivé dědictví\"\n\n\nRichard E. Grant – \"Dokážete mi kdy odpustit?\"\n\n\nRegina King – \"Kdyby ulice Beale mohla mluvit\"\n\n\nVdovy\n\n\nFree Solo\n\n\n\"Roma\"\n\n\n\nAlfonso Cuarón – \"Roma\"\n\n\nRuth E. Carter – \"Black Panther\"\n\n\nEddie Hamilton – \"\"\n\n\nJóhann Jóhannsson – \"Mandy\"\n\n\nFiona Crombie, Alice Felton – \"Favoritka\"\n\n\n\nElsie Fisher – \"Osmá třída\"\n\n\nErik Killmonger – \"Black Panther\" (Michael B. Jordan)\n\n"}
{"id": "1456321", "url": "https://cs.wikipedia.org/wiki?curid=1456321", "title": "Válka tří Jindřichů", "text": "Válka tří Jindřichů\n\nVálka tří Jindřichů může být:\n"}
{"id": "1456322", "url": "https://cs.wikipedia.org/wiki?curid=1456322", "title": "Edgar Babajan", "text": "Edgar Babajan\n\nEdgar Babayan (* 8. ledna 1986 Jerevan) je původem arménský zápasník – klasik, který od roku 2012 reprezentuje Polsko.\n\nZápasení se věnoval od 9 let. Specializoval se na řecko-římský styl. V arménské mužské reprezentaci se pohyboval od roku 2005 ve váze do 75 kg jako reprezentační dvojka za Arsenem Džulfalakjanem. V roce 2009 se přestěhoval do polské Poznani a roce 2011 obdržel polské občanství. V roce 2012 se účastnil olympijské kvalifikace a o jedno vítězství mu utekl postup na olympijské hry v Londýně. Od roku 2015 startuje v neolympijské váze do 80 (82) kg.\n\n\n"}
{"id": "1456338", "url": "https://cs.wikipedia.org/wiki?curid=1456338", "title": "Jan Eliáš", "text": "Jan Eliáš\n\nJan Eliáš (* 1965) je český soudce; specialista na problematiku restitučních nároků a problematiku bezdůvodného obohacení.\n\nV roce 1991 vystudoval Právnickou fakultu Univerzity Karlovy v Praze. Od roku 1995 byl soudcem Obvodního soudu pro Prahu 4, poté od roku 2000 soudcem Městského soudu v Praze. Od roku 2006 působí na Nejvyšším soudu ČR; roku 2018 byl jmenován předsedou občanskoprávního a obchodního kolegia tohoto soudu s účinností od 1. ledna 2019.\n"}
{"id": "1456341", "url": "https://cs.wikipedia.org/wiki?curid=1456341", "title": "D30", "text": "D30\n\nSpojení písmene D a číslice 30 může mít různé významy:\n\n"}
{"id": "1456350", "url": "https://cs.wikipedia.org/wiki?curid=1456350", "title": "F110", "text": "F110\n\nSpojení písmene F a čísla 110 může mít různé významy:\n\n"}
{"id": "1456365", "url": "https://cs.wikipedia.org/wiki?curid=1456365", "title": "Třešňová (Praha)", "text": "Třešňová (Praha)\n\nTřešňová je ulice v lokalitě Za Horou v katastrálním území Hloubětín a Kyje na Praze 14. Spojuje ulici Jednostrannou a Za Horou. Od severu do ní postupně ústí Aloisovská, Vlkovická, dále ji protíná Švestková a nakonec do ní ústí Okrajová. Její východní úsek, který má severojižní směr, tvoří hranici mezi Hloubětínem a Kyjemi. Z ulice také vede pěšina do ulice Herdovská a Rožmberská.\n\nVznikla a byla pojmenována v roce 1975, v roce 1986 v souvislosti s výstavbou mostu ulice Průmyslové byla prodloužena o esovitý západní úsek do ulice Jednostranné. Nazvána je podle třešně, stromu z rodu slivoň (latinsky \"Prunus\"), což je dvouděložná rostlina z čeledi růžovitých. Název ulice patří do velké skupiny hloubětínských ulic pojmenovaných podle stromů a jejich plodů. Do stejné skupiny patří např. Jívová, Mandloňová nebo Smrková.\n\nZástavbu tvoří přízemní a jednopatrové rodinné domy a v kyjské části i dvojdomy, pouze v západní části u mostu je zeleň.\n"}
{"id": "1456368", "url": "https://cs.wikipedia.org/wiki?curid=1456368", "title": "Alexej Vagin", "text": "Alexej Vagin\n\nAlexej Vasiljevič Vagin (: Алексей Васильевич Вагин; * 17. ledna 1972 Kirov) je ruský horolezec a reprezentant v ledolezení, mistr světa v ledolezení na rychlost.\n\n\n"}
{"id": "1456372", "url": "https://cs.wikipedia.org/wiki?curid=1456372", "title": "Gevorg Sa'akjan", "text": "Gevorg Sa'akjan\n\nGevorg Sa'akjan (* 15. ledna 1990 Vagharšapat) je původem arménský zápasník – klasik, který od roku 2016 reprezentuje Polsko.\n\nZápasení se věnuje od 9 let. Specializuje se na řecko-římský styl. V arménské mužské reprezentaci se pohyboval od roku 2012 ve váze do 66 kg. Na pozici reprezentační jedničky se však neprosazoval. V roce 2014 odjel na pozvání svého krajana Eduarda Barsegjana do polských Kartuz a v závěru roku 2016 obdržel polské občanství.\n\n\n"}
{"id": "1456373", "url": "https://cs.wikipedia.org/wiki?curid=1456373", "title": "Turné 2004: Dole v dole", "text": "Turné 2004: Dole v dole\n\nTurné 2004: Dole v dole bylo koncertní turné české rockové skupiny Kabát. Jednalo se o první samostatné open-air turné v historii skupiny, během kterého vystoupila na deseti fotbalových stadionech v Česku a na jednom na Slovensku. Celková návštěvnost turné byla přibližně 180 000 fanoušků a průměr návštěvnosti na koncert 15 000 diváků. V listopadu vychází 2DVD, na prvním DVD je pražský koncert z turné Dole v dole a na druhém DVD je část koncertu z Turné 2003 a 40minutový dokument o turné Dole v dole.\n\n\nPřídavek:\n\n21. Na sever\n\n22. Láďa\n\n23. Moderní děvče\n\nKabát\n\n\n"}
{"id": "1456378", "url": "https://cs.wikipedia.org/wiki?curid=1456378", "title": "Švestková (Praha)", "text": "Švestková (Praha)\n\nŠvestková je ulice v v katastrálním území Hloubětín a Kyje na Praze 14. Začíná na ulici Podedvorské a má slepé zakončení. Od východu do ní postupně ústí Matenská a pak ji protíná Třešňová, která tvoří hranici katastrálního území. Ulice má přibližný západovýchodní průběh.\n\nVznikla a byla pojmenována v roce 1995. Nazvána je podle švestky, botanicky slivoně domácí nebo švestky domácí (latinsky \"Prunus domestica\"), stromu z čeledi růžovitých. Název ulice patří do velké skupiny hloubětínských ulic pojmenovaných podle stromů a jejich plodů. Do stejné skupiny patří např. Jívová, Mandloňová nebo Smrková.\n\nZástavbu tvoří přízemní a jednopatrové rodinné domy se zahradami. V kyjském (východním) úseku je povrch ulice asfaltový a chodník je ze zámkové dlažby, v hloubětínském (západním) úseku je povrch ulice štěrkový a není tam chodník.\n"}
{"id": "1456381", "url": "https://cs.wikipedia.org/wiki?curid=1456381", "title": "Ajik Mnacakanjan", "text": "Ajik Mnacakanjan\n\nAjik Mnacakanjan (* 14. října 1995) je ruský zápasník – klasik arménského původu, který od roku 2018 reprezentuje Bulharsko.\n\nPochází z gruzínského kraje Samcche-Džavachetie z arménské rodiny. Vyrůstal v Moskvě, kde začal zápasit v klubu Sparta. Specializuje se na řecko-římský styl. Od roku 2018 reprezentuje na mezinárodní scéně Bulharsko.\n\n\n"}
{"id": "1456383", "url": "https://cs.wikipedia.org/wiki?curid=1456383", "title": "Koláček štěstí", "text": "Koláček štěstí\n\nKoláček štěstí, také sušenka štěstí () je křupavá a sladká sušenka, která se obvykle vyrábí z mouky, cukru, vanilky a sezamového oleje s papírkem uvnitř, na němž je \"štěstí\" (aforismus nebo proroctví). Zpráva na papírku uvnitř koláčku obsahuje čínskou frázi s překladem a/nebo seznam šťastných čísel. Koláčky štěstí jsou často podávány jako dezert v čínských restauracích ve Spojených státech. Koláčky štěstí nejsou původně Číny. Koláčky štěstí pravděpodobně pochází z Kalifornie, kde byly popularizovány na počátku 20. století.\n"}
{"id": "1456384", "url": "https://cs.wikipedia.org/wiki?curid=1456384", "title": "Švestková", "text": "Švestková\n\nŠvestková může být:\n\n"}
{"id": "1456385", "url": "https://cs.wikipedia.org/wiki?curid=1456385", "title": "Radomir Proščenko", "text": "Radomir Proščenko\n\nRadomir Proščenko (: Радомир Прощенко; v anglickém přepisu Radomir Proshchenko; * 1996 Ťumeň) je ruský horolezec a reprezentant v ledolezení, vicemistr světa, mistr Evropy a juniorský mistr světa v ledolezení na rychlost.\n\n"}
{"id": "1456386", "url": "https://cs.wikipedia.org/wiki?curid=1456386", "title": "Šeps", "text": "Šeps\n\nŠeps je nátěrová hmota používaná pro přípravu malířského plátna i samotná výsledná vrstva podkladového nátěru. Tato vrstva je součástí podmalby, nachází se mezi spojovací mezivrstvou a izolační vrstvou. Jejím cílem je zabránit přílišnému sání a změnám barev v čase. Akt přetírání plátna šepsem se nazývá \"šepsování\", takto ošetřené plátno pak \"šepsované\".\n\nTradiční šeps se skládá z klihu a plavené křídy. Dále jsou známy šepsy olejové, akrylové či latexové. Někteří moderní malíři malovali na plátno zcela bez základu, jiní používali jako základ například černý asfalt.\n"}
{"id": "1456388", "url": "https://cs.wikipedia.org/wiki?curid=1456388", "title": "Seznam neapolských místokrálů", "text": "Seznam neapolských místokrálů\n\nToto je seznam neapolských místokrálů, kteří spravovali území Neapolského království v letech 1501-1734. \n\nÚzemí Neapolského království bylo v roce 1501 dobyto vojskem francouzského krále Ludvíka XII. během italských válek. Neapol se tak dostala pod cizí nadvládu, nejprve panovníků francouzských, poté aragonských a španělských a nakonec rakouských arcivévodů z habsburské dynastie. Jelikož se všechna ústředí nadvlády nacházela daleko od samotné Neapole, bylo toto království spravováno prostřednictvím jmenovaných zástupců – místokrálů.\n\n"}
{"id": "1456391", "url": "https://cs.wikipedia.org/wiki?curid=1456391", "title": "Karjala Cup 2017", "text": "Karjala Cup 2017\n\nKarjala Cup, tento hokejový reprezentační turnaj se odehrává každý rok 8. - 12. listopadu, za účasti těchto hokejových reprezentací, České republiky, Finska, Švédska, Ruska, Kanady a Švýcarska.\n"}
{"id": "1456392", "url": "https://cs.wikipedia.org/wiki?curid=1456392", "title": "Rock de luxe", "text": "Rock de luxe\n\nRock de luxe je druhé studiové album české rockové skupiny Katapult, které vyšlo v roce 1986 u vydavatelství Supraphon. \n\nPo vydání studiového alba \"2006\" se Katapult potýkal se zákazem vydávání nahrávek a všeobecným zákazem koncertování a objevování se v médiích nařízeným od samotného Ministerstva kultury ČSSR. Skupina nadále koncertovala, ovšem v některých městech např. v Praze měla zákaz vystupování. Pětiletý zákaz vydávání nahrávek skupina přežívá, pirátské nahrávky se distribuují mezi fanoušky na magnetofonových páskách, Katapult své písně šíří díky koncertům. Několik písní skupina nahrála také ve studiu, které vyšly o několik let později, např. píseň \"Snad je ti něčeho líto\" vyšla na albu \"Chodníkový blues\" až v roce 1995. \n\nNávrat Katapultu do nahrávacích studií proběhl v roce 1985, kdy skupina po dlouhé době nahrává singl s obnovenou spoluprací s textařem Ladislavem Vostárkem. Singl \"Motorka\"/\"Signál \"Odjezd\" vydalo vydavatelství Panton, načež se po vydání ohlásil domovský label Supraphon, který měl o připravovanou studiovou desku velký zájem. Desku skupina dokončila v roce 1986 a ještě téhož roku ji vydala. Pilotní singl \"Někdy příště\" se stal velkým hitem a skupina se s ním objevila také v televizi. K původní LP verzi alba vycházel také singl \"Ty jsi teda povaha\"/\"Žil jsem jako boxer\". Na CD reedici vyšlo také několik písní, které vyšly původně samostatně jako singly. \n\n\nTexty\n\n\n"}
{"id": "1456393", "url": "https://cs.wikipedia.org/wiki?curid=1456393", "title": "Sarah Haváčová", "text": "Sarah Haváčová\n\nSarah Haváčová (* 1. září 1990 Vyškov) je česká herečka. Známa je hlavními ženskými rolemi v pohádce \"Škola princů\" (2010) a v osmidílném seriálu TV Nova \"Profesor T.\" (2018).\n\nOd jedenácti let chodila v rodném městě do dramatického kroužku, v amatérském divadle působila až do roku 2010, kdy odmaturovala na vyškovském gymnáziu. Poté vystudovala (2010–2014) činoherní herectví na Janáčkově akademii múzických umění v Brně ve třídě profesora Iva Krobota a získala titul MgA. (magisterská práce o postavě Ofélie z \"Hamleta\", oponentka Jana Štvrtecká). Ještě během studia JAMU absolvovala půl roku na státní herecké škole v Krakově (2013, účast ve scénickém čtení \"Sztuka kochana\") a ve čtvrtém ročníku hostovala v ostravském Divadle Petra Bezruče. Tam následně po absolutoriu JAMU získala stálé angažmá, její první zásadní rolí byla Girleen ve hře \"Osiřelý západ\", dále hrála mj. v následujících inscenacích: \"Scapinova šibalství\" (cikánka Zerbineta), \"Spalovač mrtvol\" (Zina, dcera Romana Kopfrkingla), \"Škola základ života\" (Anda Pařízková), \"Čekání na Godota\" (jinoch). Z Divadla Petra Bezruče odešla v roce 2017 a přesídlila do Prahy, odkud dostala nabídky hostování v Městských divadlech pražských a na Nové scéně Národního divadla. Na Nové scéně hraje mladou matku Joann v komedii \"Jsme v pohodě\" (premiéra v říjnu 2017). Kvůli roli v seriálu \"Profesor T.\" musela ale odmítnout angažmá v Městských divadlech pražských. V roce 2017 pro vylepšení angličtiny prošla dvěma kurzy (měsíc v Cambridgi, v Praze v British Councilu) a poté úspěšně absolvovala casting do mezinárodního hereckého spolku Prague Shakespeare Company, v jehož anglickém nastudování \"Snu noci svatojánské\" alternovala roli Hermie.\n\nMezi její herecké oblíbence na počátku kariéry patřil Matouš Ruml, po jehož boku ve filmu hrála třikrát (\"Škola princů\", \"Marinka\", \"Bílé noci\"). Její raný herecký výkon ve \"Škole princů\" v roce 2010 zhodnotila kritička Mirka Spáčilová následovně: „Vedle Matouše Rumla … byla půvabná Sarah Haváčová znatelně slabší – hlavně v mluveném projevu.“ O osm roků později ale Mirka Spáčilová k hereckému projevu v seriálu \"Profesor T.\" napsala: „Herecky přirozeně působí i neokoukaní Sarah Haváčová a Aleš Petráš coby mladí kriminalisté…“\n\nNeobvyklé příjmení, které není zkomoleninou obvyklejšího Hlaváč, má po otci, jehož rodina má kořeny na východním Slovensku a příjmení pochází z maďarštiny (Havacs).\n\nAčkoliv rodina nemá židovské kořeny, rodiče pro ni vybrali a na matriku nahlásili jméno Sára. Když po jejím narození strýc rodičům navrhl čistě hebrejskou podobu Sarah a jim se zalíbila, vydali se na matriční úřad podruhé, a proto má dva křestní listy.\n\nMá mladší sestru Terezii a staršího bratra Ondřeje (* 1985), který je středoškolský učitel a historik, zaměřený na českou emigraci a exil v německy mluvících zemích ve 2. polovině 20. století. Otec má doktorát z filozofie a magisterský titul z přírodovědecké fakulty.\n\n\n"}
{"id": "1456394", "url": "https://cs.wikipedia.org/wiki?curid=1456394", "title": "ZVUK Zlínského Kraje", "text": "ZVUK Zlínského Kraje\n\nZVUK Zlínského kraje je časopis, který se věnuje kulturnímu a společenskému dění ve Zlíně, Vsetíně, Uherském Hradišti a Kroměříži. Časopis vychází od roku 1990.\n\nDo roku 2003 časopis vydávalo Okresní kulturní středisko ve Zlíně. Poté časopis začalo vydávat více subjektů, mezi které patří Krajská knihovna Františka Bartoše ve Zlíně, Muzeum jihovýchodní Moravy ve Zlíně, Okresní vlastivědné muzeum Vsetín, Slovácké muzeum Uherské Hradiště, Muzeum Kroměřížska, Město Uherské Hradiště a Klub kultury Uherské Hradiště.\n\nOd roku 2007 vychází časopis dvakrát ročně.\n\nOdpovědným redaktorem časopisu je Radovan Jančář a v redakční radě časopisu zasedají osobnosti jako například Josef Holcman, Antonín Bajaja, Zdeňka Friedlová, Karel Pavlištík nebo Blanka Kovandová.\n\n"}
{"id": "1456396", "url": "https://cs.wikipedia.org/wiki?curid=1456396", "title": "The Tap Tap", "text": "The Tap Tap\n\nThe Tap Tap je česká kapela studentů a absolventů škol Jedličkova ústavu, založená v roce 1998 Šimonem Ornestem.\n\nKapelu založil v roce 1998 původně jako hudební kroužek na domově mládeže škol Jedličkova ústavu a škol (JÚaŠ) Šimon Ornest (* 1974, syn Jiřího Ornesta), hudebník a pedagog, který v Jedličkově ústavu nastoupil v roce 1996 jako vychovatel a stal se kapelníkem a manažerem orchestru.\n\nOd roku 2014 pracuje orchestr v rámci Zapsaného spolku TAP, který se zabývá rozvojem dovedností a schopností osob ze skupin ohrožených sociální exkluzí, především studentů a studentek škol Jedličkova ústavu v Praze na Vyšehradě a mj. zajišťuje vzdělávací a kvalifikační kurzy, organizování kulturních a sportovních aktivit a projektů integračního charakteru, bezbariérovou dopravu aj.\n\nSídlem kapely je Jedličkův ústav, kde má svoji vlastní zkušebnu, pilotní bezbariérové nahrávací studio, kancelář a učebnu. \n\nV původním hudebním kroužku se vystřídala řada členů, studentů školy. V kapele The Tap Tap je již stálá sestava muzikantů, v roce 2018 ji tvoří 20 členů, přičemž kromě 5 profesionálních hudebníků je většina s různými zdravotními hendikepy nebo se pohybují na vozíčku. Dlouholetými členy kapely jsou např. Ladislav Angelovič (moderátor), Jiří Holzmann (zpěvák), Jan Macháček (zpěvák), Petr Tomek (hráč na klávesy), Vít Feller, Petr Burda (hráč na bicí), Jana Augustinová (lektorka), aj.\n\nLogem kapely je lev se zaťatou pěstí na vozíčku. Symbolizuje víru, že v životě prohrává jen ten, kdo všechno vzdává předem.\n\nKapela pravidelně koncertuje po celé České republice a vyjíždí i do zahraničí. Ročně uskuteční okolo 60 koncertů.\nPravidelně se účastní na festivalech Mezi ploty, Rock for People nebo Ladronkafest. Vystupovala rovněž v zahraničí, mj. ve Španělsku, Velké Británii, Belgii, Rusku, Jeruzalémě, aj.\nNa jednotlivých projektech, benefičních akcích nebo nahrávkách spolupracuje rovněž s dalšími českými umělci – zpěváky a skladateli, mj. s Danem Bártou, Xindlem X, Wabi Daňkem, Lou Fanánkem Hagenem, Tomášem a Matějem Belkem a herci (např. Zdeněk Svěrák, Tomáš Hanák, Petr Čtvrtníček, Jiří Suchý aj.) \n\nKapela rovněž vyjíždí na turné, které slouží k získání financí na rozšíření Jedličkova ústavu v Praze a vybudování vzdělávacího centra pro postižené.\n\n\n\n\nJedná se o hru podle předlohy \"Jésus Betz\" od Freda Bernarda a Francoise Roca se scénou a loutkami rozhýbanými elektrickými vozíky členů The Tap Tap. Hlavním hrdinou je zde hendikepovaný kluk, který se nevzdává a dotáhne to až na ředitele vlastního cirkusu. Některé role hrají členové Jedličkova ústavu, živě doprovází The Tap Tap, diriguje Šimon Ornest. Premiéru měla inscenace na Nové scéně Národního divadla v Praze v roce 2016, další reprízy v letech 2017–2018. Uváděno také ve Východočeském divadle v Pardubicích. \n\n\n\n"}
{"id": "1456398", "url": "https://cs.wikipedia.org/wiki?curid=1456398", "title": "Ali Kadić", "text": "Ali Kadić\n\nAli-efendija Kadić (15. listopadu 1868 Kulen Vakuf, osmanská říše – 15. dubna 1928 ?, Království Srbů, Chorvatů a Slovinců), vlastním jménem Alija, byl bosenskohercegovský islámský duchovní a pedagog bosňáckého původu.\n\nV raném věku přišel o oba rodiče. Vyrůstal u matčiných příbuzných v Bihaći, kde také navštěvoval místní medresu, vyšší islámskou školu, kde tehdy přednášel Sulejman Šarac. Na přímluvu Šarce se roku 1888 zapsal na Šarí‘atskou soudní školu v Sarajevu (absolvoval 1893). Po dokončení studí 15. září 1893 získal místo archiváře v Zemské vládě pro Bosnu a Hercegovinu. Na tomto postu setrval dva roky, nato se stal zastupujícím učitelem arabštiny na Vyšším gymnáziu v Mostaru (20. 9. 1895–1906, nahradil jej Alija Bulić). Dne 20. října 1899 se vydal do Vídně, kde složil profesorskou zkoušku z arabského jazyka pro středoškolské učitele před profesory Davidem Heinrichem Müllerem a Vatroslavem Jagićem. Po úspěšném vykonání zkoušky, při které byla ověřována i znalost němčiny, se 8. ledna 1900 stal řádným učitelem a nato 26. dubna 1905 i středoškolským profesorem. Roku 1906 byl přeřazen na Vyšší gymnázium v Sarajevu, kde poté zůstal až do 4. září 1920, než byl Ministersvem náboženství jmenován členem ulema-medžlisu, nejvyšší rady duchovních Islámského společenství v Bosně a Hercegovině. V této radě úřadoval až do své smrti.\n\nKadić byl činný i na poli publicitiky. Pravidelně přispíval do muslimského časopisu \"Behar\".\n\n"}
{"id": "1456422", "url": "https://cs.wikipedia.org/wiki?curid=1456422", "title": "Nosorožec tuponosý jižní", "text": "Nosorožec tuponosý jižní\n\nNosorožec tuponosý jižní (\"Ceratotherium simum simum\") je jeden ze dvou poddruhů nosorožce tuponosého. Žije v zemích jižní Afriky a jedná se o nejpočetnější formu nosorožce na světě. Celkový počet jedinců ve volné přírodě se pohybuje okolo 20 000, přičemž naprostá většina z nich žije v Jihoafrické republice.\n\nNosorožci tuponosí se v tradiční taxonomii dělí na dva poddruhy. Jedná se o jižní nominátní subspecii \"Ceratotherium simum simum\" Burchell 1817, která je v současnosti poměrně početná, a severní subspecii \"Ceratotherium simum cottoni\" Lydeker 1908, jež čelí akutní hrozbě vyhynutí. Nicméně poslední výzkumy morfologie a genetiky publikované v roce 2010 doporučují uznání obou poddruhů za samostatné druhy \"Ceratotherium simum\" a \"Ceratotherium cottoni\". Hlavní rozdíly spočívají ve stavbě lebky a zubů. Dalším rozlišovacím znakem je celková velikost, kdy jižní (pod)druh bývá v naprosté většině případů vyšší, delší a těžší. Nejvíce patrné je to u maximální zjištěné hmotnosti zkoumaných samců, kdy jižní poddruh vážil až 2400 kg, zatímco severní do 1600 kg. Oba předpokládané druhy podle této studie dělí asi 1 milion let samostatného vývoje.\n\nNosorožec tuponosý jižní žil původně ve všech pevninských zemích jižní Afriky, nicméně současné rozšíření je poněkud odlišné. Naprostá většina jedinců (více než 90 %) žije v Jihoafrické republice, především v Krugerově národním parku, v rezervaci Hluhluwe-Imfolozi a v některých soukromých chráněných oblastech. Malé množství jedinců obývá Botswanu, Namibii, Svazijsko, Mosambik a Zimbabwe. Introdukován byl tento poddruh do Keni, Zambie, Ugandy a také do vzdáleného Pobřeží slonoviny (zdejší populace je označována jako poloochočená).\n\nJižní forma nosorožce tuponosého je největší ze všech nosorožců a zároveň patří mezi největší zvířata na Zemi. Samice jsou sice menší než samci, ale nijak výrazně. Délka těla bez ocasu je 337 až 380 cm, ocas měří 70 až 120 cm. Výška v kohoutku dosahuje 171 až 185 cm. Hmotnost samic se většinou pohybuje do 1700 kg, samců do 2300 kg. Výjimečně velcí jedinci ale mohou vážit až 3600 kg. Hlava nosorožce tuponosého je výrazně protažená a zakončená širokými jakoby hranatými pysky. Někdy se mu proto říká nosorožec širokohubý. Na hlavě vyrůstají dva rohy. Přední bývá delší a měří obvykle 60-70 cm, zadní většinou okolo 30 cm. Toto jsou pouze průměrné hodnoty. Délka rohů někdy může přesáhnout 80 cm a rekordní kusy mají přední rohy až okolo 1,5 metru dlouhé. Rohy samic bývají většinou poněkud delší a tenčí než rohy samců. Zbarvení kůže je světle šedé, většinou světlejší než je tomu u ostatních druhů nosorožců. To mu však nevyneslo běžně používané mezinárodní označení nosorožec bílý Toto jméno vzniklo zaměněním búrského výrazu \"wijd\" („široký“) za anglické slovo \"white\" („bílý“). Jižní poddruh, kromě toho že je v průměru větší než severní, bývá i méně chlupatý.\n\nNosorožci tuponosí jsou obecně mírná zvířata, avšak samice s mláďaty mohou vykazovat zvýšený stupeň agresivity. Samci mezi sebou někdy bojují o teritorium. Velikost teritoria jednoho nosorožce se pohybuje nejčastěji od 0,5 do 14 km, v některých oblastech to může být až okolo 100 km. Rádi se válejí v bahně, ale vodu ke koupání nevyhledávají. Nicméně na vodě jsou závislí a zřídka se vyskytnou dále než 5 km od jejího zdroje. Jedná se o živočichy s denní nebo soumračnou aktivitou v chladnějším období. V teplém období se vyhýbají aktivitě od 9 hodin ráno do asi 3 hodin odpoledne. Obvykle se pohybují pomalu, ale dokáží běžet rychlostí 24 km/h a po krátkou dobu až 40 km/h. Nosorožci jsou krátkozrací, proto pro ně hrají důležitou roli sluchové a čichové podněty.\nNosorožci tuponosí jsou striktní býložravci. Požírají především různé druhy travin (rody \"Hyparrhenia\", \"Panicum\", \"Urochloa\", \"Digitaria, Chloris, Heteropogon, Loudetia,\" \"Brachiaria\" a další), listí, semínka, ořechy a květy. Olizují i nektar z květů a mízu ze stromů. Mláďata se do věku 2 až 3 týdnů živí výhradně mateřským mlékem, pak se začínají pást.\n\nJak samci tak samice mívají více partnerů (polygamie). Samec obvykle zjišťuje u samic, které se dostaly na jeho území, zda jsou říjné a ochotné se pářit pomocí pachových stop v moči. Pokud je samice připravena, samec zareaguje vyšší produkcí testosteronu. Pár spolu zůstává asi 5 až 20 dní, páření jako takové probíhá v období 2 až 5 dnů a každé jednotlivé trvá 15 až 30 minut. Období březosti trvá 16 měsíců (podle jiného zdroje 530 až 550 dnů). Samice rodí vždy jedno mládě, které váží při narození v průměru 48,5 kg či (podle jiného zdroje) 65 kg. Po asi 12 měsících bývá odstaveno. Samice může mít mládě každé 2 až 3 roky. Pohlavní zralost nastává po 3 až 5 letech (samice) resp. 5 až 7 letech (samci), nicméně rozmnožovat se obvykle začínají až o několik let později (v asi 7 až 12 letech). Nosorožci tuponosí se dožívají 30 až 40, vzácně snad i 50 let.\n\nDospělí nosorožcí tuponosí nemají kromě člověka přirozené nepřátele. Mláďat se můžou občas zmocnit lvi, a výjimečně též hyeny skvrnité. Samice s mláďaty proto vytvářejí v oblastech výskytu těchto predátorů stáda a mláďata si navzájem chrání.\n\nMezi nejčastější parazity nosorožců patří různé druhy klíšťat. Dále je sužují parazitické mouchy, především druh \"Rhinomusca dutoiti\". Někteří jedinci můžou zemřít na infekci způsobenou tripanosomou. Velká část populace je promořena parazitickou pyroplasmou \"Theileria bicornis.\"\n\nNečekaná hrozba pro nosorožce se objevila koncem 20. století v některých rezervacích (Pilanesberg NP, Borakalalo NP, Itala Game Reserve, Hluhluwe-Imfolozi, Letaba Ranch a další). Tou dobou byli osiřelí samci slonů přemisťováni do přírodních parků a poté, co dosáhli téměř dospělosti a přišli do říje, začali být extrémně agresivní a své sexuální a útočné choutky si vybíjeli na nosorožcích. Výsledkem byly desítky zabitých nosorožců tuponosých.\n\nSpásáním trávy přispívají nosorožci k prevenci šíření požárů, na což mají větší vliv než jiní býložravci a spásači trávy.\n\nJižní poddruh nosorožce tuponosého je nejpočetnějším nosorožcem ze všech recentních druhů a poddruhů. Obnova jeho populace, k níž došlo během 20. století, se považuje za jeden z největších úspěchů ochrany přírody. V roce 1880 byl tento nosorožec považován za vyhynulého, ale záhy se podařilo objevit přežívající zbytek populace na území KwaZulu-Natal. Začátkem 20. století žilo ve volné přírodě asi 50 až 100 jedinců, nebo možná ještě méně. V 50. letech 20. století byla přijata ochranná opatření a v roce 1960 bylo napočítáno 840 jedinců. Různé ozbrojené střety ve státech jižní Afriky nicméně situaci v 70. a 80. letech komplikovaly. Určité množství jedinců bylo dopraveno do národních parků, především Krugerova, kde se začalo úspěšně množit. Populace v Krugerově parku vzrostla z 337 kusů v roce 1973 na 1876 v roce 1993. Koncem roku 2010 byl proveden census, který přinesl následující výsledky. V Jihoafrické republice žilo 18 796 nosorožců bílých, v Namibii 469, v Keni 365, v Zimbabwe 290, v Botswaně 135, ve Svazijsku 88, v Ugandě 9, v Zambii 7 a v Mosambiku 6. Celkem se jednalo o 20 160 zvířat. Odhady populace k roku 2015 se pohybují v rozmezí 19 666 a 21 085 jedinci.\nMezinárodní svaz ochrany přírody (IUCN) vede nosorožce tuponosého jižního jako taxon téměř ohrožený. Hlavní hrozbou pro nosorožce je pytláctví, přičemž primárním cílem pytláků jsou rohy. Ty se buď využívají v tradiční čínské medicíně jako součást různých léčebných přípravků (avšak bez jakéhokoliv vědecky prokázaného účinku), anebo jako surovina na výrobu ornamentálních rukojetí dýk zvaných \"janbiya\" v zemích Středního východu. Počty nosorožců ulovených pytláky v posledních letech výrazně rostly. Jen v Jižní Africe se zvýšily ze 13 kusů v roce 2007 na 448 v roce 2011.\n\nK roku 2018 chová nosorožce tuponosého jižního Zoo Zlín a Zoo Dvůr Králové. Na Slovensku jsou chováni 2 jedinci v Zoo Bratislava.\n"}
{"id": "1456424", "url": "https://cs.wikipedia.org/wiki?curid=1456424", "title": "Tatry mountain resorts", "text": "Tatry mountain resorts\n\nTatry mountain resorts, a.s. je firma provozující skiareály a turistickou infrastrukturu působící na Slovensku, v Česku a Polsku. Centrála sídli v Demänovské dolině v Nízkých Tatrách. Akcie jsou obchodovány na burzách v Praze, Bratislavě a Varšavě.\n\nDo roku 2009 firma působila jen v Nízkých Tatrách pod názvem JASNÁ Nízke Tatry, a.s. Jasná je najvětším slovenským lyžařským resortem. V červenci navýšili majitelé Jasné kapitál na 250 mil. € a přejmenovali ji na Tatry mountain resorts. Říjen 2009 byl ve znamení odkupu společnosti Tatranské lanové dráhy, a.s., jejíž fúzí s matkou v roce '10 přešlo na TMR provozování skiareálů v Tatranské Lomnici a Starém Smokovci. V prosinci 2010 začala TMR též provozovat skiareál Štrbské Pleso.\n\nV únoru 2018 firma znovu představila plán propojení Skalnatého plesa a Hrebienoku lanovou dráhou. Lanovka má zredukovat počet nutných prejazdov medzi Lomnicí a Smokovcem o víc než 1000 aut denně. Zabezpečit by měla též rovnoměrnější využití ubytovacích kapacit a atrakcí. Lanovka se třemi podpěrami by měla stát 25 až 27 milionů euro. Výstavba by se však měla realizovat v národním parku s pátým stupněm ochrany. Juraj Lukáč z Leso-ochranářského seskupení VLK upozornil i na chybějící zonační dokument, ktorý by stanovil kde se v Tatrách může a kde nemůže stavět.\n\nTMR vstoupilo do Česka v sezóně 2012/13, kdy společnost Melida, a.s. (podíl TMR 9,5 %) začala pronajímat a provozovat skiareál ve Špindlerově Mlýně. Dalším pilířem TMR v České republice je od prosince 2017 skiareál Liberec-Ještěd, který má v pronájmu firma TMR Ještěd a.s., vlastněná tímto holdingem stoprocentně. Dále vlastní golfový a běžkařský areál Ostravice v Čeladné, kde má též hotel.\n\n\"Vysoké Tatry\"\n\"Jasná - Nízké Tatry\"\n\"Česko\"\n\"Slezské Beskydy, Polsko\"\n\n\n\n"}
{"id": "1456427", "url": "https://cs.wikipedia.org/wiki?curid=1456427", "title": "George Home, 1. hrabě z Dunbaru", "text": "George Home, 1. hrabě z Dunbaru\n\nGeorge Home, 1. hrabě z Dunbaru,KG, PC, (kolem 1556 – 20. ledna 1611) byl v poslední dekádě svého života nejprominentní a také nejvlivnější skotský politik v Anglii. Těšil se plné podpoře a důvěře krále Jakuba I. Stuarta (Jakub VI. Skotský), jehož byl hlavním poradcem přes záležitosti týkající se Skotska. Cestoval pravidelně z Londýna do Edinburghu přes Berwick-upon-Tweed. \nGeorg Home byl třetím synem sira Alexandera Home z Manderston v Berwickshire. V roce 1582, tedy ve věku 26 let uveden ke dvoru a představen tehdy šestnáctiletému Jakubovi VI. jako příbuzný Alexandera Homa, 1. hraběte z Home. Stal se u dvora oblíbeným, doprovázel krále Jakuba VI. do Norska a Dánska za budoucí královnou Annou Dánskou. V roce 1598 byl jmenován 'Privy Council of the United Kingdom', (PC) a v následujícím roce šerifem v Berkick-upon-Tweed. V roce 1601 se stal 'Strážcem královského šatníku'. 31. července téhož roku byl jmenován \"komptrollerem\", osobou výlučně zodpovědnou za financování královské domácnosti. V roce 1601 dostal titul 'Provost Dunbar (Starosta Dunbaru)'.\n\nV roce 1603 umírá královna Alžběta I. a jejím následníkem se stává skotský král Jakub VI., s titulem Jakub. I. Stuart jako Skotska, Anglie a Irska. Georg Home jej doprovázel jako svého panovníka do Westminsteru. Mezi lety 1603 až 1606 byl ministrem financí (a ex officio druhým pánem státní pokladny). V roce 1603 byl také jmenován do vedení Rady Anglie a 1. června toho roku dostal celoživotní funkci jako 'Strážce královského šatníku'. Dne 7. července 1604 byl jmenován baronem Home z Berwicku. V roce 1605 dostal rytířské ocenění - Podvazkový řád (KG) a 3. července byl jmenován hrabětem z Dunbaru. Existují důkazy o tom, že se podílel na výslechu Guyho Fawkese. Dne 27. září 1603 Home obdržel panství a hrad Norham, a s tím i právo rybolovu na řece Tweed. \n\nV roce 1608 se Georg Home vrací do Skotska. Odcestoval tam spolu s Georgem Abbotem. Jejich úkolem bylo vyřešit náboženské rozpory mezi anglickou a skotskou církví. Král Jakub I. byl touto aktivitou tak potěšen, že v roce 1609 učinil z Abbota biskupa v Lichfieldu a Coventry a měsíc nato jej povolal do Londýna. S počátečními výsledky této mise byl král spokojen, přestože nebyla velká naděje pro vytvoření spojení obou církví. Propast mezi Jakubem I. Stuartem a skotským řídícím orgánem církve Valným shromážděním (General Assembly of the Church of Scotland) se stále rozšiřovala. V červenci roku 1605 se v Aberdeenu sešlo na schůzi orgánu 'General Assembly' 19 ministrů a to i přes králův zákaz. Šest z nich bylo následně uvězněno v Blackness Castle poblíž Linlithgow. 10. ledna 1606 tam dorazil i Georg Home, aby u soudu působil jako přísedící. Udělal vše pro získání příznivého rozsudku v procesu krále proti šesti ministrům. Dokonce se říká, že Home 's sebou přivez spoustu peněz aby si koupil příznivý verdikt'. Kromě toho hrabě sám vybral 15 porotců, z nichž pět bylo z rodiny Home, což byli jeho příbuzní. Ale i tak se nepodařilo porotu přesvědčit. Nakonec se jednalo o většinový verdikt devět proti šesti ve prospěch vinny obviněných. Zákon stanovoval, že i pro nejvyššího ministra, řídícího záležitosti církve je neuposlechnutí rozhodnutí krále a tajné rady (Privy Coucil) kvalifikováno jako velezrada. \n\nHrabě z Dunbaru zemřel v Whitehalle, v Londýně, v roce 1611, bez mužského potomka. S manželkou Catherine, dcerou sira Alexandra Gordona z Gightu, měl dvě dcery: \n\nJeho tělo bylo balzamováno, ale jeho pohřeb se ve Westminsteru konal až v dubnu. Tělo umístěno do olověné rakve a posláno do Skotska, kde byl pohřben pod podlahou farního kostela v Dunbaru, uprostřed mezi kropenkou a kazatelnou. Velkolepý památník, který je podle mnohých krásnější než památník ve Westminsterském opatství, je charakteristickým rysem interiéru tohoto kostela.\n"}
{"id": "1456428", "url": "https://cs.wikipedia.org/wiki?curid=1456428", "title": "Tatra 114/115", "text": "Tatra 114/115\n\nTatra 114 byl třítunový silniční nákladní automobil se znakem náprav 4×2, vyráběný podnikem Tatra, n. p. v Kopřivnici. Vůz vznikl úpravou staršího typu Tatra 27, hlavní změnou byla především zástavba nového vzduchem chlazeného vznětového motoru. Během let 1947–1948 vzniklo 407 vozů, převážně s valníkovou nástavbou. Jejím následníkem se stal mírně modifikovaný typ Tatra 115, který se lišil především delším rozvorem, jednoduchou montáží kol vzadu a většími pneumatikami. V letech 1948–1949 bylo vyrobeno 602 vozů. \n\nPo skončení druhé světové války znárodněná automobilka Tatra zamýšlela obnovit výrobu jednoho ze svých nejúspěšnějších předválečných nákladních vozů, třítunové Tatry 27. Rozhodovací orgány centrálně plánovaného hospodářství však Tatře přisoudily výrobu výhradně těžkého nákladního vozu Tatra 111 a kromě toho jednoho typu vozu osobního (Tatra 57 B, následně Tatra 600). Produkci vozů třítunové kategorie byla přidělena automobilce Praga, s jejími typy RN a RND. Tatra však přesto roku 1946 obnovila výrobu typu Tatra 27b. Ministerstvo průmyslu tolerovalo porušení tohoto nařízení pouze kvůli kritickému poválečnému nedostatku nákladních vozů. \n\nZážehový motor vozu se však kvůli vysoké spotřebě a poválečnému nedostatku benzínu ukazoval jako neperspektivní. Konstruktéři Tatry proto připravili modifikaci se vznětovým motorem, zprvu označovanou jako Tatra 27d, posléze přejmenovanou na Tatra 114. Motor vznikl poměrně jednoduše využitím prvků „stavebnicového“ dvanáctiválce T 111, který poháněl stejnojmenný těžký nákladní vůz. Nový motor, označený T 103, měl objem 4,9 litru a nejvyšší výkon 65 k při 2200 ot./min. Jeho nevýhodou byla nízko umístěná olejová vana, která snížila světlou výšku vozu pouze na 190 mm, velký přední převis také zmenšoval nájezdový úhel. Kapota motoru dostala tvar podobný vozu Tatra 111. Kromě těchto úprav byla Tatra 114 prakticky shodná s typem Tatra 27. Výroba vozu začala roku 1947, kdy vzniklo 309 kusů, již následující rok však skončila po vyrobení 89 vozů. Tatra následně přikročila k přepracování vozu, výsledkem úprav bylo prodloužení rozvoru a ložné plochy, osazení větších pneumatik a nahrazení zadní dvojmontáže jednoduchou. Tato opatření měla za cíl zlepšit užitné vlastnosti vozu, především nedostatečnou světlou výšku. Vůz obdržel nové označení Tatra 115. Ještě roku 1948 vzniklo 71 vozů, následující rok jich bylo 531. Tím však produkce třítun v Tatře natrvalo skončila a ustoupila rozšíření výroby typu Tatra 111.\n\nTatru 114 a 115 pohání řadový, vzduchem chlazený vznětový čtyřválec T103 s rozvodem OHV a přímým vstřikováním. Kompresní poměr činí 16,5:1. Válce motoru jsou samostatné, s hlavami z hliníkové slitiny. Klikový hřídel je sešroubován z pěti kusů a uložen v pěti válečkových ložiskách v klikové skříni z hliníkové slitiny. Chlazení obstarává axiální ventilátor hnaný klikovou hřídelí pomocí dvou klínových řemenů. Palivová nádrž na 110 l nafty se nachází na příčné stěně mezi kabinou a motorovým prostorem. Palivo proudí pomocí dopravního čerpadla přes filtr do čerpadla vstřikovacího. Umístění motoru je vpředu, podélně před přední nápravou.\n\nMotor má zdvihový objem 4940 cm³ (vrtání válců 110 mm, zdvih 130 mm). Dosahuje nejvyšší výkon 47,8 kW (65 k) při 2200 ot./min.\n\nElektrická soustava pracuje s napětím 12 V, pouze startér motoru je na 24 V. Vůz je vybaven 12 V dynamem o výkonu 300 W a dvěma 12 V akumulátory po 150 Ah pod sedalem řidiče.\n\nZa motorem je umístěna suchá jednolamelová spojka. Za ní pak navazuje čtyřstupňová nesynchronizovaná převodovka.\n\nZáklad podvozku tvoří ocelová páteřová roura, vpředu opatřená přírubou pro blok motoru a převodovky. Vzadu je hnací náprava s výkyvnými poloosami. Ty jsou odpružené příčným půleliptickým listovým pérem, uloženým na skříni rozvodovky. Nepoháněná přední náprava má nezávislé zavěšení tvořené dvojicemi trojúhelníkových ramen. Je odpružená příčným půleliptickým listovým pérem, upevněným na skříni převodovky. Rozchod předních kol činí 1700 mm, zadních 1800 mm. Rozvor náprav je 3500 mm (T114), resp. 4000 mm (T115). Světlá výška pod nápravami je 190 mm (T114), resp. 200 mm (T115).\n\nVůz je opatřen hydraulickou jednookruhovou brzdou na všech kolech. Ruční brzda je převodová, působí na buben za převodovkou. Kola jsou dvacetipalcová, s lisovanými ocelovými disky rozměru 6×20\" a pneumatikami rozměru 7,50×20\" (j.ú. 7,25×20\"), na zadní nápravě v dvojmontáži (T114), resp. 10,5×20\", s jednoduchou montáží na všech kolech.\n\nKabina vozu je smíšené konstrukce, s dřevěnou kostrou potaženou ocelovým plechem. Čelní okno je dvoudílné šípové, opatřené dvěma elektricky poháněnými stěrači. Dveře kabiny jsou uchycené vpředu.\n\nVětšina vyrobených vozů měla dřevěnou valníkovou nástavbu se sklápěcími postranicemi výšky 500 mm. Kromě toho byly postaveny pravděpodobně dva autobusy, jeden sloužil pro vlastní potřeby podniku Tatra.\n\nDélka: 6 450 mm (T114), resp. 6 780 mm (T115)\nŠířka: 2 350 mm (T114), resp. 2 150 mm (T115)\nVýška: 2 300 mm (T114), resp. 2 250 mm (T115)\n\nHmotnost podvozku: 2 400 kg (T114), resp. 2 500 kg (T115)\nPohotovostní hmotnost: 3 750 kg\nUžitečná hmotnost: 3 000 kg\n\nMaximální rychlost: 60 km/h\nSpotřeba paliva: 18 l/100 km\n\n\n"}
{"id": "1456433", "url": "https://cs.wikipedia.org/wiki?curid=1456433", "title": "Mezőberény", "text": "Mezőberény\n\nMezőberény [mezéberéň] (, ) je město v Maďarsku v župě Békés, spadající pod okres Békés. Nachází se asi 15 km severozápadně od Békéscsaby. V roce 2015 zde žilo 10 345 obyvatel. Podle údajů z roku 2001 zde byli 91 % Maďaři, 4 % Romové, 3 % Slováci a 2 % Němci. Poblíže se nacházejí města Békés, Békéscsaba, Gyomaendrőd, Kondoros a Körösladány. Poblíže jsou též obce Bélmegyer, Csárdaszállás, Hunya, Kamut, Murony a Köröstarcsa.\n"}
{"id": "1456435", "url": "https://cs.wikipedia.org/wiki?curid=1456435", "title": "Tiszafüred", "text": "Tiszafüred\n\nTiszafüred [tisafyred] je město v Maďarsku, nacházející se na severu župy Jász-Nagykun-Szolnok, těsně u hranic se župou Heves. Díky své poloze u břehu vodní nádrže Tisza-tó na řece Tisze je město častým cílem turistů. Od župního města Szolnoku se nachází asi 77 km severovýchodně a je správním městem stejnojmenného okresu. V roce 2018 zde žilo 10 745 obyvatel.\n\n"}
{"id": "1456439", "url": "https://cs.wikipedia.org/wiki?curid=1456439", "title": "Seznam dílů seriálu Strážmistr Topinka", "text": "Seznam dílů seriálu Strážmistr Topinka\n\nToto je seznam dílů seriálu \"Strážmistr Topinka\". Český televizní seriál z vesnického prostředí \"Strážmistr Topinka\" vysílá od roku 2019 Česká televize a RTVS. Bylo oznámeno i natáčení speciálního dílu.\n\n<onlyinclude>\n</onlyinclude>\n"}
{"id": "1456440", "url": "https://cs.wikipedia.org/wiki?curid=1456440", "title": "Rudolf Schwarz (architekt)", "text": "Rudolf Schwarz (architekt)\n\nRudolf Schwarz (* 15. května 1897 Štrasburk – 3. dubna 1961 Kolín nad Rýnem) byl německý architekt, teoretik a profesor architektury, tvůrce kostelů a urbanista. Po roce 1945 podstatně ovlivnil rekonstrukci válkou zničeného Kolína nad Rýnem a katolickou sakrální architekturu v Západním Německu.\n\nRudolf Schwarz vyrůstal ve Štrasburku. Jeho otec tam řídil gymnázium. Po maturitě ve Štrasburku odešel Rudolf Schwarz do Berlína. Zde studoval od roku 1914 do roku 1919 na Technické univerzitě v Berlíně-Charlottenburgu architekturu a setkal se s Romanem Guardinim, s nímž udržoval vztah celý život. V letech 1919 až 1923 byl mistrovským studentem Hanse Poelziga na Berlínské akademii umění a studium architektury uzavřel v roce 1923 disertací \"Rané typy rýnských kostelů\".\n\nJako člen katolického mládežnického hnutí Quickborn (1920–1934) převzal Rudolf Schwarz vedení časopisu Die Schildgenossen a přestavbu hradu Rothenfels na ústředí hnutí Quickborn. V letech 1923 až 1925 byl Rudolf Schwarz stavebním referentem Kolína nad Rýnem. Roku 1925 ho Dominikus Böhm ustavil státním stavitelem a učitelem na Škole stavebnictví a uměleckého řemesla v Offenbachu nad Mohanem. Spolu se v roce 1927 účastnili soutěže na stavbu kostela Panny Marie Královny míru ve Frankfurtu a získali první cenu.\n\nV roce 1927 přestoupil Rudolf Schwarz na Uměleckoprůmyslovou školu v Cáchách a vedl ji až do jejího uzavření nacisty v roce 1934. Byl členem výkonné rady Svazu německého díla a založil s Hansem Schwippertem nový, na humánní a regionální otázky zaměřený typ výuky. Kostel Božího těla, Dům mládeže a Sociální odborná škola pro ženy v Cáchách i jeho text \"Technické nasměrování\" (\"Wegweisung der Technik\") učinily Rudolfa Schwarze kritickým průkopníkem Nového stavění.\n\nOd roku 1934 do roku 1940 působil Rudolf Schwarz jako architekt na volné noze a autor ve Frankfurtu nad Mohanem a Kolíně nad Rýnem. Spolu s Emilem Steffannem navrhl Kostel sv. Anny v Berlíně-Lichterfelde (soutěž 1934) a vytvořil typologické základy liturgické obnovy církve, které roku 1938 popsal v knize \"O stavbě kostela\" (\"Vom Bau der Kirche\" ).\n\nV letech 1941 až 1944 pracoval Rudolf Schwarz jako zemský architekt v Lotrinsku, když předtím odmítl nabídku práce v Turecku. Členy jeho týmu byli Emil Steffann a Rudolf Steinbach, s nímž Schwarz v letech 1943 až 1951 obnovil roku 1942 vybombardovaný farní Kostel v Johannisbergu (Rheingau) v souladu s jeho románským původem a ve smyslu živého pojetí památkové péče jako \"stopy dějin\". Po službě v armádě a zajetí byl od roku 1946 do roku 1952 jako hlavní architekt odpovědný za rekonstrukci Kolína nad Rýnem. Podle urbanistických názorů z jeho 1949 publikované knihy Zastavě\"ní země\" vytvořil Rudolf Schwarz pro Kolín nad Rýnem model dvojího města, tj. na jihu a západě metropole na Rýnu vytvořil krajinu vzdělávání a obchodu, zatímco na severu krajinu práce. Klíčovým spolupracovníkem Rudolfa Schwarze ve Společnosti pro rekonstrukci Kolína nad Rýnem byl v letech 1947 až 1952 Fritz Schaller. Myšlenky o obnově Kolína nad Rýnem shrnul Rudolf Schwarz ve spisu \"Nový Kolín\" (\"Das Neue Köln\"). Jsou v otevřeném sporu s funkcionalistickým urbanismem CIAM.\n\nV roce 1953 Rudolf Schwarz nastoupil jako profesor na Düsseldorfskou uměleckou akademii a učil tam až do své smrti v roce 1961 urbanistiku a sakrální architekturu. Ve svém textu \"Buduj umělče, nemluv\" (\"Bilde Künstler, rede nicht,\" 1953), uveřejněném v architektonickém časopise Baukunst und Werkform, zpochybnil Rudolf Schwarz mechanický funkcionalismus. To vedlo k otevřenému konfliktu s Walterem Gropiusem a spustilo takzvanou debatu o Bauhausu v Západním Německu. Na Wallraffově-Richartzově museu v Kolíně nad Rýnem (1952-1957) Schwarz demonstroval své chápání architektury, vytvořil první muzejní architekturu ve Spolkové republice Německo a model historicky poučené poválečné moderny. V roce 1959 publikoval Rudolf Schwarz monografii \"Svět před prahem\" (\"Welt vor der Schwelle\"), v roce 1960 obdržel první cenu v soutěži o rekonstrukci Reichstagu v Berlíně a byl jmenován členem Akademie umění v Berlíně.\n\nPo jeho smrti dokončila jeho žena, architektka Maria Schwarzová (narozená Langová) rozpracované objednávky včetně deseti kostelů v rámci kanceláře \"Schwarz und Partner\". Angažovala se za uchování díla Rudolfa Schwarze a předala materiály z jeho odkazu Historickému archivu arcibiskupství Kolín nad Rýnem.\n\n"}
{"id": "1456444", "url": "https://cs.wikipedia.org/wiki?curid=1456444", "title": "Polydusíkové výbušniny", "text": "Polydusíkové výbušniny\n\nPolydusíkové výbušniny jsou převážně až zcela (dle definice) hypotetické a tedy nepřipravené látky. Polydusíkové sloučeniny jsou z chemického hlediska látky složené v drtivé většině nebo zcela z řetězců dusíkových atomů, tyto řetězce mohou být jak lineární, tak cyklické i klecovitého charakteru. Polydusíkové sloučeniny lze také chápat jako jakousi kondenzovanou formu dusíku, dusík \"chemicky\" stlačen do formy krystalické látky. Hnací silou těchto výbušnin (ale obecně i všech jiných výbušnin) je energetická prohlubeň tvořená extrémně pevnou trojnou vazbou (~33.75 MJ/kg) mezi dusíky v plynném dusíku N (produktu exploze polydusíkových sloučenin) - u klasických CHNO výbušnin je tato prohlubeň tvořena z části vazbami mezi vodíkem a kyslíkem ve vodě či mezi uhlíkem a kyslíkem v oxidu uhličitém a uhelnatém. Prohlubně tvořené vodou či oxidy uhlíku ale nejsou ideální a proto je i u klasických CHNO výbušnin snaha zahrnout do molekuly co nejvíce atomů dusíku, navíc u CHNO výbušnin dochází např. k odpuzování atomů kyslíku, což se negativně odráží v hustotě výbušniny a tedy u výkonu.\n\nPolydusíkové výbušniny jsou velmi atraktivní proto, že by měly svojí silou (jak celkovým obsahem energie na jednotku hmotnosti tak i detonační rychlostí a detonačním tlakem) i několikanásobně překonávat nejsilnější klasické CHNO výbušniny (výbušniny na bázi uhlíku, vodíku, dusíku a kyslíku). Vývoj klasických CHNO výbušnin bohužel po 50. letech 20. století narazil na tvrdou bariéru kolem 400 kbar detonačního tlaku, kterou se nedaří výrazně překonat - tato je dána především termodynamickými vlastnostmi CHNO systémů (toto je bohužel z části dáno i na sebe zbytečně uvalenými limitacemi v oboru výzkumu energetických materiálů). V důsledku 70. let zaostávání výbušnin za kompozitními materiály nastal stav, kdy si CHNO výbušniny nejsou schopny poradit např. s moderním tankovým pancířem - čelní pancíře tanků jako je M1A2 SEP v3 a Merkava IV jsou současnými bojovými hlavicemi střel (Hellfire, Kornet, MPP) prakticky neprorazitelné a podobně negativně se vyvíjí i situace u vrchních pancířu nejmodernějších BVP při použití kumulativní submunice.\n\nPredikované detonační tlaky P jsou často 700 - 2000 kbar (pro srovnání nejsilnější vojenské výbušniny na bázi oktogenu dosahují 370 kbar), hustoty kolem 1,7 - 2,7 g/cm a detonační rychlosti mezi 15 - 20 km/s. Predikované detonační tlaky jsou v oblasti, pro které není validována stavová rovnice (EOS) a lze se domnívat, že reálné tlaky budou lehce nižší.\n\nEnergie detonace by mohly být kolem 8 MJ/kg až po 22,9 MJ/kg (kolem 6 MJ pro dnešní vojenské CHNO trhaviny nebo kolem 8 MJ/kg pro vojenské trhaviny s kovovým práškem = termobarické trhaviny). \n\nTyto hodnoty jsou opravdu extrémní a umožňovaly by vznik zcela nových druhů extrémně účinné munice i raketových motorů. Predikované citlivosti jsou obvykle mezi třaskavinami a pentritem, připravené trhaviny by tedy bylo ještě možno prakticky využít.\n\nPříkladem je dusíková verze fullerenu N, hexaazakuban N či prosté řetězce N, N apod.\n\nKromě polydusíkových výbušnin jsou predikovány i polymery oxidu dusného NO s podobnými vlastnostmi jako mají polydusíkové výbušniny.\n"}
{"id": "1456452", "url": "https://cs.wikipedia.org/wiki?curid=1456452", "title": "Římskokatolická farnost Brodek u Prostějova", "text": "Římskokatolická farnost Brodek u Prostějova\n\nŘímskokatolická farnost Brodek u Prostějova je územní společenství římských katolíků v prostějovského děkanátu olomoucké arcidiecéze s farním kostelem Povýšení svatého Kříže.\n\nPrvní písemná zmínka o obci pochází z roku 1278. Původně spadal Brodek pod faru v Otaslavicích. Současný kostel byl postaven v první čtvrtině 18. století, benedikován byl roku 1721.\nOd července 2016 je administrátorem excurrendo R. D. Mgr. Pavel Šíra.\n\n"}
{"id": "1456454", "url": "https://cs.wikipedia.org/wiki?curid=1456454", "title": "Verda Stacio", "text": "Verda Stacio\n\nVERDA STACIO (1932–1950) neboli Zelená stanice byla rozhlasová stanice v Brně (před válkou) a v Praze (po válce) vysílající v plánovém jazyce esperanto.\n\nV roce 1927 začala brněnská rozhlasová stanice Radiojournal vysílat kurs esperanta, v roce 1931 byla odvysílána první esperantská přednáška o bitvě u Slavkova a od roku 1932 každý týden několikaminutové přednášky o Československu, přednášela Marie Strejčková-Šamlová. Protože přicházely příznivé ohlasy ze světa, přednášky doplnily 1. března 1933 tzv. \"esperantské hodinky\" jednou měsíčně. V té první účinkoval mimo jiné i tehdy třináctiletý básník Ivan Blatný, který ze zapsal do kurzu esperanta v brněnském klubu esperantistů již v roce 1931 a v klubovém programu recitoval své básně. V dalších hodinkách byly vysílány divadelní hry, operety a opery hrané a zpívané profesionálními herci a pěvci, kteří vytvořili skupinu TRAKT – Teatro kaj Radio Aktoroj (Divadelní a rozhlasoví herci).\n\nČlenové TRAKTu se učili esperanto v kurzu pořádaném Radiojournalem v roce 1932. Programy měly vysokou úroveň díky mladým umělcům, jako byli Karel Höger, František Kožík, Zdeňka Švábíková-Kožíková, Josef Bezdíček, František Šlégr, Antonín Klimeš, Zdenka Trdá, Vladimír Leraus, Jarmila Kurandová a další. Karel Höger zanechal vzpomínu ve své knize Z hercova zápisníku jako na velmi milé období svého života.\n\nČlenové vedoucího kolektivu byli Antonín Slavík, Dalibor Chalupa, Jiří Vítězslav Šamla, Marie Strejčková-Šamlová, Theodor Kilian. Ohlasy ze zahraničí byly na tehdejší dobu veliké. V roce 1933 přišlo 2200 dopisů potvrzujících poslech. Verda Stacio vydávala od roku 1934 pro své posluchače cyklostylovaný bulletin \"Ĉeĥoslovaka Radio-Bulteno\", a v roce 1937 vyšel knižní almanach zachycující historii esperantského vysílání.\n\nBrněnské studio bylo centrem, avšak některé programy byly vysílány nebo opakovány i z Prahy, Moravské Ostravy a Bratislavy.\n\nZ programů brněnského období byly nejdůležitější: \n\n\nBěhem války bylo esperantské vysílání přerušeno a na brněnské studio dopadly bomby. Ředitel ing. Antonín Slavík byl nacisty popraven (1942), a mnozí umělci se po osvobození Československa přestěhovali do Prahy. Proto se do Prahy přestěhovala i Verda Stacio, která vysílala od roku 1945 až do roku 1951, kdy bylo vysílání zastaveno, stejně jako vydávání esperantských časopisů a celostátní esperantská organizace byla rozpuštěna, zřejmě na přání Moskvy. Přesto v této době byla odvysílána významná operní díla v překladu dr. Tomáše Pumpra, který patřil k nejlepším esperantským překladatelům nejen u nás, ale celosvětově. Jedná se především o opery Prodaná nevěsta (T. Pumpr pořídil nový, kvalitnější překlad), V studni a Rusalka, jejichž texty se dochovaly, od Rusalky dokonce i zvukový záznam.\n\n\n\n\n"}
{"id": "1456455", "url": "https://cs.wikipedia.org/wiki?curid=1456455", "title": "Turistická značená trasa 6078", "text": "Turistická značená trasa 6078\n\nTrasa vychází z Točné od zastávky MHD směrem na západ společně s NS Keltská stezka. Vede zalesněným územím \"Přírodní rezervace Šance\" kolem severní části hradiště Závist. Sestoupá do osady Závist a dojde ke zbraslavskému nádraží. Odtud vede jihovýchodně, vystoupá zalesněnou strání na vrchol Hradiště, projde kolem oppida Závist spolu s Naučnou stezkou Oppidum Závist a na rozcestí na kraji lesa se stočí na jihozápad. Vede podél lesa a pole a poté sestoupá do Károvského údolí k potoku. Podél něj dojde k podjezdu železniční trati 210 v místech osady Jarov, kde končí.\n\n\nCesta začíná v obci Točná u zastávky MHD a prochází okolo nádraží ve Zbraslavi.\n\n\n"}
{"id": "1456458", "url": "https://cs.wikipedia.org/wiki?curid=1456458", "title": "Monika Tódová", "text": "Monika Tódová\n\nMonika Tódová, rozená Žemlová (* 9. květen 1982, Trnava) je slovenská novinářka, bývalá redaktorka deníku \"SME\" (2001–2014) a současná redaktorka slovenského \"Deníku N\" (od roku 2014), je laureátkou ocenění Bílá vrána (2018).\n\nVysokoškolská studia absolvovala ve studijním programu žurnalistika na Filozofické fakultě univerzity Komenského v Bratislavě (dokončila je v roce 2006). V diplomové práci se zaměřovala na investigativní žurnalistiku v tištěných médiích na Slovensku.\n\nV letech 2001–2014 pracovala v redakci deníku \"SME\", pak se stala součástí redakce \"Deníku N\". Ve své novinářské tvorbě se zaměřuje na domácí zpravodajství, zejména politické a na témata související s politikou.\n\nMezi nejdůležitější články Moniky Tódové patří příběh o zapojení Ministerstva vnitra Slovenské republiky (MV SR) řízeného Robertem Kaliňákem do únosu bývalého vietnamského politika a manažera Trịnha Xuâna Thanha z politického azylu v Německu zpět do Vietnamu, kde byl odsouzen k odnětí svobody na doživotí za údajné hospodářské zločiny při práci ve funkci předsedy představenstva státní společnosti Petrovietnam Construction. Na této reportáži \"Deník N\" spolupracoval s redakcí německého deníku \"Frankfurter Allgemeine Zeitung\". Za tuto a další její reportáže jí Fair-play Aliance a VIA IURIS v roce 2018 udělila ocenění Bílá vrána.\n\nDne 12. října 2018 vyšetřovatel z Oddělení boje proti korupci a organizované kriminalitě Úřadu inspekční služby Sekce kontroly a inspekční služby MV Slovenské republiky odmítl podezření ze spáchání přečinu zneužití pravomoci veřejného činitele (§326, odstavce 1 Trestního zákoníku), ze strany tehdejšího ministra vnitra Roberta Kaliňáka v případě zmíněného únosu. Stížnost, která byla proti tomuto usnesení podána, zamítla prokurátorka Okresní prokuratury Bratislava Soňa Juríčková jako neopodstatněnou dne 14. listopadu 2018. Na tiskové konferenci 6. prosince 2018 svolané k tématu \"tečka za Vietnamcem\" Kaliňák ve smyslu usnesení krajského státního zastupitelství prohlásil, že \"\"dosavadní vyšetřování definitivně ukázalo, že o únosu vietnamského občana \"[...]\" slovenským vládním speciálem nevěděl, nestal se s jeho souhlasem, a pokud se tak stalo, bylo Slovensko oklamáno\"\". Během pokládání otázek ze strany novinářů se dostal do slovního konfliktu s M. Tódovou, když odmítl přímo odpovědět na otázku, proč byl let letadla Letky, MV SR z Bratislavy do Moskvy nahlášen jako pracovní cesta ministra a to navzdory tomu, že se na palubě letadla nenacházel. Tódovou označil za \"\"lhářku, která si vymýšlí věci\"\" a konstatoval, že chce, aby o tom, kdo má pravdu rozhodl nezávislý soud. Tódová tvrzení Roberta Kaliňáka odmítla a dodala, že \"\"ve věci nebylo přezkoumáno víc podezřelých okolností\"\" jako nahlášení přeletu nad Polskem jako pracovní cesty ministra do Moskvy a neinformování německých vyšetřovatelů o udělení výjimky Úřadem hraniční a cizinecké policie Prezídia Policejního sboru z důvodu neplatnosti cestovního pasu Trịnha Xuâna Thanha.\n\nVyšetřování únosu Trịnha Xuâna Thanha pomocí letadla Letky MV SR nadále pokračuje.\n\nJe manželkou novináře Mirka Tódy, který působí jako reportér zahraničního zpravodajství v \"Deníku N\". Mají spolu dvě děti (syna a dceru).\n\n"}
{"id": "1456461", "url": "https://cs.wikipedia.org/wiki?curid=1456461", "title": "Ghost Atlas", "text": "Ghost Atlas\n\nGhost Atlas je americký rock-metalový projekt hudebního interpreta Jesseho Cashe, jenž je členem progresivně metalcorové kapely Erra. Přesněji se jedná o zcela financovaný a nezávisle provozovaný hudební projekt. Vznikl v roce 2013 ve městě Birmingham v Alabamě. Mezi jeho členy patří zmíněný Jesse Cash (zpěv, bassová kytara), Alex Ballew (bicí) a Joseph McQueen, který má na starosti nahrávání a následné zpracovaní nahraných písní. Ty se zpracovávají ve studií Echelon v Kalifornii.\n\nPrvní debutový EP pod názvem 'Gold Soul Coma' se vydal 10. ledna 2014 a na jeho přední místo se dostal singl 'Sacred Organ', jenž má na YouTube ze všech zveřejněných videí největší počet zhlédnutí. Druhý EP, 'Immortal Youth', byl zveřejněn 28. ledna 2015. Nejúspěšnější písní se stala 'Wet Noose'. 17. listopadu 2017 se vydává první album 'All is in sync, and there's nothing left to sing about', kde nejvíce zabodovala píseň 'Mirror Room'. \n\n\n\n"}
{"id": "1456462", "url": "https://cs.wikipedia.org/wiki?curid=1456462", "title": "Einsteinovy rovnice gravitačního pole", "text": "Einsteinovy rovnice gravitačního pole\n\nEinsteinovy rovnice gravitačního pole (ERGP, také známy jako Einsteinovy rovnice) zahrnují soubor 10 rovnic v obecné teorii relativity Alberta Einsteina, které popisují základní interakci gravitace jako výsledek zakřivení časoprostoru hmotou a energií. Poprvé je Einstein publikoval v roce 1915 jako tenzorové rovnice, ERGP týkající se místa \"časoprostorového\" \"zakřivení\" (vyjádřeno Einsteinovým tenzorem) s lokální energií a hybností v rámci tohoto časoprostoru (vyjádřeno tenzorem energie a hybnosti).\n\nPodobně jako způsob, kterým jsou elektromagnetická pole určována náboji a proudy pomocí Maxwellových rovnic, jsou ERGP používány k určení geometrie časoprostoru vyplývající z přítomnosti hmotnosti-energie a lineární hybnosti, tj. určují metrický tenzor prostoročasu pro dané uspořádání energie a hybnosti v časoprostoru. Vztah mezi metrickým tenzorem a Einsteinovým tenzorem umožňuje, aby ERGP byly zapsány jako soubor nelineárních parciálních diferenciálních rovnic, když jsou používány tímto způsobem. Řešení ERGP jsou součásti metrického tenzoru. Setrvačnost trajektorií částic a záření (geodetika) ve výsledné geometrie se pak vypočte pomocí geodetické rovnice.\n\nStejně jako při zachování místní energie- hybnosti ERGP zachovává Newtonův gravitační zákon, pokud je gravitační pole slabé a rychlosti jsou mnohem menší než rychlost světla.\n\nPřesná řešení pro ERGP lze nalézt pouze za zjednodušujících předpokladů, jako je symetrie. Nejčastěji se studují speciální třídy přesných řešení, protože modelují mnoho gravitačních jevů, jako jsou rotující černé díry a rozpínající se vesmír. Další zjednodušení je dosaženo aproximací skutečného časoprostoru jako plochého časoprostoru s malou odchylkou, která vede k linearizovaným ERGP. Tyto rovnice se používají ke studiu jevů, jako jsou gravitační vlny.\n\nRovnice vychází z toho, že fyzikálnímu poli lze přiřadit symetrický tenzor energie a hybnosti formula_1. Dále se v teorii relativity předpokládá, že gravitační pole v daném bodě formula_2 je možné popsat deseti funkcemi formula_3, formula_4 (viz metrický tenzor).\n\nEinsteinovy rovnice je možné zapsat ve tvaru\nkde formula_1 je tenzor energie a hybnosti, formula_7 je Einsteinův tenzor a symbol formula_8 je označením pro všechna ostatní fyzikální pole čistě negeometrické povahy (včetně jejich derivací), jako je např. hmotný prach, tekutina nebo elektromagnetické pole. formula_9 je Einsteinova gravitační konstanta\nV tomto vzorci je formula_11 Newtonova gravitační konstanta a formula_12 je rychlost světla.\n\nO Einsteinovu tenzoru formula_7 lze předpokládat, že závisí pouze na metrickém tenzoru a jeho parciálních derivacích podle formula_2 nejvýše do druhého řádu. Obvykle se také požaduje, aby formula_7 záviselo na druhých derivacích metrického tenzoru lineárně, což lze zapsat jako\n\nZákon zachování energie a hybnosti omezuje pravou stranu Einsteinových rovnic podmínkou formula_17. Divergence levé strany Einsteinových rovnic tedy musí být identicky nulová, tzn. formula_18.\n\nLze ukázat, že pokud má formula_7 záviset pouze na metrickém tenzoru a jeho derivacích, pak je tvar formula_7 určen až na konstanty formula_21 jako\nkde formula_23 je Ricciho tenzor a formula_24 je skalární křivost.\n\nSrovnáním tohoto vztahu se zúženými formami Riemannova tenzoru lze dojit k závěru, že můžeme položit formula_25 a formula_26. Konstanta formula_27 zůstává neurčena. Zavedeme-li novou konstantu formula_28, můžeme rovnici popisující gravitační zákon vyjádřit jako\n\nKonstanta formula_30 se označuje jako kosmologická konstanta. Konstanta formula_30 hraje úlohu pouze v kosmologických měřítkách. Pokud řešíme problémy, které nejsou kosmologického charakteru, klademe formula_32, tzn.\nZúžením této dostaneme skalární rovnici\nS pomocí této rovnice lze předchozí rovnici upravit na\n\nV prázdném prostoru, tedy v dokonalém vakuu, platí\nV takovém případě platí\nformula_37\nOdtud plyne, že v prázdném prostoru se rovnice gravitačního pole redukují na tvar\n\nEinsteinovy rovnice gravitačního pole, představují systém deseti nelineárních parciálních diferenciálních rovnic. Tyto rovnice tvoří základ obecné teorie relativity.\n\nVzhledem k tomu, že tyto rovnice jsou nelineární, neplatí v obecné teorii relativity princip superpozice.\n\nViz zdroje obecné teorie relativity.\n\n\n"}
{"id": "1456463", "url": "https://cs.wikipedia.org/wiki?curid=1456463", "title": "Vladimir Dělba", "text": "Vladimir Dělba\n\nVladimir Dělba, též Vladimir Valerjevič Dělba (abchazsky: Владимир Делба; nar. ) je abchazský politik, který v roce 2014 následkem masových protivládních protestů zastával funkci úřadujícího premiéra Abcházie. Předtím zastával ve vládě prezidenta Aleksandra Ankvaba posty ministra financí a místopředsedy vlády.\n\nDělba vystudoval na Abchazské státní univerzitě účetnictví a audit, dále se vzdělával i na Lomonosovově univerzitě v Moskvě. Poté začal pracovat na abchazském ministerstvu financí.\n\nOd 10. října 2011 až do 8. dubna 2015 zastával pozici ministra financí Republiky Abcházie. V polovině roku 2014 došlo k masovým protivládních protestům obyvatel, které vedly ke konci prezidenta Aleksandra Ankvaba a jeho premiéra Leonida Lakerbaji. 2. června 2014 byl dočasným prezidentem Valerijem Bganbou pověřen výkonem funkce premiéra země až do předčasných prezidentských voleb. Ve funkci premiéra, kterou vykonával současně s funkcí ministra financí, skončil 29. září 2014, kdy byla jmenována nová řádná vláda.\n\nPo skončení svého politického angažmá se stal prorektorem Abchazské státní univerzity pro ekonomiku a mezinárodní záležitosti.\n"}
{"id": "1456466", "url": "https://cs.wikipedia.org/wiki?curid=1456466", "title": "Kostel Povýšení svatého Kříže (Františkovy Lázně)", "text": "Kostel Povýšení svatého Kříže (Františkovy Lázně)\n\nKostel Povýšení svatého Kříže je římskokatolický farní kostel města Františkovy Lázně. Byl postaven v empírovém slohu v letech 1815 až 1820, brzy poté, co se lázně začaly intenzivně využívat. Když se Františkovy Lázně staly roku 1865 městem, byl kostel roku 1868 povýšen na farní. S mělkým předsazeným portikem v průčelí a věžičkou na vrcholu štítu je to jedna z nejčistších sakrálních empírových staveb v Čechách. Jednolodní stavba s plochým stropem a půlkruhovým (zvenčí pětibokým) závěrem. Vnitřní zařízení bylo v roce 1971 zčásti zničeno, uprostřed lodi visí křišťálový lustr. Na věži jsou tři zvony z jiných, zbořených kostelů. nejstarší je z roku 1506.\n\n\n\n"}
{"id": "1456468", "url": "https://cs.wikipedia.org/wiki?curid=1456468", "title": "Římskokatolická farnost Františkovy Lázně", "text": "Římskokatolická farnost Františkovy Lázně\n\nŘímskokatolické farnosti Františkovy Lázně město a venkov jsou farnosti vikariátu Cheb. Duchovní správu zajišťuje P. Jan Janeček, O.Cr.\n\nFarnost Františkovy Lázně - město\n\n\nFarnost Františkovy Lázně - Venkov \n\nHorní Lomany\n\nLibá\nMilhostov (okres Cheb)\nOstroh\nTřebeň (okres Cheb)\n\n"}
{"id": "1456469", "url": "https://cs.wikipedia.org/wiki?curid=1456469", "title": "Matteo Berrettini", "text": "Matteo Berrettini\n\nMatteo Berrettini (* 12. dubna 1996 Řím) je italský profesionální tenista. Ve své dosavadní kariéře na okruhu ATP Tour vyhrál tři singlové a dva deblové turnaje, včetně „doublu“ na antukovém Swiss Open Gstaad 2018. Na challengerech ATP a okruhu Futures získal pět titulů ve dvouhře a čtyři ve čtyřhře.\n\nNa žebříčku ATP byl ve dvouhře nejvýše klasifikován v listopadu 2019 na 8. místě a ve čtyřhře pak v červenci téhož roku na 105. místě. Trénují ho bývalý italský tenista Vincenzo Santopadre a Umberto Rianna.\n\nV italském daviscupovém týmu debutoval v roce 2019 kvalifikačním kolem proti Indii, v němž vyhrál dvouhru s Gunneswaranem a prohrál čtyřhru v páru s Bolellim. Italové zvítězili 3:1 na zápasy. Do listopadu 2019 v soutěži nastoupil k jedinému mezistátnímu utkání s bilancí 1–0 ve dvouhře a 0–1 ve čtyřhře.\n\nV rámci hlavních soutěží dvouhry na okruhu Futures debutoval v srpnu 2013, když na turnaji v italském Appianu postoupil z kvalifikace. V úvodním kole podlehl krajanu Viktoru Galovicovi. Premiérový singlový titul na challengerech si odvezl z červencového San Benedetto Tennis Cupu 2017, kde ve finále přehrál srbského hráče Lasla Djereho. Druhý challenger získal na únorovén Trofeo Faip–Perrel 2018 v Bergamu po vítězství nad krajanem Stefanem Napolitanem.\n\nVe dvouhře okruhu ATP World Tour debutoval na květnovém Internazionali BNL d'Italia 2017 ze série Masters, když obdržel divokou kartu. V úvodním kole uhrál jen čtyři gamy na krajana Fabia Fogniniho. Premiérový kariérní vyhraný zápas v této úrovni tenisu dosáhl na lednovém Qatar ExxonMobil Open 2018 v Dauhá, na němž prošel kvalifikačním sítem. V prvním kole pak zdolal Srba Viktora Troického, aby poté podlehl německému hráči Petru Gojowczykovi.\n\nDebut v hlavní soutěži nejvyšší grandslamové kategorie zaznamenal v mužském singlu Australian Open 2018 po zvládnuté tříkolové kvalifikaci, v jejímž závěrečném kole vyřadil Američana Denise Kudlu. V úvodní fázi singlu však nenašel recept na Francouze Adriana Mannarina. Průnik mezi sto nejlepších tenistů zaznamenal 19. března 2018 po prohraném finále texaského challengeru v Irvingu s Michailem Kukuškinem. Na žebříčku ATP postoupil ze 108. na 95. příčku. Do třetího kola se pak podíval na pařížském French Open 2018, kde dohrál na raketě pozdějšího finalisty Dominica Thiema z Rakouska ve čtyřech setech.\n\nZ antukového Swiss Open Gstaad 2018 si odvezl premiérové dva tituly na túře ATP. Ve finále dvouhry přehrál španělskou turnajovou dvojku Roberta Bautistu Aguta po dvousetovém průběhu. Na okruhu přitom před Gstaadem nikdy nepostoupil do čtvrtfinále a měl jen sedm vítězných utkání. V témže dni triumfoval i ve čtyřhře, když s krajanem Danielem Braccialim zvládli závěrečný duel proti ukrajinsko-slovenské dvojici Denys Molčanov a Igor Zelenay po vyhraných tiebreacích. Berrettini v době turnaje figuroval až na 650. místě deblového žebříčku a před turnajem na túře ATP nevyhrál žádný zápas čtyřhry.\n\nDruhou deblovou trofej vybojoval na halovém St. Petersburg Open 2018 v Petrohradu, kde po boku Fabia Fogniniho ve finále porazili česko-nizozemské turnajové trojky a obhajce titulu, Romana Jebavého s Matwém Middelkoopem, opět ve dvou zkrácených hrách.\n\nV sezóně 2019 nejdříve ovládl budapešťský Hungarian Open a poté stuttgartský MercedesCup, hraný na trávě. V jeho finále porazil kanadskou turnajovou sedmičku Félixe Augera-Aliassimeho po dvousetovém průběhu. V dlouhém tiebreaku 13:11 využil čtvrtý mečbol. Během stuttgartského turnaje neztratil v 50 odservírovaných gamech ani jedno podání. Ve Wimbledonu zůstal poprvé v grandslamové soutěži i druhý hrací týden po pětisetové bitvě třetího kola, v níž vyřadil Argentince Diega Schwartzmana. Poté však nenašel recept na pozdějšího finalistu Rogera Federera. Z letních událostí v Gstaadu a Montréalu se odhlásil pro zranění kotníku. Před Flushing Meadows tak stihl odehrát jen generálku Western & Southern Open v Cincinnati. Na US Open 2019 postoupil po pětisetovém vítězství nad Gaëlem Monfilsem do prvního kariérního semifinále na grandalamu. Již výhra ve čtvrtém kole nad Andrejem Rubljovem znamenala, že se stal prvním Italem ve čtvrtfinále Flushing Meadows od Corrada Barazzuttiho v roce 1977. Přes světovou pětku Dominica Thiema prošel do semifinále říjnového Shanghai Rolex Masters 2019, v němž podlehl Alexandru Zverevovi. Bodový zisk jej v listopadu téhož roku posunul do první světové desítky, na 8.místo žebříčku ATP.\n\nNarodil se roku 1996 v italské metropoli Římu do rodiny Lucy Berrettiniho a Claudie Bigové. Mladší bratr Jacopo Berrettini hraje také tenis. Babička z matčiny strany Lucia Fogaça pochází z Rio de Janeira, děd z otcovy strany pak z Florencie. V říjnu 2019 navázal partnerský vztah s australskou tenistkou Ajlou Tomljanovićovou.\n\n"}
{"id": "1456483", "url": "https://cs.wikipedia.org/wiki?curid=1456483", "title": "Port Louis (rozcestník)", "text": "Port Louis (rozcestník)\n\nPort Louis muže být:\n\n\nJiné podobné názvy: \n\n"}
{"id": "1456487", "url": "https://cs.wikipedia.org/wiki?curid=1456487", "title": "Mauricius (ostrov)", "text": "Mauricius (ostrov)\n\nMauricius (francouzsky \"Île Maurice\", kreolsky \"Moris\", anglicky \"Mauritius\") je sopečný ostrov v Indickém oceánu, největší z ostrovů Maskarénského souostroví. Mauricius je zároveň také největší ostrov Mauricijské republiky, na němž se nachází její hlavní město Port Louis.\nOstrov Mauricius se nachází v západní části Indického oceánu, jeho pobřeží je obklopeno korálovými útesy a řadou malých ostrůvků. Nejbližší větší pevninou v okolí je ostrov Réunion, francouzský zámořský departement, který je od Mauricia vzdálený 172 km směrem na jihozápad. Pokud jde o území Mauricijské republiky, asi 400 km na severovýchod od její metropole na ostrově Mauricius leží korálový atol Cargados Carajos (Saint Brandon) a 560 km směrem na východ ostrov Rodrigues. Souostroví Agaléga, které je rovněž součástí Mauricijské republiky, leží na sever od Mauricia ve vzdálenosti 1064 km (pozn.: některé zdroje uvádějí vzdálenost 1122 km ) tedy dále, než Madagaskar, který se nachází ve vzdálenosti 868 km od Mauricia směrem na západ.\n\nOstrov vznikl vulkanickou činností v době před 15 až 8 milióny let. Na Mauriciu již neexistuje žádná činná sopka, avšak stopy zdejší sopečné minulosti jsou patrné dodnes, ať už to jsou pozůstatky velké kaldery, tvary místních horských vrcholů v podobě skalních suků či věží nebo zachovalý sopečný kráter Trou-aux-Cerfs, který má průměr 300 metrů a nachází se v centrální části ostrova přímo uprostřed města Curepipe.\n\nNejvyšším vrcholem Mauricia je Piton de la Petite Rivière Noire (828 m n. m.), který se zvedá v jihozápadní části ostrova uprostřed národního parku Black River Gorges National Park. Nadmořská výška ostatních vrcholů v této oblasti s výjimkou Mount Cocotte (780 m n. m.) se pohybuje kolem 600 metrů.V pořadí druhé dva nejvyšší vrcholy ostrova Le Pouce a Pieter Both (oba shodně 820 m n. m.) leží o téměř tři desítky kilometrů severněji poblíž metropole Port Louis. Centrální náhorní plošinu obklopuje nížinaté pobřeží, lemované v přilehlých vodách korálovými útesy.\n\nPodnebí na Mauriciu je tropické – vlhké, avšak s poměrně stabilními teplotami, které se v průběhu celého roku pohybují zhruba mezi 20 (minima) až 30 (maxima) °C. Jelikož se Mauritius nachází na jižní polokouli, poněkud nižší teploty jsou zde v období od června do srpna, ale ani v těchto měsících denní maxima zpravidla neklesají pod 26 – 27 °C. Relativně nejdeštivějším měsícem je únor, nejméně srážek je v období od září do listopadu. Stabilní je i doba slunečního svitu, která zpravidla přesahuje 7 hodin denně, a také vlhkost vzduchu, která se celoročně pohybuje mezi 80 a 85 %. \n\nHustota zalidnění na Mauriciu patří k nejvyšším na světě. Většinu obyvatelstva tvoří míšenci, přičemž asi dvě třetiny obyvatel jsou indického původu. K dispozici nejsou konkrétní údaje, protože na Mauriciu se již od roku 1972 při sčítání obyvatel nezjišťuje jejich etnický původ.\n\nHlavním oficiálním jazykem je angličtina, jako druhý úřední jazyk je uznávána francouzština. Drtivá většina obyvatel (86.5% podle údajů z roku 2011) vzhledem k jejich rozmanitému původu ale používá mauricijskou kreolštinu, která však nemá status oficiálního jazyka.\n\nPřevažujícím náboženstvím na ostrově je hinduismus (51,9% podle údajů z roku 2011). Po něm následuje křesťanství (31,4%) a islám (15,3%). Zbytek představují vyznavači buddhismu a dalších náboženství, pouze 0,7% populace je bez vyznání.\n\nNa ostrově je poměrně hustá síť silnic, při pobřeží se nacházejí četné přístavy. Velké letiště \"Port Luis Sir Seewoosagur Rangoolam\" \"Airport (MRU/FIMP)\" se rozkládá na jihu ostrova poblíž jeho východního pobřeží.\n\nNa sklonku druhé dekády 21. století by měla být na ostrově zprovozněna první železniční trať v jeho historii. V lednu roku 2018 byla zahájena výstavba železničního spojení mezi metropolí Port Louis a městem Rose Hill. Provoz na tomto úseku má být zahájen v září 2019. Druhá etapa výstavby, jejíž součástí je vybudování mostu mezi Coromandelem a Sorèze, má být hotova v roce 2021. Na železniční trati se plánuje 19 stanic, moderní nízkopodlažní soupravy typu \"Urbos 100\" z produkce španělské firmy Construcciones y Auxiliar de Ferrocarriles (CAF) se budou pohybovat rychlostí 80 km/hod. Celkové náklady na výstavbu nového dopravního spojení, která byla vyvolána přetížeností silniční dopravy v oblasti portlouiské aglomerace, mají činit 18,8 miliard mauricijských rupií. Vláda počítá s tím, že cena jízdného Metro Expressem bude odpovídat běžnému tarifu veřejné dopravy, pro seniory, studenty a zdravotně postižené osoby bude přeprava zdarma. První vlaková souprava byla slavnostně dovezena na ostrov 4. července 2019.\n\n\n"}
{"id": "1456488", "url": "https://cs.wikipedia.org/wiki?curid=1456488", "title": "Stabilizátor (letectví)", "text": "Stabilizátor (letectví)\n\nStabilizátor nebo stabilizační plocha je nepohyblivá část vodorovných (horizontálních) nebo svislé (vertikální) ocasní plochy. Na jejich odtokových hranách bývají zavěšeny pohyblivé části. Na vodorovných ocasních plochách mohou působit jako výškové kormidlo, pokud se pohybují souhlasně a tak řídí podélný (stoupání - klesání) náklon letadla, anebo řídí příčný náklon (klopení), pokud se pohybují opačným směrem. Směrové kormidlo na svislé ocasní ploše řídí směr letadla. U některých moderních bojových letadel (např. F-15E Strike Eagle) a u většiny civilních dopravních letadel (Airbus, Boeing, Embraer atd.) se pohybují celé vodorovné ocasní plochy v malém rozmezí +-10°, takže letadlo zároveň podélně vyvažují a stabilizují a přitom působí menší aerodynamický odpor (\"drag\"). Takto řešené ocasní plochy jsou označovány jako „plovoucí“.\n\nV obvyklém uspořádání jsou stabilizátory částí ocasních ploch letadla, vzácněji mohou být umístěny před hlavní nosnou plochou, v tak zvaném kachním uspořádání (\"canard\"). Ocasní plochy letadla jsou nejčastěji uspořádány tak, že vodorovné ocasní plochy jsou upevněny na konci trupu a svislá ocasní plocha je nad nimi. V tak zvaném uspořádání do T je vodorovná plocha naopak umístěna na vrcholku svislé plochy, v uspořádání do V se funkce vodorovných a svislé ocasní plochy kombinují do dvojice šikmých ploch po stranách trupu (skloněných směrem vzhůru), které společně vykonávají všechny stabilizační i řídící funkce. \n\n"}
{"id": "1456489", "url": "https://cs.wikipedia.org/wiki?curid=1456489", "title": "Křidélka", "text": "Křidélka\n\nKřidélko nebo balanční křidélko () je \"otáčivě zavěšená plocha na odtokové části křídla, umístěna co nejdále od podélné osy letadla. Zabezpečuje zejména příčnou řiditelnost a jejím primárním účinkem při vychýlení je klonění letadla. \"\n\nJak uvádí historik C.H. Gibbs-Smith ve své knize z roku 1966 \"The Invention of the Aeroplane 1799-1909\", \"už v roce 1868 si Angličan Matthew Piers Watt Boulton patentoval systém příčného (horizontálního) řízení letu, který byl později nazván křidélky\".\n\nBratři Wilbur a Orville Wrightové však byli prvními, kteří od roku 1902 úspěšně využívali takový systém na pilotovaných kluzácích a od roku 1904 na letadlech s vlastním pohonem (prvním byl Flyer II). Tento poměrně složitý systém byl nazýván \"wing warping\" (\"zkroucení křídel\"). Když se křídlo zkroutilo, mělo větší vztlak a ten dokázal zvednout křídlo do vzduchu. Ovládání se provádělo kroucením konců křídel pomocí drátů, které držel pilot a jejich potažením mohl naklonit křídlo a zatočit do levé nebo do pravé strany.\n\nFrancouzský experimentátor Robert Esnault-Pelterie posunul v roce 1904 tento koncept dále, když místo systému zkroucení křídel použil tzv. ailerons (). V jeho konstrukčním návrhu byly dvě takového plochy umístěné mezi dvojici křídel před jejich náběžnou hranou. \"Zkroucení křídel, upřednostňované bratry Wrightovými a používané na našich letadlech, poskytuje dost dobré výsledky pro udržení příčné rovnováhy, ale...může, podle našeho názoru způsobit nadměrné namáhání drátů, a proto se bojíme poruch...které se nemohou vyskytnout při obyčejném pevném systému...Proto jsme se rozhodli upustit od zkroucení křídel... na ovládání boční rovnováhy...jsme v přední části použili dvě nezávislá horizontální kormidla \"řekl v lednu 1905 Esnault-Pelterie ve svém proslovu v Aéro-Club de France.\n\n\n"}
{"id": "1456491", "url": "https://cs.wikipedia.org/wiki?curid=1456491", "title": "Czech Hockey Games 2018", "text": "Czech Hockey Games 2018\n\nČeské hokejové hry 2018 byl turnaj v rámci série Euro Hockey Tour 2017/2018, který se hrál od 19. do 22. dubna 2018 Pardubicích. Pět utkání her se odehrálo v Pardubicích v České republice a jedno v Jaroslavli v Rusku.\n\n\"Z = Odehrané zápasy; V = Výhry; VP = Výhry v prodloužení/nájezdech; PP = Prohry v prodloužení/nájezdech; VG = vstřelené góly; OG = obdržené góly; B = Body\"\n\n"}
{"id": "1456492", "url": "https://cs.wikipedia.org/wiki?curid=1456492", "title": "Fernanda Montenegrová", "text": "Fernanda Montenegrová\n\nFernanda Montenegrová, rodným jménem Arlette Pinheiro Esteves Torresová (* 16. října 1929, Rio de Janeiro) je brazilská herečka. Je jediným Brazilcem, který byl nominován na Oscara za herecký výkon, za roli ve filmu \"Hlavní nádraží\" (\"Central do Brasil\") z roku 1998. Je také jediným hercem v historii nominovaným na Oscara za výkon v portugalštině. Za roli v Sallesově snímku \"Hlavní nádraží\" získala rovněž Stříbrného medvěda na 48. berlínském festivalu roku 1998 a v roce 1999 byla nominovaná na Zlatý glóbus. Byla též prvním Brazilcem, který získal cenu Emmy, a to za výkon ve snímku \"Doce de Mãe\" (2013). V roce 2013 byla v časopise Forbes označena za 15. nejvýznamnější osobnost v Brazílii. Během zahajovacího ceremoniálu letních olympijských her v roce 2016 v Riu přečetla báseň \"A Flor e a Náusea\", kterou napsal Carlos Drummond de Andrade.\n\n"}
{"id": "1456494", "url": "https://cs.wikipedia.org/wiki?curid=1456494", "title": "Alessandra Ambrosiová", "text": "Alessandra Ambrosiová\n\nAlessandra Corine Maria Ambrósiová (* 11. dubna 1981, Erechim) je brazilská modelka a příležitostná herečka. Je známá svou prací pro Victoria's Secret, jejímž \"andílkem\" byla od roku 2000 do roku 2017. Pracovala též pro značky Armani, Christian Dior a Ralph Lauren. V roce 2012 byla časopisem Forbes zařazena na šesté místo seznamu nejlépe placených modelek (s příjmem okolo 6,6 milionu amerických dolarů). V květnu 2007 byla vybrána časopisem People mezi 100 nejkrásnějších lidí světa. Objevila se v bondovce \"Casino Roayle\", v komedii \"Táta je doma\" či v seriálu \"Jak jsem poznal vaši matku\" (10. díl 3. sezóny).\n"}
{"id": "1456496", "url": "https://cs.wikipedia.org/wiki?curid=1456496", "title": "Turistická značená trasa 6004", "text": "Turistická značená trasa 6004\n\nZ Písnice vychází trasa společně s cyklostezkou A201 směrem na západ. V Cholupicích se napojí na cyklotrasu A204 a stále západním směrem projde kolem letiště v Točné. Zalesněnou strání sestoupá do Komořan, kde u zastávky MHD končí. Původně trasa vedla kolem křižovatky Na Beránku.\n\n\nCesta prochází kolem zastávky MHD Cholupické náměstí a končí na zastávce Komořany.\n\n\n"}
{"id": "1456505", "url": "https://cs.wikipedia.org/wiki?curid=1456505", "title": "Turné 2003", "text": "Turné 2003\n\nTurné 2003 bylo koncertní turné české rockové skupiny Kabát. Jednalo se o halové turné. Na turné skupina zahrála ze svého nového alba \"Dole v dole\" pouze čtyři skladby. Turné bylo velmi úspěšné ve Zlíně se koncerty se museli odehrát dva. Z pražského koncertu v T-mobile aréně byl vytvořen filmový záznam který o rok později vyšel na 2DVD kolekci s názvem \"Kabát 2003-2004\".\n\nPřídavek 1:\n25. Šaman\n26. Na sever\n27. Colorado\nPřídavek 2:\n28. Láďa\n29. Žízeň\n\nKabát\n\n"}
{"id": "1456516", "url": "https://cs.wikipedia.org/wiki?curid=1456516", "title": "Konference OSN o změně klimatu 2018 v Katovicích", "text": "Konference OSN o změně klimatu 2018 v Katovicích\n\nKonference Organizace spojených národů o změně klimatu 2018 je 24. konference smluvních stran Rámcové úmluvy Organizace spojených národů o změně klimatu: (COP24), také známá jako Konference o změně klimatu v Katovicích. Konala se ve dnech 2. až 15. prosince 2018 v polských Katowicích. Hlavním cílem konference je dohodnout pravidla, která by umožňovala úplnou realizaci Pařížské dohody z roku 2015, která je součástí Rámcové úmluvy Organizace spojených národů o změně klimatu. Konference se zúčastnilo 196 zemí. Pozdě v noci 15. srpna přijala konference dohodu všech účastníků, mnoho problémů ale bylo odsunuto na konferenci COP 25, která se bude konat za rok v Chile.\n\nKonference OSN o změně klimatu v Paříži v roce 2015 (COP 21) schválila Pařížskou dohodu (\"Světová dohoda o klimatu\"), která omezuje globální oteplování na maximálně 1,5 ° C. Podle Zvláštní zprávy IPCC zveřejněné na začátku října na základě požadavku Pařížské konference stoupla celosvětová průměrná teplota v roce 2018 o jeden stupeň nad úrovní před industrializací. Zpráva ukazuje, že je výrazný rozdíl mezi tím, jestli se další růst teploty zastaví na úrovni 1,5 °C či na úrovni 2 °C. Nárůst o pouhou polovinu stupně navíc by znamenal, podle zprávy, že vyhynou téměř všechny korály, nenávratné tání Grónského ledovce a také předpovídá, že chudoba zasáhne o stovky milionů lidí více. Současná celosvětová politika v oblasti klimatu by přitom vedla ke globálnímu oteplování přibližně o tři stupně.\n\nPoté, co Spojené státy opustily Pařížskou dohodu, převzala Čína vedoucí úlohu tím, že uspořádala mnoho přípravných schůzek v týdnech před vlastní konferencí. Těsně před konferencí vydala Světová meteorologická organizace zprávu, která uvádí, že v roce 2017 dosáhly koncentrace atmosférického oxidu uhličitého 405 ppm, což je úroveň, která na Zemi nebyla během posledních tři až pět milionů let.\n\nÚkolem COP 24 v Katovicích je rozhodnout, jaká práva a jaké povinnosti jednotlivé státy mají, aby bylo dosaženo cíle 1,5 °C předpokládaného v Paříži. Zásadní roli hrají jednotné nebo přinejmenším srovnatelné metody měření emisí skleníkových plynů – dosud existují pouze pro \"průmyslové země\"; \"rozvojové země\" v této souvislosti stále potřebují vytvářet systémy korektního měření.\n\nBěhem konference mělo dojít ke schválení Zvláštní zprávy IPCCC ke globálnímu o oteplení o 1,5 °C, Spojené státy, Rusko, Saúdská Arábie a Kuvajt, tedy státy, které jsou největšími producenty fosilních paliv odmítli tuto zprávu přijmout.\n\nKonference byla prodloužena více než o jeden den, protože mezi zeměmi přetrvávali některé rozpory. Největším problémem bylo vytvoření mezinárodního trhu s emisními povolenkami a také kompenzace škod, způsobených klimatickými změnami rozvojovým zemím. Českou delegaci na konferenci vedl ministr životního prostředí Richard Brabec. V závěru konference blokovaly uzavření dohody především požadavky Brazílie na započítání velkých ploch deštných pralesů do schémata pro obchodování emisními povolenkami, zatímco další delegáti oponovali, že by to znamenalo započítání těchto emisí dvakrát – tento problém byl odložen na příští konferenci stran. Problémem byl také požadavek Turecka na to, aby byla v dohodě počítána jako rozvojová země.\n\nPozdě večer 15. prosince 2018 byl schválen výsledný kompromisní text, který by měl zajistit omezení růstu průměrných teplot pod 2 ° C vzhledem k hodnotám před průmyslovou revolucí (1850–1900). Hlavní závěry konference jsou:\n\n\nBylo dosaženo několika úspěchů:\n\n\nMnozí říkají, že v rozhodnutích COP existuje \"nedostatek naléhavosti\", ale některá dobrá rozhodnutí byla přijata.\n\nAni po katovické konferenci není o moc jasnější, zda se podaří plnit cíle Pařížské dohody – zda se povede zabránit oteplení o více, než 1,5 °C, nebo snad o 2 °C. Chybí jasný souhlas všech, že nejpozději do dvou let zpřísní své závazky ke snížení emisí. Pokud se má zabránit tragickým dopadům klimatické změny, musejí emise alespoň od roku 2020 začít klesat v roce 2020 by měly být o více než polovinu nižší než dnes. Podle projekcí UNEP mají ovšem emise naopak růst nejméně do roku 2030. Evropská unie sice podpořila koalici ambiciózních států, ale plán na důraznější omezení evropských emisí není ani měsíc starý a členské státy ho teprve musí schválit.\n\n"}
{"id": "1456533", "url": "https://cs.wikipedia.org/wiki?curid=1456533", "title": "St. Louis Film Critics Association Awards 2018", "text": "St. Louis Film Critics Association Awards 2018\n\n15. ročník předávání cen asociace St. Louis Film Critics Association se konal dne 16. prosince 2018. Nominace byly oznámeny dne 9. prosince 2018.\n\n\"Zrodila se hvězda\"\n\n\nSpike Lee – \"BlacKkKlansman\"\n\n\nCharlie Wachtel, David Rabinowitz, Kevin Willmott, a Spike Lee – \"BlacKkKlansman\"\n\n\nAdam McKay– \"Vice\"\n\n\nEthan Hawke – \"Zoufalství a naděje\"\n\n\nToni Collette – \"Děsivé dědictví\"\n\n\nRichard E. Grant – \"Dokážete mi kdy odpustit?\"\n\n\nRegina King – \"Kdyby ulice Beale mohla mluvit\"\n\n\nWon’t You Be Me Neighbor?\n\n\n\n\"Favoritka\"\n\n\n\"Roma\"\n\n\n\nAlfonso Cuarón – \"Roma\"\n\n\nHank Corwin – \"Vice\"\n\n\n\nHannah Beachler – \"Black Panther\"\n\n\nTerence Blanchard – \"BlacKkKlansman\"\n\n\n\"Bohemian Rhapsody\"\n\n\n\"Roma\"\n\nV pasti času\n\n"}
{"id": "1456534", "url": "https://cs.wikipedia.org/wiki?curid=1456534", "title": "Vancouver Film Critics Circle Awards 2018", "text": "Vancouver Film Critics Circle Awards 2018\n\n18. ročník předávání cen Vancouver Film Critics Circle se konal dne 17. prosince 2018. Nominace byly oznámeny dne 14. prosince 2018.\n\n\"Roma\"\n\n\nPaul Schrader – \"Zoufalství a naděje\"\n\n\nPaul Schrader – \"Zoufalství a naděje\"\n\n\nEthan Hawke – \"Zoufalství a naděje\"\n\n\nOlivia Colman – \"Favoritka\" (remíza)\n\nRegina Hall – \"Holky sobě\" (remíza)\n\nMelissa McCarthy – \"Dokážete mi kdy odpustit?\" (remíza)\n\nRichard E. Grant – \"Dokážete mi kdy odpustit?\"\n\n\nRachel Weisz – \"Favoritka\"\n\n\nNerovná jízda\n\n\n\"Roma\"\n\n"}
{"id": "1456535", "url": "https://cs.wikipedia.org/wiki?curid=1456535", "title": "Las Vegas Film Critics Society Awards 2018", "text": "Las Vegas Film Critics Society Awards 2018\n\n22. ročník předávání cen společnosti Las Vegas Film Critics Society se konal dne 14. prosince 2018.\n\n\nNejlepší režisér: Alfonso Cuarón – \"Roma\"\n\nNejlepší adaptovaný scénář: Debra Granik a Anne Rosellini – \"Beze stop\"\n\nNejlepší původní scénář: Bryan Woods, Scott Beck a John Krasinski – \"Tiché místo\"\n\nNejlepší herec v hlavní roli: Ethan Hawke – \"Zoufalství a naděje\"\n\nNejlepší herečka v hlavní roli: Lady Gaga – \"Zrodila se hvězda\"\n\nNejlepší herec ve vedlejší roli: Sam Elliott – \"Zrodila se hvězda\"\n\nNejlepší herečka ve vedlejší roli: Regina King – \"If Beale Street Could Talk\"\n\nNejlepší cizojazyčný film: \"Roma\"\n\nNejlepší animovaný film: \"Psí ostrov\"\n\nNejlepší kamera: Alfonso Cuarón – \"Roma\"\n\nNejlepší střih Alfonso Cuarón a Adam Gough – \"Roma\"\n\nNejlepší akční film: \"\"\n\nNejlepší komedie: \"Sorry to Bother You\"\n\nNejlepší dokument: \"Won't You Be My Neighbor?\"\n\nNejlepší obsazení: \"Vdovy\"\n\nNejlepší rodinný film: \"Marry Poppins se vrací\"\n\nNejlepší horor/sci-fi: \"Tiché místo\"\n\nNejlepší skladatel: Thom Yorke – \"Suspiria\"\n\nNejlepší filmová píseň: „Shallow“ – Lady Gaga a Bradley Cooper (\"Zrodila se hvězda\")\n\nNejlepší výprava: \"Psí ostrov\"\n\nNejlepší kostýmy: \"Favoritka\"\n\nNejlepší vizuální efekty: \"\"\n\nNejlepší filmař: Bradley Cooper – \"Zrodila se hvězda\"\n\nNejlepší mladá herečka/mladý herec: Elsie Fisher – \"Eighth Grade\"\n\nCeloživotní ocenění: Sam Elliott\n"}
{"id": "1456536", "url": "https://cs.wikipedia.org/wiki?curid=1456536", "title": "Turistická značená trasa 1013", "text": "Turistická značená trasa 1013\n\nZ Písnice vychází trasa severozápadním směrem podél tří obecních rybníků a Písnického potoka. Vede Modřanskou roklí podél rybníka Kalibárna, na křižovatce cest zabočí na západ a dál pokračuje Modřanskou roklí až do Modřan na hlavní ulici, kterou přejde. Pokračuje západním směrem po této ulici až k odbočení ke kostelu se hřbitovem. Parkem u kostela a městskou zástavbou dojde k modřanské železniční zastávce na trati 210. Za podchodem na druhé straně trati se vydá jižním směrem proti toku řeky Vltavy po jejím pravém břehu a dojde až na nádraží ve Zbraslavi, kde končí.\n\n\nCesta začíná u zastávky MHD Písnice. Prochází kolem zastávek MHD Poliklinika Modřany, Čechova čtvrť a Nádraží Modřany, železniční zastávky Praha-Modřany, modřanského přívozu P6, železniční zastávky Praha-Komořany a končí u zbraslavského nádraží.\n\n\n"}
{"id": "1456542", "url": "https://cs.wikipedia.org/wiki?curid=1456542", "title": "Herbert Smith (letecký konstruktér)", "text": "Herbert Smith (letecký konstruktér)\n\nHerbert Smith CRAeS (1. května 1889 – 1977) byl britský konstruktér letadel.\nNarodil se 1. května 1889 v Bradley, v Severním Yorkshire a v mládí navštěvoval Keighley Boys Grammar School v Keighley. Později navštěvoval bradfordskou Technical College, kde v roce 1907 získal titul v oboru strojního inženýrství.\n\nSvou pracovní kariéru započal u yorkshirského výrobce obráběcích strojů Dean, Smith & Grace a poté se stal kresličem u northamptonské firmy Smith, Major and Stephens vyrábějící výtahy. V březnu 1914 přešel ke společnosti Sopwith Aviation Company, zpočátku také jako kreslič, ale později téhož roku se stal jejím hlavním inženýrem. V této funkci později nesl odpovědnost za vývoj letounů Sopwith Pup, Triplane, Camel, Dolphin a Snipe. U firmy Sopwith zůstal až do jejího zániku v říjnu 1920.\n\nV únoru 1921 byl Smith, spolu s několika bývalými spolupracovníky od Sopwithu, pozván japonskou společností Micubiši do Nagoji, aby tu založili její divizi letecké výroby. Zkonstruovali zde typy Micubiši 1MT, B1M, 1MF a 2MR. Do Anglie se Smith vrátil v roce 1924 a poté se stáhnul do ústraní.\n\n"}
{"id": "1456544", "url": "https://cs.wikipedia.org/wiki?curid=1456544", "title": "Karel Kučera (rozcestník)", "text": "Karel Kučera (rozcestník)\n\nJméno a příjmení Karel Kučera má více nositelů:\n\n"}
{"id": "1456545", "url": "https://cs.wikipedia.org/wiki?curid=1456545", "title": "Roman Kučera (rozcestník)", "text": "Roman Kučera (rozcestník)\n\nJméno a příjmení Roman Kučera má více nositelů:\n\n"}
{"id": "1456546", "url": "https://cs.wikipedia.org/wiki?curid=1456546", "title": "Lenna", "text": "Lenna\n\nLenna je standardní testovací obrázek, který se používá pro demonstraci algoritmů a srovnání výsledků ve zpracování obrazu.\n\nJedná se o výřez fotografie švédské modelky Leny Söderbergové, která se objevila v roce 1972 v magazínu Playboy.\nJako testovací obrázek byl poprvé použit v roce 1973 na Univerzitě Jižní Kalifornie.\nPoužívaný výřez má rozměry 512×512 pixelů a zachycuje pouze hlavu a ramena postavy.\nFotografie v magazínu ale zachycuje modelku v celé kráse.\n\n"}
{"id": "1456547", "url": "https://cs.wikipedia.org/wiki?curid=1456547", "title": "Daniel Veselý (rozcestník)", "text": "Daniel Veselý (rozcestník)\n\nJméno a příjmení Daniel Veselý má více nositelů:\n\n"}
{"id": "1456549", "url": "https://cs.wikipedia.org/wiki?curid=1456549", "title": "Herbert Smith", "text": "Herbert Smith\n\nJméno a příjmení Herbert Smith má více nositelů:\n\n"}
{"id": "1456551", "url": "https://cs.wikipedia.org/wiki?curid=1456551", "title": "Karel Veselý (rozcestník)", "text": "Karel Veselý (rozcestník)\n\nJméno a příjmení Karel Veselý má více nositelů:\n\n"}
{"id": "1456552", "url": "https://cs.wikipedia.org/wiki?curid=1456552", "title": "Ragnar Skanåker", "text": "Ragnar Skanåker\n\nRagnar Skanåker, vlastním jménem \"Karl Ragnar Eriksson\" (* 8. června 1934 Stora Skedvi), je bývalý švédský reprezentant ve sportovní střelbě, specialista na pistolové disciplíny.\n\nPochází z farmářské rodiny, od roku 1952 působil ve švédském letectvu a zúčastnil se mise Organizace spojených národů v Kongu, po odchodu z armády provozoval benzinovou pumpu. V letech 1972 až 1996 startoval na sedmi olympijských hrách v řadě (dostal také divokou kartu na LOH 2004, ale Švédský olympijský výbor ho s odvoláním na slabou výkonnost do nominace nezařadil). Získal čtyři olympijské medaile v disciplíně 50 metrů libovolná pistole: v roce 1972 vyhrál, v letech 1984 a 1988 byl druhý a v roce 1992 třetí. Na mistrovství světa ve sportovní střelbě vyhrál soutěže ve standardní pistoli na 25 metrů v roce 1978, v libovolné pistoli na 50 metrů v roce 1982 a ve vzduchové pistoli na 10 metrů v roce 1983.\n\nPo ukončení sportovní kariéry pracoval jako designér zbraní pro firmu Morini, navrhl také vlastní značku střeleckých brýlí, veřejně se angažuje za právo na držení střelných zbraní, vydal odbornou publikaci \"Sportovní střelba z pistole\" (česky Naše vojsko 2011). Je rovněž osobním trenérem islandského střelce Ásgeira Sigurgeirssona. Jeho manželkou byla spisovatelka Ingegärd Sundellová.\n\n"}
{"id": "1456553", "url": "https://cs.wikipedia.org/wiki?curid=1456553", "title": "Petr Veselý (rozcestník)", "text": "Petr Veselý (rozcestník)\n\nJméno a příjmení Petr Veselý má více nositelů:\n\n"}
{"id": "1456554", "url": "https://cs.wikipedia.org/wiki?curid=1456554", "title": "Rudolf Veselý (rozcestník)", "text": "Rudolf Veselý (rozcestník)\n\nJméno a příjmení Rudolf Veselý má více nositelů:\n\n"}
{"id": "1456555", "url": "https://cs.wikipedia.org/wiki?curid=1456555", "title": "Greta Thunbergová", "text": "Greta Thunbergová\n\nGreta Thunbergová, nepřechýleně plným jménem Greta Tintin Eleonora Ernman Thunberg (* 3. ledna 2003, Stockholm), je švédská klimatická aktivistka. Celosvětovou známost získala soustavnými aktivitami na podporu okamžité akce proti globálnímu oteplování, které začala v roce 2018 ve svých 15 letech.\n\nThunbergová dala podnět pro vznik hnutí školních stávek pro klima (\"Fridays for Future\"), které vzniklo v listopadu 2018. Její vlastní aktivity začaly již v srpnu 2018 stávkou před švédským Riksdagem (parlamentem) ve Stockholmu pod sloganem \"Skolstrejk för klimatet\" (školní stávka pro klima), kterou chtěla vzbudit větší pozornost vůči problémům klimatických změn. Ačkoliv samotné Švédsko přijalo podle místních politiků „nejambicióznější klimatickou legislativu na světě“ s tím, že země má být do roku 2045 uhlíkově neutrální, poukazovala na to, že tak bohatá země, jako je Švédsko, může dělat pro ochranu klimatu víc.\n\nV rámci hnutí iniciovaného Gretou Thunbergovou proběhla 15. března 2019 celosvětová školní stávka za záchranu klimatu, které se odhadem zúčastnilo více než 1,4 mil. studentů středních škol ve zhruba 300 městech 112 zemí. Další celosvětová stávka se konala 24. května 2019.\n\nZa své aktivity obdržela různé ceny a vyznamenání. Americký týdeník \"Time\" ve svém vydání z 27. května 2019 zvolil za hlavní téma působení 16leté aktivistky. Někteří pozorovatelé ve světě popisují vliv jejích aktivit jako „Efekt Grety Thunbergové“ a spojují jej i s výrazně proenvironmentálním posunem veřejného mínění. Do souvislosti s tímto efektem dávají pozorovatelé také výsledky voleb do Evropského parlamentu v roce 2019.\n\nThunbergová je držitelkou řady vyznamenání a ocenění, včetně stipendia Královské skotské geografické společnosti, a časopis Time ji v roce 2019 označil za jednoho ze 100 nejvlivnějších lidí a stala se nejmladší individuální osobností roku tohoto časopisu.\n\nGreta Thunbergová se narodila 3. ledna 2003 ve Stockholmu. Její matkou je švédská operní pěvkyně Malena Ernman, jejím otcem je herec Svante Thunberg. Otec dostal křestní jméno po svém předkovi, nositeli Nobelovy ceny za chemii Svante Arrheniusovi, který byl v roce 1896 prvním člověkem, který vypočítal skleníkový efekt oxidu uhličitého. Jejím dědečkem je herec a režisér Olof Thunberg.\n\nV pořadu TEDx v prosinci 2018 prohlásila, že o klimatické změně zaslechla poprvé, když jí bylo osm let, a když slyšela, co se děje, nemohla pochopit, že se s tím problémem nic nedělá. Ve věku 11 let z tohoto poznatku dostala deprese a přestala mluvit. Později jí byly diagnostikovány Aspergerův syndrom, obsedantně kompulzivní porucha a selektivní mutismus. Sama uvádí, že díky selektivnímu mutismu mluví, jen když je to potřeba, a zjistila, že „nyní je to jedna ze situací, kdy mluvit musí“, a dále vysvětluje: „Vidím svět trochu jinak, z jiné perspektivy. Mám speciální zájem. Je velmi časté, že lidé autistického spektra ho mají.“ Říká také: „Cítím, že umírám zevnitř, pokud neprotestuji“. Ke svým pátečním protestům v roce 2018 před švédským Říšským sněmem řekla: „Dělám to proto, že vy dospělí mi kradete budoucnost“. Jejím klíčovým postojem je, že politika dělá příliš málo na ochranu klimatu a funguje tudíž nezodpovědně, zejména vůči mladým lidem. Vyzývá k výraznému zrychlení ochrany klimatu na celém světě a chce pokračovat ve stávce, dokud Švédsko nezačne snižovat emise skleníkových plynů o 15 % ročně. Argumentuje, že Švédsko, jako bohatá země, má povinnost snižovat emise rychleji než jiné státy. Vadí jí především, že „bohaté Švédsko se tváří jako velmi angažovaná země v boji s klimatickou změnou, ale ve skutečnosti politici nic reálného nedělají“. Napsala článek „Švédsko není příkladem“.\n\nJejímu otci se nelíbí, že Greta stávkuje místo docházky do školy, ale prohlásil: „Respektujeme, že chce zaujmout stanovisko. Buď může být doma a být opravdu nešťastná, nebo protestovat a být šťastná.“ Ke snížení uhlíkové stopy přiměla celou rodinu, aby přešli na veganskou stravu a přestali létat letadlem. Její matka kvůli tomu omezila svou mezinárodní kariéru operní pěvkyně. Sama Greta odmítá pozvání na jakékoliv setkání, na které by musela letět letadlem.\n\nGreta Thunbergová si byla vědoma toho, že její učitelé jsou rozpolceni v názorech na její absence ve škole kvůli stávkám. Vyjádřila se k tomu takto: „Jako lidé si myslí, že co dělám je dobré, ale jako učitelé říkají, že bych toho měla nechat.“ Jeden učitel, který ji podporuje, řekl: „Greta je potížistka, neposlouchá dospělé. Směřujeme však plnou rychlostí do katastrofy a za takové situace je jediná rozumná věc dělat nerozumné věci.“\n\nV květnu 2019 vydalo anglické nakladatelství Penguin Books sbírku projevů Thunbergové pod názvem \"No One Is Too Small to Make a Difference\" (česky \"Nikdo není příliš malý na to, aby něco změnil\"). Nakladatelství Penguin plánuje také vydat knihu \"Scény ze srdce\", která má popisovat příběh rodiny Thunbergových. Výnosy z těchto projektů budou věnovány na charitu. V květnu 2019 nakreslil Jody Thomas na zeď v Bristolu 50 metrů vysokou nástěnnou kresbu Thunbergové. Zobrazuje Gretu až po nos ponořenou do stoupající mořské vody.\n\nV červnu 2019 oznámila, že po nastávajícím ukončení základní školy nebude ve dalším studiu rok pokračovat. Během této doby se chtěla zúčastnit zasedání Valného shromáždění OSN v září 2019 v New Yorku a Konference OSN o změně klimatu 2019, která se měla původně konat v Santiago de Chile v prosinci 2019. Oznámila také, že cestu do New Yorku přes Atlantský oceán vykoná na závodní jachtě, která podle ní nemá žádné emise uhlíku. Vlastní plavba do Ameriky proběhla ve dnech 14. až 28. srpna 2019. Po pobytu v New Yorku cestovala, doprovázena svým otcem, elektroautem, vlaky a autobusy po USA a Kanadě. \n\nBěhem pobytu v Kanadě se Thunbergová zúčastnila protestů proti klimatické změně ve městech Montreal, Edmonton a Vancouver. Ve Spojených státech se zúčastnil protestů proti změně klimatu v New Yorku, Iowě, Los Angeles, Charlotte, Denveru, Coloradu a Indiánské rezervaci Standing Rock. V každém městě nebo místě přednesla projev, který začala tím, že zdůraznila, že stojí na území domorodců.\n\nV září Thunbergová vystoupila na klimatické manifestaci v Montrealu, za účasti stovek tisíc protestujících. Toto shromáždění bylo označeno za největší v historii města. Zúčastnil se ho i kanadský premiér Justin Trudeau a Thunbergová s ním krátce mluvila.\n\nS ohledem na to, že klimatická konference COP 25 byla na poslední chvíli přesunuta do Madridu, musela Thunbergová změnit své plány. Dne 13. listopadu 2019 opustila, na jiné plachetnici než při plavbě do New Yorku, Severní Ameriku a zamířila do Španělska. Plavba začala z Hamptonu ve Virginii v USA. Thunbergová a její otec se plavili se 48 metrů dlouhým katamaránem \"La Vagabonde\". Po přesunu konference COP 25 ze Santiaga de Chile do Madridu požádala o pomoc s \n cestou zpět do Evropy po moři. Pomoc nabídl Riley Whitelum, Australan, který se plaví po celém světě se svou ženou, Elaynou Carausovou, s lodí La Vagabonde. Dne 3. prosince 2019 dorazila do Lisabonu a odtud odjela vlakem do Madridu, kde vyzvala k více „konkrétním opatřením“ s argumentem, že globální vlna školních stávek v předchozím roce „nedosáhla nic“.\n\nDne 20. srpna 2018 se jako žákyně deváté třídy základní školy rozhodla, že nebude chodit do školy až do švédských všeobecných voleb, které se konaly dne 9. září 2018. Rozhodla se tak poté, co Švédsko čelilo v létě nebývalým vlnám horka a požárů. Chtěla po švédské vládě, aby snížila emise uhlíku podle Pařížské dohody o změně klimatu. Seděla před Riksdagem každý den během školních hodin se sloganem „Školní stávka pro klima“. Po volbách pokračovala v protestu každý pátek. Její páteční stávka získala celosvětovou pozornost. Inspirovala školní studenty po celém světě ke klimatickým stávkám. V prosinci 2018 proběhly školní stávky nejméně na 270 různých místech a účastnilo se jich minimálně 20 tisíc školáků. Myšlenku školních stávek pro klima bezprostředně před volbami do švédského parlamentu představil původně Bo Thorén během pořadů o mobilizaci mládeže na ochranu klimatu. Thunbergová se několika těchto setkání zúčastnila. Sám Thorén byl inspirován školními stávkami na zpřísnění zákona o držení zbraní v USA. Další inspirací pro Gretu byli mladí aktivisté ze Střední školy Marjory Stoneman Douglasové v Parklandu na Floridě, kteří organizovali \"Pochod pro naše životy\".\n\nVe svém osobním manifestu sdělila, že není klimatoložkou. Považuje se za posla, který opakuje to, co se snaží klimatologové říct veřejnosti již desetiletí, bohužel však zatím neúspěšně. Říká, že studenti mohou ukončit své protesty, pokud začne veřejnost konečně poslouchat to, co říkají vědci, ale politická situace tento pokrok ani nenaznačuje.\n\nOd října 2018, kdy aktivismus Thunbergové začal osamělými protesty ve Švédsku, se zúčastnila demonstrací po celé Evropě, měla několik veřejných vystoupení a pokračuje v mobilizaci svých vrstevníků na sociálních sítích. Pokračuje ve svých pátečních stávkách před švédským parlamentem. Tvrdí, že stávky nenarušují její učení ve škole, ale že má méně volného času.\n\nŠkolní stávky iniciované Gretou Thunbergovou podpořil generální tajemník OSN António Guterres a prohlásil: „Má generace selhala, když měla správně reagovat na dramatické výzvy změny klimatu. To je hluboce pociťováno mladými lidmi. Není divu, že jsou rozhněvaní.“\n\nPři zahájení protestu před švédským parlamentem v roce 2018 ve věku 15 let měla dva jednoduché prostředky protestu – kartonovou ceduli s heslem „školní stávka pro klima“ a letáky, které rozdávala, na kterých bylo uvedeno: „Dělám to proto, že vy dospělí opomíjíte mou budoucnost.“ Když její protest získal větší pozornost, byla pozvána, aby vystoupila na různých fórech, což jí umožnilo šířit své požadavky. Doposud obhajovala čtyři provázaná témata:\n\n\nČasto používá obrazné analogie k zdůraznění svých obav a otevřeně mluví k obchodním a politickým vůdcům, často jim přímo vytýká jejich nečinnost. Například na panelu významných obchodních a politických vůdců v Davosu řekla: „\"Někteří lidé, některé společnosti, zejména ti, co rozhodují, přesně věděli, jaké cenné hodnoty obětují, aby pokračovali v získávání nepředstavitelného množství peněz. A vy zde patříte právě do této skupiny lidí\"“. Řekla dále: „\"Chci, abyste jednali, jako kdyby byl dům v plamenech – protože tomu tak je\"“. V říjnu 2018 řekla v Londýně: „\"Čelíme okamžité bezprecedentní krizi, která nikdy nebyla považována za krizi a naši vůdci se chovají jako děti\"“.\n\nZdůrazňuje také, že strategie přijaté různými vládami k omezení globálního oteplování na 1,5 °C v rámci Pařížské dohody jsou nedostatečné a křivka emisí skleníkových plynů musí začít prudce klesat nejpozději do roku 2020. V lednu 2019 prohlásila před britským parlamentem, že Spojené království musí přestat mluvit o „snižování“ emisí a začít přemýšlet o jejich eliminaci. V únoru 2019 na konferenci Evropského hospodářského a sociálního výboru uvedla, že EU musí do roku 2030 snížit své emise CO o 80 %, což by byl dvojnásobek cíle 40 %, který byl stanoven v Paříži.\n\nV prohlášení, které původně zveřejnila na své facebookové stránce, řekla, že není vědcem v oblasti klimatu: je pouze posel, který opakuje to, co sdělují vědci veřejnosti po celá desetiletí, zatím bez velkého úspěchu. Říká, že pokud bude každý poslouchat vědce a uzná fakta, „\"pak se my (studenti) budeme moci vrátit do školy\"“. K tomuto tématu se vrátila na své plavbě do New Yorku na uhlíkově neutrální plachetnici, která měla na plachtách velkými písmeny slova „Spojme se za vědou“. V jednom z jejích prvních výroků, když dorazila na americkou pevninu, byla zpráva pro Donalda Trumpa, ve které ho žádala, aby „poslouchal vědu“.\n\nZúčastnila se demonstrace \"Rise for Climate\" (Povstaňte pro klima) před Evropským parlamentem v Bruselu. V říjnu 2018 vystoupila v rámci vyhlášení tzv. \"Deklarace povstání\" (\"Declaration of Rebellion\"), které se událo v Londýně poblíž Westminsterského paláce hnutím Extinction Rebellion. Ve svém vystoupení mimo jiné prohlásila: „Čelíme okamžité bezprecedentní krizi, kterou přitom nikdo za krizi nepovažuje a naši vůdci jednají jako děti. Musíme se probudit a změnit všechno.“\n\nV prosinci 2018 natočila v rámci TEDx Stockholm přednášku „School Strike for Climate – Save the World by Changing the Rules“ (Školní stávka pro klima – zachraňme svět změnou pravidel). Ve svém vystoupení mluvila o tom, že o hrozící změně klimatu se dozvěděla v osmi letech a přemýšlela, proč o takové hrozbě nepíší denně noviny a nemluví se o ní na všech televizních stanicích, jako v případě světové války. Řekla, že různí lidé jí radí, aby napřed místo stávkování vystudovala klimatologii, ale ona má názor, že vědecké výsledky jsou již dnes zcela jasné a to, co překáží, je popírání těchto výsledků, nevědomost a nečinnost. Uvažuje o tom, že její děti a vnoučata se jí budou ptát, proč v roce 2018, když ještě byl čas, nikdo nic neudělal, a dospěla k závěru, že „nemůžeme změnit svět tím, že budeme hrát podle současných pravidel, protože pravidla musí být změněna“.\n\nGreta Thunbergová vystoupila 4. prosince 2018 v rámci Konference OSN o změně klimatu 2018 v Katovicích (COP24) a také vystoupila před plenárním zasedáním této konference dne 12. prosince 2018, ve svém projevu mimo jiné prohlásila: „Mluvíte jen o zeleném trvalém hospodářském růstu, protože se bojíte, že byste ztratili popularitu. Mluvíte jen o tom, jak pokračovat ve špatných nápadech, které nás dostaly do tohoto zmatku, i když jedinou smysluplnou věcí je zatažení záchranné brzdy. Nejste dostatečně zralí, abyste řekli, jaká je skutečně situace. Dokonce i toto břímě necháte na nás, dětech.“ Během summitu se též zúčastnila panelu se členy vědecké iniciativy „Nemáme čas“ (We Don't Have Time Foundation); zde mluvila o tom, jak začalo hnutí školních stávek.\n\n23. ledna 2019 dorazila Greta na Světové ekonomické fórum do švýcarského Davosu po 32hodinové cestě vlakem, na rozdíl od mnoha delegátů, kteří dorazili více než 1 500 lety soukromých tryskových letadel. V Davosu pokračovala ve své kampani za záchranu klimatu. Jejímu příjezdu do Davosu věnovala světová média větší pozornost než většině politiků. V rámci panelu v Davosu mimo jiné prohlásila před účastníky: „Někteří lidé, některé společnosti, zejména někteří rozhodující činitelé, přesně věděli, jaké nedozírné hodnoty obětují, aby mohli pokračovat ve vydělávání nepředstavitelného množství peněz. Myslím, že mnozí z vás, kteří zde sedíte, do této skupiny lidí patří.“\n\nPozději v týdnu varovala globální vůdce, a to slovy: „Nechci, abyste nám dávali naději. Chci, abyste začali panikařit. Chci, abyste pocítili strach, který cítím každý den. Chci, abyste jednali jako v krizi. Chci, abyste jednali, jako když vám hoří dům – protože tomu tak je.“ V článku pro deník \"The Guardian\" v lednu 2019 napsala: „Podle IPCC (Mezivládního panelu pro změnu klimatu) máme méně než 12 let na to, abychom odvrátili situaci, kdy nebudeme schopni napravit naše chyby. Během této doby musí dojít k nebývalým změnám ve společnosti, včetně snížení našich emisí CO nejméně o 50 %“. Ubytování měla zařízeno, spolu s dalšími klimatology, ve stanu.\n\nDne 21. února 2019 mluvila na konferenci Evropského hospodářského a sociálního výboru za přítomnosti předsedy Evropské komise Jean-Claude Junckera. Ve svém vystoupení řekla, že pokud má dojít k omezení globálního oteplování na méně než dva stupně Celsia, jak předpokládá Pařížská dohoda, musí EU snížit své emise CO emise do roku 2030 o 80 %, což je dvojnásobek toho, co EU slíbila v Paříži. „Pokud tak neučiníme,“ řekla, „vše, co zůstane z odkazu našich současných politických vůdců, bude povědomí o největším selhání v lidské historii.“ Po tomto vystoupení se také účastnila klimatického protestu 7 500 belgických studentů v Bruselu.\n\nO víkendu 29.–31. března 2019 navštívila německé hlavní město Berlín. V pátek 29. března vystoupila před asi 25 000 lidmi v blízkosti Braniborské brány, kde prohlásila, že „žijeme v podivném světě, kde děti musí obětovat své vlastní vzdělání, aby protestovaly proti zničení své budoucnosti. Lidé, kteří přispěli k této krizi nejméně, jí budou v budoucnosti zasažení nejvíce.“ Po projevu navštívila spolu s klimatickou aktivistkou Luisou Neubauerovou Potsdamský institut pro výzkum klimatických dopadů a setkaly se tam s předními vědci. V sobotu 30. března dostala Thunbergová speciální cenu „Zlatá kamera“ na každoroční německé přehlídce filmů a televizí. Ve svém projevu při přebírání této ceny na slavnostním galavečeru vyzvala celebrity celého světa, aby využily svého vlivu a pomohly jí v aktivitách na záchranu klimatu.\n\nNa zasedání v Evropském parlamentu ve Štrasburku v dubnu 2019 s poslanci Evropského parlamentu a představiteli EU vystoupila s kritickým příspěvkem: „Již na třech mimořádných summitech řešíte brexit a na žádném summitu jste zatím neřešili problém klimatické krize a ohrožení životního prostředí“. Podle ní nejsou diskuse o klimatických změnách na summitech EU dominantní, mají přednost jiné otázky. Pokračovala tvrzením: „Míra vymírání volně žijících živočichů je až 10 000krát rychlejší, než je považováno za normální, přičemž každý den vyhyne až 200 druhů“. Kromě toho „degradace zemědělské půdy, odlesňování deštného pralesa, toxické znečištění ovzduší, úbytek hmyzu a volně žijících živočichů, acidifikace našich oceánů... všechny tyto faktory ukazují na katastrofální trendy“. Její řeč byla na konci oceněna 30 vteřinami ovací vestoje.\n\nV květnu 2019 se setkala ve Vídni s americkým hercem a politikem Arnoldem Schwarzeneggerem (původem z Rakouska), generálním tajemníkem OSN Antóniem Guterresem a rakouským prezidentem Alexandrem Van der Bellen. Stalo se tak při zahájení \"R20 Austrian World Summit\", konference pořádané Schwarzeneggerem s cílem urychlit pokrok při plnění Pařížské dohody o klimatu. Ve svém vystoupení citovala nejnovější zprávu IPCC a uvedla: „Pokud neprovedeme požadované změny přibližně do roku 2030, pravděpodobně započne nevratná řetězová reakce, kterou už nebudou lidé moci ovlivnit, což bude katastrofální.“ Akce se zúčastnilo 17 000 lidí z 30 různých zemí.\n\nV červenci 2019 uzavřela spolupráci s anglickou kapelou The 1975 a doprovodila dlouhým mluveným slovem jejich novou skladbu. Na závěr Greta naléhala: „Takže všichni povstaňte, teď je čas na občanskou neposlušnost. Je čas se vzbouřit.“ Výtěžek z prodeje skladby půjde na žádost Thunbergové na podporu hnutí Extinction Rebellion.\n\nPlavba do Ameriky se uskutečnila ve dnech 14. až 28. srpna 2019, a to z anglického přístavu Plymouth do New Yorku. Když hledala způsob, jak se dopravit na americký kontinent jinak než letecky, nabídl jí Team Malizia z Monaka zdarma dopravu závodní plachetnicí \"Malizia II\". Pro plavbu do New Yorku měla loď Malizia II oplachtění se symboly cílů udržitelného rozvoje OSN a hesly „Jednotně za vědou“ a „FridaysForFuture“ a dalšími hesly na podporu ochrany klimatu. Loď má Team Malizia pronajatou od německého majitele Borise Herrmanna z Hamburku. Malizia II je moderní 18 metrů dlouhá transoceánská závodní jachta třídy IMOCA 60 (Open 60) zhotovená z karbonu, která má podle jejích provozovatelů nulové emise CO. Podle výrobce je zhotovená částečně z recyklovaných materiálů. Pro získávání potřebné energie jsou na lodi využívány solární energie a vodní turbíny. Dle předpisů je loď vybavena i dieselovým motorem, který byl na její přání na cestu do New Yorku zapečetěn. Loď má velmi jednoduché vybavení, vše je podřízeno tomu, aby byla její váha co nejnižší; nemá ani sociální zařízení či sprchu, strava je vyráběna pouze ze suchých polotovarů a vařící vody. Pro Thunbergovou byla zajištěna veganská suchá strava a lůžko bylo vybaveno závěsem a měkčí matrací. Pro cestu do New Yorku byl velitelem lodi \"skipper\" Boris Herrmann a doprovázel ho vedoucí Teamu Malizia Pierre Casiraghi, který je synem princezny Caroline Monacké a jejího zemřelého druhého manžela Stefana Casiraghiho. Kromě samotné dvoučlenné posádky a Thunbergové se plavby účastnili její otec Svante Thunberg a dokumentarista Nathan Grossman. Při příjezdu do New Yorku doprovázelo loď 17 plachetnic s oplachtěním, které vyjadřovalo barvou i nápisy všech sedmnáct cílů udržitelného rozvoje OSN.\n\n\nVe své velmi emotivní řeči vyzvala Thunbergová anglicky zhruba 60 přítomných hlav států a šéfů vlád k daleko většímu zasazení pro ochranu klimatu. Předhodila jim, že neberou ohledy na její generaci, kvůli čemuž budou lidé trpět a umírat. Jediná témata, o kterých politikové hovoří, jsou podle ní „peníze a pohádky o navěky trvajícím hospodářském růstu“. Řekla také: „Kradete mně moje sny a moje dětství“. Thunbergová nechce uvěřit politikům, když tvrdí, že chápou, jak je ochrana klimatu naléhavá. S trpkostí v hlase použila výrazu „How dare you“ (jak se můžete opovažovat) při svém následujícím výroku: „Jak se můžete opovažovat věřit, že lze situaci vyřešit tím, že se pokračuje jako dříve, jen s několika technickými pokusy o řešení? Pokud se vlády rozhodnou, že nebudou brát ohledy na budoucí generace, tak jim to tyto generace nikdy neodpustí.“\n\n\nDne 27. září 2019 se účastnila v kanadském Montréalu Globální klimatické stávky. Na manifestaci pozvala zástupce mládeže původních obyvatel, což komentovala slovy: „Domorodí obyvatelé po staletí a tisíciletí chránili místní prostředí a pozvat je samozřejmě musíme, protože to jsou často ti, kdo jsou, kteří jsou v první linii, takže musíme být schopni si vyslechnout jejich hlasy. Proto si myslím, že je tak důležité, aby domorodí lidé vedli tento boj.“ Úvodní část svého projevu přednesla ve francouzštině. Před vlastní demonstrací se setkala také s kanadským premiérem Justinem Trudeau.\n\nDne 11. prosince 2019 vystoupila Thunbergová na Konferenci OSN ke změně klimatu v Madridu s projevem, ve kterém zdůraznila konkrétní vědecké fakty, související s tzv.„uhlíkovým rozpočtem“. Uvedla: „Asi rok neustále a znovu mluvím o našem rychle klesajícím uhlíkovém rozpočtu. Ale protože to stále ignorujeme, budu to opakovat. Ve druhé kapitole, na straně 108 Zprávě IPCC SR 1.5, která vyšla v loňském roce, se uvádí, že pokud máme mít 67% šanci omezit nárůst globální teploty pod 1,5 ° C, zůstalo nám k 1. lednu 2018 jen 420 Gt CO které ještě můžeme emitovat. A toto číslo je dnes samozřejmě daleko nižší, protože každý rok vypouštíme asi 42 Gt CO včetně využití půdy“.\nKonference v Madridu skončila pro Gretu Thunbergovou, všechny klimatické aktivisty a některé politiky velkým zklamáním, protože se účastníci při ní nedohodli na žádných dalších konkrétních krocích k záchraně klimatu. Thunbergová a její tým (jehož počet není znám) se 14. prosince 2019 vydali na zpáteční cestu ze Španělska do Švédska. Cestovali výlučně expresními vlaky, přičemž měli jízdenky a místenky pro 1. vlakovou třídu. V Basileji však jeden německý expres (ICE) vůbec neodjel, proto nastoupili do jiného vlaku ve stejném směru, pro který však jejich místenky neplatily a který byl přeplněný. Thunbergová a její tým uveřejnili během jízdy na Twitteru fotografii, na které seděla Greta na zemi na chodbě vlaku, obklopena svými zavazadly. Vzniklo z toho velké haló na webu, a tak v dalším průběhu cesty po Německu byli Thunbergová s týmem pracovníky Deutsche Bahn v Göttingenu usazeni v 1. třídě, ačkoliv neměli na onen vlak platnou místenku.\n\nV květnu 2018 se stala jedním z vítězů soutěže pro mladé autory píšící o klimatu do deníku \"Svenska Dagladet\" a byla jedním ze tří nominovaných „mladých hrdinů roku 2018“ na cenu \"World Nature Foundation\". Byla také nominována na cenu pro mladé prosazující udržitelný rozvoj – „\"Dětskou klimatickou cenu\"“, kterou uděluje společnost Telge Energie. Tuto cenu však odmítla, protože finalisté měli letět na udělování ceny do Stockholmu letadlem. V listopadu 2018 získala za své aktivity stipendium švédské organizace \"Fryhuset\" pro lidí, kteří jsou vzorem mladým lidem. V prosinci 2018 ji zařadil americký týdeník Time mezi 25 nejvlivnějších teenagerů roku 2018, v dubnu 2019 ji pak zařadil mezi 100 nejvlivnějších lidí roku 2019 a 27. května 2019 se stala tehdy 16letá Greta a její působení hlavním tématem vydání tohoto časopisu; na obálce časopisu se objevila její fotografie v dlouhých zelených šatech.\n\nPři příležitosti Mezinárodního dne žen byla v roce 2019 prohlášena za nejvýznamnější ženu roku ve Švédsku. Ocenění udělil deník \"Aftonbladet\" na základě průzkumu veřejného mínění, který si objednal u společnosti Inizio, stejné ocenění jí udělil konkurenční deník \"Expressen\" na základě hlasování poroty. 31. března získala speciální německou Cenu zlaté kamery za ochranu klimatu. Dne 2. dubna 2019 jí byla udělena Prix Liberté ve francouzské Normandii. 12. dubna dostala spolu s organizací \"Natur og Undgdom\" norskou cenu \"Fritt Ords\". Tuto cenu získala za prosazování svobody vyjadřování.\n\n13. března 2019 ji tří členové norského parlamentu nominovali na Nobelovu cenu za mír za rok 2019. Poslanci svou nominaci zdůvodnili tím, že v důsledku globálního oteplování naroste počet válek, konfliktů a uprchlíků, a nikdo nedělá nic, aby tomu zabránil. Nobelovu cenu za mír však nakonec získal etiopský premiér Abiy Ahmed a Greta Thunbergová obdržela „pouze” takzvanou Alternativní Nobelovu cenu (Right Livelihood Awards) za to, že „inspirovala a zesílila požadavky naléhavého řešení klimatických změn ze strany politiků v souladu s vědeckými fakty“. Důvodem, proč Thunbergová Nobelovu cenu za mír v roce 2019 neobdržela, je podle některých expertů především to, že se Norský výbor více držel původního Nobelova zadání, za jaké činy by mělo být toto ocenění udělováno.\n\nBelgická Univerzita Mons jí udělila čestný doktorát.\n\nDne 7. června 2019 oznámila organizace Amnesty International, že uděluje Thunbergové své nejprestižnější ocenění, cenu \"Velvyslanec svědomí\", za její vedoucí postavení v klimatickém hnutí. Thunbergová v reakci uvedla, že cena patří všem, kteří se zúčastní v hnutí Pátky pro klima. Aktivistka uvedla, že cena je „za všechny ty miliony mladých lidí po celém světě, kteří společně tvoří hnutí zvané Friday's for Future“. \n\nDne 12. července 2019 jí byla Královskou skotskou geografickou společností udělena medaile \"Geddes Environment Medal\", se kterou získala automaticky také čestné stipendium.\n\nThunbergová byla jednou z patnácti žen, které byly vybrány na obálku britského časopisu \"British Vogue\" ze září 2019; číslo připravovala hostující redaktorka Meghan, vévodkyně ze Sussexu. V květnu 2019 vydala společnost Vice třicetiminutový dokumentární film „Make the World Greta Again“. Zahrnuje rozhovory s řadou mladých vůdců klimatických protestů v Evropě.\n\nDne 3. září 2019 získal Thunberg vůbec první cenu \"Game Changer\", kterou jí udělil měsíčník Gentlemen's Quarterly. Cena byla navržena konkrétně s ohledem na ni.\n\nDne 25. září 2019 se Thunbergová stala jedním ze čtyř výherců Ceny za správný život za rok 2019, známé jako alternativní švédská Nobelova cena. Dle nadace, která uděluje tuto cenu, Thunbergová ji získala „za inspiraci a zesílení politických požadavků na naléhavé opatření v oblasti klimatu odrážející vědecká fakta“.\n\nDne 27. září 2019 předala Gretě Thnubergové starostka Montrealu, Valérie Plante, klíče od města.\n\nDne 1. října 2019 publikoval vědecký časopis Entomologist's Monthly akademickou práci, ve které byl nově identifikovaný druh brouka (\"Nelloptodes gretae\") pojmenován po Thunbergové. Autor, vědec Michael Darby, uvedl, že si vybral jméno, protože byl „nesmírně ohromen“ environmentální kampaní švédské teenagerky, a chtěl ocenit její vynikající příspěvek ke zvyšování povědomí o environmentálních otázkách.\n\nDne 4. října 2019 oznámil Desmond Tutu jménem Nadace KidsRights (Nadace pro práva dětí), že Thunbergová, spolu se čtrnáctiletou Divinou Maloum z Kamerunu, obdržely Mezinárodní dětskou cenu míru pro rok 2019. „Jsem v úctě nad vámi,“ řekl Tutu řekl. „Vaše silné poselství je umocněno vaší mladistvou energií a neochvějnou vírou, že děti mohou, i když nemusí, zlepšovat své vlastní budoucnosti. Jste opravdoví tvůrci změn, kteří nejsilněji prokázali, že děti mohou pohybovat světem.“ Cena byla udělena dne 20. listopadu 2019 na slavnostním ceremoniálu v Haagu.\n\nDne 8. října 2019 se Thunbergová spolu s dospívajícím indiánskou klimatickou aktivistkou Nata Tokatou Iron Eyes účastnila klimatického panelu v Severní Dakotě v indiánské rezervaci Standing Rock. Na konci panelové diskuse byla Thunbergová poctěna jménem domorodým jménem kmene Siuxů – Mahpiya Etahan hi wi. Jméno, které dostala, znamená: „Žena, která přišla z nebes.“ Indiánští domorodci prohlásili, že probouzí svět a stojí za svou misí. \n\nDne 29. října 2019 byla Thunbergové udělena Cena za životní prostředí Severské rady za rok 2019; tuto cenu, včetně odměny ve výši 52 000 dolarů ale odmítla přijmout, se slovy: „hnutí za změnu již nepotřebuje další ocenění.“ Dále uvedla, že klimatické hnutí potřebuje, aby politici začali poslouchat vědce a ne aby rozdávali ocenění.\n\nDne 11. listopadu 2019 byla Thunbergové udělena cena časopisu Glamour \"Žena roku\". Cenu jménem Thunbergové přebírala Jane Fondová, která při ceremoniálu přečetla prohlášení Thunbergové: „Jsem neuvěřitelně poctěna, že jsem obdržela toto ocenění… Pokud švédský dospívající vědátor, který odmítá nakupovat a létat letadlem a který nikdy nenosil makeup nebo nebyl u kadeřníka může být vybrán za Ženu roku jedním z největších módních časopisů na světě, pak si myslím, že téměř nic není nemožné. To je nadějné, protože to právě teď potřebujeme, abychom zabránili klimatické katastrofě. Musíme udělat nemožné. Děkuji.“\n\n11. prosince 2019 jmenoval časopis Time Thunbergovou Osobností roku. Stala se tak prvním člověkem, narozeným v 21. století, který získal toto ocenění a také nejmladším člověkem v historii, který ocenění získal. Redakce časopisu uvedl:a „Podařilo se jí vytvořit globální posun v postojích lidí a proměnit miliony vágních úzkostí uprostřed noci v celosvětové hnutí vyžadující naléhavou změnu. Nabídla morální vysvětlení těm, kteří jsou ochotni jednat, a poslala na hanbu ty, kteří nejsou.\"\n\nDne 19. prosince 2019 označil prestižní vědecký časopis Nature Thunbergovou za jednoho z „Nature's 10“ (Deset lidí, na kterých ve vědě v roce 2019 záleželo). Při tom redakce Nature uvedla, že Thunbergová je „katalyzátor klimatu: švédská teenagerka, která přivedla do popředí vědu o klimatu, když nasměrovala zlobu své generace“. \"Někteří se možná diví, proč by dospívající dívka měla získat více zásluh a pozornosti za to, že veřejně kritizuje známé dilema, než většina vědců zabývajících se klimatem, získala za dlouhé roky tvrdé práce a úsilí,\" řekla Sonia Seneviratneová, klimatoložka ve Švýcarském federálním technologickém institutu v Curychu. „Ale Thunbergová je upřímná a její rozhořčení je opravdové, a to má velký účinek,“ řekla Seneviratneová. „Jako vědci se normálně neodvažujeme vyjádřit pravdu v takové upřímné jednoduchosti.“\n\nThunbergová inspirovala řadu svých vrstevníků ve školním věku k aktivitám na ochranu klimatu, často to bývá popisováno jako „efekt Grety Thunbergové“. V reakci na její otevřený postoj vyjádřili různí politici ve světě potřebu zaměřit se na problematiku změny klimatu. Britský politik Konzervativní strany, člen vlády Borise Johnsona (a bývalý ministr životního prostředí ve vládě Theresy Mayové) Michael Gove řekl: „Když jsem vás poslouchal, cítil jsem velký obdiv, ale také odpovědnost a vinu. Jsem z generace vašich rodičů a uznávám, že jsme neudělali dost, abychom zabránili změně klimatu a širší ekologické krizi, kterou jsme pomohli vytvořit.“ Politik Labouristické strany a bývalý ministr pro energii a klimatickou změnu ve vládě Gordona Browna, Ed Miliband, který byl spoluautorem britského zákona o změně klimatu z roku 2008, řekl: „Probudili jste nás. Děkujeme vám. Všichni mladí lidé, kteří šli stávkovat, nastavili zrcadlo naší společnosti... dali jste nám velmi důležitou lekci. Vystoupili jste z davu.“ Dle průzkumu veřejného mínění agentury YouGov z června 2019 ve Spojeném království se ukázalo, že obavy veřejnosti o životní prostředí v této zemi stouply na rekordní úroveň od té chvíle, co Thunbergová a hnutí Extinction Rebellion „propíchli bublinu popírání změny klimatu“.\n\nV srpnu 2019 informovala britská vydavatelství o tom, že počet vydaných dětských knih, které ze zabývají klimatickou krizí, stoupl na dvojnásobek a stejným způsobem narostl také prodej těchto knih – díky zvýšenému zájmu mladých lidí o záchranu planety. Také vydavatelé to nazvali „Efekt Grety Thunbergové“.\n\nDíky inspirací Thunbergovou dali bohatí filantropové a investoři ze Spojených států téměř půl miliónu liber do Klimatického záchranného fondu na podporu hnutí Extinction Rebellion a na podporu školních stávek. Jeden z filantropů, Trevor Neilson, prohlásil, že tři zakladatelé fondu budou kontaktovat své další přátele mezi nejbohatšími, aby v následujících týdnech a měsících darovali do fondu „stokrát více“.\n\nV únoru 2019 představil šéf Evropské komise Jean-Claude Juncker jako reakci na její úsilí návrh na investování stovek miliard eur na zmírnění změny klimatu od roku 2021. Klimatické otázky sehrály významnou roli ve volbách do Evropského parlamentu v květnu 2019, zelené strany v nich téměř zdvojnásobily počet získaných hlasů a získaly celkem 74 křesel. Mnoho nových hlasů získaly zelené strany v zemích severní Evropy, kde probíhaly největší studentské stávky inspirované Thunbergovou. Výsledky voleb daly šanci zeleným stranám stát se vlivnou silou v Evropském parlamentu.\n\nV červnu 2019 ohlásily Švédské železnice, že počet cestujících vlaky na domácích tratích narostl meziročně o 8 %, a přičítají to faktu, že lidé mají obavy z emisí CO při létání na základě toho, že Greta Thunbergová odmítá při cestování používat letadla. Pro stav, kdy jsou lidé v rozpacích nebo se stydí létat letadly kvůli jejich dopadu na životní prostředí, začaly být používány výrazy „Flygskam“ nebo „hanba z létání“, spolu s hashtagy #jagstannarpåmarken či #istayontheground. Do souvislosti s jejími aktivitami je dáván také prudký nárůst zaplacených uhlíkových kompenzací v letecké dopravě v roce 2019.\n\nV červnu 2019 informovala agentura France-Presse, že generální tajemník Organizace zemí vyvážejících ropu (OPEC) Mohammed Barkindo si stěžoval na „nevědecké“ útoky klimatických aktivistů na ropný průmysl a nazval aktivisty „pravděpodobně největším nebezpečím, kterému musí OPEC čelit do budoucna“ a jako příčinu přímo uváděl „současnou vlnu školních stávek inspirované švédskou školačkou Gretou Thunbergovou a hnutím Fridays for Future“. Thunbergová a další klimatičtí aktivisté toto vyjádření označili jako ocenění své dobré práce.\n\nPoté, co se zvedla vlna studentských klimatických stávek, začali se někteří popírači klimatické změny snažit Gretu Thunbergovou diskreditovat. Podle redaktorky Aditya Chakrabortty z deníku \"The Guardian\" „spustili odpůrci ochrany životního prostředí nechutné osobní útoky“ na Thunbergovou. Někteří lidé, kteří popírají změnu klimatu, zmiňují nebo přímo zneužívají její autismus.\n\nŠvédská novinářka Paulina Neuding napsala pro časopis \"Quillette\" článek, ve kterém uvažovala, zda sláva a pozornost, kterou Thunbergová obdržela, na ni nevytváří nepřípustný tlak. V článku dále rozvíjela myšlenku, zda by to nemohl být problém s ohledem na její mnohočetné duševní problémy, a psala, že „školní stávka… představuje formu sebepoškozování, kterou chce Greta Thunbergová přilákat pozornost dospělých“. Další redaktorka časopisu \"Quillette\" Helen Deal napsala tweet, že Greta Thunbergová měla podstoupit interview s Andrewem Neilem z BBC, popíračem klimatické změny. Pokračovala: „Mohli bychom být svědky zhroucení Grety v národní televizi a už bychom o ní nikdy neslyšeli“. Poté, co byla Dealová za tento tweet kritizována, prohlásila, že „je snad jasné, že to byl jen vtip“. Přes extrémně polarizovanou reakci, kterou na tweet dostala, nepřestala Helen Deal kritizovat Thunbergovou a argumentovala tím, že děti „nás nemohou vést“. Naopak generální tajemník OSN António Guterres řekl na konferenci na Novém Zélandu v květnu 2019, že jeho generace „nevyhrává bitvu proti klimatickým změnám“ a že je na mladých, aby „zachránili tuto planetu“.\n\nTaké Piers Corbyn, známý popíráním klimatické změny (bratr Jeremy Corbyna), uvedl, že je zmanipulovaná dospělými a „nemá pravdu“.\n\nStrana Alternativa pro Německo začala v rámci předvolební kampaně s osobními útoky na Thunbergovou, označovala ji za „duševně postiženou“ a „podvodnici“. Jakob Guhl, vědecký pracovník Institutu pro strategický dialog, řekl, že popírání klimatických změn je součástí politické taktiky této strany a že „útočit na Gretu, občas opravdu zlovolnými způsoby, včetně zesměšňování jejího autismu, se stalo způsobem, jak prezentovat politické oponenty AfD jako iracionální lidi.“\n\nJejí kritici namítají, že sice bojuje proti změnám klimatu, sama však při svých cestách spotřebovává zbytečně plasty; tato kritika byla následně zpochybněna některými komentátory.\n\nNovinář Christopher Caldwell tvrdí v článku pro \"The New York Times\", že zjednodušený, přímočarý přístup ke změně klimatu, který aktivistka používá, způsobí, že protestující proti změně klimatu se dostanou do konfliktu se složitostí rozhodování v západních demokraciích. Francouzský filozof Raphaël Enthoven tvrdí, že mnoho lidí si její podporou „nakupuje ctnost“, ale ve skutečnosti neudělají nic, aby pomohli v boji proti změně klimatu.\n\nKomentátoři mnoha médií většinou Gretu Thunbergovou podporují. Redaktor londýnského deníku \"The Guardian\" Charlie Hancock napsal: „Neurotické útoky na Gretu jsou ostré a zlovolné. Ve skutečnosti však znamenají uznání jejích argumentů.“ Redaktor časopisu \"Vox\" Steve Silberman také Gretu obhajoval a poukázal na to, že její autistické spektrum jí dává možnost neochvějně trvat na svých názorech. Podporu ve svém článku vyjádřil Gretě rovněž Chris Packham, moderátor televizního pořadu \"BBC Springwatch\", který má také Aspergerův syndrom. Napsal: „Lidé jako já, s Aspergerovým syndromem, takové věci neovlivní. Nesníží to naše odhodlání. Viděli jsme to tento týden, kdy proběhly trollingové útoky na Gretu. Je to jen ztráta času.“ V článku s názvem „Proč se opravdu bojí Grety Thunbergové“, internetová publikace \"Huffington Post\" tvrdí, že Thunbergová „straší lidi středního věku a střední třídy a jejich reakce na ni je řízena strachem z toho, že kvůli ní nevyhnutelně ztratí svou pozici (v politickém smyslu).“\n\nV květnu 2019 vyšel časopis \"Time\" s Gretou Thunbergovou na obálce a v článku uvnitř byla popsána jako vzor a jedna z „příští generace vůdců“. V rozhovoru se Suyinem Haynesem se zabývala kritikou, kterou obdržela on-line, a řekla: „Je to docela veselé, když jediná věc, kterou proti mně mohou lidé udělat, je posmívat se nebo mluvit o mém vzhledu nebo osobnosti, protože to znamená, že nemají žádné reálné argumenty proti tomu, co říkám.“\n\nNěkteří lidé se snažili z vysoké popularity Grety Thunbergové těžit, aniž by k tomu dala souhlas. Koncem roku 2018 jí Ingmar Rentzhog, zakladatel neziskové nadace We Don't Have Time Foundation (WDHT), nabídl, aby se stala neplaceným poradcem pro mládež, a použil její jméno a podobiznu a díky tomu měla velký finanční prospěch dceřiná společnost We Don't Have Time AB, jejíž výkonným ředitelem byl Rentzhog. Aktivistka za to nedostala žádné peníze, ve společností WDHT ukončila své angažmá dobrovolného poradce a uvedla: „nejsem součástí žádné organizace… jsem naprosto nezávislá… [a] to, co dělám, dělám úplně zdarma.“\n\nGreta Thunbergová se v březnu 2019 vyjádřila, že sama nemá ráda jadernou energetiku, ale že podle IPCC je i jaderná energetika jedním z řešení, které je potřeba použít ke snížení emisí CO, a proto by neměli ochránci klimatu vystupovat proti ní. Někteří němečtí aktivisté toto prohlášení odsoudili a vyjádřili se, že je součástí jaderné lobby.\n\nNa studentském summitu „Úsměv pro budoucnost“ na podporu klimatu ve švýcarském Lausanne došlo při jednání dne 9. srpna 2019 k závažným vnitřním sporům studentského klimatického hnutí, které souvisely především s nehierarchickou koncepcí řízení tohoto hnutí. V tomto momentě navrhla, aby účastníci požádali novináře o opuštění sálu; nelíbilo se jí, jakým způsobem referují o těchto vnitřních sporech. Ostatní účastníci odhlasovali vyloučení novinářů. Během krátké doby ovšem své rozhodnutí změnili, a novináři se mohli vrátit do sálu.\n\nVe světových i českých médiích proběhla rozsáhlá diskuse o tom, zda a do jaké míry byla plavba Grety Thunbergové do USA opravdu bezuhlíková, respektive kolik tun emisí CO nemuselo vzniknout, kdyby Greta a její otec použili pro cestu normální letecké spojení nebo nákladní loď. Kvůli tomu, že plavba byla uspořádána krátkodobě, museli členové posádky pro svou přepravu do USA, resp. do Evropy, z časových důvodů použít letecká spojení. Do New Yorku proto odletěli dva organizátoři návratu plachetnice do Evropy a po nich dva další jachtaři, kteří se zúčastnili této zpětné plavby. Kromě toho majitel lodi \"Malizia II\" a zároveň její tzv. \"skipper\" Boris Herrmann (který vlastní licenci pro plavbu jachtou) spolu s Pierrem Casiraghim se po připlutí do USA vrátili do Monaka rovněž letadlem. Celkem v souvislosti s plavbou proběhlo šest letů dopravními letadly. Podle manažerky Týmu Malizia II všichni jeho členové zaplatili uhlíkovou kompenzaci, takže celá cesta uspořádaná pro ni byla údajně „CO neutrální“. Několik českých autorů se domnívalo, že za diskusí o uhlíkové stopě plavby do USA jsou snahy odvrátit pozornost od toho, co Švédka požaduje – tedy radikální opatření k ochraně klimatu. Mezi českými jachtaři naopak proběhla diskuse o tom, zda jsou daleké cesty plachetnicemi škodlivé pro přírodu.\n\nPo projevu Grety Thunbergové na Summitu OSN pro klimatickou akci dne 23. září 2019 vyšel v bulvárních novinách Blesk a na internetovém portálu Info.cz rozhovor s dětským psychiatrem a soudním znalcem dr. Jaroslavem Matýsem. V rozhovoru označil Thunbergovou za vážně psychicky nemocnou, která není schopná rozpoznat dobro a zlo a nemá sociální cítění. Poskytnutý rozhovor byl v některých dalších médiích označen jako neetický, pro psychiatra nepřípustný, nejostřeji proti rozhovoru vystoupil novinář Petr Třešňák z Respektu, který se dlouhodobě zabývá problémy autistických dětí a který prohlásil „Sečteno – pan doktor Matýs svým pacientům nerozumí, dotýká se jejich důstojnosti a nectí etická pravidla. Vzhledem k jeho oficiálním funkcím v oblasti duševního zdraví očekávám silnou reakci odborníků.“ Dr. Matys se vzápětí vzdal svých oficiálních funkcí v dětské psychiatrii. K rozhovoru dr. Matýse vydala stanovisko Psychiatrická společnosti ČLS JEP ve kterém uvedla \"Naše společnost dlouhodobě usiluje o destigmatizaci duševních poruch, proto považujeme názory MUDr. Matýse v uvedeném rozhovoru za zcela nepřijatelné. Obsah rozhovoru je v příkrém rozporu s naším trvalým úsilím o kultivaci veřejného prostoru, zcela ignorující naši upřímnou snahu o změnu stigmatizujících postojů a stereotypů vůči duševně nemocným, včetně jejich zobrazení v médiích.\"\n\n\n"}
{"id": "1456556", "url": "https://cs.wikipedia.org/wiki?curid=1456556", "title": "Silbury Hill", "text": "Silbury Hill\n\nSilbury Hill, v Evropě největší prehistorický pahorek vzniklý lidskou rukou, leží v severní části anglického hrabství Wiltshire, zhruba 10 km od města Marlborough. Velikostí je srovnatelný s menšími egyptskými pyramidami v Gíze. Spolu se Stonehenge a několika dalšími neolitickými památkami kolem vesnice Avebury byl v roce 1986 zařazen na seznam Světového dědictví UNESCO. O jeho původním účelu se stále diskutuje.\n\nSilbury Hill leží v údolí Kennet Valley, poblíž pramene řeky Kennet, přítoku Temže; souřadnice 51°24′56″ s.š.,1°51′27″ z.d., nedaleko silnice A4 mezi městy Marlborough a Caine.Na jih od pahorku vedla cesta, kterou tam postavili Římané; vykopávky v roce 1867 ukázaly, že k němu mířila a vyhnula se mu jen díky ostré zatáčce, což je pokládáno za důkaz, že tam pahorek byl dříve a v krajině představoval orientační bod.\n\nPahorek se nad okolní terén zvedá do výše 40 m. Má tvar pravidelného komolého kužele a jeho základna o průměru 167 m pokrývá plochu 2,1 hektaru. Umělecká rekonstrukce ukazuje jednu z etap vývoje: předpokládanou podobu před rokem 2350 př. n. l. a po něm. Stopy na vrcholu svědčí o tom, že nynější plošina na vrcholu o průměru 30 m vznikla značně později, až ve středověku, kvůli jakési stavbě pravděpodobně obranného charakteru.\n\nByl postaven kolem roku 2400 před naším letopočtem, v několika etapách, a je dokladem vynikajících schopností a dovedností tehdejších stavitelů. Na štěrkový základ použili střídavě křídu a hlínu z bezprostředního okolí, včetně materiálu z příkopu, jímž pahorek obehnali; celkem je ho zde nakupeno půl milionu tun.\nProfesor Richard Atkinson, který pracoval na této lokalitě v letech 1968 až 1970, objevil mimo jiné pozůstatky okřídlených mravenců, podle nichž určil, že se stavbou pahorku se začalo v srpnu. Jeho datování pomocí C14 už neopovídá dnešním požadavkům, ale podle jeho názoru se Silbury Hill začal stavět někdy okolo roku 2750 př. n. l.\n\nPřes vykopávky v posledních staletích zůstává účel stavby předmětem debat. Pahorek bývá pokládán za mohylu, uměle navršený násep z kamene a/nebo hlíny, obvykle nad jedním nebo více hroby. Legenda o tom, že pod pahorkem je pohřben král Sil, jehož zlatá socha tam sedí na zlatém koni, se však nepotvrdila.\n\nMístní legenda vznik kopce vykládá příhodou s ďáblem; nesl si pytel hlíny, kterou chtěl zasypat obyvatele blízkého města Marlborough, ale kněží z Avebury ho zastavili a hlínu zde upustil.\nPrehistorických artefaktů bylo na tomto místě objeveno málo; pahorek tvoří především hlína, ale v ní jsou například také pazourky, kameny z pískovce, mech, štěrk, jmelí, parohy či volské kosti. Nálezy vytvořené lidmi pocházejí z doby, kdy zde žili Římané, a ze středověku.\n\nPahorek je porostlý cennými travami, zejména se uvádí sveřep vzpřímený a ovsík vyvýšený. V hojném počtu se na něm vyskytuje nezelená, parazitická bylina záraza vyšší. I proto byla tato lokalita o rozloze více než dva hektary v roce 1965 označena za místo zvláštního vědeckého zájmu (Site of Special Scientific Interest). Její jedinečnost spočívá v tom, že svahy kopce skloněné ve stejném úhlu na všechny strany umožňují porovnávat, co, kde a jak na nich za daných podmínek roste.\n\nVáclav Cílek tamější kraj (řečeno jeho slovy „kraj Stonehenge se Silbury Hill, s pravěkými mohylami a kamennými kruhy“), řadí mezi tzv. krajiny posvátné. Tím pojmem označuje specifický typ krajiny, která má určitý transcendentní význam a působí na člověka duchovně. Obvykle se vyznačuje výraznými krajinnými a vegetačními prvky; dojem z nich je umocňován kontrasty s antropogenními objekty, například s archeologickými ruinami. K posvátné krajině patří i legendy a jména jejich hrdinů.\n\n"}
{"id": "1456559", "url": "https://cs.wikipedia.org/wiki?curid=1456559", "title": "Jiří Krejčí (rozcestník)", "text": "Jiří Krejčí (rozcestník)\n\nJméno a příjmení Jiří Krejčí má více nositelů:\n\n"}
{"id": "1456563", "url": "https://cs.wikipedia.org/wiki?curid=1456563", "title": "Karel Krejčí (rozcestník)", "text": "Karel Krejčí (rozcestník)\n\nJméno a příjmení Karel Krejčí má více nositelů:\n\n"}
{"id": "1456564", "url": "https://cs.wikipedia.org/wiki?curid=1456564", "title": "Miroslav Krejčí (rozcestník)", "text": "Miroslav Krejčí (rozcestník)\n\nJméno a příjmení Miroslav Krejčí má více nositelů:\n\n"}
{"id": "1456565", "url": "https://cs.wikipedia.org/wiki?curid=1456565", "title": "Jiří Viewegh", "text": "Jiří Viewegh\n\nJiří Viewegh (15. ledna 1929, Třebíč – 20. října 2019, Röthenbach an der Pegnitz) byl českoněmecký lékař–gynekolog a spisovatel.\n\nJiří Viewegh se narodil v Třebíči, následně vystudoval Lékařskou fakultu Masarykovy univerzity v Brně a nastoupil na místo lékaře v Dačicích. Následně působil v Nemocnici Třebíč v Třebíči a ve Františkových Lázních. V roce 1968 emigroval do Vídně a následně odešel do Bayreuthu v Německu. Mezi lety 1961 a 1964 působil v rámci humanitární pomoci v bývalé Německé demokratické republice. Od roku 1976 pak působil pouze v Německu. Od roku 1988 publikoval v lékařském sborníku Ärzteschreiben in Bayern. V roce 2013 obdržel Cenu města Jindřichův Hradec. Zemřel v neměckém Röthenbachu and der Pegnitz.\n\n\n"}
{"id": "1456566", "url": "https://cs.wikipedia.org/wiki?curid=1456566", "title": "Antonín Horák", "text": "Antonín Horák\n\nJméno a příjmení Antonín Horák má více nositelů:\n\n"}
{"id": "1456576", "url": "https://cs.wikipedia.org/wiki?curid=1456576", "title": "Carl Gottlob Moráwek", "text": "Carl Gottlob Moráwek\n\nCarl Gottlob Moráwek (15. srpna 1816, Žitava – 1. ledna 1896, Žitava) byl německý umělecký zahradník a vlastivědný badatel; potomek českých exulantů. Moráwek byl jedním z největších znalců Žitavy a jejího okolí.\n\nCarl Gottlob Moráwek se narodil 15. srpna 1816 v Žitavě. Po otci pocházel z české exulantské rodiny, jejíž předkové připutovali v 17. století do města společně s mnoha dalšími evangelickými uprchlíky. V letech 1823–1830 navštěvoval zdejší městskou školu. Svým zaměstnáním byl uměleckým zahradníkem. Pamětní kámen v místě jeho někdejšího zahradního pozemku v dnešní Moráwkově ulici (\"Morawekstraße\") připomíná, že zde žil v letech 1846–1896. Zatímco v týdnu pracoval jako zahradník, ve svém volném čase se zabýval historií Žitavy a okolních obcí. Systematicky shromažďoval historické zprávy a data, coby nadšený a fundovaný badatel v této oblasti byl často označován za\n„živou kroniku“. Moráwek působil v místním vzdělávacím spolku. Publikoval (většinou vlastním nákladem) četné vlastivědné spisy a o místopisu Žitavy a okolí také často přednášel. Jeho dvoudílný spis \"Zittavia oder: Zittau in seiner Vergangenheit und Gegenwart\", vydaný v letech 1848–1849, patří dodnes ke standardním dílům o dějinách tohoto města. Poučně a zajímavě napsaná je rovněž jeho „Historie české evangelické exulantské obce v Žitavě“. Carl Gottlob Moráwek zemřel 1. ledna 1896. Jeho pozůstalost je součástí sbírek knihovny Christiana Weise a žitavských městských muzeí. V jeho rodném městě a v obci Hörnitz jsou po něm pojmenovány ulice. Na promenádě na náměstí Karla Liebknechta se nachází Moráwkův pomník, busta byla restaurována v roce 2014. U příležitosti 200. výročí jeho narození se konala výstava Městských muzeí a Žitavského historického a muzejního spolku. Na podnět tohoto spolku byla na Moráwkův pamětní kámen připevněna restaurovaná pamětní deska.\n\n"}
{"id": "1456582", "url": "https://cs.wikipedia.org/wiki?curid=1456582", "title": "Kenema", "text": "Kenema\n\nKenema je město ve vnitrozemí Sierry Leone ležící 300 kilometrů východojihovýchodně od metropole Freetownu v pahorkatině Kambui Hills. Je správním centrem stejnojmenného distriktu a se zhruba 200 000 obyvateli druhým nejlidnatějším městem v zemi. Většinu obyvatel tvoří Mendové, město patří dlouhodobě k baštám Sierraleonské lidové strany. \n\nHlavními ekonomickými odvětvími jsou těžba diamantů, dřevozpracující průmysl a pěstování kakaovníku. Kenema je centrem regionálního školství a má vlastní letiště i nemocnici. Okolní oblast je často sužována horečkou Lassa.\n\nSídlí zde prvoligový fotbalový klub Kamboi Eagles, místním rodákem je Mohamed Kallon, známý z působení v Interu Milán.\n\n"}
{"id": "1456595", "url": "https://cs.wikipedia.org/wiki?curid=1456595", "title": "Národní kulturní komise", "text": "Národní kulturní komise\n\nNárodní kulturní komise (NKK) byl orgán památkové péče poválečného Československa (byly zřízeny dvě komise, jedna pro českou a druhá pro slovenskou část republiky), který měl dbát na zachování a zpřístupnění státem nově nabytého kulturního majetku. Komise vznikla na základě zákona 137/1946 Sb. a její činnost započala od února 1947. Stát zaváděl kategorii tzv. státního kulturního majetku, starost o něj byla svěřena komisím. Hlavními úkoly komisí tedy bylo od Národního pozemkového fondu přejímat hodnotné objekty (hrady a zámky, zprvu 47, později počet stoupl až ke stu), zajišťovat jejich provoz a to včetně návštěvnického provozu. Dalším úkolem bylo vyhledávat kulturně hodnotný majetek mobiliární (ať již z konfiskovaného mobiliáře, nebo mobiliáře z nepřevzatých státních objektů) a zajistit ho pro další vhodné užití. Pokud pracovníci komise vyhodnotili mobiliář jako hodnotý, tak byl buď svezen do nevyužitých protostor již převzatých objektů (tzv. sběren), nabídnut jiným státním institucím, po dohodě s ministrem i zcizen. Komise nefungovala příliš dlouho, zrušena již roku 1951. Po celou dobu své existence se potýkala se značnými problémy a přejímání objektů probíhalo velice pomalu, přesto v dějinách české památkové péče zanechala doba fungování komisí důležitou stopu. Na její činnost částeně navázala v roce 1953 Státní památková správa.\n\nDuchovním otcem NKK byl Zdeněk Wirth, technický chod zajišťoval od počátku architekt Břetislav Štorm. Personálně musely být komise složeny ze zástupců „ministerstev školství a osvěty, vnitra, financí, zemědělství, dopravy, vnitřního obchodu, Státního úřadu plánovacího a ministerstva národní obrany, na Slovensku ze zástupců příslušných pověřenectev, Plánovacího úřadu a ministerstva národní obrany; jejich další členy jmenuje ministr školství a osvěty z odborných znalců příslušných oborů.“\n\nV čele komise stále předseda, kterým byl po dobu existence Zdeněk Wirth. Schůze celé komise se konaly v sídle Ministerstva školství a osvěty v Rohanském paláci. Fungování komise zajišťovaly do roku 1949 dva výkonné orgány, tj. dvě kanceláře (poté byly spojeny).\n\nTzv. technická kancelář byla vedena Břetislavem Štormem, místopředsedou komise, a spadala pod ministerstvem techniky. Tato kacnelář úzce spolurpacovala se Státními památkovými ústavy a starala se o technická řešení provozu stavebních památek. Ovšem tato kancelář zápasilo s malou podporou ministerstva (dlouho jediný zaměstnance Štorm byl zatěžován dalšími úkoly).\n\nAktivnější byla tzv. administrativní, jejíž přednosta byl Bohumil Patka, od října 1948 Karel Chodl. Byla zřízena v rámci Ministerstva školství a osvěty a zprvu sídlila ve Valdštejnském paláci, od roku 1949 se Soukenické ulici v Praze. Na konci roku 1948 měla tato kancelář již 28 zaměstnanců. Právě tato kancelář obsarávala nejdůležitější agendu komise, tedy přejímání státního kulturního majetku a jeho správu.\n\nOd jara 1948 byl jmenován generální inspektor zahrad Josef Rublič, který sídlil v Libochovicích, a měl organizovat správu zahrad na centrální úrovni.\n\nMezičlánkem mezi správami objektů a komisí představovali oblastní inspektoři (devět, později jedenáct pro české země). Vyhledáváním a vybíráním konfiskovaného mobiliáře byl pověřen stálý (Josef Scheybal) pověřenec a řada dočasných pověřenců.\n\n\nČeská NKK má největší část svého fondu uloženou na Ústavu dějin umění Akademie věd České republiky (předána spolu s pozůstalostí akademika Zdeňka Wirtha). Část je i ve fondu nástupce komise SPS (uložen v Národním archivu).\n\n\n"}
{"id": "1456611", "url": "https://cs.wikipedia.org/wiki?curid=1456611", "title": "Turistická značená trasa 4237", "text": "Turistická značená trasa 4237\n\nTuristická trasa 4237 má svůj počátek ve Vamberku v blízkosti železniční stanice. Z počátku vede v souběhu s modře značenou trasou 1848 spojující Kostelec nad Orlicí s hřebenem Orlických hor, který končí na Husově náměstí. Za ním následuje souběh se žlutě značenou trasou 7269 vedoucí k Chatě na Vyhlídce východně od města, který končí na náměstí dr. Lutzova. Trasa 4237 stoupá přes Merklovice do zalesněného svahu Chlumu a mezi rozcestími \"Na Merklovicemi\" a \"Liščí doly\" vede po jeho úbočí v souběhu s červeně značenou trasou 0418 vedoucí z údolí Zdobnice do Potštejna. Po jeho opuštění stoupá na hřeben na rozcestí se žlutě značenou trasou 7267 k Ivanskému jezeru. Od něj klesá do Litic nad Orlicí, kde u místního nádraží končí. V závěru vede v krátkém souběhu s červeně značenou Turistická značená trasa 0419 z Potštejna do Letohradu nazvanou \"Cesta Jiřího Stanislava Gutha-Jarkovského\". Navázat lze na modře značenou trasou 1854 do Žamberka.\n\n"}
{"id": "1456614", "url": "https://cs.wikipedia.org/wiki?curid=1456614", "title": "Petr Lohnický", "text": "Petr Lohnický\n\nPetr Lohnický (* 1. srpna 1941 Hradec Králové) byl československý plavec, několikanásobný mistr Československa a držitel několika rekordů v disciplínách na 200, 400 a 1500 metrů volným způsobem. Figuroval v reprezentačním družstvu Československa na olympijských hrách v Tokiu roku 1964, účastník několika ME. Závodil za klub Dukla Praha pod vedením trenéra A. Hliňáka.\n\nV plavecké kariéře byl následován dcerou Karin (1968), několikanásobnou rekordmankou v disciplíně 100, 200 metrů znak. Byla také účastnicí juniorských ME a taky se zúčastnila náhradních OH v Moskvě v roce 1984 (ČSSR se nezúčastnilo OH v Los Angeles).\n\n"}
{"id": "1456625", "url": "https://cs.wikipedia.org/wiki?curid=1456625", "title": "Joe Salisbury", "text": "Joe Salisbury\n\nJoe Salisbury (* 20. dubna 1992 Londýn) je britský profesionální tenista, deblový specialista a vítěz mužské čtyřhry Australian Open 2020. Ve své dosavadní kariéře na okruhu ATP Tour vyhrál pět deblových turnajů. Na challengerech ATP a okruhu Futures získal jeden titul ve dvouhře a osmnáct ve čtyřhře.\n\nNa žebříčku ATP byl ve dvouhře nejvýše klasifikován v říjnu 2015 na 559. místě a ve čtyřhře pak v únoru 2020 na 3. místě.\n\nNa nejvyšší grandslamové úrovni vyhrál s Američanem Rajeevem Ramem Australian Open 2020, čímž se stal čtvrtým britským šampionem grandslamové čtyřhry v otevřené éře. Po boku Dána Frederika Nielsena se probojoval do semifinále deblové soutěže ve Wimbledonu 2018. \n\nV britském daviscupovém týmu neodehrál do března 2020 žádné utkání.\n\nV hlavní soutěži okruhu ATP World Tour debutoval na únorovém U.S. National Indoor Tennis Championships 2014 v Memphisu, kde obdržel s Irem Davidem O'Harou divokou kartu do čtyřhry. V úvodním kole však nestačili na americký bratrský pár pozdějších finalistů Boba a Mikea Bryanových. Na majorech se poprvé objevil v kvalifikaci Wimbledonu 2016. Ve druhém kole nenašel recept na Američana Austina Krajicka. Spolu s Dánem Frederikem Nielsenem získali divokou kartu do mužské čtyřhry Wimbledonu 2018. V semifinále ukončili jejich účinkování jihoafricko-novozélandské turnajové třináctky Raven Klaasen s Michaelem Venusem.\n\nPremiérový titul na túře ATP vybojoval během zářijového ATP Shenzhen Open 2018 v Šen-čenu, kde ve finále čtyřhry s Japoncem Benem McLachlanem zdolali švédsko-americkou čtvrtou nasazenou dvojici Robert Lindstedt a Rajeev Ram po zvládnutých tiebreacích obou setů. Druhou trofej přidal o měsíc později na vídeňském Erste Bank Open 2018 z kategorie ATP 500. Do deblové soutěže nastoupil s krajanem Nealem Skupskim. Finálový duel proti americko-francouzskému páru Mike Bryan a Édouard Roger-Vasselin zvládli po dvousetovém průběhu. Jako pár přitom odehráli po Winston-Salem Open 2018 druhý turnaj v kariéře, s celkovou bilancí zápasů 6–1. V následném pondělním vydání žebříčku ATP z 29. října 2018 se posunul na nové kariérní maximum, když mu v deblové klasifikaci patřila 30. příčka\n\nS Rajeevem Ramem vytvořil ve čtyřhře Australian Open 2020 jedenáctou nasazenou dvojici. Ve finále zdolali Australany hrající na divokou kartu Maxe Purcella a Luka Savilla po dvousetovém průběhu. Zisk třetí společné a první grandslamové trofeje jej premiérově posunul na 4. příčku deblového žebříčku ATP.\n\n"}
{"id": "1456627", "url": "https://cs.wikipedia.org/wiki?curid=1456627", "title": "Cozy Little Christmas", "text": "Cozy Little Christmas\n\n\"Cozy Little Christmas\" je vánoční píseň americké zpěvačky Katy Perry. Byla zveřejněna exkluzivně pro Amazon Music 15. listopadu 2018 a 1. listopadu 2019 na všechny ostatní platformy. Videoklip byl vydán 2. prosince 2019. Píseň pojednává o Perry a její rodině, jak prožívali předvánoční čas v Kodani. Text písně vzkazuje, že nadělování dárků není důležitější než láska.\n\nJe to její už druhá vánoční píseň po \"Every Day Is a Holiday\" z roku 2015.\n\nMike Wass z Idolator to nazval \"roztomilé, vychtlavé a velmí rozkošné\". Marina Pedrosa z \"Billboard\" řekla že \"Perryiny vokály jsou radostné a sametové jako vždy.\n\nZac Gelfand pro \"Consequence of Sound\" napsal, že \"Cozy Little Christmas\" je pro Perry \"náležitým krokem zpátky a hluboce procítěné\" a \"jednoduchá, temperametní, sváteční milostná píseň, sloužící jako odechnutí od několika těžkých měsíců\". Napsáno pro MTV News, Madeline Roth vyslovila tuhle \"temperametní hudbu\" jako \"mocně útulné\", přidávajíc že \"tahle oslavná malá melodie bude publiku po celém světě příjemná\".\n"}
{"id": "1456628", "url": "https://cs.wikipedia.org/wiki?curid=1456628", "title": "Suren Gevorgjan", "text": "Suren Gevorgjan\n\nSuren Gevorgjan (* 2. února 1980) je bývalý ukrajinský zápasník – klasik arménské národnosti.\n\nNarodil se v sovětské Gruzii do arménské rodiny. Po rozpadu Sovětského svazu v roce 1991 se s rodiči přestěhoval do ukrajinského Ternopilu. Zápasu řecko-římskému se věnoval od 13 let pod vedením Anatolij Loseva. Vrcholově se připravoval v Kyjevě. V ukrajinské mužské reprezentaci se pohyboval od roku 2003 ve váze do 60 kg, jako reprezentační dvojka za Oleksandrem Chvoščem. V roce 2007 byl krátce ukrajinskou jedničkou. Na olympijské hry v Pekingu v roce 2008 se však nekvalifikoval. Od roku 2009 startoval ve váze do 66 kg, ve které se výrazně neprosadil. Sportovní kariéru ukončil v roce 2012. Věnuje se trenérské práci.\n\n\n"}
{"id": "1456629", "url": "https://cs.wikipedia.org/wiki?curid=1456629", "title": "Fanes", "text": "Fanes\n\nFanes (řecky Φανής, \"Phanês\", latinsky \"Phanes\", tzn. „světlý“), zvaný též Éros (řecky Ἔρως), Protogonus (či \"Protogenus\", řecky Πρωτογόνος, \"Prôtogonos\", „prvorozený“), Metis a Erikepaios (Ἠρικαπαῖος / Ἠρικεπαῖος, \"Êrikepaios\", latinsky \"Ericepaeus\"), je v mystické tradici orfismu řeckého antického náboženství prvopočáteční božstvo stvoření, světla a obrody života, prvotní vládce všech bohů. Běžně má podobu mladíka se zlatými křídly a je obklopen znameními zvěrokruhu. Jeho ekvivalenty jsou Erós. Obzvláště s Erótem má mnoho společného, protože je de facto jeho orfickým rozšířením. Fanes je definován jako prvotní Érot, je jeho počáteční podobou.\nV orfických mýtech je Éros-Fanes popsán jako hermafrodit, který stvořil zemi, oblohu, Slunce. Má údajně čtyři hlavy a někdy řve jako lev, bučí jako býk, syčí jako had nebo bečí jako beran. Občas je také zobrazován jako slepec nebo se zavázanýma očima. Zrodil se z kosmického stříbrného vejce vytvořeného bohem času Chronem a bohyní Ananké (nebo Nyx). Nyx jej nazvala \"Protogenem\" („provorozeným“). Nyx je zosobněním noce a Fanes stvořil den. Fanes se stal vládcem bohů, ale později předal své žezlo Úranovi, po něm převzal vládu Kronos a po něm Zeus.\n\nUspořádání orfické kosmogonie se v mnohém odlišuje od klasické řecké mytologie. Hierarchie a rodokmen bohů byl orfiky pozměněn, někteří učenci pak dokonce poukazovali na bizarnost orfických mýtů, aby prokázali ne-řecký nebo asijský původ orfismu.\n\n"}
{"id": "1456630", "url": "https://cs.wikipedia.org/wiki?curid=1456630", "title": "Sweden Hockey Games 2018", "text": "Sweden Hockey Games 2018\n\nSweden Hockey Games 2018, byla hrána mezi 26. až 29. dubnem 2018. Tři zápasy se hrály ve Stockholmu , ve Švédsku , dva zápasy v Södertälje a jednom utkání v Helsinkách. \n"}
{"id": "1456633", "url": "https://cs.wikipedia.org/wiki?curid=1456633", "title": "Třída Wolf", "text": "Třída Wolf\n\nTřída Wolf (jinak též třída Fret) byla třída torpédoborců nizozemského námořnictva z období první světové války. Vyvinuty byly pro operace v Nizozemské východní Indii. Celkem bylo postaveno osm jednotek této třídy. Nizozemsko je provozovalo v letech 1911–1934. Byly to první sériově stavěné nizozemské válečné lodě poháněné parními turbínami.\n\nCelkem bylo objednáno osm jednotek této třídy. Do jejich stavby se zapojily loděnice De Schelde ve Vlissingenu a Fijenoord ve Schiedamu. Do služby byly přijaty v letech 1911–1914.\n\nJednotky třídy \"Wolf\":\nVýzbroj tvořily čtyři 75mm kanóny, čtyři 7,9mm kulomety a dva 450mm torpédomety. Pohonný systém tvořily čtyři kotle Yarrow a dvě parní turbíny Krupp-Germania o výkonu 8500 hp, pohánějící dva lodní šrouby. Nejvyšší rychlost byla 30 uzlů. Dosah byl 2360 námořních mil při rychlosti 8,5 uzlu.\n"}
{"id": "1456634", "url": "https://cs.wikipedia.org/wiki?curid=1456634", "title": "Třída Wickes", "text": "Třída Wickes\n\nTřída Wickes byla třída torpédoborců námořnictva Spojených států amerických. Celkem bylo postaveno 111 jednotek této třídy. Společně s předchozí třídou \"Caldwell\" a následující třídou \"Clemson\" tvořily rozsáhlou skupinu amerických torpédoborců s průběžnou palubou (\"flush deck\"). Jen malou část plavidel třídy \"Wickes\" se podařilo dostavět před skončením první světové války. Část jich byla ve 30. letech sešrotována. Přes svou zastaralost pak byly nasazeny ve druhé světové válce, zčásti však v jiných rolích (např. jako rychlé transportní lodě APD). Zároveň jich byla část zapůjčena Velké Británii, přičemž jejich dalšími uživateli byli Kanada, Nizozemsko, Norsko a SSSR. Po druhé světové válce byly vyřazeny.\n\nObjednávka prvních 50 torpédoborců třídy \"Wickes\" byla součástí rozsáhlého stavebního programu (Naval Appropriation Act) z roku 1916. Po vstupu USA do války byl jejich počet navýšen o dalších 61 kusů. Oproti přecházející třídě \"Caldwell\" měly být torpédoborce třídy \"Wickes\" výrazně rychlejší, aby dokázaly držet krok s lehkými křižníky třídy \"Omaha\", což si vyžádalo výrazně silnější pohon.\n\nFinancování stavby třídy \"Wickes\" začalo ve finančním roce 1917. Celkem bylo postaveno 111 jednotek této třídy. Na stavbě se podílelo celkem osm loděnic: Bath Iron works, William Cramp & Sons ve Filadelfii, Mare Island Navy Yard ve Vallejo, Charleston Navy Yard, Fore River v Quincy, Union Iron Works (Bentleham) v San Franciscu, Newport News a New York Shipbuilding. Existovaly dvě hlavní kontrukční varianty lišící se zejména pohonem, ale i dalším vybavením. Zatímco první navržená loděnicí Bethlehem Steel byla stavěna jejími pobočkami Fore River a Union Iron Works (trupová čísla DD79-92, 95-112, 161-185), druhou navrženou loděnicí Bath Iron Works pak všechny ostatní (podtřída \"Liberty\", trupová čísla DD75-78, 93, 94, 113-160, 181-185). Torpédoborce byly do služby přijaty v letech 1918-1921.\n\nZákladní výzbroj tvořily čtyři 102mm kanóny Mk.IX v jednohlavňových postaveních a jeden protiletadlový 76mm kanón Mk.XIV. Na palubě byly též čtyři trojhlavňové 533mm torpédomety. K ničení ponorek sloužil jeden vrhač a dvě skluzavky hlubinných pum se zásobou 15 náloží.\n\nPohonný systém tvořily dvě turbíny a čtyři kotle. Zatímco torpédoborce navržené loděnicí Bentlehem využívaly turbíny Curtis a kotle Yarrow, subverze navržená Bath Iron Works využívala turbín Parsons, nebo Westinghouse a kotlů výrobců Normand, Thornycroft, nebo White-Foster. Lodní šrouby byly dva. Nejvyšší rychlost dosahovala 35 uzlů. Dosah plavidel konstrukce Bath Iron Works činil 3178 námořních mil při rychlosti 20 uzlů. Výkony torpédoborců konstrukce Bentlehem byly většinou výrazně nižší (u některých 2300 námořních mil při 15 uzlech).\n\nVýzbroj tvořily čtyři 102mm kanóny a až 80 min. Ostatní výzbroj a torpédomety byly odstraněny.\n\nVýzbroj tvořily čtyři 76mm kanóny Mk.20, dva 12,7mm kulomety, dva až čtyři vrhače hlubinných pum a minolovné vybavení. Po demontáži jednoho kotle rychlost klesla na 25 uzlů.\n\nPřeváženo bylo 144 vojáků, k jejichž vysazení byly neseny čtyři člunyy LCP(L), nebo LCP(R). Výzbroj tvořily tři 102mm kanóny, šest 12,7mm kulometů, čtyři vrhače a dvě skluzavky hlubinných pum. Pohonný systém měl nižší výkon. Rychlost klesla na 22-24 uzlů.\n\nPrvní torpédoborce této třídy byly do služby zařazovány na sklonku první světové války. Za provozu se projevilo několik nedostatků, zejména horší nautické vlastnosti, přílišné zalévání přídě mořskou vodu a nedostatečný dosah, kvůli kterému byla u následující třídy \"Clemson\" o 10 % zvětšena zásoba paliva a zároveň byla zvětšena její kormidla.\n\nRoku 1921 se \"Woolsey\" potopil po kolizi s jinou lodí a \"De Long\" ztroskotal. Ve 30. letech bylo 60 torpédoborců sešrotováno kvůli problémům s jejich kotly Yarrow. Část jich také byla upravena pro plnění odlišných úkolů. Ve 20. a 30. letech bylo 18 plavidel upraveno na lehké minonosky (DM 1-18). V letech 1940-1941 bylo osm plavidel upraveno na rychlé minolovky (DMS 1-8). V letech 1940-1944 bylo 17 plavidel upraveno na rychlé transportní lodě (APD). Další sloužily jako různé pomocné lodě.\n\nNa začátku druhé světové války americké námořnictvo provozovalo ještě 77 torpédoborců této třídy. Celkem 27 jich bylo zapůjčeno Velké Británii a ostatní se po vstupu USA do války zapojily do bojových operací.\n\nNa počátku války byly aktivní čtyři minolovky DM. \"Gamble\" se 29. srpna 1942 podařilo u Guadalcanalu potopit japonskou ponorku I-123. \"Montgomery\" se podílel na položení minového pole, v němž se 1. února 1943 potopil torpédoborec \"Makigumo\". V květnu 1943 se \"Gamble\" a \"Breese\" podílely na položení minového pole, na němž se potopil torpédoborec \"Kurošio\", přičemž jeho minami poškozené sesterské lodě \"Kageró\" a \"Ojašio\" dorazila americká letadla.\n\nZa války ztracená plavidla:\n\n\n\n\n\n\n\n"}
{"id": "1456635", "url": "https://cs.wikipedia.org/wiki?curid=1456635", "title": "Třída Caldwell", "text": "Třída Caldwell\n\nTřída Caldwell byla třída torpédoborců námořnictva Spojených států amerických. Celkem bylo postaveno šest jednotek této třídy. Společně s následujícími velkosériově produkovanými třídami \"Wickes\" a \"Clemson\" tvořily rozsáhlou skupinu amerických torpédoborců s průběžnou palubou (\"flush deck\"). Torpédoborce do služby vstupovaly za první světové války, čtyři byly ve službě ještě na prahu druhé světové válce. Zatímco jeden byl upraven na rychlou transportní loď APD, zbylé tři byly zapůjčeny Velké Británii. Po druhé světové válce byly vyřazeny.\n\nTřída \"Caldwell\" představovala mezistupeň mezi předcházejícími americkými tisícitunovými torpédoborci a velkosériově produkovanými třídami \"Wickes\" a \"Clemson\". Jejich stavba byla financována ve fiskálním roce 1916. Celkem bylo postaveno šest jednotek této třídy. Stavbu provedlo pět loděnic: Mare Island Navy Yard ve Vallejo, Norfolk Navy Yard v Portsmouthu, Todd v Tacomě, Cramp ve Filadelfii a Bath Iron Works v Bathu.\n\nJednotky třídy \"Caldwell\":\nZákladní výzbroj tvořily čtyři 102mm kanóny Mk.IX v jednohlavňových postaveních a dva protiletadlové 37mm kanón Mk.VI/VII. Na palubě byly též čtyři trojhlavňové 533mm torpédomety. K ničení ponorek sloužil jeden vrhač a dvě skluzavky hlubinných pum.\n\nPohonný systém představoval hlavní odlišnost mezi jednotlivými plavidly. Jeho výkon byl 18 500 shp. Prototyp (DD-69) měl dvě parní turbíny Curtis, čtyři kotle Thornycroft a dva lodní šrouby. Další skupina (DD-70, 71 a 74) se lišila pouze použitím parních turbín Parsons. Konečně zbylé dva kusy (DD-72 a 73) měly dvě perní turbíny Curtis, třetí turbínu pro ekonomickou plavbu a tři lodní šrouby. Polovina plavidel (DD-71 až 73) měla tři komíny a druhá (DD-69, 70, 74) čtyři komíny. Nejvyšší rychlost dosahovala 30 uzlů. Dosah byl 2500 námořních mil při rychlosti 20 uzlů.\n\nRoku 1918 byly 37mm kanóny nahrazeny dvěma 76mm kanóny. Ve 30. letech byl jeden 76mm kanón nahrazen dvěma 12,7mm kulomety.\n\nPlavidlo bylo vyzbrojeno čtyřmi 102mm kanóny, čtyřmi 12,7mm kulomety, dále čtyřmi vrhače a dvěma skluzavkami hlubinných pum. Pojmulo až 144 vojáků, k jejichž vysazení sloužily čtyři na palubě uložené vyloďovací čluny LCP(L), nebo LCP(R).\n\nVětšina torpédoborců byla do služby zařazovena v průběhu první světové války. Ve 20. letech byly uloženy do rezervy. V letech 1936–1937 byly vyřazeny \"Caldwell\" a \"Gwin\". Na začátku druhé světové války tedy americké námořnictvo provozovalo ještě čtyři jednotky této třídy. Tři byly roku 1940 zapůjčeny Velké Británii. Zbývající \"Manley\" byl roku 1940 upraven na prototyp rychlé transportní lodě (APD) a zůstal jediným torpédoborcem své třídy používaným za války americkým námořnictvem.\n\n\n\n\n"}
{"id": "1456636", "url": "https://cs.wikipedia.org/wiki?curid=1456636", "title": "Neal Skupski", "text": "Neal Skupski\n\nNeal Skupski (* 1. prosince 1989 Liverpool) je britský profesionální tenista a deblový specialista. Jeho starším bratrem je tenista Ken Skupski, s nímž opakovaně nastoupil do čtyřhry. Ve své dosavadní kariéře na okruhu ATP World Tour vyhrál dva deblové turnaje. Na challengerech ATP a okruhu Futures získal do roku 2019 dvacet devět titulů ve čtyřhře.\n\nNa žebříčku ATP byl ve dvouhře nejvýše klasifikován v listopadu 2010 na 932. místě a ve čtyřhře pak v listopadu 2018 na 33. místě.\n\nV britském daviscupovém týmu neodehrál do roku 2019 žádné utkání.\n\nNa okruhu ATP World Tour debutoval ve čtyřhře Kremlin Cupu 2013 v Moskvě. S bratrem Kenem Skupskim porazili ve čtvrtfinále nejvýše nasazenou dvojici Max Mirnyj a Horia Tecău. Ve finálovém utkání podlehli rusko-uzbeckému páru Michail Jelgin a Denis Istomin až po dramatickém supertiebreaku, který ztratili poměrem míčů 12–14. První titul v této úrovni tenisu přišel na montpellierském Open Sud de France 2018, kde opět se starším sourozencem zdolali v závěrečném duelu japonsko-francouzskou dvojici Ben McLachlan a Hugo Nys ve dvou setech. Navázali tak na týden starý triumf z francouzského challengeru v Quimperu.\n\nDebut v hlavní soutěži nejvyšší grandslamové kategorie zaznamenal v mužském deblu French Open 2014. S Američanem Bradleym Klahnem však v úvodním kole nenašli recept na zástupce ruského a kazašského tenisu Teimuraze Gabašviliho s Michailem Kukuškinem.\n\nZ travnatého finále na Nature Valley International 2018 v Eastbourne odešli poraženi od krajanů startujících na divokou kartu Luka Bambridge a Jonnyho O'Mary, z nichž ani jeden před turnajem nevyhrál na túře ATP žádný zápas. Další finálová prohra následovala na antukovém Moselle Open 2018 v Metách od francouzských turnajových jedniček Nicolase Mahuta s Édouardem Rogerem-Vasselinem. Druhou kariérní trofej přidal na vídeňském Erste Bank Open 2018 z kategorie ATP 500. Do deblové soutěže nastoupil s krajanem Joem Salisburym. Finálový duel proti americko-francouzskému páru Mike Bryan a Édouard Roger-Vasselin zvládli po dvousetovém průběhu. Jako dvojice přitom odehráli po Winston-Salem Open 2018 druhý turnaj v kariéře, s celkovou bilancí zápasů 6–1.\n\nPremiéra v sérii Masters přišla v závěru sezóny 2018, když jako poslední turnaj v roce odehrál pařížský Rolex Paris Masters po boku Američana Johna Isnera. Po výhře nad Kontinenem s Peersem je ve čtvrtifnále zastavila první světová dvojice Oliver Marach a Mate Pavić.\n\n"}
{"id": "1456638", "url": "https://cs.wikipedia.org/wiki?curid=1456638", "title": "Snil jsem pod vodou", "text": "Snil jsem pod vodou\n\nSnil jsem pod vodou (\"J'ai rêvé sous l'eau\") je francouzský hraný film z roku 2008, který režíroval Hormoz. Film zachycuje mladíka neschopného se rozhodnout ve vztahu. Snímek byl v ČR uveden v roce 2009 na filmovém festivalu Febiofest.\n\nPříběh se odehrává v létě roku 1999. Dvacetiletý Antonin skončil se školou a jen se poflakuje s přáteli. Je zamilovaný do svého kamaráda Alexe, který se ale jednoho dne předávkuje heroinem. Žije se svou matkou, která se po rozvodu bude stěhovat z Paříže zpět na venkov ke svým rodičům. Antonin zůstává a jako způsob výdělku zvolí prostituci. Seznámí se s Baptistem, se kterým udržuje otevřený vztah. Když se seznámí s Juliette, zamiluje se do ní a najde si práci v půjčovně filmů. Ovšem i Juliette je narkomanka a Antonin netuší, jak jí může pomoci.\n"}
{"id": "1456641", "url": "https://cs.wikipedia.org/wiki?curid=1456641", "title": "Turistická značená trasa 1876", "text": "Turistická značená trasa 1876\n\nPočátkem trasy 1876 je rozcestí u chaty Na Vyhlídce v nadmořské výšce 470 metrů. Trasa navazuje na žlutě značenou trasu 7269 přicházející v Vamberka, rozcestím prochází i červeně značená trasa 0418 z Potštejna do údolí Zdobnice. Trasa 1876 vede nejprve podél plotu Merklovické obory v souběhu se zeleně značenou trasou 4236 směřující do Bohousové. Po jeho opuštění pokračuje trasa zalesněným severním svahem Chlumu na rozcestí \"Nad Pekelcem\" se žlutě značenou trasou 7267 vedoucí od Ivanského jezera na jižní konec hřbetu Chlumu. Zde v nadmořské výšce 448 metrů končí.\n\nÚsek vedoucí v souběhu s trasou 4236 byl dříve veden jižněji přes prostor současné obory.\n\n"}
{"id": "1456642", "url": "https://cs.wikipedia.org/wiki?curid=1456642", "title": "Česká kvalita - Osvědčeno pro stavbu", "text": "Česká kvalita - Osvědčeno pro stavbu\n\nČeská kvalita - Osvědčeno pro stavbu je kvalitativní certifikace, která je zahrnuta do programu Národní ceny kvality České republiky. \nCertifikace je udělována výhradně českým výrobkům, které splňují náročné kvalitativní požadavky a má poskytnout stavebníkovi informaci, že oceněný výrobek je vhodný pro zabudování do stavby v rámci České republiky.\n\nSprávcem certifikace je Svaz zkušeben pro výstavbu. \nV České republice je více projektů pro podporu odbytu zboží a služeb, například značka Czech Made.\n\n\n"}
{"id": "1456643", "url": "https://cs.wikipedia.org/wiki?curid=1456643", "title": "Marina Šmoninová", "text": "Marina Šmoninová\n\nMarina Šmoninová (rusky Марина Константиновна Шмонина) * 9. února 1965) je bývalá uzbecká atletka, sprinterka, reprezentující převážně Sovětský svaz.\n\nNa přelomu 80. a 90. let 20. století patřila k evropské čtvrtkařské špičce. V roce 1989 získala stříbrnou medaili v běhu na 400 metrů na halovém mistrovství Evropy, o rok později se v této disciplíně stala halovou mistryní Evropy. Startovala také na světovém halovém šampionátu v roce 1991, kde byla členkou stříbrné štafety na 4x400 metrů. Na olympiádě v Barceloně v roce 1992 se jako členka Sjednoceného týmu Společenství nezávislých států v rozběhu podílela na vítězství štafety 4x400 metrů.\n\nV květnu 1993 byla diskvalifikována na čtyři roky kvůli užití dopingu.\n"}
{"id": "1456650", "url": "https://cs.wikipedia.org/wiki?curid=1456650", "title": "Hany Maškové", "text": "Hany Maškové\n\nHany Maškové je krátká ulice v katastrálním území Hloubětín na Praze 9, která spojuje ulici Modrého a Nepelovu. Má přibližný severojižní průběh.\n\nUlice byla pojmenována v roce 2008. Nazvána je podle české krasobruslařky Hany Maškové (1949–1972), která v roce 1968 vyhrála mistrovství Evropy. Ve stejném roce emigrovala do Francie a o čtyři roky později tragicky zemřela při autonehodě. Je pohřbena v Praze na Vyšehradském hřbitově.\n\nV ulici jsou čtyřpatrové obytné domy s balkony developerského projektu \"Zahrady nad Rokytkou I\", který byl dokončen v létě 2008. Ulice je lemována stromy, chodník je ze zámkové dlažby. Na východní straně ulice je kolmé stání pro dvanáct vozidel.\n"}
{"id": "1456656", "url": "https://cs.wikipedia.org/wiki?curid=1456656", "title": "Sandra Myersová", "text": "Sandra Myersová\n\nSandra Myersová (* 9. ledna 1961) je bývalá španělská atletka, sprinterka.\n\nDo roku 1987 reprezentovala USA, větších úspěchů však dosáhla v dresu Španělska v následujících letech. V roce 1990 obsadila v běhu na 200 metrů čtvrté místo jak na halovém mistrovství Evropy, tak i na evropském šampionátu pod širým nebem. O rok později vybojovala na světovém halovém šampionátu stříbrnou medaili v běhu na 400 metrů, na mistrovství světa v Tokiu pak ve finále této disciplíny doběhla třetí. Je rovněž dvojnásobnou halovou mistryní Evropy – v roce 1992 na 400 metrů, v roce 1996 na 200 metrů. Osobní rekord v běhu na 400 metrů pochází z roku 1991, kdy zaběhla v hale 50,99, na dráze 49,67.\n"}
{"id": "1456657", "url": "https://cs.wikipedia.org/wiki?curid=1456657", "title": "Nepelova", "text": "Nepelova\n\nNepelova je ulice v katastrálním území Hloubětín na Praze 9. Na obou koncích má slepé zakončení, z jihu do ní ústí ulice Hany Maškové. Má přibližný západovýchodní průběh.\n\nUlice byla pojmenována v roce 2008. Nazvána je podle slovenského krasobruslaře Ondreje Nepely (1951–1989), který třikrát vyhrál mistrovství světa (v letech 1971, 1972, 1973) a Zimní olympijské hry v Sapporu v roce 1972. Zemřel ve věku 38 let na následky AIDS.\n\nV ulici je sedm pětipodlažních obytných domů (tři na severní straně, čtyři na jižní straně) developerského projektu \"Zahrady nad Rokytkou I\", který byl dokončen v létě 2008. V domech je 195 bytů s balkony, lodžiemi nebo terasami. Ulice je lemována stromy, chodník je ze zámkové dlažby. Po obou stranách ulice jsou kolmá parkovací stání. Uprostřed severní strany naproti ulici Hany Maškové je odpočinková zóna s lavičkami z betonu a hodiny v moderním provedení. Od ní vede mezi domy čp. 950/4 a čp. 948/2 cesta k Rokytce. Na východním konci ulice je parková úprava a dětské hřiště.\n"}
{"id": "1456660", "url": "https://cs.wikipedia.org/wiki?curid=1456660", "title": "Ze života darmošlapa", "text": "Ze života darmošlapa\n\nZe života darmošlapa (1826, \"Aus dem Leben eines Taugenichts\") je idylická novela, kterou napsal německý romantický spisovatel, dramatik a básník Joseph von Eichendorff. Je považována za autorovo mistrovské dílo, její prozaický text, plný poetických obrazů, je prokládán lyrickými básněmi a písněmi. Po celé generace patřila k nejoblíbenější četbě v německy mluvících zemích.\n\nNovela líčí bezstarostné putování mladého muže toužícího po svobodě a snažícího se uniknout před realitou měšťanského světa žijícího bez humanistických a estetických zásad. Je vyprávěna v první osobě. Vypravěčem je syn mlynáře, kterého otec nazval darmošlapem, protože mu vůbec nepomáhal v práci, a poslal jej do světa. \n\nNa cestu si vypravěč vezme jen housle, na které umí docela dobře hrát. Je nadšený ze získané svobody. Má také velké štěstí. Dostane se do Vídně, a aniž by se o něco zasloužil, získá na jednom zámku místo zahradníka a pak místo výběrčího daní. Zamiluje se do jedné mladé dámy ze zámku, ale pak ji spatří s jiným mužem, o němž se domnívá, že jde o jejího manžela. Je zdrcen a jen se svými houslemi se opět vydá na cestu, tentokrát do Itálie, kde se dostane až do Říma. \n\nSeznámí se s několika malíři, kteří si ho vezmou jako pomocníka. Z jednoho z nich se nakonec vyklube pán zámku, kde byl vypravěč zahradníkem. Protože ví, že mladá dívka z tohoto zámku vypravěčovu lásku ve skutečnosti opětuje, snaží se je dát dohromady, což se mu podaří. Slaví se svatba a vypravěč nakonec zjistí, že dívka není urozená, ale že je nalezenec. Jako svatební dar dostanou novomanželé od pána zámku dům se zahradou a vinicemi.\n\n"}
{"id": "1456663", "url": "https://cs.wikipedia.org/wiki?curid=1456663", "title": "Důl Centrum", "text": "Důl Centrum\n\nDůl Centrum je uzavřený hnědouhelný důl, který nacházel v katastrálním území Dolní Jiřetín v okrese Most. Provoz dolu skončil v roce 2016 jako v posledním hnědouhelném dole v Česku. Některé provozní budovy dolu jsou chráněné jako kulturní památka ČR.\n\nDůl založila vídeňská Anglo-rakouská banka v roce 1888, kdy byla vyhloubena jáma Centrum I s kruhovým průřezem, průměrem 3,8 metru a hloubkou 166,63 metru. V létě následujícího roku v dole zahájili těžbu, ale protože chyběla třídírna a napojení na železnici, muselo se vytěžené uhlí ukládat v areálu dolu. Roku 1890 nový důl koupila Severočeská uhelná společnost z Mostu.\n\nProvozní budovy dolu se nachází v katastrálním území Dolní Jiřetín, ale jeho dolové pole zasahovalo do katastrálních území Čtrnáct Dvorců, Horní Jiřetín, Černice a Záluží. Sousedními doly byly Důl Radecký otevřený roku 1893 na severovýchodě (později Důl Kolumbus), Důl Julius III v Kopistech a Důl Nejedlý I na jihovýchodě. Jižně od Centra býval velkolom Obránců míru. Roku 1904 byl ukončen provoz v Dole Humboldt I a v roce 1933 uzavřeli z hospodářských důvodů také Důl Humboldt II. Jejich prostory byly připojeny k Dolu Centrum, jehož dobývací prostor tak dosáhl 604 hektarů.\n\nPo roce 1938 se celý severočeský hnědouhelný revír stal na dobu druhé světové války součástí Sudetoněmecké důlní akciové společnosti. Roku 1953 se prostor dolu rozšířil na 779 hektarů připojením části tzv. volného pole a v roce 1966 byl spojovacím překopem spojen s tehdy uzavřeným Dolem Kolumbus, z něhož se od té doby vytěžené uhlí dopravovalo na Důl Centrum.\n\nV devadesátých letech dvacátého století byl Důl Centrum spolu s Dolem Kohinoor II a lomem Ležáky zařazen do útlumového programu Mostecké uhelné, která jej převedla na svou společnost Důl Kohinoor. Těžba v Dole Kohinoor skončila v roce 2003 a o rok později jej spolu s lomem Ležáky koupil Palivový kombinát Ústí nad Labem. Důl Centrum se tak stal posledním funkčním hnědouhelným dolem v Česku a těžba v něm skončila v dubnu roku 2016. Jámy dolu byly zasypány směsí sádrovce a popílku, aby nedocházelo k únikům methanu na povrch a aby do podzemí nepronikal kyslík, který by mohl způsobit samovznícení uhelné sloje.\n\nTěžba měla být ukončena již v roce 2008, ale bylo rozhodnuto o jejím prodloužení. V té době v dole pracovalo asi 300 zaměstnanců a roční produkce dosahovala asi 280 tisíc tun kvalitního uhlí.\n\nV Dole Centrum se těžilo hnědé uhlí uložené v hlavní sloji rozdělené do tří lávek. Spodní část sloje s mocností tři až čtyři metry tvořila směs uhlí, uhelných jílů, šedých a hnědých jílů. Využívala se pouze k ražení chodeb. Střední část sloje, která byla hlavním předmětem dobývání, je mocná 20–25 metrů. Uhlí v ní obsahovalo průměrně 6,72 % popela, zatímco ve spodní a svrchní části sloje dosahovalo množství popela hodnot 26–29 %. Svrchní část je mocná jeden až dva metry a obsahuje především uhelné jíly s proslojkami uhlí.\n\nSamotná těžba probíhala v různých obdobích řadou dobývacích metod, ke kterým patřily různé druhy komorování a stěnování. K těžbě sloužily jámy Centrum I a Centrum II. Jáma Centrum I (tzv. Stará jáma) dosáhla hloubky 170,13 metru s průměrnou mocností nadloží 141 metrů. Jáma Centrum II začala být hloubena roku 1954 a dosáhla hloubky 173,73 metru. Její průměr byl 5,5 metru a byla vybavena těžním zařízením s dvojetážovými klecemi pro čtyři vozy s objemem 1,32 m³. Mocnost nadloží jámy byla 138 metrů. Roku 1910 byla do hloubky 157,1 metru vyhloubena výdušná jáma XII.\n\nRoku 2001 byla část dolu zapsána na seznam kulturních památek. Památkově chráněnými se staly jámová budova a těžní věž C1, jámová budova a těžní věž C2 s oběhem vozů, koupelny a správní budova, povrchové zásobníky včetně technického zařízení (třídírna), strojovna C2 a dílny.\n"}
{"id": "1456665", "url": "https://cs.wikipedia.org/wiki?curid=1456665", "title": "Franek Chmiel", "text": "Franek Chmiel\n\nFranek Chmiel (24. dubna 1931 Jablunkov – 2. srpna 2016 Bratislava) byl československý a slovenský televizní režisér.\n\nStudoval na gymnáziu v Orlové a na obchodní střední škole. Působil i jako herec Scény polské v Českém Těšíně. Od roku 1952 do roku 1958 úspěšně absolvoval studium na DAMU v Praze. Potom začal pracovat jako režisér v ostravském nebo bratislavském studiu Československé televize, kde se věnoval tvorbě televizních programů, seriálů a filmů. Napříč tomu, že natočil více jak 100 inscenací a 18 celovečerních filmů, nepřestával režírovat představení na divadelních prknech. \n\nJeho matka byla pobožná a otec byl elektrikář. Možná i proto z něho chtěla mít matka faráře a otec inženýra elektrikáře. Období druhé světové války bylo pro jeho rodinu tragické. Hned první den války, t.j. 1. září 1939 byl jeho otec zatčen a jeho sestru odvedlo gestapo. Krátce na to těžce onemocněla. Do Bratislavy se s manželkou přestěhoval po tom, co Franek Chmiel vyhrál konkurz televizního režiséra v Bratislavě.\n\nŽánrové i tématické rozpětí jeho tvorby je široké. Tvořil televizní filmy, které byli povětšinou adaptacemi známých prozaiků. Od domácí klasiky Pavla Országha-Hviezdoslava, Jána Johanidesa, Andreje Chudoby, přes dramatizaci současníků Vincenta Šikuly, Tatiany Kusé, až po zahraniční autory Ericha Marii Remarqua, Thedora Dreisera a Guy de Mupassanta.\n\nJeho díla se vyznačují vysokou vizuální kulturní a starostlivě přepracovanou hereckou složkou poskytující příležitost novým interpretačním objevům. Navázal na dlouhodobý záměr redakce přinášet přepisy kvalitních literárních předloh. Změněná společensko-politická situace mu umožňovala pracovat s tématy či autory doposud tabuizovanými a obcházenými. \n\nV centru jeho pozornosti stojí analýza mravního rozměru člověka konfrontovaná s protikladnými silami komunity - tragický osud \"Jennie Gerhardtové\" (1979) zapříčiněný stykem s příslušníky vyšších společenských vrstev či historické epochy - druhá světová válka v zamilovaném příběhu \"Konečne bude mier\" (1985). Tím byla charakteristická většina videofilmů. Další tématickou linií jeho tvorby je předkládání otázky generačních vztahů v rodině, na pracovišti či v komunikačním procesu. Ve snímku \"Balada o vkladnej knižke\" (1985) Franek Chmiel reflektuje drama rodiny, jejíž členové doplatí na svoji touhu po hmotném blahobytu. Komplikované mezilidské vztahy vycházející ze sporu mezi generacemi jsou nosnou myšlenkou i jeho další snímky \"Psí život\" (1994). \n\nGenerační diferenci je možné sledovat i ve výběru postav. V snímku \"Chlap prezývaný Brumteles\" (1982) jde o příběh stárnoucího muže a mladého chlapce poznávajících svoji vzájemnou osamělost a začíná se mezi nimi rodit vzácný cit přátelství a porozumění. V komedii \"A čo ja, miláčik?\" (1986) o stereotypním manželství překladatelky a programátora naruší příchod malého, půvabného děvčátka, které se má všestranně starat o manžela, co změní manželské spolužití. \n\nPředtím, než se zúčastnil konkurzu herce do polského divadla v Českém Těšíně, pracoval jako skladník v Prefe. Byl spoluzakladatele Scény polské. V 50. letech se jako první z hereckého ansámblu Polské scény přihlásil na vysokou školu. Tak v letech 1952-58 studoval režii na DAMU. Jako důvod uvedl, že: \"\"Režiséři vždy něco vymýšlejí a herci to musí poslouchat. Já jsem poslouchat nechtěl, tak jsem se stal režisérem.\"\"\n\nZačátkem 60. let začal pracovat v Československé televizi v Ostravě. Technické vybavení studií bylo sice lepší než v Bratislavě, ale pokud šlo o cenzuru, v Česku byli vždy přísnější poměry. V té době ho jeho manžela a sestra přihlásily na konkurz televizního režiséra v Bratislavě, který byl vypsaný v Literárních novinách. Konkurz vyhrál, ale přestěhovat se chtěl jedině pod podmínkou, že v Bratislavě dostane byt. I když hned začal pracovat na (nscenacích, byt nedostal. S manželkou a dítětem se přestěhovali do Bratislavy, kde poté pracoval a žil více jak 50 let.\n\nV období 60. let nastalo oteplení a cenzoři dovolili zpracovávat i látky takových autorů, jakými byli Dürrenmatt, Hochwälder a Sartra. Tito světoví dramatici patřili za hranici cenzury, avšak v 60. letech se tato hranice otevřela. V roce 1969 natáčí televizní inscenaci \"Candida\" natočenou podle předlohy G. B. Shawa o duševní síle člověka, zralé ženy, která si musí vybrat mezi energickým a sobeckým manželem, knězem a osmnáctiletým ctitelem. Mystérium Candida je ve skutečnosti hra o vyléčení z iluzí, o vítězství rozumného manželství. Základem Shawovy divadelní techniky je paradox, miluje obraty, neodůvodněné náhlé činy, aby právě na nich, na jejich bezdůvodnosti, ukázal její hlubší smysl.\n\nObdobí normalizace velmi silně zasáhlo do života tohoto původem polského režiséra. Začátkem 70. let všichni režiséři, kteří se neschovali a nebo neutekli do Vídně, podepisovali petice proti vstupu vojsk Varšavské smlouvy do Československa. Nastaly čistky, prověřování, výslechy. Chmiela se ptali, proč podepsal proti vstupu, když je sám Polák. Několik měsíců to vypadalo, že z televizního režiséra se stane řidič autobusu. Uklidnilo se to až ve chvíli, kdy režisér vyprovokoval člena komise, že i on petici podepsal. V těchto časech začali spolu úzce spolupracovat a psát hodně scénářů z JZD. \n\nKromě těchto negativních zkušeností se Franek Chmiel v roce 1970 zúčastnil i prvního barevného přenosu z MS v lyžování v Tatrách. V tomto období režíroval film reflektující dramatický příběh starého pastýře a jeho společníků oceněný cenou svazu dramatických umělců s názvem \"Otcova slnečnica.\" Televizní filmová komedie z vesnického prostředí \"Žiarlivosť\" (1972) reflektuje příběh mladého zootechnika Karola, jehož příchod vyvolá neočekávané problémy. \"Mont Oriol\" (1974) je televizní adaptace stejnojmenného románu francouzského spisovatele Guy de Maupassanta, jehož příběh se odehrává v malém francouzském lázeňském městečku, kde bankéř Adermat se snaží získat pozemky, na kterých se objevily léčivé prameny. Zakládá společnost a lázně dostávají světový zvuk. V pozadí se odehrávají motivy lásky, podvodů a zklamání. Natáčí též sedmidílný seriál na motivy románu J. Londona \"Útek zo zlatej krajiny\" (1977). Příběh zlatokopa, který hledá zlato na Aljašce. Když se mu podaří zbohatnout, odchází do San Francisca, kde chce svoje peníze ještě rozmnožit. Boj ve finančních kruzích je však krutější, než boj s přírodou. \"Jennie Gerhardtová\" (1979) je dramatizací známého románu klasické moderní americké literatury. Tragický příběh prostého děvčete, jehož osud je zapříčiněný stykem s příslušníky vyšších společenských kruhů. Předlohou televizní inscenace o tragickém osudu prostého děvčete je román slavného amerického spisovatele Theodora Dreisera. Autor se v ní soustřeďuje na otázku postavení ženy a její možnosti realizovat své cíle v podmínkách tehdejší společnosti. Na osudu Jennie, dcery německého přistěhovalce, spisovatel ukazuje, že žena je pro tuto společnost jen objektem ceněným podle toho, kolik je s jejím jménem spojováno majetku a společenské prestiže. \n\nV 80. letech natáčí několik divácky úspěšných filmů a seriálů. Na počátku 80. let natočil televizní inscenaci o ženě pomáhající jiným, avšak neschopné pomoci sama sobě. V roce 1982 natočil snímek \"Chlap prezývaný Brumteles\" o stárnoucím náměstkovi. Po zhoršení jeho zdravotního stavu předčasně dostane do důchodu. Seznámí se s mladým chlapcem, s kterým ho spojuje osamělost a tak se mezi nimi začne rodit vzácný cit přátelství. O rok později spolu s Karolem Spišákem, Jurajem Svobodou a Petrem Opáleným natáčí desetidílný detektivní seriál \"Na stope zločinu:V službách zákona.\" V roce 1984 tvoří drama o touze po pomstě z prostředí montérů vysokého napětí \"Neodchádzaj nocou letnou.\" Televizní inscenací s názvem \"Konečne bude mier!\" z roku 1985 se vrátil do posledních dní období druhé světové války, během kterého vzniká i končí milostný příběh dvou lidí. O rok později vzniká dvoudílná inscenace natočená podle stejnojmenného románu Ericha Maria Remarquea pojednávající o evropských imigrantech během druhé světové války hledajících útočiště před fašismem v USA, \"Tiene v raji.\" I když se některým nepodařilo dosáhnout určité stabilizace svého života, konec války pro více z nich nepřináší jen pocit vítězství, ale i deziluzi, že nacismus není definitivně poražen. Hlavní hrdinou příběhu je Robert Ross, který po změně identity a v touze po změně života přichází na \"svobodný\" kontinent. Hledá práci, najde rozporuplný vztah s nevyzpytatelnou Natašou a zdá se, že před stíny minulosti jen tak lehce neuteče. Ve stejném roce Franek Chmiel zinscenoval i komorní komedii Tatiny Kusej \"A čo ja, milačik?.\" Pracovnice jisté agentury se má všestranně starat o manžela. Reflektuje příběh manželství, které naruší příchod mladého děvčátka. Rok před sametovou revolucí režisér ve snímku \"Vianoce Adama Borunču\" vypráví příběh na motivy stejnojmenné povídky Ladislava Nádaši-Jégeho o spolupatřičnosti a pocitu zodpovědnosti obyčejného člověka. Na sklonku 19. století se odehrává příběh o osudech jednoho z první archeologů na Slovensku, baronu Hoeningovi, \"Barón\" (1989).\n\nTelevizní inscenace klasické španělské dámy \"Lope de Vegu Fuente Ovejuna\" zase vypráví o dědině, kde vládne feudál, kterému se kolektivní hrdina-vesnice jednoho dne vzepře a pomstí se mu za to, že využívá svoji moc na zneužívání žen. Pravděpodobně nejznámější je televizní film epické skladby Pavla Országha-Hviezdoslava \"Zuzanka Hraškovie\" z roku 1991. Stala se podkladem pro vytvoření scénáře k filmu slovenského spisovatele Vincenta Šikuly. Mezi hodnoty, které jsou věčné a třeba je neustále hledat, patří láska dětí k rodičům a naopak. Tento příběh zobrazuje tragický osud Zuzanky v povídání starého invalidního vojáka. Za dva roky Franek Chmiel natáčí adaptaci povídky českého novináře a prozaika Jakuba Arbese \"Prvá noc pri mŕtvej\" o ničící lásce dvou kamarádek k jednomu muži. Alžběta a Marie, dvě nerozlučné kamarádky z internátní školy, se v jednom okamžiku obě zamilují do mladého studenta. Cit jedné je opětovaný, druhá vypadává ze hry. Tuto dvojnásobnou zradu odpustit nedokáže a fanaticky se upírá ke zničení štěstí své sokyně. Zobrazení komplikovaných lidských vztahů a generačních sporů se režisér věnoval v posledním snímku natočením s Vladem Müllerem \"Psí život\" (1994). Jde o reflexi komplikovaných mezilidských vztahů vycházejících ze sporu mezi generacemi. Příběh důchodce Benčíka, kterému zůstane jediný neposkvrněné přátelství s věrným psem Čikou. Stáří se poeticky nazývá podzimem života. S poezií však někdy nemá vůbec nic společného. Najít si svoje místo mezi sobě rovnými, touha prožít poslední roky v pohodě, porozumění a s vírou v sám sebe, se rozhodl hrdina tohoto příběhu a jeho přátelé, kteří se potkávají v domově důchodců. Příběh natočil jako adaptaci prózy S. Stampfla. Jeho posledním televizním filmem bylo drama o etice v mezilidských vztazích, morální vině a individuální pomstě \"Nech hodí kameňom\" z roku 1997. Televizní film sugestivně nastoluje závažné otázky etiky mezilidských vztahů, faktické i morální viny, oprávněnosti trestu a individuální pomstě. Mladému architektovi tragicky umírá žena a dítě během porodu. Jeho hněv se obrací proti lidem, kteří mu nepomohli v krizové situaci, kdy auto havarovalo. Po dlouhém pátrání se mu podaří shromáždit skupinu \"viníků\". které pozve na fiktivní oslavu v izolovaném prostředí chaty a míní je obvinit ze smrti svých blízkých. Předtím, než jim vyměří \"trest\", dojde k nečekanému zvratu. \n"}
{"id": "1456667", "url": "https://cs.wikipedia.org/wiki?curid=1456667", "title": "Ťing-nan", "text": "Ťing-nan\n\nStát Ťing-nan (), také jako Nan-pching () byl v letech 924–963 jeden z jihočínských států období Pěti dynastií a deseti říší. Rozkládal se v centrální části moderní provincie Chu-pej na středním toku Jang-c’-ťiang. Vznikl roku 924, když Kao Ťi-sing, ovládající zmíněný region, obdržel od císaře říše Pozdní Tchang titul krále Nan-pchingu. Stát byl relativně malý a slabý, byl však důležitým střediskem obchodu mezi severní a jižní Čínou. Kao Ťi-singovi potomci vládli Ťing-nanu/Nan-pchingu do roku 963, kdy jejich zemi zabrala severočínská říše Sung v rámci sjednocování Číny.\n\nKe konci říše Tchang autorita její vlády klesala a povstání Chuang Čchaoa v letech 874–884 ještě více oslabilo moc ústředních úřadů. V následujících desetiletích regionální vojenští guvernéři \"ťie-tu-š’\" spravovali svěřená území prakticky nezávisle. Region na středním toku Jang-c’-ťiang sestávající ze tří krajů \"čou\" s centrem v Ťiang-lingu, dříve Jižnímu hlavnímu městu (Nan-tu) říše Tchang, ovládal Kao Ťi-sing, jmenovaný Ču Wenem (který roku 907 sesadil posledního tchangského panovníka a stal se císařem nově vzniklé říše Pozdní Liang) \"ťie-tu-š’\" Ťing-nanu. Roku 913 obdržel navíc titul knížete z Po-chaj (Po-chaj wang, ().\n\nKao Ťi-sing vesměs zůstával loajální vůči říši Pozdní Liang. Roku 923 ji nahradila říše Pozdní Tchang. Její vláda si ho chtěla zavázat a roku 924 mu udělila titul krále Nan-pchingu (, Nan-pching wang), nadále vládl prakticky nezávisle, byť on i jeho potomci formálně uznávali nadřazenost severočínských říší. V souvislosti s dobytím západněji položeného Raného Šu říší Pozdní Tchang připojil Kao Ťi-sing ke své doméně ještě dva kraje a později další tři. I tak však Ťing-nan zůstával malým a slabým státem. Těžil však ze své polohy na obchodní trase mezi severní a jižní Čínou, obchodní daně tak tvořily významnou část příjmů ťingnanských vládců.\n\nPo Kao Ťi-singově úmrtí roku 929 Ťing-nanu vládl jeho potomci do roku 963, kdy jejich zemi snadno dobyla říše Sung v rámci prvního z tažení za sjednocení Číny.\n"}
{"id": "1456670", "url": "https://cs.wikipedia.org/wiki?curid=1456670", "title": "Givi Kartozija", "text": "Givi Kartozija\n\nGivi Kartozija (29. března 1929 Batumi – 3. dubna 1998 Tbilisi) byl sovětský a gruzínský zápasník, olympijský vítěz z roku 1956.\n\nZápasení se začal aktivně věnovat po druhé světové válce v Tbilisi v klubu Iskra pod vedením Giorgi Vardzelašviliho. Koncem čtyřicátých let dvacátého století si do své klasické (řecko-římské) tréninkové skupiny vybral trenér Leonid Dzekonski. V sovětské mužské reprezentaci se pohyboval od počátku padesátých let ve váze do 79 kg. V roce 1952 dostal v sovětské nominaci na olympijské hry v Helsinkách přednost Nikolaj Belov. Od roku 1953 patřil k nejlepším klasikům své doby. V roce 1954 startoval na mistrovství světa v Tokiu ve volném stylu jako náhradník za zraněného Davita Cimakuridzeho.\n\nV roce 1956 po dvou titulech mistra světa nebyl v optimální formě. Na dubnové Spartakiádě národů SSSR prohrál ve finále s moskevským Viktorem Rekovem a na olympijských hrách v Melbourne prohrál úvodní zápas se Švédem Rune Janssonem. V pátém kole porazil na klasifikační body vedoucího Bulhara Dimitara Dobreva, a protože Dobrev v posledním šestém kole porazil jeho přemožitele Švéda Janssona získal s nejmenším počtem klasifikačních bodů zlatou olympijskou medaili. Sportovní kariéru ukončil po zisku třetího titulu mistra světa v roce 1958.\n\nV olympijském roce 1960 se na jaře zranila ve váze do 87 kg sovětská reprezentační jednička Rostom Abašidze. Aby gruzínští sportovní představitelé neztratili účastnické místo pro olympijské hry v Římě přemluvili ho k návratu. Po pátém kole olympijské soutěže zůstal se třemi zápasníky se shodným skóre – 5 klasifikačními (negativními) body. V šestém kole prohrál s Turkem Tevfikem Kışem 1:3 na klasifikační body a Bulhar Krali Bimbalov porazil Maďara Pétera Pitiho rovněž 1:3 na technické body. Protože Pitiho v předchozích kolech porazil získal se shodnými 8 klasifikačními body bronzovou olympijskou medaili. Vzápětí ukončil sportovní kariéru. Věnoval se trenérské a rozhodcovské práci. Zemřel v Tbilisi v roce 1998.\n\n\n"}
{"id": "1456671", "url": "https://cs.wikipedia.org/wiki?curid=1456671", "title": "Budakalász", "text": "Budakalász\n\nBudakalász [budakalás] (, ) je město v Maďarsku v župě Pest, spadající pod okres Szentendre. Město leží u břehu říčního Szentenderského ostrova v Dunaji a je součástí aglomerace Budapešti (sousedí s její městskou částí Ezüsthegy). V roce 2015 zde žilo obyvatel, z nichž jsou 86,4 % Maďaři.\n\nBudakalász sousedí s městy Dunakeszi, Pomáz a Szentendre. Poblíže jsou též obce Pilisborosjenő a Üröm.\n\nMěsto leží na sever od Budapešti. Prochází jím hlavní silnice č.11, ze které směrem na východ je odbočka na dálnici M0, s možnostmi napojení na dálnice M2 a M3. \n\nÚzemím města také prochází směrem na sever železniční trať, která končí v sousedním Szentendre.\n\n"}
{"id": "1456672", "url": "https://cs.wikipedia.org/wiki?curid=1456672", "title": "Rorýs bělohrdlý", "text": "Rorýs bělohrdlý\n\nRorýs bělohrdlý (\"Aeronautes saxatalis\") je pták z řádu svišťounů (Apodiformes). Je zástupce rodu \"Aeronautes\". Vyskytuje se v západní části Severní Ameriky od jižní Britské Kolumbie po Honduras.\n\nRorýs bělohrdlý je středně velký druh rorýse, dosahuje velikosti 15–18 cm a hmotnosti 28–36 g, s průměrnou hmotností 32,5 g. Ocas je štíhlý – jen lehce vykrojený – do 10 mm.\n\nŠat dospělých samců a samic je stejný. Svrchu je černavě hnědý až černý. Brada, hrdlo, hruď a břicho jsou bílé, stejně tak konce per loketních letek a na ně navazující boky jsou bílé. Nad okem má světlejší proužek někdy přecházející ve světlejší čelo.\n\nJe o něco menší než rorýs černý a jen o něco větší než rorýs srpokřídlý. Na rozdíl od obou zmíněných druhů má bílý spodek těla. Oproti rorýsi srpokřídlému má poměrně delší křídla i ocas.\n\nJedná se o pospolitý druh s hejny o velkém počtu jedinců. Hnízdí ve skalních stěnách, srázech a na lidských stavbách. Potravu hledá v letu. Živí se hmyzem.\n\n"}
{"id": "1456674", "url": "https://cs.wikipedia.org/wiki?curid=1456674", "title": "Kniha roku Lidových novin 2018", "text": "Kniha roku Lidových novin 2018\n\nKniha roku Lidových novin 2018 je 28. ročník od obnovení ankety \"Lidových novin\" o nejzajímavější knihu roku. Do ankety jsou také započítány hlasy pro knihy vydané koncem roku 2017. \"Lidové noviny\" oslovily kolem 400 respondentů, hlasovalo jich 161. Uzávěrka byla 2. prosince 2018, výsledky vyšly ve speciální příloze novin v sobotu 15. prosince 2018.\n\nV anketě zvítězila kniha Aleše Palána s fotografiemi Jana Šibíka \"Raději zešílet v divočině\" o samotářích žijících na Šumavě.\n"}
{"id": "1456678", "url": "https://cs.wikipedia.org/wiki?curid=1456678", "title": "AJETO", "text": "AJETO\n\nAJETO je sklárna se sídlem v Lindavě v okrese Česká Lípa dnes patřící sklárně Lasvit. Sklárnu založili v roce 1994 Petr Novotný, Robert Fafala a Bořek Šípek. Součástí sklárny je sklářská huť v Lindavě i galerie a muzeum (se sklářskou pecí) v Novém Boru. V roce 2014 získala firma titul Firma roku. Od roku 2017 je plně v rukou sklárny Lasvit. Vyrábí originální sériové předměty jakou jsou džbány, misky a vázy.\n"}
{"id": "1456679", "url": "https://cs.wikipedia.org/wiki?curid=1456679", "title": "Modrého", "text": "Modrého\n\nModrého je ulice v katastrálním území Vysočany a Hloubětín na Praze 9. Začíná u křižovatky ulic Pod Spalovnou a U Elektry a má slepé zakončení, ze severu do ní ústí ulice Hany Maškové. Má přibližný západovýchodní průběh.\n\nUlice byla pojmenována v roce 2008. Nazvána je podle českého hokejového brankáře Bohumila Modrého (1916–1963), který jako člen národního týmu dvakrát získal titul mistra světa (1947, 1949) a ze Zimních olympijských her 1948 si přivezl stříbrnou medaili. V 50. letech byl v tajném, politicky vykonstruovaném soudnímu procesu s vyloučením veřejnosti obžalován a odsouzen na 15 let vězení za špionáž a velezradu (\"Případ Modrý\"). Po propuštění předčasně zemřel v roce 1963 na následky věznění ve věku 46 let.\n\nNa opěrné zdi před domem čp. 1107/5 je upevněna pamětní deska s majuskulním textem: \"Na památku Ing. Bohumila Modrého (1916–1963), skvělého brankáře hokejové reprezentace, která vybojovala na MS v Praze v roce 1947 první titul mistrů světa, o rok později na Olympiádě ve Svatém Mořici místo druhé a v roce 1949 ve Stockholmu podruhé titul mistrů světa. / Zlatý start československého hokeje byl násilně přerušen v 50. letech ve smyšlených politických procesech. Neprávem bylo odsouzeno za špionáž a velezradu spolu s Bóžou Modrým 11 hokejových reprezentantů / Gustav Bubník, Stanislav Konopásek, Václav Roziňák, Vladimír Kobranov, Josef Jirka, Zlatomír Červený, Jiří Macelis, Antonín Španninger, Přemysl Hainý, Josef Štock a hostinský Mojmír Ujčík / Součet trestů byl 77 let a 8 měsíců.\"\n\nPo severní straně ulice je v západním úseku zahrádkářská kolonie, ve východním úseku jsou čtyři pětipodlažní obytné domy s balkony, lodžiemi nebo terasami developerského projektu \"Zahrady nad Rokytkou I\", který byl dokončen v létě 2008. Před domy jsou podélná parkovací stání. Na jižní straně je svah, ve kterém jsou vjezdy do garáží a vchody do obytných domů developerského projektu \"Zahrady nad Rokytkou II\", který byl dokončen v letech 2015 (domy s označením 6 a 7 na východní straně) a 2016. Autorem projektu této etapy je pražský atelier Loxia. V sedmi šestipodlažních domech je 282 bytů s balkony, předzahrádkami a prostornými terasami. Byty mají dispozici od 1+kk až 4+kk. Ulice je lemována stromy, chodník je ze zámkové dlažby. Na východním konci ulice je parková úprava. Podél jižní strany ulice nad svahem vede stezka pro cyklisty A26.\n"}
{"id": "1456680", "url": "https://cs.wikipedia.org/wiki?curid=1456680", "title": "Bob Verbeeck", "text": "Bob Verbeeck\n\nBob Verbeeck (* 5. srpna 1960) je bývalý belgický atlet, běžec.\n\nStartoval na olympiádě v Los Angeles, kde skončil v běhu na 5000 metrů v semifinále. V následující sezóně skončil na halovém mistrovství světa šestý v běhu na 3000 metrů. Jeho největším úspěchem byl v stejné sezóně titul halového mistra Evropy na této trati.\n"}
{"id": "1456682", "url": "https://cs.wikipedia.org/wiki?curid=1456682", "title": "Horní maják Norrby", "text": "Horní maják Norrby\n\nHorní maják Norrby (estonsky: \"Norrby ülemine tuletorn\") stojí na ostrově Vormsi v kraji Läänemaa v Baltském moři v Estonsku.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 448.\n\nMaják se nachází na ostrově Vormsi v Baltském moři mezi ostrovem Hiimaa a pevninou. Navádí lodi přes průliv Voosi. Maják je vzdálen 950 metrů od Dolního majáku Norrby.\n\nV roce 1916 byl postaven dřevěný maják vysoký 29 m. V roce 1925 byl světelný zdroj ve výšce 29 m n. m. s dosvitem 18 námořních mil. V roce 1935 byl postaven železobetonový maják. Maják byl bílý s horní části červenou. V majáku byly použity acetylénové lampy s charakteristikou \"Fl W 2s\". V roce 1995 byla charakteristika změněna na \"Iso W 4s\". V roce 1980 byl maják elektrifikován a napojen na veřejnou elektrickou síť. Byly instalovány lampy EMS-210 (ЭМС-210). V roce 2005 byly instalovány LED svítilny.\n\nVálcová železobetonová věž vysoká 32 metrů s průměrem 3 metry je ukončená ochozem s lucernou. Maják má dolní část bílou, horní část, římsa ochozu a lucerna jsou červená. Lucerna je vysoká 1,7 m.\n\nzdroj\n\n\noznačení\n\n\n"}
{"id": "1456683", "url": "https://cs.wikipedia.org/wiki?curid=1456683", "title": "Třída Sampson", "text": "Třída Sampson\n\nTřída Sampson byla třída torpédoborců námořnictva Spojených států amerických. Celkem bylo postaveno šest jednotek této třídy. Byly to poslední ze série amerických tisícitunových torpédoborců. Torpédoborce byly nasazeny za první světové války, mezi válkami byla polovina převedena k pobřežní stráži. Během druhé světové válce byl ve službě pouze jeden.\n\nStavba šesti torpédoborců této třídy byla potvrzena v černu 1914. Novinkou bylo zavedení protiletadlové výzbroje a nových trojhlavňových torpédometů. Do stavby se zapojily čtyři loděnice: Fore River v Quincy, Bath Iron Works v Bathu, Cramp ve Filadelfii a Mare Island Navy Yard ve Vallejo.\n\nJednotky třídy \"Sampson\":\nZákladní výzbroj tvořily čtyři 102mm kanóny Mk.IX v jednohlavňových postaveních a dva protiletadlové 37mm kanóny Mk.VI/VII. Na palubě byly též čtyři trojhlavňové 533mm torpédomety. K ničení ponorek sloužily dvě skluzavky hlubinných pum. Pohonný systém tvořily parní turbíny Curtis, čtyři kotle Thornycroft a dva lodní šrouby. Výkon pohonného systému byl 17 500 shp. Nejvyšší rychlost dosahovala 29,5 uzlu. Dosah byl 4300 námořních mil při rychlosti 14 uzlů.\n\nDo roku 1918 byly výzbroj rozšířena o jeden vrhač hlubinných pum. Ve 30. letech byly 37mm kanóny nahrazeny dvěma 12,7mm kulomety. Za druhé světové války \"Allen\" nesl čtyři 102mm kanóny, šest 20mm kanónů Oerlikon, dva trojité 533mm torpédomety, šest vrhačů a dvě skluzavky hlubinných pum.\n\nTorpédoborce byly do služby zařazeny za první světové války. Roku 1926 byly tři (\"Davis\", \"Wilkes\" a \"Shaw\") převedeny k pobřežní stráži a následně roku 1934 vyřazeny. Roku 1936 byly vyřazeny také \"Sampson\" a \"Rowan\". Za druhé světové války byl ve službě pouze zbývající \"Allen\". Roku 1945 byl vyřazen.\n\n\n"}
{"id": "1456684", "url": "https://cs.wikipedia.org/wiki?curid=1456684", "title": "Mezinárodní sklářské sympozium", "text": "Mezinárodní sklářské sympozium\n\nMezinárodní sklářské sympozium (zkratka \"IGS\" z anglického \"International Glass Symposium\") se koná v severočeském Novém Boru jednou za 3 roky. Jedná se o setkání sklářů a sklářských výtvarníků z celého světa, kteří v Novém Boru a jeho okolí po tři dny společně tvoří. V roce 2018 proběhl již 13. ročník. Akce vznikla v roce 1982, kdy byla pořadatelem firma Crystalex. Třináctý ročník se uskutečnil ve spolupráci s místními sklářskými firmami, muzeem a sklářskými školami v Novém Boru a Kamenickém Šenově.\n"}
{"id": "1456685", "url": "https://cs.wikipedia.org/wiki?curid=1456685", "title": "Un frère", "text": "Un frère\n\nUn frère je francouzský hraný film z roku 2018, který režírovali Victor Habchy a Martin Escoffier podle komiksu \"Une sœur\" spisovatelky Bastien Vivès z roku 2017.\n\nTom s rodiči a svou mladší sestrou Bertille přijíždějí jako každý rok na letní prázdniny do svého domu u moře. Do domu přijíždí na pozvání rovněž dávná přítelkyně rodičů se svým synem Félixem. Patnáctiletý Tom je o dva roky starším Félixem fascinován a díky němu si začne uvědomovat svou sexuální orientaci.\n"}
{"id": "1456686", "url": "https://cs.wikipedia.org/wiki?curid=1456686", "title": "Třída Tucker", "text": "Třída Tucker\n\nTřída Tucker byla třída torpédoborců námořnictva Spojených států amerických. Celkem bylo postaveno šest jednotek této třídy. Torpédoborce byly nasazeny za první světové války, přičemž jeden byl ve válce potopen. Mezi válkami byly čtyři převedeny k pobřežní stráži a ve 30. letech všechny vyřazeny.\n\nStavba této třídy byla hrazena ve finančním roce 1914. V letech 1914–1916 bylo postaveno celkem šest torpédoborců této třídy. Do stavby byly zapojeny loděnice Fore River v Quincy, Cramp ve Filadelfii, Bath Iron Works v Bathu a New York Shipbuilding v Camdenu.\n\nJednotky třídy \"Tucker\":\n\nParametry jednotlivých plavidel se mírně lišily. Základní výzbroj tvořily čtyři 102mm kanóny Mk.IX v jednohlavňových postaveních, čtyři dvojhlavňové 533mm torpédomety a dvě skluzavky hlubinných pum. Za války byl přidán ještě jeden vrhač (Y-gun). Pohonný systém tvořily parní turbíny Curtis, čtyři kotle Yarrow a dva lodní šrouby. Výkon pohonného systému byl: 17 000 shp (DD-57, 61, 62), 17 500 shp (DD-60), nebo 18 000 shp (DD-58, 59). Nejvyšší rychlost dosahovala 29,5 uzlu. Dosah byl 2500 námořních mil při rychlosti 20 uzlů.\n\nVšech šest plavidel bylo ve službě za první světové války. \"Jacob Jones\" byl roku 1917 potopen německou ponorkou SM U-53. Po zahájení americké prohibice byla čtyři plavidla převedena k pobřežní stráži a podílela se na pronásledování pašeráckých lodí. Po zrušení prohibice byly vráceny námořnictvu. V letech 1934–1936 byly vyřazeny.\n\n\n"}
{"id": "1456687", "url": "https://cs.wikipedia.org/wiki?curid=1456687", "title": "Dragan Zdravković", "text": "Dragan Zdravković\n\nDragan Zdravković (* 16. prosince 1959) je bývalý srbský atlet, běžec, reprezentující Jugoslávii.\n\nNa olympiádě v Moskvě v roce 1980 doběhl devátý ve finále na 1500 metrů. Stejného úspěchu dosáhl o dva roky později na evropském šampionátu v Athénách. Jeho největším úspěchem se stal titul halového mistra Evropy v běhu na 3000 metrů v roce 1983.\n"}
{"id": "1456688", "url": "https://cs.wikipedia.org/wiki?curid=1456688", "title": "Třída O'Brien", "text": "Třída O'Brien\n\nTřída O'Brien byla třída torpédoborců námořnictva Spojených států amerických. Celkem bylo postaveno šest jednotek této třídy. Torpédoborce byly nasazeny za první světové války, mezi válkami byly dva převedeny k pobřežní stráži a ve 30. letech všechny vyřazeny.\n\nStavba této třídy byla hrazena ve finančním roce 1913. Novinkou bylo zavedení 533mm torpédometů, oproti ráži 450 mm u starších plavidel. V letech 1913–1915 bylo postaveno celkem šest torpédoborců této třídy. Do stavby byly zapojeny loděnice Fore River v Quincy, Cramp ve Filadelfii, Bath Iron Works v Bathu a New York Shipbuilding v Camdenu.\n\nJednotky třídy \"O'Brien\":\n\nZákladní výzbroj tvořily čtyři 102mm kanóny Mk.IX v jednohlavňových postaveních a čtyři dvojhlavňové 533mm torpédomety. Za války byly přidány dvě skluzavky hlubinných pum a jeden vrhač (Y-gun).\n\nPohonný systém byl u jednotlivých plavidel řešen odlišně. První skupina (DD-51 až 53) měla dvě parní turbíny Zoelly, dva parní stroje (VTE) pro cestovní rychlost a čtyři kotle White Foster. Druhá skupina (DD-54, 56) měla dvě parní turbíny Zoelly, jeden parní stroj (VTE) pro cestovní rychlost a čtyři kotle White Foster. Konečně poslední (DD-55) měl dvě parní turbíny Zoelly, dvě parní turbíny pro cestoví rychlost a čtyři kotle White Foster. Lodní šrouby byly dva. Výkon pohonného systému byl 17 000 hp. Nejvyšší rychlost dosahovala 29 uzlů.\n\nVšech šest plavidel bylo ve službě za první světové války. Žádný nebyl ztracen. Torpédoborec \"Nicholson\" se 17. listopadu 1917, společně s USS \"Fanning\" (DD-37 třídy \"Paulding\", podílel na potopení německé ponorky SM U-58, což bylo historicky první vítězství ametického námořnictva nad ponorkou. Po zahájení americké prohibice byla dvě plavidla převedena k pobřežní stráži a podílela se na pronásledování pašeráckých lodí. Po zrušení prohibice byly vráceny námořnictvu. V letech 1934–1936 byly vyřazeny.\n\n\n"}
{"id": "1456689", "url": "https://cs.wikipedia.org/wiki?curid=1456689", "title": "Třída Aylwin", "text": "Třída Aylwin\n\nTřída Aylwin byla třída torpédoborců námořnictva Spojených států amerických. Celkem byly postaveny čtyři jednotky této třídy. Torpédoborce byly nasazeny za první světové války a roku 1935 vyřazeny. Některými prameny jsou považovány za součást předcházející třídy \"Cassin\".\n\nStavba této třídy byla hrazena ve finančním roce 1912. V letech 1912–1914 byly postaveny celkem čtyři torpédoborce této třídy. Všechny postavila loděnice Cramp ve Filadelfii.\n\nJednotky třídy \"Aylwin\":\n\nZákladní výzbroj tvořily čtyři 102mm kanóny Mk.IX v jednohlavňových postaveních a čtyři dvojhlavňové 450mm torpédomety. Za války byly přidány dvě skluzavky hlubinných pum a jeden vrhač (Y-gun). Pohonný systém tvořily dvě parní turbíny Parsons, dva parní stroje (VTE) pro cestovní rychlost a čtyři kotle Normand. Lodní šrouby byly dva. Výkon pohonného systému byl 16 000 hp. Nejvyšší rychlost dosahovala 29 uzlů.\n\nVšech šest plavidel bylo ve službě za první světové války. Žádný nebyl ztracen. Vyřazeny byly roku 1935.\n\n\n"}
{"id": "1456690", "url": "https://cs.wikipedia.org/wiki?curid=1456690", "title": "Třída Cassin", "text": "Třída Cassin\n\nTřída Cassin byla třída torpédoborců námořnictva Spojených států amerických. Byla to první z pěti tříd amerických tzv. tisícitunových torpédoborců. Celkem byly postaveny čtyři jednotky této třídy. Torpédoborce byly nasazeny za první světové války, po válce byly tři převedeny k pobřežní stráži a ve 30. letech vyřazeny. Některými prameny jsou k nim počítány ještě čtyři torpédoborce třídy \"Aylwin\".\n\nStavba této třídy byla objednána roku 1911. Jako první americké torédoborce byly vyzbrojeny rychlopalnými 102mm kanóny. V letech 1912–1915 byly postaveny celkem čtyři torpédoborce této třídy. Na stavbě se podílely loděnice Cramp ve Filadelfii, Bath Iron Works v Bathu, New York Shipbuilding v Camdenu a Fore River v Quincy.\n\nJednotky třídy \"Cassin\":\n\nZákladní výzbroj prvních dvou plavidel tvořily tři 102mm kanóny Mk.IX v jednohlavňových postaveních a čtyři dvojhlavňové 450mm torpédomety. Druhý pár nesl čtyři 102mm kanóny. Za války byly přidány dvě skluzavky hlubinných pum a jeden vrhač (Y-gun). Pohonný systém tvořily dvě parní turbíny Parsons, jen či dva parní stroje (VTE) pro cestovní rychlost a čtyři kotle Normand. Lodní šrouby byly dva. Výkon pohonného systému byl 16 000 hp. Nejvyšší rychlost dosahovala 29 uzlů.\n\nVšech šest plavidel bylo ve službě za první světové války. Žádný nebyl ztracen. Po zahájení americké prohibice byla tři plavidla převedena k pobřežní stráži a podílela se na pronásledování pašeráckých lodí. Později byla vrácena. Třída byla vyřazena v letech 1934–1935.\n\n\n"}
{"id": "1456691", "url": "https://cs.wikipedia.org/wiki?curid=1456691", "title": "Gustav Adolfs torg (Stockholm)", "text": "Gustav Adolfs torg (Stockholm)\n\nGustav Adolfs torg (česky „náměstí Gustava Adolfa“) je náměstí v centru Stockholmu, hlavního města Švédska. Bylo pojmenováno po králi Gustavu II. Adolfovi.\n\nNa náměstí se nachází budova Královské opery a palác Arvfurstens (sídlo švédského Ministerstva zahraničních věcí Ministerstva obrany). Jižně od náměstí stojí na ostrůvku Helgeandsholmen budova parlamentu.\n\nUprostřed náměstí je socha Gustava II. Adolfa z roku 1796 od francouzského sochaře Pierra l'Archevêque.\n"}
{"id": "1456692", "url": "https://cs.wikipedia.org/wiki?curid=1456692", "title": "TJ Poľana Opatová", "text": "TJ Poľana Opatová\n\nTelovýchovná jednota Poľana Opatová byl poslední název fotbalového klubu z Opatové, která je od roku 1966 součástí Lučence. Oddíl zanikl na konci 60. let 20. století sloučením s Lučencem.\n\nNejvětším úspěchem klubu byla druholigová účast v ročnících 1951, 1952, 1953 a 1954. Třetí nejvyšší soutěže se účastnil naposled v sezoně 1955.\n\nSvoje domácí utkání hrál v Lučenci-Opatové v Továrenské ulici.\n\nZdroj: \n\n\nNejvětší úspěchy klubu jsou spojeny s první polovinou 50. let 20. století. Nejznámějším fotbalistou, který za Poľanu Opatová nastupoval, byl Ladislav Kačáni v letech 1950–1952.\n\nRoku 1951 se Poľana Opatová probojovala do krajského finále Československého poháru, v němž prohrála s mužstvem Železničiari Zvolen 2:3 venku (1. zápas) a 1:2 doma (odveta).\n\nZdroj: \n\n\nZdroj: \n\n"}
{"id": "1456693", "url": "https://cs.wikipedia.org/wiki?curid=1456693", "title": "Rostom Abašidze", "text": "Rostom Abašidze\n\nRostom Abašidze (* 23. února 1935 Batumi) je bývalý sovětský a gruzínský zápasník – klasik.\n\nZápasení se věnoval v rodném Batumi pod vedením Akaki Miminošviliho. Na vysokou školu šel studovat do Tbilisi, kde se ho ujal tehdy začínající trenér Giorgi Rostyjašviliho. Na řecko-římský styl se specializoval pod vedením trenéra Petre Ijordanišviliho. V sovětské mužské reprezentaci se prosazoval od roku 1957 ve váze do 87 kg. V roce 1960 jako úřadující mistr světa a sovětský mistr přišel kvůli zranění o účast na olympijských hrách v Římě. Od roku 1962 startoval v nové váze do 97 kg. V roce 1964 před mistrovstvím Sovětského svazu dostal infekční žloutenku, ale dokázal se dát dohromady a na olympijské hry v Tokiu odcestoval. V Tokiu se však nepotkal s formou úřadujícího dvojnásobného mistra světa. V úvodním kole remizoval s Jugoslávcem Petarem Cucićem a připsal o první dva klasifikační body. Další dva klasifikační body mu přibudly ve třetím kole po taktické remíze se Švédem Pelle Svenssonem. Aby se v soutěži zachránil musel ve čtvrtém kole porazit Švýcara Petera Jutzelera na lopatky. Zvítězil pouze na body a obsadil konečné 5. místo. Po skončení sportovní kariéry v druhé polovině šedesátých let se věnoval trenérské práci.\n\n\n"}
{"id": "1456696", "url": "https://cs.wikipedia.org/wiki?curid=1456696", "title": "Murrawarri", "text": "Murrawarri\n\nMurrawarri () je jednostranně vyhlášená, ale neuznaná republika, nacházející se v Austrálii na území spolkových států Queensland a Nový Jižní Wales.\n\nPřed objevením Austrálie Evropany bylo území obýváno Murrawarry, kteří prohlašují, že o ni nikdy nepřišli a britská královna, jako formální hlava Austrálie, nemá na území nárok. Podle jejich výkladu takový nárok mohl vzniknout pouze vyhranou válkou, podpisem smlouvy nebo obsazením území, o které nikdo nejeví zájem.\n\nV roce 1992 rozhodl australský Nejvyšší soud o tom, že Austrálie nebyla v době příjezdu britských kolonizátorů terra nullius (zemí nikoho).\n\nV roce 2012 zaslali Murrawarrové oficiálně své požadavky britské královně Alžbětě II.. Ta do požadovaného jednoho měsíce neodpověděla a Muruwarové prohlásili své právo na sebeurčení za potvrzené. V březnu 2013 vydali \"Deklaraci pokračování nezávislosti\" a označili více než 200 let britské a australské nadvlády za okupaci. Australská vláda na toto provolání nereagovala. Téhož roku byla složena jedenáctičlenná provizorní vláda a vznešen požadavek na odchod australských policistů a učitelů.\n\nMurrawarrská deklarace inspirovala několik dalších domorodých kmenů, v následujících letech vyhlásily nezávislost například kmeny Euahlayi, Wiradjuri nebo Yidindji.\n\nPříjmy republiky by měly plynout z exportu klokaního masa, zahraniční pomoci od USA nebo zřízení daňového ráje.\n\nNa území žije asi 1 500 obyvatel, většina z nich ale nejsou Austrálci. Většinové bílé obyvatelstvo není představě nezávislého státu Murrawarri příliš nakloněno.\n\n"}
{"id": "1456700", "url": "https://cs.wikipedia.org/wiki?curid=1456700", "title": "Světový pohár v biatlonu 2019/2020", "text": "Světový pohár v biatlonu 2019/2020\n\nSvětový pohár v biatlonu 2019/2020 je 43. ročníkem světového poháru pořádaným Mezinárodní biatlonovou unií (IBU). Začal 30. listopadu 2019 ve švédském Östersundu a skončí 22. března 2020 v norském Holmenkollenu. Jeho součástí jsou závody v Novém Městě na Moravě v březnu 2020. Celkem na biatlonisty čeká 9 zastávek světového poháru. \n\nHlavní událostí tohoto ročníku bylomistrovství světa v italské Antholz-Anterselvě v únoru 2020. Na dějiště MS má dobré vzpomínky Markéta Davidová, která zde získala první triumf ve světovém poháru. \n\nDalší významnou událostí sezony – ovšem mimo světový pohár – je mistrovství Evropy v estonském Otepäe.\n\nCelkové vítězství z předchozí sezóny obhajují Nor Johannes Thingnes Bø a Italka Dorothea Wiererová. Johannes Thingnes Bø získal také prvenství ve všech jednotlivých mužských disciplinách; v ženách vyhrála malý křišťálový globus za sprint Slovenka Anastasia Kuzminová (která ale po sezóně 2018/19 ukončila kariéru), za stíhací závod Dorothea Wiererová, za závod s hromadným startem Švédka Hanna Öbergová a za vytrvalostní závod Italka Lisa Vittozziová. Mužské, ženské i smíšené štafety vyhrály norské týmy.\n\nProgram Světového poháru v biatlonu 2019/2020:\n\nPodle toho, jak se státy umístily v hodnocení národů v ročníku 2018/2019, se určil nejvyšší počet žen a mužů, který může země nasadit do sprintu a vytrvalostního závodu. Dalších celkově osm závodníků lze nasadit na základě divoké karty, kterou uděluje IBU pro každý trimestr (tři po sobě jdoucí závody) zvlášť.\n\nMuži:\n\nŽeny:\n\n\"Šipky ↑ ↓ značí, zda se počet závodníků dané země oproti předcházejícímu ročníku světového poháru zvýšil nebo snížil.\"\n\nStav po 17 z 24 závodů\n\nStav po 20 z 26 závodů\n\nPrůběžné pořadí po 6 z 9 závodů\n\nPrůběžné pořadí po 4 z 6 závodů\n\nKoneční pořadí po 3 závodech\n\nPrůběžné pořadí po 4 z 6 závodů\n\nPrůběžné pořadí po 5 z 6 závodů\n\nPrůběžné pořadí po 6 z 8 závodů\n\n"}
{"id": "1456701", "url": "https://cs.wikipedia.org/wiki?curid=1456701", "title": "Janez Svoljšak", "text": "Janez Svoljšak\n\nJanez Svoljšak (* 28. října 1993 – 15. července 2019, Karákóram) byl slovinský horolezec a reprezentant v ledolezení z klubu \"AO PD Kranj\", mistr Evropy a první slovinský juniorský mistr světa v ledolezení na obtížnost.\n\nZemřel během expedice v základním táboře pod horou Tahu Rutum v pohoří Karákóram.\n\n\n"}
{"id": "1456702", "url": "https://cs.wikipedia.org/wiki?curid=1456702", "title": "Mistrovství světa v biatlonu 2020", "text": "Mistrovství světa v biatlonu 2020\n\n51. mistrovství světa v biatlonu se konalo 12. – 23. února 2020 v italské Antholz-Anterselvé na stadionu Südtirol Arena v nadmořské výšce 1635 m n. m.\n\nMistrovství světa se zde konalo pošesté, naposledy v roce 2007. Tehdy zde byli nejlepší němečtí a norští biatlonisté: Magdalena Neunerová vyhrála tři závody, Ole Einar Bjørndalen dva. Z českých biatlonistů byl nejlepší Michal Šlesingr, který získal stříbrnou medaili ze sprintu a bronzovou z vytrvalostního závodu. \n\nO nominaci českých závodníků rozhodovaly dříve stanovené zásady: u mužů i žen tři nejvýše postavení závodníci světovém poháru a další dva na návrh trenéra. U mužů to podle prvního kritéria jsou Michal Krčmář, Ondřej Moravec a Jakub Štvrtecký, u žen Markéta Davidová, Lucie Charvátová a Eva Kristejn Puskarčíková. Mezi muži vybral Zdeněk Vítek dále předběžně Adama Václavíka a Michala Šlesingra, ale trenéři ještě čekali na výsledky juniorského světového šampionátu. Ten však už sestavu mužů nezměnil. Z žen jako čtvrtou nominovali Jessicu Jislovou a podle výsledků z juniorského mistrovství světa pak jako pátou Terezu Vinklárkovou. Poprvé v kariéře tak bude na mistrovství světa chybět Veronika Vítková, která podle svých slov nebyla schopna ani v tréninku jet naplno a rychle se unavila.\n\nNa závěrečnou přípravu odjeli reprezentanti do italského střediska Ridnaun, kde se především aklimatizovali na vysokou nadmořskou výšku dějiště mistrovství světa.\n\nV průběhu mistrovství ještě trenéři vyměnili Adama Václavíka, kterému se podle jejich představ nepovedl sprint (skončil na 64. místě) za Tomáše Krupčíka. Měl být připraven jako rezerva do mužské štafety.\n\nO pořádání tohoto mistrovství světa bylo rozhodnuto na kongresu Mezinárodní biatlonové unie 4. září 2016 v moldavském Kišiněvu. O mistrovství se zde ucházela i slovinská Pokljuka a německý Oberhof.\n\nNa programu mistrovství bylo 12 disciplín. Muži i ženy absolvovali sprinty, stíhací závody, vytrvalostní závody, štafety a závody s hromadným startem. Společně také jeli závody smíšených štafet a smíšených dvojic.\nČeské reprezentaci se tento závod vydařil – po pěti letech získala ze závodu štafet medaili. Na první střelbě sice Eva Kristejn Puskarčíková jednou chybovala, ale dobrým během a rychlou střelbou vstoje se dostala na páté místo, na kterém s malou ztrátou předávala Markétě Davidové. Ta střílela čistě a oproti dřívějším závodům rychle. Odrazila útok běloruské a švýcarské štafety a v posledním kole dosáhla druhého nejrychlejšího času. Předjela i Italku Dorotheu Wiererovou a předávala těsně před ní na druhém místě s 20vteřinovým náskokem na čtvrté Švýcarsko. Ondřej Moravec měl na svém úseku nejrychlejší střelecký čas, ale běžel pomaleji, takže se před něj opět dostal Lukas Hofer z Itálie. Při šesté střelbě udělal dosud vedoucí Nor Tarjei Bø dvě chyby a odjížděl pět sekund po Hoferovi a Moravcovi, ale brzy se vrátil do čela závodu. Michal Krčmář přebíral na třetím místě s pětivteřinovou ztrátou na vedoucí dvojici a s téměř půlminutovým náskokem na čtvrté Švýcarsko. Bělel pomaleji, takže se mu Nor Johannes Thingnes Bø a Ital Dominik Windisch vzdálili a naopak čtvrtý Ukrajinec Dmytro Pidručnyj přiblížil až na devět sekund. Vleže střílel čistě a rychle; vstoje sice musel Krčmář jednou dobíjet, ale všichni jeho nejbližší soupeři udělali aspoň o jednu chybu více. Do posledního kola vyjel se ztrátou 15 sekund na druhého Windische a s náskokem 30 sekund na Němce Benedikta Dolla. Tento náskok udržel a s jistotou si dojel pro bronzovou medaili. Zvítězili Norové, kteří se už od první předávky střídali ve vedoucí trojici a většinu času závod vedli. \nPřes dobré podmínky na střelnici musely některé favorizované štafety na trestné kolo: německá štafeta proto dojela až na čtvrtém místě a především Francouzi až na sedmém.\n\nSprint žen se jel za příznivého počasí. Vítr byl slabší, ale s poryvy, které dělaly závodnicím potíže, takže jen čtyři z nich dokázaly zastřílet čistě. Zpočátku běžela na prvním místě Slovenka Paulína Fialková, před kterou se brzy dostala Norka Marte Olsbuová. Udělala sice jednu chybu vstoje, ale vyrovnala to velmi rychlým během. Po chvíli přijela na druhou střelbu Američanka Susan Dunkleová. I v stoje odstřílela čistě a odjížděla s náskokem deset vteřin na Norku. V posledním kole jí však došly síly a v cílové rovině jela viditelně vyčerpaná (v posledních 300 metrech ztratila 9 vteřin). Dokázala však dojet na druhém místě se ztrátou sedmi vteřin. Pak přijížděla k druhé střelbě na prvním místě Švédka Hanna Öbergová; udělala zde však tři chyby a nakonec skončila na 18. místě. Mezitím odstartovala Lucie Charvátová. Nezasáhla jeden terč vleže, ale rychlým během se posunovala dopředu. Při druhé střelbě střílela oproti většině svých soupeřek čistě a odjížděla ze střelnice na druhém místě se ztrátou 11 vteřin na v tu dobu vedoucí Dunkleovou. Už nedokázala zrychlit, naopak se propadla, ale udržela náskok na Ukrajinku Olenu Pidhrušnou a skončila třetí. Charvátová tak poprvé nejen na mistrovství světa, ale i v závodech světového poháru získala medaili. \nOstatním českým závodnicím se moc nedařilo. Eva Puskarčíková se dvěma chybami, rychlou střelbou, ale pomalejším během dojela na 24. místě, Markéta Davidová se třemi chybami skončila 13. míst za ní. Jediná Jessica Jislová na 70. pozici v cíli nepostoupila do stíhacího závodu.\n\nV závodu mužů se očekával souboj Nora Johannese Thingnese Bø s Francouzem Martinem Fourcadem. Bø startoval mezi prvními, běžel rychle, ale vleže udělal jednu chybu. Fourcade při první střelbě nechyboval, ale do druhého kola odjížděl s náskokem jen tři vteřiny na Nora. Mezitím se propracovával dopředu Francouz Quentin Fillon Maillet, který vleže nesestřelil jeden terč, ale pak jel nejrychlejší kola. Vstoje byl bezchybný a po střelbě odjížděl první s náskokem půl vteřiny. I toto kolo zvládl nejrychleji ze všech a do cíle dojel téměř 20 vteřin před Johannesem Bø, který vstoje nechyboval, ale už neběžel nejrychleji. Fourcade vstoje střílel čistě, před cílem dokázal zrychlit a dojel před Johannesem Bø, ale za Fillonem Mailletem. Později startoval Rus Alexandr Loginov, který se v první polovině závodu pohyboval kolem osmého místa. Pak ale zrychlil, i vstoje zastřílel čistě a do posledního kola najížděl se sedmivteřinovým náskokem na Mailleta, který si udržel až cíle a zvítězil. \nČeští závodníci stříleli špatně – všichni udělali aspoň dvě chyby – a ani běh se jim nedařil. Nejlepší skončil Michal Krčmář na 39. místě, Ondřej Moravec a Jakub Štvrtecký dojeli šest a sedm míst za ním.\n\nV závodě žen zpočátku vedla Američanka Susan Dunkleová. Po chybě při druhé střelbě se držela kolem čtvrtého místa, ale při poslední položce nezasáhla ani jeden terč a propadla se na 35. místo. Do čela se dostala Norka Marte Olsbuová a dlouho jela ve dvojici s Italkou Dorotheou Wiererovou. Při poslední střelbě však udělala dvě chyby, zatímco Italka jen jednu. Proto Wiererová odjížděla do posledního kola s menším náskokem, který si udržela až do cíle a zvítězila. Olsbuovou předjela ještě Němka Denise Herrmannová, která Norku i Italku stíhala už od první střelby.\nZ českých biatlonistek jela velmi rychle Markéta Davidová, která vleže střílela čistě a posouvala se až na 18. místo. Při první střelbě vstoje však minula tři terče. I když stále běžela rychle, stačilo to jen na 25. místo v cíli. Lucie Charvátová nezasáhla při první střelbě vleže tři terče. Když ale při střelbách vstoje přidala čtyři chyby, dojela na 42. pozici; pomalu běžící Eva Puskarčíková ještě o dvě místa za ní.\n\nZávod mužů dlouho vedl vítěz sprintu Rus Alexandr Loginov. Střílel čistě a proto si udržoval náskok zpočátku před Francouzem Martin Fourcade a v druhé polovině závodu před Norem Johannesem Thingnesem Bø a bezchybně střílejícím Francouzem Emilienem Jacquelinem. Při poslední střelbě však Loginov poprvé nezasáhl jeden terč, Nor a Francouz však byli bezchybní a tak odjížděli spolu na prvním místě. V poslední části kola Jacquelin nepustil Johannese Bø do výhodnější stopy, udržel si nejlepší pozici při nájezdu do cílové roviny a poprvé v kariéře zvítězil.\nZ českých reprezentantů se dařilo jen Ondřeji Moravcovi. Rychle střílel, udělal jen jednu chybu hned při první položce, ale přidal k tomu jen průměrný běžecký čas. Přesto se posunul z 45. místa na startu na 22. v cíli. Michal Krčmář jel rychleji, ale udělal čtyři chyby a skončil na 27. pozici. Jakub Štvrtecký nezasáhl celkem šest terčů a dojel až na 54. místě.\n\nPřestože vál jen slabší vítr, jeho občasné nárazy znesnadňovaly biatlonistkám střelbu a jen pět jich udělalo méně než dvě chyby. Čistě střílející Eva Kristejn Puskarčíková se po druhé střelbě udržovala na druhém místě za také bezchybnou Monikou Hojniszovou-Staręgovou. Puskarčíková udělala svoji jedinou chybu při třetí položce. Tuto přesnost však doplnila jen průměrným během. Závod dokončila na 10. místě a probojovala se tak do nedělního stíhacího závodu. Markéta Davidová udělala při první, druhé i třetí střelbě po jedné chybě. Díky rychlému běhu se udržovala kolem průběžné 12. pozice, a když na poslední položce zastřílela bezchybně a v posledním kole předjela několik soupeřek, dokončila na osmém místě. V tu dobu průběžně vedla Norka Marte Olsbuová Røiselandová, která udělala sice celkově dvě chyby, ale vyrovnala to rychlým během. Do průběžného vedení se pak dostala čistě střílející Němka Vanessa Hinzová. I když při poslední položce nezasáhla jeden terč, měla stále náskok před Norkou a do cíle dojela před ní. Italka Dorothea Wiererová udělala zpočátku dvě chyby na střelnici, ale pak střílela bezchybně a propracovávala se dopředu. Při poslední střelbě zasáhla všechny terče, získala tím na Hinzovou dvouvteřinový náskok, který udržela až do cíle a zvítězila. Z dalších českých biatlonistek skončila Lucie Charvátová s šesti chybami na 46. místě. Poprvé v závodě světového poháru závodila juniorka Tereza Vinklárková. Udělala čtyři chyby, ale běžela pomaleji a tak dojela do cíle na 62. pozici.\n\nV závodě mužů startoval mezi prvními Rakušan Dominik Landertinger. Při prvních třech střelbách neudělal žádnou chybu, a tak se dlouho udržoval průběžně v čele. Pak se před něj dostal Francouz Martin Fourcade, který první tři položky zastřílel také čistě. Jako poslední z velkých favoritů odstartoval Nor Johannes Thingnes Bø. V prvních kolech jel rychle, ale už při první střelbě vleže nezasáhl jeden terč. V průběžném pořadí se proto udržoval až za Francouzem a Rakušanem, ale přibližoval se jim. Landertinger při poslední střelbě udělal jednu chybu, a protože běžel pomaleji, dostal se Fourcade před něj a s náskokem téměř minuty a půl dojel do cíle jako první, i když také poslední ranou nezasáhl terč. Pak přijížděl na poslední střelbu na první pozici Johannes Bø. Udělal však jednu chybu, klesl za Fourcada a závod dokončil až jako druhý. Z českých reprezentantů dojel nejlépe Ondřej Moravec. Až do předposledního kola se s jednou chybou a solidním během udržoval kolem desátého místa. Při poslední střelbě vstoje však nezasáhl dva terče a klesl na 16. místo. Přesto si tímto výsledkem zajistil účast v nedělním závodu s hromadným startem. To se nepodařilo Michalu Krčmářovi, který střílel stejně jako Moravec, ale běžel pomaleji a dokončil závod na 23. pozici. Další skončili v poli poražených: Jakub Štvrtecký s šesti chybami na 70. a Michal Šlesingr se sedmi na 89. místě.\n\nZávodu se zúčastnilo rekordních 30 dvojic. Od počátku jela velmi rychle za Norsko Marte Olsbuová, která taky dobře střílela. Její kolega Johannes Thingnes Bø sice střílel hůře – na první položce potřeboval dokonce všechny náhradní náboje – ale chyby taky vyrovnal kvalitním během. Rozhodující nástup zahájil v předposledním kole, kdy ujel Němci Eriku Lesserovi. Třetí dojeli Francouzi, kteří se čistou střelbou v posledních třech položkách propracovali dopředu. Po skončení závodu sice jury řešila to, že Emilien Jacquelin nechal po odjezdu z poslední střelby na stanovišti jednu hůlku, ale francouzský tým nebyl nijak potrestán.\nČeské dvojici se nedařilo. Markétě Davidové při střelbě vstoje nestačily náhradní náboje, musela na trestné kolo a klesla na 24. místo. Vinou špatné střelby si český tým pozici výrazně nevylepšoval: až Michal Krčmář v předposledním kole předjel dvě štafety a díky čistě střelbě na poslední položce se dostal před čtyři další. Dokončil na 14. místě s odstupem dvou minut na vítěze.\n\nŠtafeta žen byl závod plný zvratů. Hned po první střelbě se na čele usadila Itálie, které zejména Dorothea Wiererová na druhém úseku získala minutový náskok na druhé Polsko. Za Česko rozjížděla štafetu Jessica Jislová. Vleže střílela čistě, ale vstoje udělala dvě chyby a klesla až na 13. pozici. Pak však předvedla druhý nejrychlejší běh a Markétě Davidové předávala na 10. místě s nepatrnou ztrátou na pět štafet před ní. Davidová udělala jen jednu chybu při střelbě vstoje a i díky rychlému běhu se posunula na 3. pozici. Po druhé předávce se v čele udržovala Italka Federica Sanfilippová, která ale po střelbě vstoje musela na dvě trestná kola a do čela se dostala Kamila Žuková z Polska. Lucie Charvátová při střelbě vleže nezasáhla tři terče a navíc dvakrát špatně dobila první náboj a musela jej vyklepávat. Přesto náhradními náboji zasáhla všechny terče a nemusela na trestné kolo. Klesla na sedmé místo. Vstoje pak udělala taky tři chyby, ale i zde nakonec sestřelila všechny terče. Tyto chyby však vyrovnala druhým nejrychlejším během a předávala na druhém místě těsně před Norskem a Německem. Do posledního kola vyjížděla na prvním místě Polka Magdalena Gwizdońová, která však v běhu ztrácela. Po předposlední střelbě ji předjela Norka Marte Olsbuová a Polsko dojelo nakonec sedmé. Za Olsbuovou se udržovala Švédka Hanna Öbergová. Česká štafeta vinou pomalejšího běhu Evy Puskarčíkové klesla na páté místo. Ta však při poslední střelbě střílela oproti svým nejbližším soupeřkám jako jediná čistě a postoupila na třetí pozici. Předjela ji však nejrychleji jedoucí Němka Denise Herrmannová, která vybojovala pro Německo druhé místo za vítěznými Norkami. Puskarčíková zrychlila, ale už nedokázala dojet třetí Ukrajinu. Udržela však za sebou Öbergovou, která po poslední střelbě jela trestné kolo, a obsadila čtvrté místo, což byl nejlepší výkon české štafety v této sezóně. Z favoritů se nedařilo domácím Italkám, které musely na tři trestná kola a dokončily desáté. Ještě hůře na tom byly Francouzky, které nezasáhly celkem 19 terčů, jely čtyři trestná kola a dokončily na 14. pozici.\n\nOd první předávky jela v čele mužské štafety dvojice Německo a Francie, která si vypracovala minutový náskok na třetí Norsko. Když však Němec Benedikt Doll musel po poslední střelbě na trestné kolo, jel pro zlatou medaili Francouz Quentin Fillon Maillet. Dolla pak v polovině posledního kola předjel Nor Johannes Thingnes Bø, který tak obsadil druhé místo.\nOproti ženám se českým mužům nedařilo. Jediné srovnání podle sportovního ředitele Českého svazu biatlonu Ondřeje Rybáře snesl výkon Michala Šlesingra, který jel svůj poslední závod na mistrovství světa v kariéře. Udělal jen jednu chybu při druhé střelbě, a i když zvláště ke konci neběžel nejrychleji, předával Ondřeji Moravcovi na devátém místě necelé čtyři vteřiny od pátého místa. Moravec však nezasáhl celkem čtyři terče a klesl na 12. místo. Jakub Štvrtecký a Michal Krčmář pak přidali pět a čtyři chyby a česká štafeta skončila v cíli na 13. pozici.\n\nTaké ve stíhacím závodu žen se často měnilo pořadí. Po první střelbě se do čela dostala Rakušanka Katharina Innerhoferová. Při třetí položce však udělala tři chyby a na čele ji nahradila Francouzka Julia Simonová, která jako jediná zasáhla všech 15 terčů. Blížila se jí však dosud nejrychleji běžící Italka Dorothea Wiererová. Do poslední střelby ji sice nedojela, ale udělala jen jednu chybu, méně než většina jejich soupeřek. Po trestném kole proto jela první s čtvrtminutovým náskokem, ale zpomalovala (v celém posledním kole měla až 17. běžecký čas). Rychle ji dojížděla Norka Marte Olsbuová, ve stoupání u druhého mezičasu ji předjela a dojela si s náskokem pro zlatou medaili, celkově pátou na tomto mistrovství. Zajímavý byl i boj o třetí místo. Většinu kola se na této pozici udržovala Polka Monika Hojniszová-Staręgová, která v popředí jela od druhé střelby. Těsně ji celé kolo stíhala Švédka Hanna Öbergová, která ji na začátku stadionu předjela a získala tak svoji první medaili z tohoto mistrovství.\nMarkéta Davidová zastřílela první položku čistě a rychle a dostala se na třetí místo. V dalších položkách však udělala pět chyb, a protože zaběhla jen průměrný běžecký čas, dojela na 20. místě. Eva Puskarčíková udělala na střelnici jen dvě chyby, ale běžela nejpomaleji ze všech a skončila tři pozice za Davidovou. Lucie Charvátová nezasáhla celkem osm terčů. Spolu s pomalým během jí to stačilo jen na předposlední, 29. místo.\n\nZávod mužů vyhrál s náskokem Nor Johannes Thingnes Bø, který jediný zastřílel všechny položky čistě. Od poloviny závodu se udržoval v čele a svůj náskok zvyšoval, i když nejel tak rychle jako v minulých závodech. Druhé místo si od třetí střelby hlídal Francouz Quentin Fillon Maillet. O bronzovou medaili se však v posledním kole bojovalo. Ze střelnice odjel na třetím místě další Francouz Emilien Jacquelin se sedmivteřinovým náskokem na Nora Tarjeje Bø. Ten jej v polovině kola předjel, ale Jacquelin se jej držel, na začátku stadionu si zvolil výhodnější stopu, vrátil se zpět před Nora a získal třetí místo.\nZ českých reprezentantů se do tohoto závodu probojoval jen Ondřej Moravec. Střílel rychle, ale vleže i vstoje udělal po jedné chybě. Z poslední střelecké položky vstoje, kde se hodně chybovalo, odjížděl na osmém místě, ale v posledním kole jej předjelo několik rychlejších závodníků a tak Moravec dojel na 11. místě.\n\n"}
{"id": "1456703", "url": "https://cs.wikipedia.org/wiki?curid=1456703", "title": "Jiří Majstr", "text": "Jiří Majstr\n\nJiří Majstr (* 27. září 1957 Praha) je český novinář, překladatel, autor a od roku 2011 generální ředitel České tiskové kanceláře (ČTK).\n\nJiří Majstr vystudoval Právnickou fakultu Univerzity Karlovy a získal titul MBA na Bournemouth University v Británii. Byl zpravodajem ČTK v Británii, USA, OSN a Indii. Byl jedním ze zakladatelů onlinových služeb ČTK, včetně webu České noviny. Je překladatelem knihy \"Co řekly hvězdy\" Joan Quigleyové. Spolu se Stanislavem Mundilem je autorem dvou politologických knih: \"Washington do uzávěrky\" a \"Washington mezi Seinou a Temží\". V roce 2011 byl zvolen druhým generálním ředitelem ČTK a v roce 2017 byl v této funkci potvrzen na dalších šest let. Při volbě v roce 2017 oznámil, že na další funkční období už kandidovat nebude. V letech 2016 a 2017 vykonával souběžně funkci šéfredaktora ČTK.\n\nDvakrát byl členem pětičlenného vedení (Boardu) Evropské aliance tiskových agentur EANA, nejnověji byl zvolen v roce 2018 na tříleté funkční období.\n\n"}
{"id": "1456704", "url": "https://cs.wikipedia.org/wiki?curid=1456704", "title": "Avtandil Koridze", "text": "Avtandil Koridze\n\nAvtandil Koridze (* 15. dubna 1935 Tbilisi – 11. dubna 1966 Terdžola) byl sovětský a gruzínský zápasník – klasik, olympijský vítěz z roku 1960.\n\nZápasení se začal aktivně věnovat v 15 letech v rodném Tbilisi. Pod vedením Petre Ijordanišviliho se specializoval na řecko-římský styl. V sovětské mužské reprezentaci se pohyboval od roku 1957 ve váze do 67 kg. V roce 1960 uspěl v sovětské olympijské nominaci a startoval na olympijských hrách v Římě. Ve čtvrtém kole porazil na lopatky Řeka Statise Musidise a v pátém kole nastoupil proti Bulharu Dimitaru Stojanovi. V závěru zápasu se jeho soupeř převalil na lopatky a úmyslně prohrál. Rozhodčí situaci vyhodnotil jako domluvu zápasníku o výsledku a oba diskvalifikoval. Sovětská strana se následně odvolal k jury. Jury ho po několika minutách vrátila do soutěže. Uznala, že Stonajov, který aby se v turnaji udržel potřeboval zjítězit na lopatky, neměl v závěru dostatek sil a souboj vzdal. V šestém závěrečném kole nastoupil proti Jugoslávci Branislavu Martinovićovi a po výhře na body získal zlatou olympijskou medaili. Sportovní kariéru ukončil v roce 1964. Zemřel předčasně v roce 1966 při dopravní nehodé se svým reprezentačním kolegou Romanem Dzneladzem.\n\n\n"}
{"id": "1456705", "url": "https://cs.wikipedia.org/wiki?curid=1456705", "title": "Dihydrokodein", "text": "Dihydrokodein\n\nDihydrokodein (někdy označovaný zkratkou DHC) je polo-syntetické opioidní analgetikum předepisované na bolest nebo těžkou dušnost, nebo jako lék proti kašli, buď samotný, nebo smíchaný s paracetamolem, nebo aspirinem. Byl vyvinut v Německu v roce 1908 a poprvé uveden na trh v roce 1911.\n\nBěžně je dostupný ve formě tablet, roztoků, a dalších perorálních forem, v některých zemích je k dispozici jako injekční roztok pro hluboké podkožní a intramuskulární podání. Stejně jako u kodeinu je třeba se vyhnout intravenóznímu podání, protože by mohlo způsobit anafylaktický šok a život ohrožující plicní edém. Dihydrokodein je k dispozici ve formě čípku na lékařský předpis.\n\nDihydrokodein se v některých případech používá jako alternativa nebo doplněk ke kodeinu. Z chemického hlediska se nejčastěji vyskytuje ve formě následujících solí (sestupně podle přibližné četnosti): hydrogen-tartrát (bitartrát), fosfát, hydrochlorid, tartarát, hydroiodid, methyliodid, hydrobromid, síran, a thiokyanatan. Konverzní faktory ze soli na volnou bázi jsou 0,67 pro hydrogen-tartrát, 0,73 pro fosfát, a 0,89 pro hydrochlorid.\n\nDihydrokodein byl vyvinut během intenzivního mezinárodního výzkumu zaměřeného na nalezení účinnějších léků proti kašli, a to zejména za účelem snížení přenosu tuberkulózy, černého kašle, zápalu plic a podobných nemocí vzduchem cca v letech 1895 až 1915. Dihydrokodein je strukturálně velmi podobný kodeinu. Je dvakrát silnější, než kodein. I když dihydrokodein má velmi aktivní metabolity (v podobě dihydromorfinu a dihydromorfin-6-glukuronidu (sto krát silnější)), tyto metabolity jsou produkovány v tak malém množství, že nemají klinicky významný vliv.\n\nDihydrokodeinu je také původní člen a chemický základ pro řadu podobných polo-syntetických opioidů, jako acetyldihydrokodein, dihydrokodeinon (hydrokodon), dihydroizokodein, nikocodeine, a nikodikodein.\n\nSchválenou indikací pro dihydrokodein je tlumení mírné až středně silné bolesti, kašel a dušnost. Stejně jako je tomu u jiných drog v této skupině, dávky proti kašli jsou zpravidla menší než při analgetickém použití. Dihydrokodein je silný lék proti kašli, stejně jako všechny ostatní blízce příbuzné látky z \"kodeinové rodiny\" - hydrokodon, oxykodon, ethylmorfin či silný hydromorfon.\n\nPři tlumení bolesti je dihydrokodein obvykle podáván v podobě tablet nebo kapslí obsahujících 15-16 mg nebo 30-32 mg látky; kromě dihydrokodeinu mohou některé léčivé přípravky obsahovat také další účinné látky, jako je aspirin, paracetamol (paralen), ibuprofen a další.\n\nTablety \"s řízeným uvolňováním\" jsou k dispozici jak pro tlumení bolesti, tak pro tlumení kašle, a to v podobě tablet obsahujících 60-120 mg účinné látky. V některých přípravcích (určených především proti kašli) mohou být přítomny i další účinné látky, jako jsou antihistaminika. Jiné perorální formy, jako jsou sublingvální kapky a podobně, mohou být také k dispozici.\n\nDihydrokodein je možné podat i injekčně, a to zpravidla hlubokým podkožním vpichem.\n\nStejně jako u jiných opioidů, časté užívání dihydrokodeinu může vést k nárustu tolerance a ke vzniku fyzické a psychické závislosti. Všechny opioidy aplikované ve vysokých dávkách mohou ovlivnit mentální a psychické schopnosti nutné pro vykonávání potenciálně nebezpečných aktivit, jako jsou řízení nebo manipulace s těžkou technikou.\n\nSvědění a zrudnutí kůže (případně další projevy dilatace cév) patří mezi poměrně typické vedlejší účinky kvůli uvolnění histaminu v reakci na aktivování jednoho nebo více typů receptorů v centrální nervové soustavě. Tento vedlejší účinek lze potlačit pomocí antihistaminik první generace - tripelennamin (Pyrabenzamin), klemastin (Periactin), hydroxyzin (Atarax), difenhydramin (Benadryl), doxylamin (NyQuil) a dalších - která navíc mohou mírně zesílit analgetický účinek dihydrokodeinu.\n\nJako u všech léků, vedlejší účinky závisí na konkrétní osobě, která si daný lék vezme. Projevy se mohou výrazně lišit - od sotva postřehnutelných po extrémní; od lehké bolesti hlavy po obtíže s dýcháním vyvolané působením opioidu na dechové centrum.\n\nZácpa patří mezi typický a častý vedlejší účinek téměř všech opioidů. Zpomalují totiž činnost peristaltika. Proto je možné dihydrokodein použít k zastavení průjmů.\n\nDihydrokodein je rodičovská látka řady středně silných narkotik, mezi která patří, mimo jiné, hydrokodon, nikokodein, nikodikodein, thebain a acetyldihydrokodein.\n\nZatímco konverze kodeinu na morfin je náročná a nepříliš výhodná, dihydrokodein lze konvertovat na dihydromorfin s velmi vysokou účinností (přes 95 %). Dihydromorfin je široce rozšířený v Japonsku a může být přeměněn na hydromorfon.\n\nDihydrokodein může být detekován pomocí Froehdeho činidla.\n\nDihydrokodein může vyvolat euforický stav při užití dávek vyšších než obvyklých pro tlumení bolesti nebo kašle, a proto není jeho rekreační využití výjimkou. Typická rekreační dávka může být cokoli mezi 70 mg a 500 mg, nebo - u uživatelů s vysokou tolerancí - i více.\n\nV Česku je v současnosti (prosinec 2018) registrovaný pouze jeden léčivý přípravek obsahující dihydrokodein - DHC CONTINUS tablety s řízeným uvolňováním (60 mg, 90 mg, 120 mg).\n\n"}
{"id": "1456718", "url": "https://cs.wikipedia.org/wiki?curid=1456718", "title": "Leandro Barbosa", "text": "Leandro Barbosa\n\nLeandro Barbosa (* 28. listopadu 1982, São Paulo) je brazilský basketbalista hrající na pozici křídla nebo rozehrávače. V současnosti působí v brazilském klubu Minas Tênis Clube. V roce 2015 vyhrál s týmem Golden State Warriors americkou ligu NBA. V NBA hrál za Phoenix Suns (2003–2010, 2014, 2016–2017), Toronto Raptors (2010–2012), Indiana Pacers (2012), Boston Celtics (2012–2013) a Golden State Warriors (2014–2016). S brazilskou reprezentací dvakrát vyhrál Mistrovství Ameriky (FIBA AmeriCup), a to v letech 2005 a 2009. Na Mistrovství Ameriky 2007 se stal nejlepším střelcem. Zúčastnil se dvou olympijských turnajů, v letech 2012 (5. místo) a 2016 (9. místo). Jeho manželkou je brazilská herečka Samara Felippová.\n"}
{"id": "1456720", "url": "https://cs.wikipedia.org/wiki?curid=1456720", "title": "Spolek českých akademiků židů", "text": "Spolek českých akademiků židů\n\nSpolek českých akademiků židů (SČAŽ) byla první organizace usilující o česko–židovské sblížení, která se hlásila k českému národu. Organizace byla založena na valné hromadě v hostinci „U slovanské lípy“ ve Spálené ulici v Praze v březnu roku 1876.\n\nHlavní náplní činnosti Spolku českých akademiků židů byla vzájemná studentská solidarita a podpora nemajetných studentů. Spolek také pořádal přednášky, organizoval různé zábavy a oslavy a rovněž vydával některé tituly z česko–židovské literatury.\n\nPředsedou Spolku českých akademiků židů byl student práv Leopold Katz . Jednatelem SČAŽ byl Adolf Stránský. V řadách zakladatelů spolku se angažovali lidé, kteří se později projevili jako významné osobnosti politického, kulturního a hospodářského života Rakouska-Uherska a Československa: Alfréd Meissner ; Jakub Scharf ; August Stein (; Josef Žalud ; Moric Baštýř; Max Reiner; Karel Fischer; Ignác Arnstein a mnozí další.\n\nProtektorem Spolku českých akademiků židů byl profesor trestního práva na pražské universitě JUDr. Alois Zucker. Finančním podporovatelem spolku byl podnikatel a mecenáš Bohumil Bondy. \nVe své činnosti SČAŽ navazoval na odkaz židovského lékaře, českého a německého romantického básníka, spisovatele, cestovatele a lékaře Siegfrieda Kappera. Ten se jako jeden z prvních židovských intelektuálů veřejně hlásil k českému národu. Na jeho počest byl v roce 1920 Spolek českých akademiků židů přejmenován na „Akademický spolek Kapper“. Tento spolek existoval a působil až do roku 1939, kdy byl rozpuštěn gestapem. Po druhé světové válce byla činnost spolku obnovena, ale fungoval jen krátce a to do roku 1949, kdy přestal definitivně existovat. Teprve v roce 2005 na aktivity tohoto spolku trvale navázal „Spolek akademiků Židů“ (SAŽ). Tento spolek se hlásí k odkazu i dalších židovských akademických organizací.\n\nV databázi NK ČR lze najít několik titulů vydaných péčí SČAŽ či Akademického spolku Kapper:\n"}
{"id": "1456722", "url": "https://cs.wikipedia.org/wiki?curid=1456722", "title": "Skandál po anglicku", "text": "Skandál po anglicku\n\nSkandál po anglicku (v anglickém originále A Very English Scandal) je britská třídílná minisérie, kterou premiérově odvysílal televizní kanál BBC One od 20. května do 3. června 2018. Příběh pojednává o vztahu vysoce postaveného politika a mladíka z nižší společenské vrstvy. Seriál byl natočen podle skutečných událostí na motivy stejnojmenné knihy z roku 2016.\n\nV roce 1961 se Jeremy Thorpe, poslanec dolní sněmovny za Liberální stranu seznámí v Oxfordshire s mladíkem Normanem Josiffeem, se kterým naváže několik let trvající vztah. V roce 1965 se rozejdou. Norman ztratil kartu národního pojištění a začne Thorpa vydírat, že zveřejní jeho dopisy, které si Norman uchoval, pokud mu kartu nezařídí. Thorpe se obává konce své politické kariéry. Jeho kolega, poslanec Peter Bessell udržuje Normanovo mlčení malými částkami peněz, nicméně novou kartu národního pojištění mu nevydá.\n\nV roce 1968 je Thorpe zvolen za předsedu liberální strany. Ožení se s dívkou Caroline Allpassovou a má s ní syna. Norman nyní žije v Irsku pod jménem Norman Scott. Přijde však o práci a proto zavolá Caroline, které řekne o svém bývalém mileneckém vztahu s jejím manželem. Caroline umírá v roce 1970 při autonehodě. Bessell se stěhuje do Spojených států, aby unikl svým finančním problémům. Norman pokračuje ve snaze dostat novou kartu národního pojištění, ale bez úspěchu. Thorpe zvažuje, že ho nechá zabít, ale své plány odkládá. V roce 1973 se Thorpe žení s Marion Stein, hraběnkou z Harewoodu. Když se opět setká s Normanem, propadne panice a požádá svého dávného přítele z Oxfordu Davidu Holmesovi, aby zajistil Normanovu vraždu. Za 10 000 liber je najat jistý Andrew Newton. Zkusí Normana zavraždit, ale zastřelí jen jeho psa. Norman okamžitě oznámí zločin policii a je přesvědčen, že útok objednal Thorp.\n\nNewton je odsouzen za pokus o vraždu. Krátce na to Norman předá policii dva dopisy od Thorpa, které mu v 60. letech napsal. Thorpe v květnu 1976 rezignuje na předsedu liberální strany. Chystá se k opětovnému zvolení do parlamentu, ale prohraje ve prospěch konzervativců. Newton po propuštění prodá svůj příběh novinám. Thorpe, Holmes a další dva jsou obviněni ze spiknutí za účelem Normanovy vraždy. Soudní proces proběhne v květnu 1979 za velké pozornosti médií. Porota však všechny osvobodí.\n\n"}
{"id": "1456723", "url": "https://cs.wikipedia.org/wiki?curid=1456723", "title": "Suma Sumárum Tour 2002", "text": "Suma Sumárum Tour 2002\n\nSuma Sumárum Tour 2002 bylo koncertní turné české rockové skupiny Kabát. Jednalo se o halové turné. Konalo se ku příležitosti 10. výročí od vydání debutového alba \"Má jí motorovou\" a také jako k propagaci pro kompilační album \"Suma sumárum\". Pódium bylo umístěné uprostřed hal, poté se toto umístění pódia využilo při turné ještě v roce 2011 a 2017. V listopadu 2002 skupina navštívila české fanoušky ve Spojených státech, což byla historicky první zahraniční návštěva skupiny (nepočítaje Slovensko).\n\nPřídavek:\n\n\n\no turné na musicserver.cz\n"}
{"id": "1456725", "url": "https://cs.wikipedia.org/wiki?curid=1456725", "title": "Rue de la Cité", "text": "Rue de la Cité\n\nRue de la Cité je ulice v Paříži na ostrově Cité ve 4. obvodu. Ulice byla pojmenována po ostrově, který protíná napříč.\n\nUlice spojuje most Notre-Dame na severu a Petit-Pont na jihu. Ulice začíná na \"Quai de la Corse\" a končí u křižovatky s \"Parvis Notre-Dame - place Jean-Paul-II\" a \"Quai du Marché-Neuf\".\n\nV Lutetii, za římské nadvlády tvořila tato ulice část cardo, severojižní silnice, která tradičně vytvářela osu římských měst. Od středověku až do novověku byla tato osa rozdělena na tři odlišné ulice: \"Rue de la Lanterne\", \"Rue de la Juiverie\" a \"Rue du Marché-Palu\". Tyto tři ulice byly sjednoceny pod jeden název \"Rue de la Cité\" až 13. května 1834.\n\nBěhem 19. století prošla ulice několika proměnami. Jižní část ulice byla prodloužena na základě vyhlášky ze dne 22. května 1837 v rámci přestavby administrativní budovy chudobince. Šířka ulice byla zvětšena na 15 metrů královským dekretem ze dne 21. května 1843. V roce 1851 došlo k rozšíření \"Quai du Marché-Neuf\".\n\nUlice získala současný vzhled ve druhé polovině 19. století v rámci rozsáhlé přestavby Paříže. Vyhláška z 22. května 1865 stanovila přestavbu Hôtel-Dieu. Všechny domy v \"Rue de la Cité\" byly zbořeny v letech 1865–1867 kvůli přestavbě Hôtel-Dieu, květinového trhu a kasáren pro pařížskou policejní prefekturu.\n\n"}
{"id": "1456728", "url": "https://cs.wikipedia.org/wiki?curid=1456728", "title": "Hunter's Moon", "text": "Hunter's Moon\n\n\n\n\n\n"}
{"id": "1456732", "url": "https://cs.wikipedia.org/wiki?curid=1456732", "title": "Heves (město)", "text": "Heves (město)\n\nHeves [heveš] () je město v Maďarsku, nacházející se na jihu stejnojmenné župy, těsně u hranic se župou Jász-Nagykun-Szolnok. Od župního města Egeru se nachází asi 36 km jihovýchodně a je správním městem stejnojmenného okresu. V roce 2018 zde žilo 10 275 obyvatel.\n\nPoblíže se nacházejí obce Átány, Boconád, Hevesvezekény, Jászivány, Jászszentandrás, Pély, Tenk a město Jászapáti.\n\n"}
{"id": "1456736", "url": "https://cs.wikipedia.org/wiki?curid=1456736", "title": "Agalegské ostrovy", "text": "Agalegské ostrovy\n\nAgalegské ostrovy (francouzsky \"îles Agaléga\", anglicky \"Agalega Islands\") jsou ostrovy v Indickém oceánu. Z politicko-administrativního hlediska jsou součástí Mauricijské republiky, která vznikla po vyhlášení nezávislosti v roce 1968. Od hlavního města Mauricijské republiky Port Louis na ostrově Mauricius dělí Agalegské ostrovy vzdálenost přibližně 1 100 km. Počet obyvatel je odhadován na zhruba 300 (stav v polovině roku 2011). Ostrovy jsou spravovány, stejně jako atol Cargados Carajos, mauricijskou společností Outer Islands Development Corporation (OIDC), ustavenou v roce 1982. V roce 2004 byl vydán \"Agalega Island Council Act 2004\" a na jeho základě byla zřízena tzv. rada ostrova – \"Island Council\".\n\nAgalegské ostrovy leží severně od Maskarénského souostroví a jsou, stejně jako Seychely, součástí podmořské oceánské Maskarénské plošiny. Nejbližší pevninou je ostrov Coëtivy, nejjižnější součást Seychelského souostroví, který je od Agalég vzdálený asi 350 km směrem na sever. Nejkratší vzdálenost mezi severním pobřežím ostrova Mauricia a jižním pobřežím Agalég přesahuje 1 000 km.\nAgalegské ostrovy jsou téměř dvojostrov – odděluje je pouze zhruba 1,8 km široká úžina \"La Passe\". Moře je zde tak mělké, že při odlivu jej nelze překonat lodí, zato při poklesu mořské hladiny je možné přejít úžinu pěšky. Souostroví se skládá ze Severního (\"Agalega North Island\") a Jižního (\"Agalega South Island\") ostrova, rozloha obou ostrovů je 26 km². Severní ostrov je 12,5 km dlouhý a 1,5 km široký. Jižní ostrov má délku 7 km a v nejširším místě měří 4,5 km. Půda na ostrovech je vesměs písčitá.\n\nNadmořská výška souše dosahuje jen několik metrů nad úrovní okolního oceánu. Nejvyšším vrcholem souostroví je 15 metrů vysoká písečná duna na Severním ostrově, pojmenovaná \"Montagne d´Emerez\" podle jednoho ze dvou námořníků, kteří zde zahynuli po ztroskotání na počátku 19. století. Na jižním ostrově je nejvyšším bodem sedm metrů vysoká vyvýšenina, zvaná \"Grande Montagne\". Pobřeží ostrovů je lemované korálovými útesy.\n\nNa Agalegských ostrovech jsou jen tři sídla. Největší a nejvýznamnější je Vingt Cinq, které leží v centrální části Severního ostrova. Ve Vingt Cinq se nachází sídlo správy Agalég, známé pod názvem \"La Grande Case\", základní škola, obchod a zdravotnické zařízení. Na severu je ještě jedna vesnice – La Fourche s malým přístavem Port Saint James. Na Jižním ostrově je jen jedna obec – Sainte Rita v jeho severní části. Na ostrovech se nachází také místní meteorologická stanice.\n\nPodnebí na Agalégách je tropické, stejně, jako na celém území Mauricijské republiky. Teploty zde během roku neklesají pod 23 °C, maxima se pohybují kolem 30° C. Nejdeštivějšími měsíci jsou leden a únor, nejsušší období je od srpna do října. Dominujícími rostlinami v tomto klimatu jsou mangrovy a kokosové palmy. K přírodním zajímavostem Agalég patří výskyt endemického druhu gekona \"Phelsuma borbonica agalegae.\"\n\nNa Agalegských ostrovech, kde žije zhruba 300 obyvatel, je dominující ekonomickou činností produkce kopry a kokosového oleje a obchod s těmito produkty. Kromě toho se obyvatelé ostrovů zabývají rybolovem, pěstují ještě další zemědělské plodiny a chovají domácí zvířectvo pro vlastní potřebu. Donedávna se v obchodě na Agalegských ostrovech nepoužívaly peníze – lidé platili poukázkami ze svých účtů, vytvořených mauricijskou vládou. Obyvatelé jsou převážně křesťané, jejich jazykem je specifická agalegská kreolština.\n\nPřístup na ostrovy je poměrně komplikovaný. Na Agalégách není žádný přístav, pouze menší molo v Port Saint James na severu. Lodě, připlouvající z Mauricia, proto musí kotvit zhruba 500 metrů od břehu. Letecké spojení je zajišťováno menším letadlem, patřícím pobřežní stráži, která je součástí mauricijských policejních složek. Letiště \"Agalega Airstrip\" (FIMA) se nachází na Severním ostrově poblíž obce Vingt Cinq. Silniční síť na ostrovech tvoří písčité místní komunikace. Dne 12. prosince 2018 byl v Dillí na setkání předsedů vlád Indie a Mauricia podepsáno memorandum, zaměřené na zlepšení letecké a námořní dopravy na Agalegské ostrovy.\n"}
{"id": "1456741", "url": "https://cs.wikipedia.org/wiki?curid=1456741", "title": "Karl Fleschen", "text": "Karl Fleschen\n\nKarl Fleschen (* 28. června 1955) je bývalý západoněmecký atlet, běžec.\n\nV roce 1977 se stal halovým mistrem Evropy v běhu na 3000 metrů, podruhé dosáhl tohoto úspěchu v roce 1980. O čtyři roky později vybojoval v této disciplíně na evropském halovém šampionátu bronzovou medaili.\n"}
{"id": "1456742", "url": "https://cs.wikipedia.org/wiki?curid=1456742", "title": "Tököl", "text": "Tököl\n\nTököl [tekel] (, , ) je město v Maďarsku v župě Pest, spadající pod okres Szigetszentmiklós. Město je součástí aglomerace tří měst Szigethalom, Szigetszentmiklós a \"Tököl\", nacházející se na říčním ostrově Csepel. Poblíže je též město Halásztelek, na druhé straně Dunaje se nachází město Százhalombatta. V roce 2015 zde žilo 10 050 obyvatel, z nichž jsou 82,1 % Maďaři, 2,1 % Chorvati, 1,9 % Romové, 1,8 % Němci, 1,1 % Srbové a 0,4 % Rumuni.\n\n"}
{"id": "1456747", "url": "https://cs.wikipedia.org/wiki?curid=1456747", "title": "Electron (raketa)", "text": "Electron (raketa)\n\nElectron je dvoustupňová orbitální nosná raketa americké společnosti Rocket Lab. Má výšku 17 metrů a průměr 1,2 metrů, zaměřuje se tak na segment malých satelitů, zejména CubeSaty. Její motory Rutherford, jež jsou z velké většiny vyráběné metodou 3D tisku, jako první motory orbitální nosné rakety využívají elektricky poháněná turbočerpadla.\n\nRaketa má za sebou 11 startů, zatím vždy letěla z Rocket Lab Launch Complex 1 na poloostrově Mahia na novozélandském Severním ostrově.\n\n\n"}
{"id": "1456748", "url": "https://cs.wikipedia.org/wiki?curid=1456748", "title": "Alex Gonzalez", "text": "Alex Gonzalez\n\nAlex Gonzales (* 16. března 1951) je bývalý francouzský atlet, běžec.\n\nNa olympiádě v Moskvě v roce 1980 v běhu na 1500 metrů skončil v semifinále. O rok později startoval na evropském halovém šampionátu v Grenoblu v běhu na 3000 metrů. V závodě, který omylem rozhodčích byl o kolo (180 metrů) kratší, zvítězil. V pozdějších letech se věnoval zejména maratonu. Při startu na olympiádě v Soulu v roce 1988 doběhl 37.\n"}
{"id": "1456758", "url": "https://cs.wikipedia.org/wiki?curid=1456758", "title": "Rocket Lab", "text": "Rocket Lab\n\nRocket Lab je soukromá americko-novozélandská společnost působící v aerokosmickém průmyslu. Centrálu má v kalifornském Huntington Beach a na Novém Zélandu působí její plně vlastněná dceřiná společnost. Byla založena v červnu 2006 Peterem Beckem.\n\nSpolečnost vyvinula suborbitální sondážní raketu Ātea a nyní provozuje orbitální nosnou raketu Electron, která vynáší z Rocket Lab Launch Complex 1 na novozélandském Severním ostrově malé satelity a CubeSaty.\n\n"}
{"id": "1456759", "url": "https://cs.wikipedia.org/wiki?curid=1456759", "title": "Kerepes", "text": "Kerepes\n\nKerepes [kerepeš] () je město v Maďarsku v župě Pest, spadající pod okres Gödöllő. Nachází se asi 3 km severovýchodně od Budapešti. V roce 2015 zde žilo 9873 obyvatel, z nichž jsou 83,4 % Maďaři.\n\nKerepes sousedí s městy Gödöllő, Isaszeg a Kistarcsa. Poblíže jsou též obce Mogyoród a Nagytarcsa.\n\nÚzemím města prochází od jihozápadu na sever hlavní silnice č.3. Také tudy prochází dálnice M31, ale na ni zde není napojení.\n\nVe stejném směru jako silnice prochází městem též dvoukolejná železniční elektrifikovaná trať z Budapešti do Gödöllő a dále na východ.\n"}
{"id": "1456760", "url": "https://cs.wikipedia.org/wiki?curid=1456760", "title": "Masonie", "text": "Masonie\n\nMasonie (\"Massonia\") je rod rostlin z čeledi chřestovité. Jsou to sezónně zatahující cibuloviny se dvěma širokými, protistojnými listy a květy v hlávkovitém nebo klasovitém květenství. Plodem je tobolka. Rod zahrnuje 26 druhů a je svým rozšířením omezen na sezónně suché oblasti jižní Afriky. Mimo neobvyklého vzhledu jsou rostliny zajímavé také tím, že jejich květy opylují hlodavci. Některé druhy jsou zřídka pěstovány ve specializovaných sbírkách rostlin.\n\nMasonie jsou vytrvalé, sezónně zatahující cibuloviny. Cibule je podzemní, kulovitá, se suknicemi.\nListy jsou dva, vstřícné, kožovité nebo lehce sukulentní, podlouhlé až okrouhlé, jednolitě zelené nebo s purpurovými skvrnami či žíháním. V přírodě bývají listy přitisklé k povrchu půdy, u pěstovaných rostlin někdy poněkud odstávají.\nKvětenstvím je hlávkovitě stažený hrozen, vyvíjející se při zemi mezi bázemi listů a podepřený zákrovem z listenů. Květy jsou zelenavé, bílé, smetanové nebo růžové, zvonkovité nebo válcovité. Okvětní lístky jsou srostlé do krátké nebo dlouhé okvětní trubky. Tyčinky jsou přirostlé v ústí okvětní trubky.\nSemeník je srostlý ze 3 plodolistů, obsahuje mnoho vajíček a nese čnělku zakončenou drobnou bliznou.\nPlodem je trojboká, tenkostěnná tobolka se 3 laloky nebo křídly. Obsahuje mnoho kulovitých, matně černých semen.\n\nRod masonie zahrnuje 26 druhů. Vyskytuje se výhradně v jižní Africe v Jihoafrické republice, jižní Namibii a Lesotho. Jsou rozšířeny v polosuchých oblastech a subalpínské vegetaci, a to zejména v oblastech se zimním obdobím dešťů. Jsou součástí charakteristických jihoafrických společenstev, známých jako karru a fynbos.\n\nMasonie mají neobvyklý způsob opylování, neboť jsou opylovány hlodavci, kteří vyhledávají jejich květy pro sladký nektar. Tento způsob opylování je znám např. také u habituelně podobného rodu androcymbium (\"Androcymbium\") z čeledi ocúnovité a u parazitického rodu ozorna (\"Cytinus\") z čeledi ozornovité. Květy opylované nelétajícími savci mají obecně robustní stavbu, málo nápadné barvy, obsahují množství nektaru a mají dlouhé, vyčnívající čnělky a prašníky. V případě opylování hlodavci také bývají situované blízko půdního povrchu. Mezi hlodavce navštěvující květy druhu \"Massonia depressa\" náleží pískomil chluponohý (\"Gerbillurus paeba\"), pískomil běloskvrnný (\"Desmodillus auricularis\"), krysa namaquejská (\"Aethomys namaquensis\"), bodlinatka \"Acomys subspinosus\" a myška africká (\"Mus minutoides\").\n\nTaxonomické vymezení rodu \"Massonia\" a skupiny příbuzných rodů z tribu \"Massonieae\" (\"Whiteheadia\", \"Desertia\", \"Namophila\") prošlo v posledních desetiletích různými změnami. Rod \"Desertia\" byl ustaven v roce 2015 a byl do něj zařazen jeden druh z rodu \"Whiteheadia\" (\"Desertia etesionamibensis\") a jeden nově popsaný druh. Rod \"Whiteheadia\", který byl v minulosti některými taxonomy slučován s rodem \"Massonia\", je v současném pojetí monotypický a zahrnuje jediný druh, \"Whiteheadia bifolia\". Monotypický je také rod \"Namophila\".\n\"Whiteheadia bifolia\" se od rodu \"Massonia\" odlišuje zejména klasovitým květenstvím a křehkými listy. Zástupci rodu \"Desertia\" mají rovněž klasovité květenství. Nejpodobnější masoniím je z dané skupiny rodů \"Namophila urotepala\". Odlišuje se mj. tvarem listenů (úzké) a plody, které jsou i za zralosti obalené dužnatým vytrvalým okvětím.\nNěkteré druhy byly v minulosti přeřazeny z rodu \"Massonia\" do rodu \"Polyxena\", který byl později vřazen do rodu \"Lachenalia\".\n\nMasonie vyžadují plné slunce a dobře propustnou, písčitou půdu. Vzhledem k velikosti listů je vhodné je sázet do větších nádob. Rostliny potřebují klidovou sezónu, kterou přečkávají v zataženém stavu. Pro toto období je nutno omezit zálivku a umístit rostliny v teple a suchu. Množí se výsevem na povrch písčitého substrátu. Mladé rostliny je třeba zalévat jen velmi opatrně. Semenáčky lze od sebe oddělit a rozsázet v období dormance.\nMasonie jsou pěstovány zřídka a nejsou uváděny ze sbírek žádné české botanické zahrady.\n\n"}
{"id": "1456764", "url": "https://cs.wikipedia.org/wiki?curid=1456764", "title": "Saxby", "text": "Saxby\n\nSaxby je vesnice v severozápadní části ostrova Vormsi v obci Vormsi v kraji Läänemaa v Baltském moři v Estonsku. Na severozápadě sousedí s vesnicí Kärrslätt na jihu s Förby. Ve vesnici žili k 31. prosinci 2011 čtyři obyvatelé.\n\nPrvní písemná zmínka o vesnici pochází z roku 1540. V období mezi 1588 do 1850 byl obydlen Estonci a Švédy.\n\nVe vesnici se nachází kostel z 14 století a maják Vormsi postavený v roce 1864, který je kulturní památkou Estonska.\n"}
{"id": "1456766", "url": "https://cs.wikipedia.org/wiki?curid=1456766", "title": "Roma (film)", "text": "Roma (film)\n\nRoma je dramatický film z roku 2018. Režie a scénáře se ujal Alfonso Cuarón. Ve snímku hrají hlavní role Yalitza Aparicio, Marina de Tavira, Marco Graf, Daniela Demesa, Enoc Leaño a Daniel Valtierra. \n\nFilm měl premiéru 30. srpna 2018 na Filmovém festivalu v Benátkách, kde získal cenu Zlatého lva. Do kin byl uveden 21. listopadu 2018 ve Spojených státech amerických. V České republice měl premiéru dne 14. prosince 2018.\n\nFilm získal nominaci na Zlatý glóbus, Oscara a byl zařazen do žebříčku nejlepších deseti film roku 2018 magazínem Time a National Board of Review.\n\n \n\nFilm získal pozitivní recenze od kritiků. Na recenzní stránce Rotten Tomatoes získal z 200 započtených recenzí 97 procent s průměrným ratingem 9,1 bodů z deseti. Na serveru Metacritic snímek získal z 50 recenzí 96 bodů ze sta. Na Česko-Slovenské filmové databázi si snímek k 13. červenci 2019 drží 79%.\n\n"}
{"id": "1456769", "url": "https://cs.wikipedia.org/wiki?curid=1456769", "title": "Nagahama", "text": "Nagahama\n\nNagahama může být:\n\nJejich zápis v originále (japonštině) může být různý, například (mimo jiných): 長浜 (jiná čtení: [čóhin] aj.), 長濱 (jiná čtení: [čóhin] aj.), 永浜 (jiná čtení: [eihin/éhin] aj.) aj.\n\n\n"}
{"id": "1456770", "url": "https://cs.wikipedia.org/wiki?curid=1456770", "title": "Kdyby ulice Beale mohla mluvit", "text": "Kdyby ulice Beale mohla mluvit\n\nKdyby ulice Beale mohla mluvit (v anglickém originále If Beale Street Could Talk) je romantický dramatický film z roku 2018. Režie a scénáře se ujal Barry Jenkins. Film je inspirován stejnojmenným románem od Jamese Baldwina. Ve snímku hrají hlavní role KiKi Layne, Stephan James, Colman Domingo, Teyonah Parris, Michael Beach, Dave Franco, Diego Luna, Pedro Pascal, Ed Skrein, Brian Tyree Henry a Regina King. \n\nFilm měl premiéru na Mezinárodním filmovém festivalu v Torontu dne 9. září 2018. Do kin byl uveden 14. prosince 2018 ve Spojených státech amerických. V České republice do kin uveden nebyl. \n\nFilm byl vybrán do nejlepší desítky filmů roku 2018 Americkým filmovým institutem, National Board of Review a získal nominace na Zlatý glóbus a Oscara.\n\n\nFilm získal pozitivní recenze od kritiků. Na recenzní stránce Rotten Tomatoes získal ze 121 započtených recenzí 93 procent s průměrným ratingem 8,7 bodů z deseti. Na serveru Metacritic snímek získal ze 35 recenzí 86 bodů ze sta. \n"}
{"id": "1456775", "url": "https://cs.wikipedia.org/wiki?curid=1456775", "title": "Dokážete mi kdy odpustit?", "text": "Dokážete mi kdy odpustit?\n\nDokážete mi kdy odpustit? (v anglickém originále Can You Ever Forgive Me?) je životopisný komediální a dramatický film z roku 2018. Režie se ujala Marielle Heller a scénáře Nicole Holofcener a Jeff Whitty. Ve snímku hrají hlavní role Melissa McCarthy a Richard E. Grant. \n\nFilm měl premiéru na Filmovém festival Telluride dne 1. září 2018. Do kin byl uveden 19. října 2018 ve Spojených státech amerických. V České republice byl uveden v roce 2019 na filmovém festivalu Febiofest.\n\nFilm získal nominaci na Zlatý glóbus, Critics' Choice Movie Awards, SAG Awards a Satellite Awards. \n\n\nFilm vydělal za první promítací víkend 150 tisíc dolarů z pěti kin. Za druhý víkend vydělal 380 tisíc z 25 kin. Třetí víkend byl rozšířen do 180 kin a vydělal 1,08 milionů dolarů. Za čtvrtý víkend vydělal z 391 kin 1,5 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoes získal z 204 započtených recenzí 98 procent s průměrným ratingem 8,2 bodů z deseti. Na serveru Metacritic snímek získal ze 48 recenzí 87 bodů ze sta. \n"}
{"id": "1456777", "url": "https://cs.wikipedia.org/wiki?curid=1456777", "title": "Vice (film)", "text": "Vice (film)\n\nVice je životopisný dramatický a komediální film z roku 2018. Režie a scénáře se ujal Adam McKay. Ve snímku hrají hlavní role Christian Bale, Amy Adams, Steve Carell, Sam Rockwell, Alison Pill a Jesse Plemons. \n\nVe Spojených státech amerických bude do kin uveden dne 25. prosince 2018. V České republice zatím nebyla premiéra stanovena. \n\n\"Vice\" získal nominace na Zlatý glóbus, Critics' Choice Movie Awards a SAG Awards.\n\n"}
{"id": "1456778", "url": "https://cs.wikipedia.org/wiki?curid=1456778", "title": "Turistická značená trasa 1035", "text": "Turistická značená trasa 1035\n\nTuristická značená trasa 1035 je modře vyznačená 6,5 kilometru dlouhá pěší trasa Klubu českých turistů vedená od nádraží ve Zbraslavi Břežanským údolím přes Lhotu u Dolních Břežan k železniční zastávce v Jarově.\n\nTrasa od nádraží vychází jihovýchodním směrem a Břežanským údolím dojde k Hálkovu pomníku. Za pomníkem vystoupá zalesněnou strání k poli, kde je odbočka k hradišti Závist. Pokračuje do obce Lhota, kde se v centru obce u kapličky stočí na jihozápad. Za obcí prochází Přírodním parkem Středních Čech a potká se s Lhoteckým naučným okruhem. Projde vilovou čtvrtí v Zálepech a za ní ji čeká cesta lesem až k sestupu k přejezdu železniční trati 210. Za přejezdem na druhé straně kolejí trasa vede severně podél Vltavy až k železniční zastávce v Jarově, kde končí.\n\n\nCesta začíná u zbraslavského nádraží, ve Lhotě u Dolních Břežan projde kolem autobusové zastávky a končí u železniční zastávky v Jarově.\n\n\n"}
{"id": "1456780", "url": "https://cs.wikipedia.org/wiki?curid=1456780", "title": "Turistická značená trasa 3036", "text": "Turistická značená trasa 3036\n\nTuristická značená trasa 3036 je zeleně vyznačená 4,5 kilometru dlouhá pěší trasa Klubu českých turistů vedená od nádraží ve Zbraslavi do Dolních Břežan.\n\nTrasa vychází od zbraslavského nádraží jihovýchodním směrem Břežanským údolím. Od minizoo stoupá zalesněnou strání k rozcestí k hradišti Závist. Odtud vede východně lesem Přírodním parkem Středních Čech k rozcestí k malému hradišti, kde se potká s Naučnou stezkou Dolní Břežany a s cyklostezkou 8226. Spolu s naučnou stezkou pokračuje kolem hřbitova s lipovou alejí až k zámku, za kterým na křižovatce končí.\n\n\nCesta začíná u zbraslavského nádraží a končí poblíž autobusové zastávky v Dolních Břežanech.\n\n\n"}
{"id": "1456788", "url": "https://cs.wikipedia.org/wiki?curid=1456788", "title": "Šalva Čichladze", "text": "Šalva Čichladze\n\nŠalva Čichladze (* 12. července 1912 Kutaisi – 14. ledna 1997 Tbilisi) byl sovětský a gruzínský zápasník – klasik, stříbrný olympijský medailista z roku 1952.\n\nZápasení ho zaujalo, když v 8 letech viděl v cirkuse gruzínského profesionála Kolu Kvarijaniho. Posléze začal navštěvovat tělocvičnu v rodném Kutaisi, kde začínal pod vedením Giorgi Kavtaradzeho. V 18 letech šel studovat na vysokovou školu do Tbilisi, kde se připravoval pod vedením Vachtanga Kuchijanidzeho. V polovině třicátých let dvacátého století se přesul do moskevského Dinama, kde se specializoval na řecko-římský styl pod vedením Lotyše Klemense Bula. \n\nPo druhé světové válce, ve které byl plně nasazen, se dostal do sovětského reprezentačního výběru klasiků. V roce 1952 byl při sovětské premiéře nominován ve 40 let jako člen ruského týmu na olympijské hry v Helsinkách ve váze do 87 kg. Ve čtvrtém kole prohrál s Maďarem Gyulou Kovácsem, ale v pátem kole se zachránil výhrou na lopatky nad obhájcem zlaté olympijské medaile, Švédem Karl-Erikem Nilssonem. Ve finálovém šestém kole prohrál s Finem Kelpo Gröndahlem a získal stříbrnou olympijskou medaili. Po skončení sportovní kariéry působil jako trenér v Moskvě a později v Tbilisi, kde zemřel v roce 1997.\n\n\n"}
{"id": "1456791", "url": "https://cs.wikipedia.org/wiki?curid=1456791", "title": "Jižní Tchang", "text": "Jižní Tchang\n\nŘíše Jižní Tchang (), oficiálně Velká Tchang () byl v letech 937–976 jeden z jihočínských států období Pěti dynastií a deseti říší. Rozkládal se v oblasti dolního toku Jang-c’-ťiang, zahrnoval moderní provincii Ťiang-si a části provincií Ťiang-su, An-chuej, Fu-ťien a Chu-pej. Vznikl roku 937, když Sü Č’-kao, fakticky ovládající jihočínský stát Wu svrhl jeho panovníka Jang Pchua a prohlásil se císařem státu Velké Čchi ()), roku 939 přejmenovaného na Velká Tchang. Jižní Tchang byl jedním z nejsilnějších států jižní Číny, na vrcholu moci na přelomu 40. a 50. let 10. století dobyl většinu států Min a Čchu. V letech 955–958 však prohrál válku se severočínskou říší Pozdní Čou a poté se již nevymanil z vazalského postavení vůči severu, Pozdní Čou a od roku 960 Sung. Roku 971 si byl nucen změnit jméno na Ťiang-nan (). Zanikl v letech 975–976, kdy podlehl invazi říše Sung.\n\nKe konci říše Tchang autorita její vlády klesala a povstání Chuang Čchaoa v letech 874–884 ještě více oslabilo moc ústředních úřadů. V následujících desetiletích regionální vojenští guvernéři \"ťie-tu-š’\" spravovali svěřená území prakticky nezávisle. V 90. letech 9. století oblast dolního dolního toku Jang-c’-ťiang ovládal vojevůdce Jang Sing-mi. Roku 892 Jang Sing-miho pozici uznala tchangská vláda udělením titulu \"ťie-tu-š’\" Chuaj-nanu. Roku 902 navíc obdržel titul knížete z Wu. Jeho panství zahrnovalo střed a jih moderní provincie An-chuej, střední a jižní část Ťiang-si, východ Chu-peje a většinu provincie Ťiang-su (jejíž dobývání se protáhlo do roku 618). Jang Sing-mi roku 905 zemřel, jeho syn a nástupce Jang Wo neuznal Ču Wenův převrat roku 907, kterým byl svržen poslední císař říše Tchang a na místě tchangského státu založena říše Pozdní Liang. Od roku 907 tak Jang Wo stál v čele zcela nezávislého království Wu. Jang Wo závisel na vlivných generálech svého otce, především Sü Wenovi a Čang Chaovi, když se začal vymykat jejich vlivu, zavraždili ho a na trůn dosadili jeho mladšího bratra Jang Lung-jena. Sü Wen poté zabil i Čang Chaoa a fakticky vládl státu Wu ze svého sídla v Ťin-lingu (dnešní Nanking). Loutkového panovníka Jang Lung-jena a každodenní provoz vlády v hlavním městě (Jang-čou) kontroloval Sü Wenův syn Sü Č’-sün a po jeho zavraždění znepřáteleným dvořanem roku 618 Sü Wenův adoptivní syn Sü Č’-kao. Roku 927 Sü Wen zemřel a jeho postavení v říši převzal Sü Č’-kao. Po čtyřech letech, v nichž nahradil staré stoupence Sü Wena spolehlivě loajálními hodnostáři, po Sü Wenově vzoru přesídlil do Ťin-lingu a dění v hlavním městě ponechal pod řízením svého syna, Sü Ťing-tchunga. Roku 937 se Sü Č’-kao rozhodl převzít moc i formálně, sesadil Jang Pchua (od 920 krále, resp. od roku 927 císaře Wu), prohlásil se císařem a stát přejmenoval na Velké Čchi. Po dvou letech se rozhodl využít prestiže zaniklé tchangské říše a přisvojit si nárok na její dědictví; stát přejmenoval na Velká Tchang (kvůli odlišení od svého vzoru je historiky nazýván Jižní Tchang), sám se prohlásil za potomka tchangských císařů a změnil si jméno na Li Pien.\n\nLi Pien podporoval rozvoj hospodářství, organizoval řádnou státní správu. Zemřel roku 943. Jeho syn a nástupce Li Ťing (dříve Sü Ťing-tchung) využil oslabení jižního státu Min (v dnešní provincii Fu-ťien), roku 945 na něj zaútočil a z větší části dobyl. Roku 951 zaútočil rovněž na stát Čchu ležící západně od Jižní Tchang, v Chu-nanu. Invaze byla zprvu úspěšná, roku 952 však bývalí čchuští generálové Liou Jen, Čou Sing-feng a Wang Ťin-kchuej vyhnali jižnětchangské oddíly z většiny čchuského území. Roku 955 zaútočila na stát Jižní Tchang severočínská říše Pozdní Čou. Po třech letech úporných bojů byl Li Ťing nucen odstoupit Čouům území na sever od řeky Jang-c’-ťiang, celkem 14 krajů. Zvláště citelná byla ztráta střední části Ťiang-si, s výnosnou produkcí soli. Li Ťing se také musel vzdát císařského titulu a uznat vazalskou závislost na Pozdní Čou. Současně přenesl hlavní město státu na jih, z Ťin-lingu (Nankingu) do Nan-čchangu.\n\nRoku 960 byla říše Pozdní Čou nahrazena říší Sung, následující rok vystřídal na jižnětchangském trůnu zemřelého Li Ťinga jeho syn Li Jü. Li Jü byl vynikající básník, patřil k nejvýznamnějším autorům poezie v žánru cch’, v politice však nebyl úspěšný. Vrátil hlavní město opět do Ťin-lingu, a snažil se udržet existenci svého státu podřizováním se Sungům, pravidelně zasílal tribut, roku 971 změnil jméno státu z Velká Tchang na Ťiang-nan na znamení ústupu od jakýchkoli imperiálních ambicí. Nic však nepomohlo, sungský císař Tchaj-cu se rozhodl připojil tchangský stát ke své říši, roku 975 na něj zaútočil a postupně jej do konce roku 975 dobyl. Válka skončila pádem Ťin-lingu 2. ledna 976.\n\nZajatý Li Jü a jeho ministři a hodnostáři byli odvezení do sungské metropole Pien-ťingu (dnešní Kchaj-feng) a obdrželi úřednické funkce na střední úrovni. Li Jü zemřel roku 978 a téhož roku Sungové zabrali Wu-Jüe, poslední samostatný jihočínský stát.\n\n"}
{"id": "1456792", "url": "https://cs.wikipedia.org/wiki?curid=1456792", "title": "Rue de la Colombe", "text": "Rue de la Colombe\n\nRue de la Colombe je ulice v Paříži na ostrově Cité ve 4. obvodu.\n\nUlice má své jméno (holubičí) podle cechovního znamení, které se zde nacházelo. Podle legendy odkazuje na milostný příběh páru holubic. Tento mýtus připomíná i socha z tepaného železa.\n\nUlice vede od severu k jihu a spojuje nábřeží \"Quai aux Fleurs\" a ulici \"Rue Chanoinesse\".\n\nUlice je poprvé zmiňována koncem 13. století v přehledu pařížských ulic \"Le Dit des rues de Paris\" pod názvem \"Rue de la Coulombe\".\n\nV roce 1829 byly během výkopů v ulici nalezeny neporušené části městských hradeb pocházejících z galorománského období.\n\n\"Rue de la Colombe\" se nacházela v bývalé čtvrti kanovníků severně od Notre-Dame, nedotčená přestavbou města za prefekta Haussmanna, takže se částečně dochoval její středověký vzhled.\n\nAž do otevření paralelní \"Rue d'Arcole\" v polovině 19. století měla \"Rue de la Colombe\" nepravidelnou šířku asi 4 metry. Domy se sudými čísly byly strženy a nahrazeny zadní fasádou budov v \"Rue d'Arcole\", čímž se \"Rue de la Colombe\" rozšířila na 8,8 metrů.\n\nPouze dům č. 4, který je nyní součástí \"Rue des Ursins\", zůstal na svém místě. Tento dům měl být také stržen kvůli vyrovnání ulice, ale byl zachován rozhodnutím Andrého Malrauxe z roku 1962.\n\n\n"}
{"id": "1456799", "url": "https://cs.wikipedia.org/wiki?curid=1456799", "title": "AV1", "text": "AV1\n\nAV1 (rozepsaněji AOMedia Video 1) je bezpoplatkový a otevřený formát kódování videa. Je zamýšlený jako nástupce formátu VP9, konkurent formátu HEVC a jako zvukový formát jej má doplňovat formát Opus, s kterým bude kombinován v rámci nové verze kontejneru WebM. Je předpokládáno využití formátu zejména v rámci HTML5 video a WebRTC.\n\nFormát vyvinula Aliance pro otevřená média, americké neziskové konsorcium sdružující především firmy Amazon, Apple, ARM Holdings, Cisco Systems, Facebook, Google, IBM, Intel, Microsoft, Mozilla Corporation, Netflix a Nvidia, a první vydání je z konce března 2018.\n\n"}
{"id": "1456801", "url": "https://cs.wikipedia.org/wiki?curid=1456801", "title": "Ludwig Uhland", "text": "Ludwig Uhland\n\nJohann Ludwig Uhland (26. dubna 1787, Tübingen – 13. listopadu 1862, taméž) byl německý romantický básník, právník a filolog.\n\nPocházel z německé vzdělanecké rodiny z Tübingenu ve Württembersku. Na místní univerzitě vystudoval právo a literaturu a začal psát a publikovat své verše. Roku 1810 se stal doktorem práv a v tom samém roce odjel na studijní cestu do Paříže, kde se kromě francouzského právního systému zabýval především starofrancouzskými a středohornoněmeckými rukopisy. Od roku 1811 byl činný jako advokát. Od roku 1816 se však začal natolik věnovat politice, že dále psal v podstatě pouze vědecké práce. V letech 1819–1825 zasedal ve württemberském parlamentu, kde se hlásil liberální demokratické opozici. Roku 1829 byl jmenován profesorem německé literatury na Tübingenské univerzitě, ale tento post roku 1833 opustil, protože jej považoval za neslučitelný se svými politickými názory. Roku 1848 byl členem Frankfurtského parlamentu, ale po jeho rozehnání se nadále věnoval své vědecké práci zaměřené na lidovou tvorbu.\n\nUhland patří k zakladatelům tzv. švábské romantické školy, která se v letech 1805–1808 zformovala na univerzitě v Tübingenu. Jeho milostná a přírodní lyrika z té doby se vyznačuje prostotou a zpěvností lidové písně a často byla zhudebňována. Za napoleonských válek psal vlasteneckou lyriku, později balady a romance s náměty z dějin a z různých pověstí a také ne příliš úspěšná dramata. Svým vědeckým dílem se zařadil k zakladatelům německé filologie a romanistiky.\n\n\n\n\n\n"}
{"id": "1456803", "url": "https://cs.wikipedia.org/wiki?curid=1456803", "title": "Gábor Szentpétery", "text": "Gábor Szentpétery\n\nGábor Szentpétery (* 4. února 1981 Rožňava) je architekt, fotograf a cestovatel. Zabývá se obytnými i občanskými stavbami. Je synem Adama Szentpéteryho.\n\nNarodil se v roce 1981 v Rožňavě. Po studiu na gymnáziu Jana Amose Komenského v Košicích v roce 1995, pokračoval studiem na Fakultě architektury ČVUT v Praze. Absolvoval obor architektury (Jan Bočan, Arnošt Navrátil, Michal Hlaváček). Po absolvování vysoké školy založil samostatnou kancelář K-56 s Jakubem Geltnerem.\n\nVede ateliér SkyCity a spolupodílí se na projektování architektonických návrhů v Číně.\n\n\n\n\n"}
{"id": "1456804", "url": "https://cs.wikipedia.org/wiki?curid=1456804", "title": "Gymnázium Ladislava Novomeského (Bratislava)", "text": "Gymnázium Ladislava Novomeského (Bratislava)\n\nGymnázium Ladislava Novomeského v Bratislavě se nachází na Tomášikově ulice v městské části Ružinov. Poskytuje sekundární všeobecné vzdělání za 4 nebo 8 let, zaměřené na cizí jazyky a informační technologie.\n\nGymnázium vzniklo 1. září 1964 původně jako Střední všeobecně vzdělávací škola a od svého založení vychovala stovky odborníků - lékařů, farmaceutů, přírodovědců, inženýrů, učitelů, ale i spisovatelů, novinářů, herců, sportovců nebo zpěváků. Pedagogický sbor tvoří tým interních a externích pedagogů. Někteří učitelé jsou autory a spoluautory učebnic, mnozí spolupracovali a spolupracují při tvorbě metodických materiálů, podílejí se na tvorbě a organizování různých soutěží, olympiád, školní a mimoškolní zájmové činnosti apod.\n\nPočet přijatých studentů na různé vysoké školy z řad absolventů je obvykle vyšší než 95 procent.\n\nŠkola vznikla 1. září 1964 pod názvem \"Střední všeobecně vzdělávací škola Bratislava-Ružinov\". Nejprve měla dvojí zaměření: všeobecný směr a matematicko-fyzikální směr. Vyučovali se zde také základy strojírenské a zemědělské výroby. Po prvním roce se zaměření školy změnilo: byly zřízeny humanitní a přírodovědný směr. Přitom se stále více důrazu kladlo na rozšířenou výuku cizích jazyků, tedy angličtiny, francouzštiny a němčiny. Ve školním roce 1969–70 se postupně realizoval přechod z původní tříleté SVS na čtyřleté gymnázium.\n\nPo přestěhování školy do nových prostor se postupně pěstovali laboratoře fyziky a chemie, a další odborné, zejména jazykové kabinety, a jiné specializované učebny, tělocvična, vlastní bazén, jídelna a exteriérové prostory kolem školy. Úroveň školy z roku na rok rostla, což se zrcadlilo stále větším zájmem o studium v tomto zařízení. Ve školním roce 1976–77 škola získala název \"Gymnázium Laca Novomeského\". V 80. letech 20. století měla škola již pevné místo v povědomí bratislavské veřejnosti. Rostoucí kvalita výuky se výrazně projevila i v stále stoupajícím počtu absolventů školy, přijatých na vysokoškolské studium.\n\n\nPrezident České republiky Václav Klaus spolu s prezidentem České republiky Ivanem Gašparovičem navštívili gymnázium 10. ledna 2008 a asi 2 hodiny diskutovali se studenty o studiu, aktuálních otázkách současnosti.\n\n\nGymnázium jako jediná škola v Bratislavě má 25metrový plavecký bazén a speciální vyučovací předmět plavání. Organizují se zde každý rok kurzy plavání pro veřejnost a plavecké závody, kde si studenti mají možnost prověřit své schopnosti. Bazén je v provozu od podzimu do jara v době vytápění.\n\n"}
{"id": "1456805", "url": "https://cs.wikipedia.org/wiki?curid=1456805", "title": "Vídeňský viadukt", "text": "Vídeňský viadukt\n\nVídeňský viadukt (někdy též Brněnský viadukt) je částečně zasypaný železniční most v Brně, na východním okraji čtvrti Staré Brno. Po viaduktu, jehož počátek tvoří jižní zhlaví stanice Brno hlavní nádraží, vedou tratě do Břeclavi, Přerova, Jihlavy a Hrušovan nad Jevišovkou. Původní most byl postaven ve 30. letech 19. století, později byl rozšířen a nakonec byl v 90. letech 19. století z většiny začleněn do náspu. Jeho nejzachovalejší část, viadukt přes řeku Svratku, překonává kromě tohoto vodního toku také místní komunikace, železniční vlečku na brněnské výstaviště a Velký městský okruh. Od roku 1983 je celý Vídeňský viadukt památkově chráněn coby součást areálu brněnského hlavního nádraží.\n\nOd poloviny 30. let 19. století vznikala první parostrojní železniční dráha v Rakouském císařství vedená z Vídně přes Břeclav a Ostravu do Bochně. Její součástí bylo také několik odboček, včetně trati z Břeclavi do Brna. Mezi Vídní a Břeclaví byl pravidelný provoz zahájen 6. června 1839, navazující úsek do Brna byl zprovozněn 7. července 1839. Jedná se tak o nejstarší železniční trať s parním provozem v Česku. Investorem i provozovatelem byla společnost Severní dráha císaře Ferdinanda (KFNB).\n\nÚsek z Vranovic do Brna budoval Franz Klein, příslušník podnikatelského rodu Kleinů, a právě zde nacházela největší stavba dráhy, Vídeňský viadukt. Realizace tohoto úseku začala na jaře 1838 a již na podzim téhož roku byly provedeny zkušební jízdy z Brna do Rajhradu. Občasný propagační provoz mezi těmito dvěma stanicemi byl zahájen 15. prosince 1838. Zbytek trati z Břeclavi byl dokončen během jara následujícího roku, takže slavnostní zahájení pravidelného provozu se uskutečnilo 7. července 1839. Celá dráha, včetně viaduktu v Brně, byla jednokolejná. Trať vedla od Horních Heršpic nad úrovní okolního terénu na náspu, který skončil u řeky Svratky. Dále následoval tři čtvrtě kilometru dlouhý viadukt, překonávající kromě Svratky i její nivu, kde se nacházely předměstské novosadské zahrady a pod hradbami také Svratecký náhon. Samotné brněnské nádraží bylo postaveno těsně před hradbami u Ferdinandovy brány na vyvýšeném náspu. Mostní stavba se stala při pohledu z jihu novou významnou dominantou města.\n\nV souvislosti s výstavbou tratě z Brna do Přerova, která byla zprovozněna v roce 1869 Moravsko-slezskou severní dráhou, dceřinou společností KFNB, byl zdvojkolejněn úsek Horní Heršpice – Brno. Viadukt byl na své západní straně rozšířen tak, aby zde mohla být položena druhá kolej.\n\nKFNB byla v Brně omezena stísněným prostorem nádraží, které na konci 19. století již nevyhovovalo jejím potřebám. Společnost proto zakoupila pozemky podél Nových sadů a mezi lety 1894 a 1897 provedla zásadní úpravy: mezi staniční budovou a Svratkou vybudovala nákladní nádraží s moderním třípodlažním skladištěm s výtahy (tzv. Malá Amerika), úsek zároveň rozšířila na několik kolejí a jižní zhlaví stanice posunula až k řece. Viadukt, který zde 60 let stál, byl z většiny zasypán a začleněn do náspu. Při rozšiřování byly v tomto úseku postaveny první železniční mosty z prostého betonu, zatímco některé klenby viaduktu byly odstraněny a nahrazeny ocelovými konstrukcemi (přes ulici Křídlovickou, přes ulici Úzkou). Nejzachovalejší část viaduktu, most přes Svratku a sousedící komunikace, byl doplněn na východní straně ocelovým mostem s dalšími dvěma kolejemi.\n\nRoku 1967 byla trať přes bývalý viadukt elektrifikována.\n\nPodle některých plánů by viadukt mohl být v případě přesunu brněnského hlavního nádraží, a tedy zrušení tratí po mostě vedoucích, odhalen, opraven a stal by se součástí nového městského parku.\n\nPůvodní viadukt byl jednokolejný, dlouhý asi 760 m, široký asi 5 m a vysoký asi 9 metrů nad úrovní terénu. Byl tvořen třemi na sebe navazujícími mostními objekty. Prvním, nejjižnějším, byl pětiobloukový most přes Svratku, před nímž se nacházel ještě jeden segmentově stlačený oblouk, pod kterým vedla cesta (dnešní ulice Štýřické nábřeží). Most přes řeku byl tvořen pěti zděnými segmentovanými cihelnými klenbami obloženými kamennými kvádry, spočívajících na kamenných pilířích. Světlost otvorů nad Svratkou dosahovala 9,5 m. Na tento objekt navazoval vlastní zděný viadukt o délce 637 m se 72 oblouky, jejichž cihelné klenby byly eliptické a měly světlost 7,6 m. Třetí část tvořil most se třemi šikmými segmentovanými klenbami světlosti 9,5 m, pod kterým vedla cesta a Svratecký náhon.\n\nRozšíření pro druhou kolej, uskutečněné v roce 1869, znamenalo, že k celému mostnímu komplexu byly na západní straně přistavěny obdobné klenby, tentokrát kamenné. Šířka viaduktu tak dosáhla asi 10 metrů.\nPři komplexních úpravách prostoru a vzniku nákladního nádraží v 90. letech 19. století se většina viaduktu stala součástí mohutného náspu. Zachován zůstal pětiobloukový most přes Svratku (včetně „nultého“ oblouku), další tři navazující oblouky přes cestu (dnes přes železniční vlečku na výstaviště a přes ulici Opuštěnou) a dva oblouky tvořící průjezd pod tratí z ulice Uhelné do areálu uhelných skladů. Všechny tyto mostní objekty byly zároveň rozšířeny pro další koleje, např. na východní straně mostu přes Svratku byl na rozšířených pilířích vybudován ocelový most pro dvě koleje, jehož navazující oblouky byly provedeny z prostého betonu. Některé klenby viaduktu byly zbořeny a nahrazeny ocelovými konstrukcemi (prodloužení dnešní Křídlovické ulice, ulice Úzká), zatímco většina jich byla zasypána do náspu. Celkem 15 kleneb je přístupných v podzemních prostorách bývalého skladiště Malá Amerika.\n\nSpráva železniční dopravní cesty eviduje v úseku bývalého Vídeňského viaduktu několik mostů. Jedná se o mosty přes Svratku a ulici Opuštěnou v km 142,470 (zčásti ocelový, nejvýchodnější (kolej 4); délka 92,23 m, šířka 5,52 m) a 142,475 (zahrnuje kamennou přístavbu (kolej 3), původní cihelný viadukt (kolej 1) i ocelovou přístavbu nad Svratkou s betonovými klenbami přes Opuštěnou (kolej 2); délka 92,23 m, šířka 14,60 m), mosty přes prodlouženou Křídlovickou ulici v km 142,550 (ocelový, nejvýchodnější; délka 18,30 m, šířka 5,85 m) a 142,552 (ocelový; délka 19,10 m, šířka 23,70 m), mosty přes průjezd do uhelných skladů v km 142,790 (betonový, nejvýchodnější; délka 16,00 m, šířka 4,84 m) a 142,795 (betonový; délka 16,00 m, šířka 49,87 m), ocelový obloukový most přes ulici Úzkou (délka 15,11 m, šířka 58,80 m) a zaklenutí Svrateckého náhonu v km 143,182 (klenba cihelná a železobetonová; délka 7,60 m, šířka 77,60 m).\n"}
{"id": "1456806", "url": "https://cs.wikipedia.org/wiki?curid=1456806", "title": "Electron", "text": "Electron\n\nElectron může znamenat:\n\n\nJako součást názvu pak:\n\n"}
{"id": "1456807", "url": "https://cs.wikipedia.org/wiki?curid=1456807", "title": "Torben Grael", "text": "Torben Grael\n\nTorben Schmidt Grael (* 22. července 1960, São Paulo) je brazilský sportovní jachtař soutěžící ve třídách Star, Snipe a Soling. Je držitelem pěti olympijských medailí - dvou zlatých (1996 a 2004), jedné stříbrné (1984) a dvou bronzových (1988 a 2000). Pět olympijských medailí v jachtingu je rekord, který drží spolu s Benem Ainsliem a Robertem Scheidtem. Je prvním jachtařem, který na pět cenných kovů na OH dosáhl. Je též čtyřnásobným mistrem světa. Jeho dcera Martine Graelová se stala také jachtařkou a olympijskou vítězkou (2016).\n"}
{"id": "1456809", "url": "https://cs.wikipedia.org/wiki?curid=1456809", "title": "Stanley Heaps", "text": "Stanley Heaps\n\nStanley A. Heaps (1880–1962) byl anglický architekt zodpovědný za vyprojektování řady stanic v systému londýnského metra, stejně jako za návrhy vlakových dep a autobusových a trolejbusových garáží pro \"London Transport\".\n\nV roce 1903 se Stanley Heaps stal asistentem Leslieho Greena, hlavního architekta železniční společnosti \"Underground Electric Railways Company of London\" (UERL), a pomáhal mu při navrhování stanic pro železnice \"Baker Street & Waterloo Railway\" (nyní součást linky Bakerloo line), \"Charing Cross, Euston & Hampstead Railway\" (CCE&HR, nyní součást linky Northern line) a \"Great Northern, Piccadilly & Brompton Railway\" (součást linky Piccadilly line). Všechny se vyznačují výraznými fasádami s obložením z krvavě rudé kameniny a půlkruhovými okny v prvním patře.\n\nPo předčasné smrti Leslieho Greena v roce 1908 se Stanley Heaps stal hlavním architektem společnosti UERL a během druhé a na začátku třetí dekády 20. století vytvořil návrhy řady nových stanic na linkách Bakerloo line a Northern line.\n\nJeho první samostatné projekty byly čtyři nové stanice na prodlouženém úseku linky Bakerloo line ze stanice Edgware Road, otevřeném v letech 1913 a 1915. Nebyly to sice první stanice londýnského metra vybavené eskalátory, ale tyto stanice (Paddington, Warwick Avenue, Maida Vale a Kilburn Park) byly již pro použití eskalátorů speciálně navržené. Navržením eskalátorů od samého počátku se Heapsovy projekty lišily od stanic na původním úseku Bakerloo line, otevřeném před necelými deseti lety, kde byly projektovány výtahy.\n\nStaniční budovy určené pro stanice Maida Vale a Kilburn Park (stanice Warwick Avenue je přístupná podchodem a nemá budovu na povrchu a stanice Paddington měla pouze malý vchod z podchodu) byly založeny na dřívějším designu Leslieho Greena s použitím stejného obložení fasády z krvavě rudé kameniny. Greenovy stanice byly dvoupodlažní stavby se strojovnou výtahu umístěnou v části druhého podlaží za charakteristickými půlkruhovými obloukovými okny. Díky použití eskalátorů nepotřebovaly Heapsovy stanice druhé podlaží pro umístění strojovny a byly navrženy jako skromnější jednopodlažní budovy s vysokými okny, z nichž každé mělo široký dlaždicový příčný nosník, oddělující zakřivenou horní část, jako odkaz na Greenův design.\n\nV roce 1915 navrhl Stanley Heaps také nové průčelí pro stanici Wood Lane linky Central line (uzavřená v roce 1947 a nyní stržená).  Na jejím průčelí nad vchody byla dlaždicová mozaika s logy londýnského metra podobnými těm, které byly instalovány na stanici Maida Vale.\n\nPo první světové válce navrhl Stanley Heap stanice pro prodloužení železnice \"Charing Cross, Euston & Hampstead Railway\" ze stanice Golders Green do stanice Edgware, realizované v letech 1923–1924. Na rozdíl od stanic na lince Bakerloo line, které byly postaveny ve stabilizovaném zastavěném území širšího centra Londýna, bylo pět nových stanic železnice CCE&HR postaveno v otevřené krajině a budovy dostaly příměstský styl, který více odpovídal novým bytovým projektům, které měly vyrůst kolem nich. Budovy byly postaveny z cihel se šikmými střechami. Čtyři stanice (Brent, Colindale, Hendon Central a Edgware) dostaly kamenná sloupořadí, která trochu připomínají kriketové pavilony. Pátá stanice, Burnt Oak (Watling), měla v době otevření dočasnou budovu, která byla v roce 1925 nahrazena budovou trvalou postavenou bez sloupořadí.\n\nStanice Hendon Central byla rychle obklopena a začleněna do většího bloku obchodů a bytů, takže jednoduchá elegantní budova již není snadno rozpoznatelná. Stanice Colindale byla zničena při bombardování v roce 1940. Místo ní sloužila až roku 1962 provizorní dřevěná stavba, než byla nahrazena staniční budovou se zcela novým designem.\n\nPo dokončení stanic na prodloužení do stanice Edgware chtěl Frank Pick, náměstek generálního ředitele společnosti UERL, modernější styl pro soubor nových stanic na prodloužení železnice \"City and South London Railway\" do stanice Morden. Frank Pick zvolil pro projekty těchto stanic Charlesa Holdena, který navrhoval většinu nových stanic metra postavených ve 30. letech minulého století. Stanley Heaps se soustředil na konstrukci méně impozantních, avšak přesto důležitých staveb pro vlaky a autobusy, i když navrhl také nové staniční budovy ve stanicích Osterley, Boston Manor a St. John's Wood. Stanley Heaps zůstal do 40. let hlavním architektem společnosti UERL, včetně jejího nástupce \"London Transport\". Po celou dobu spolupracoval s Charlesem Holdenem coby architektem-konzultantem londýnského metra na řadě stanic včetně Hounslow West a Ealing Common.\n\nBěhem druhé světové války byl Stanley Heaps ředitelem staveb na ministerstvu letecké výroby.\n\n\n"}
{"id": "1456815", "url": "https://cs.wikipedia.org/wiki?curid=1456815", "title": "Severní Chan", "text": "Severní Chan\n\nŘíše Severní Chan () byla v letech 951–979 jedním ze států období Pěti dynastií a deseti říší. Rozkládala se v moderní provincii Šan-si. Vznikla roku 951, začátkem toho roku provedl generál čínského původu Kuo Wej státní převrat v severočínské říši Pozdní Chan a prohlásil se císařem říše Pozdní Čou. Liou Min, \"ťie-tu-š’\" v Che-tungu (severním a středním Šan-si), neuznal svržení svého synovce, císaře říše Pozdní Chan, prohlásil se jeho nástupcem, císařem říše Chan a nadále vládl nezávisle. Historikové pro odlišení od jiných států jménem Chan zavedli označení Severní Chan. Liou Min zemřel roku 954, jeho potomci vládli v Šan-si do roku 979 za stálých bojů se severočínskými říšemi Pozdní Čou a Sung, přičemž se opírali o pomoc kitanské říše Liao. Sungové roku 979 po několika neúspěšných pokusech uspěli a dobyli Severní Chan.\n\nKe konci říše Tchang její vláda poskytla větší pravomoci regionálním vojenským guvernérům \"ťie-tu-š’\". Povstání Chuang Čchaoa (874–884) ještě více oslabilo autoritu tchangské vlády a v následujících desetiletích \"ťie-tu-š’\" spravovali svěřená území prakticky nezávisle. V severní Číně v Šan-si vzniklo polonezávislé knížectví turkických kmenů Šato, které podporovali tchangskou vládu. Po jejím pádu se postavili proti říši Pozdní Liang, v boji proti níž do roku 923 zabrali většinu severní Číny a obnovili říši Tchang, pro odlišení od svého vzoru získala od historiků označení Pozdní Tchang. Říše Pozdní Tchang však nebyla vnitřně stabilní, roku 936 povstal generál Š’ Ťing-tchang, s pomocí kitanské říše Liao svrhl tchangského císaře Li Cchung-kchea sám se stal císařem říše Pozdní Ťin. Ťinský císař byl závislý na Kitanech, po několika letech se však vzájemné vztahy zhoršily a roku 943 začala válka, která po třech letech vyústila v dobytí ťinského hlavního města – Kchaj-fengu – a zánik ťinského státu. Sever Číny však Kitané drželi jen krátce, jejich císař zemřel roku 947 na cestě domů a proti Kitanům vypuklo povstání v čele se šatoským \"ťie-tu-š’\" tchajjüanské oblasti Liou Č’-jüanem, který se roku 947 prohlásil císařem říše Pozdní Chan.\n\nŘíše Pozdní Chan vydržela jen necelé čtyři roky. Začátkem roku 951 se vzbouřil čínský generál Kuo Wej, svrhl Liou Č’-jüanova syna Liou Čcheng-joua, prohlásil se císařem dynastie Pozdní Čou a ovládl většinu severní Číny. V Tchaj-jüanu se však císařem říše Chan prohlásil Liou Min, Liou Č’-jüanův bratr a \"ťie-tu-š’\" Che-tungu, a udržel se proti pozdněčouským útokům. Svůj stát prohlašoval za pokračování říše (Pozdní) Chan, pro odlišení od ní a od jiných států jménem Chan je jeho stát historiky nazýván Severní Chan.\n\nLiou Min a jeho nástupci se bránili invazím Pozdní Čou a od roku 960 útokům říše Sung, která Pozdní Čou nahradila. Ovládali pouze nevelké území, proto spoléhali na pomoc kitanské říše Liao. Udrželi se téměř tři desetiletí, za cenu vysokého zatížení obyvatelstva odvody a daněmi nutnými k pokračování válek. Až roku 979 byla sungská ofenzíva úspěšná, Tchaj-jüan padl a říši Severní Chan Sungové začlenili do svého státu.\n\nLiou Ťi-en je znám jako Sesazený císař Severní Chan (, Pej Chan Fej-ti), nebo Mladý vládce Severní Chan (, Pej Chan Šao-ču).\n"}
{"id": "1456820", "url": "https://cs.wikipedia.org/wiki?curid=1456820", "title": "Lindinis", "text": "Lindinis\n\nLindinis nebo Lendiniae se jmenovalo městečko v římské provincii Británie. V moderní době jeho název zní Ilchester a leží ve Spojeném království, v tradičním hrabství Somerset na jihozápadě Anglie.\nJméno \"Lindinis\" se objevilo v 7. století v historickém dokumentu \"Ravenna Cosmography\". Alternativní název \"*Lendiniae\" vychází ze dvou nápisů na stavebních kamenech z Hadriánova valu, které se vztahují k oddílu \"Lendinienses\" z keltského kmene Durotrigů (Civitas Durotragum Lendiniensis).\nZ těchto nápisů se vyvozuje, že Lindinis bylo jedním ze dvou hlavních měst tohoto kmene (vedle Dorchesteru, \"Durnovaria\"). Lindinis pravděpodobně představuje latinskou verzi názvu složeného z dvou keltských slov \"bažinaté jezero\".\n\nV době železné v oblasti Lindinidy ležely dvě velké pevnosti na kopcích. Jde o hradiště Ham Hill a Cadbury Castle (s pozdější římskou osadou poblíž jeho jižní strany).\n\nŘímané v Lindinidě postavili první pevnost okolo roku 60 našeho letopočtu a později ji zřejmě doplnili o další. Romanizaci dobytého území urychlovalo nejen budování pevností, ale také širokých cest, které sloužily k rychlým přesunům vojska a jeho zásobování. Silnice vedly z vojenských táborů do pevností, později do měst.\n\nFosse Way jako jedna z významých římských cest spojovala město Isca Dumnoniorum (nyní Exeter) na jihozápadě Anglie s Lindum Colonia (Lincoln) v hrabství Lincolnshire přes města Lindinis (Ilchester), Aquae Sulis (Bath), Corinium (Cirencester) a Ratae Corieltauvorum (Leicester).\n\nSlovo \"Fosse\" vychází z latinského \"fossa\" neboli \"příkop\". Je možné, že na místě silnice se původně táhl obranný příkop, který později zavezli, nebo příkop s touto funkcí vedl přinejmenším podél části této cesty.\n\nFosse Way je pozoruhodná zejména přímostí, s jakou směřuje k cíli: na 293 kilometrech z Lincolnu do Ilchesteru se od přímky nikdy neodchyluje o víc než 10 km.\nZa městem Lindinis míjí Fosse Way opevněný kopec s hradištěm Ham Hill, postaveným v době železné; po porážce Durotrigů v Dorsetu ho obsadila Druhá legie.\nPevnost ve městě Lindinis chránila silnici v místě přechodu přes řeku Yeo. Původně kolem ní stály keltské kruhové chýše, ty pak vystřídala živelně rostoucí osada (\"vicus\") o ploše 120 000 metrů čtverečních. V druhé polovině 1. století se zde začala stavět síť kolmých ulic s dřevěnými domy a dílnami. Našly se důkazy o zpracovávání železa, skla a kostí, o hrnčířství i obdělávání půdy přímo ve městě. V druhé polovině 2. století bylo obklopeno příkopem a obranným valem s branami z kamene.\n\nV polovině 4. století byly postaveny hradby. Kromě města Lindinis měla na území kmene Durotrigů kamenné hradby už jen Durnovaria. V té době již v Lindinidě žil značný počet obyvatel dostatečně bohatých, aby si mohli dovolit pŕepychové domy s kvalitními římskými mozaikami; těch bylo totiž objeveno víc než třicet.\nKdyž se Římané z Británie kolem roku 410 stáhli, do této oblasti se dál dovážely hrnčířské výrobky, což svědčí o tom, že byla v následujícím století obydlena, i když místní elita se pravděpodobně přestěhovala do blízké pevnosti na kopci South Cadbury.\n"}
{"id": "1456821", "url": "https://cs.wikipedia.org/wiki?curid=1456821", "title": "U Elektry", "text": "U Elektry\n\nU Elektry je ulice v katastrálním území Vysočany a Hloubětín na Praze 9, která začíná na křižovatce ulic Pod Spalovnou a Modrého a má slepé zakončení. Její tvar připomíná majuskulní písmeno \"J\", přičemž její delší část má přibližný severojižní průběh. Ústí do ní ulice Sousedíkova a protíná ji Poděbradská. Z jižního úseku vede podchod pod železniční tratí 010 do ulice Mezitraťové přibližně v místech, kde stávala železniční zastávka Praha-Hloubětín. Pozůstatkem připomínajícím někdejší zastávku je drážní domek. S malými výjimkami tvoří ulice hranici mezi katastrálními územími, západní část patří k Vysočanům, východní k Hloubětínu.\n\nUlice vznikla a byla pojmenována v roce 1931. Nazvána je podle své polohy u továrny Elektra, která byla v roce 1950 přejmenována na Teslu (čp. 186). V době nacistické okupace v letech 1940–1945 se německy nazývala \"Elektra\". V roce 2008 byla v souvislosti s budováním nové rezidenční čtvrti \"Nad Rokytkou\" prodloužena od ulice Poděbradské na sever.\n\nJižní úsek ulice má povrch z panelů (stav 2018). Nedaleko křižovatky je na Poděbradské tramvajová zastávka \"U Elektry\".\n\n\n"}
{"id": "1456823", "url": "https://cs.wikipedia.org/wiki?curid=1456823", "title": "LGBT práva v Severním Irsku", "text": "LGBT práva v Severním Irsku\n\nPráva leseb, gayů, bisexuálů a translidí (LGBT) jsou v Severním Irsku v porovnání s ostatními zeměmi Spojeného království Anglií, Walesem a Skotskem a sousední Irskou republikou značně limitována. Severní Irsko dekriminalizovalo homosexualitu o desetiletí dřív a umožnilo stejnopohlavním dvojicím uzavírat registrované partnerství o šest let dřív, než Irsko. Nicméně zákon, který umožňuje homosexuálním párům uzavřít manželství, přijalo dřív Irsko. Severní Irsko bylo poslední zemí Spojeného království, která legalizovalo stejnopohlavní sexuální aktivitu, a které zrušilo doživotní zákaz dárcovství krve mužům majícím sex s muži. Zásluhu na rozvoji LGBT práv lze spíše připsat britské vládě a jejím pravomocem zasahovat do vnitřních záležitostí Severního Irska (\"Direct Rule\"), případně soudním rozhodnutím, než místním zákonodárcům, a to z důvodu práva veta, jímž disponuje anti-LGBT Demokratická unionistická strana a její stranické organizace v souladu s politickým systémem Severního Irska. ILGA hodnotí Severní Irsko jako nejhorší místo ve Velké Británii z hlediska života LGBT lidí, neboť zde bylo dosaženo pouze 74 % rovnosti ve srovnání s 86 % v Anglii a Walesu a 92 % ve Skotsku. LGBT aktivista Peter Tatchell popisuje Severní Irsko jako nejhomofobnější zemi v západní Evropě.\n\nStejnopohlavní sexuální styk je v Severním Irsku legální od r. 1982. Legální věk způsobilosti k pohlavnímu styku byl sjednocen v r. 2001. Od r. 2005 mohou homosexuální páry uzavírat registrované partnerství. O zákoně, který by legalizoval stejnopohlavní manželství, hlasovalo Shromáždění Severního Irska (\"Northern Ireland Assembly\") pětkrát. Na poslední pokus byl zákon přijat těsnou většinou, ale Demokratická unionistická strana jej vetovala v souladu s právem „petiton of concern“. Stejnopohlavní manželství uzavřená mimo Severní Irsko jsou zákonem uznávána jako registrovaná partnerství. Homosexuální páry získaly plná adopční práva v r. 2013.\n\n\n"}
{"id": "1456827", "url": "https://cs.wikipedia.org/wiki?curid=1456827", "title": "Allée Célestin-Hennion", "text": "Allée Célestin-Hennion\n\nAllée Célestin-Hennion je ulice v Paříži na ostrově Cité ve 4. obvodu. Ulice nese jméno policejního prefekta Célestina Henniona (1862–1915), který se zasloužil o modernizaci francouzské policie.\n\nAlej vede mezi stánky na květinovém a ptačím trhu.\n\n"}
{"id": "1456830", "url": "https://cs.wikipedia.org/wiki?curid=1456830", "title": "Mincovní medaile", "text": "Mincovní medaile\n\nMincovní medaile je medaile, jejíž technické provedení je identické s mincí. Někdy se používá označení medaile mincovního typu.\n\nSpolečným znakem pro mince a mincovní medaile je skutečnost, že obě mají tzv. rámeček, tedy zvýšený okraj na aversní i na reversní straně, který plní dvojí účel. Chrání reliéf mince před poškrábáním a umožňuje ono klasické skládání mincí do sloupečků po deseti a více kusech, jak to měli kupci ve zvyku.\n\n„\"Ražbou mincovního typu se rozumí mince, medaile nebo podobný předmět ražený z lícního a rubového razidla v ražebním kruhu od průměru 10 mm do průměru 50 mm s nízkým reliéfem a zvýšenou obrubou.“\"\n\nNa pohled je mincovní medaile k nerozeznání od mince. Odlišnost mezi mincí a mincovní medailí totiž není technického, ale administrativního charakteru. Na minci je vyražena nominální hodnota v nějaké měně, např. v České republice je to hodnota v českých korunách. Na mincovní medaili nominál není uveden. Mince je měnou, medaile není. Pokud je mincovní medaile vyrobena z drahých kovů, je na ní patřičná puncovní značka. Na minci se puncovní značka neuvádí, neboť její ryzost je garantována zákonem. Rozdělení na mince a mincovní medaile odráží identitu emitenta. Mince vydává (rozhoduje o emisi) banka, o vydání mincovní medaile rozhoduje sama mincovna, která její ražbu provádí. V České republice vydává mincovní medaile Česká mincovna a Pražská mincovna. Emisní program obou mincoven se liší.\n\nPřestože z technického pohledu není mezi mincí a mincovní medailí rozdíl, nelze mincovní medaile zjednodušeně označovat slovem mince. Užití samotného slova \"mince\" je v českém právním řádu vymezeno zákonem o České národní bance (§ 21 odst. 2): \"Nikdo nesmí při označení nebo popisu žetonu, medaile nebo podobného předmětu v souvislosti s jejich nabízením, prodejem nebo jiným rozšiřováním použít slovo „mince“.\"\n\n"}
{"id": "1456833", "url": "https://cs.wikipedia.org/wiki?curid=1456833", "title": "Kateřina Králová", "text": "Kateřina Králová\n\nKateřina Králová může být:\n\n"}
{"id": "1456839", "url": "https://cs.wikipedia.org/wiki?curid=1456839", "title": "Římskokatolická farnost Želeč u Prostějova", "text": "Římskokatolická farnost Želeč u Prostějova\n\nŘímskokatolická farnost Želeč u Prostějova je územní společenství římských katolíků v prostějovského děkanátu olomoucké arcidiecéze s farním kostelem svatého Bartoloměje.\n\nPrvní písemná zmínka o obci pochází z roku 1141 z listiny biskupa Jindřicha Zdíka, kdy zde náleželo jedno popluží olomouckému kostelu. Roku 1863 byla v Želči zřízena farnost. Současný farní kostel byl vystavěn v letech 1938–1939 na místě starší kaple ze 16. století.\n\nOd července 2016 je administrátorem excurrendo R. D. Mgr. Pavel Šíra.\n\n"}
{"id": "1456845", "url": "https://cs.wikipedia.org/wiki?curid=1456845", "title": "Global Champions Tour", "text": "Global Champions Tour\n\nGlobal Champions Tour, oficiálně se jménem sponzora Longines Global Champions Tour (LGCT), je každoroční světová série závodů v parkurovém skákání, která v roce 2018 obsahovala 17 podniků konaných v Evropě, Asii, Severní a Střední Americe. Do závodů se kvalifikují jezdci na základě pěti různých skupinových kritérií, včetně postavení na Světovém skokovém žebříčku FEI.\n\nSvětovou sérii tvoří závody jednotlivců pod názvem „Longines Global Champions Tour“. Závody týmů tvoří sérii pojmenovanou „Global Champions League“.\n\nParkurovou soutěž založil nizozemský olympijský vítěz Jan Tops v roce 2006. Čestnou prezidentkou monackého závodu se stala členka knížecí rodiny Charlotte Casiraghi, která závodila v letech 2009–2015. Mezi jezdkyně, které se opakovaně účastnily série, se zařadili potomci osobností uměleckého a společenského života: Athina Onassisová, Georgina Bloombergová (také majitelka soutěžního týmu), Jessica Springsteenová, Sofia Abramovičová, Jennifer Gatesová, Anna Kellnerová (v sérii Global Champions League) či francouzský herec a režisér Guillaume Canet.\n\nOd roku 2007 jsou všechny závody pořádány v rámci klasifikace Mezinárodní jezdecké federace (FEI) v nejvyšší kategorii CSI 5*. Ačkoli se podniky konají s pravidly FEI, série nepatří do okruhu závodů organizovaných Mezinárodní jezdeckou federací, jako například Světové jezdecké hry či Pohár národů. FEI parkurovou soutěž Global Champions Tour uznala v roce 2017.\nPráva na televizní vysílání drží stanice Eurosport.\n\nPři odmítnutí či neúčasti jezdce před zahájením, doplní startovní pole pořadatel podniku dalším jezdcem. Divoké karty jsou rozděleny mezi držitele vlastnických práv, místní pořadatele závodů, vedoucí týmů a Mezinárodní jezdeckou federaci. Minimální dotace jednoho závodu dosáhla v sezóně 2019 částky 300 tisíc eur.\n\nV roce 2018 byl zaveden závěrečný sedmnáctý závod v podobě finále ročníku „Super Grand Prix“ pro 16 nejlepších jednotlivců a 16 nejlepších týmů v pořadí daného ročníku. Premiérový takový podnik, s celkovou dotací téměř 12 milionů eur, se uskutečnil behěm prosince 2018 v pražské O areně.\nJezdec s koněm jede dvě kola parkurové trati a zdolává překážky vysoké 155 cm a 160 cm v předem určeném časovém limitu. Závodník může být penalizován sekundami či trestnými body, pokud se dopustí přestupků. Čtyři body jsou přičteny při shození každé překážky, za nášlap do vodního příkopu a při prvním odmítnutí poslušnosti koně. Pokud jezdec překročil časový limit, pak za každé 4 sekundy navíc v prvním či druhém kole, je přičten jeden bod a další bod za jednu sekundu nesplněného limitu v rozeskakování. Vyločení následuje po druhém odmítnutí poslušnosti či pádu zdece nebo koně.\n\nPro sezónu 2019 bylo platné následující rozdělení bodů v každém z 18 závodu série. Pouze ze závěrečného finále v Praze, společného pro sérii jednotlivců a týmů, se body nepřídělují. \n\n\"Seznam závodů světové série 2018.\" \n\n\nDo kalendáře roku 2019 byly k závodům z roku 2018 přidány dvě nové soutěže: \n\n\n\n"}
{"id": "1456849", "url": "https://cs.wikipedia.org/wiki?curid=1456849", "title": "Polysexualita", "text": "Polysexualita\n\nPolysexualita je sexuální orientace charakterizovaná silnou přitažlivostí, romantickou láskou a/nebo sexuální touhou k několika ale ne všem genderům. Polysexuální člověk je ten, který „zahrnuje nebo charakterizuje mnoho různých druhů sexuality.“\n\nLiší se tím od polyamorie, touhy být zapojen do více milostných vztahů a od pansexuality, přitažlivosti pro všechny gendery na rozdíl od polysexuality, která zahrnuje mnoho, ale ne nutně všechny, gendery.\n\n"}
{"id": "1456851", "url": "https://cs.wikipedia.org/wiki?curid=1456851", "title": "Costa Cordalis", "text": "Costa Cordalis\n\nCosta Cordalis (1. května 1944 Elateia, Řecko – 2. července 2019, Santa Ponça, Španělsko) byl řecký zpěvák pop music a kytarista, žijící od roku 1963 v Německu. Jeho největším hitem byla píseň „Anita“, která v roce 1976 bodovala v hitparádách německy mluvících zemí. \n\nCordalis se narodil jako \"Konstantinos Kordalis\" a už v sedmi letech začal hrát na kytaru. Ve věku 16 let přišel do Německa a usadil se ve Frankfurtu nad Mohanem. Studia germanistiky a filosofie sice nedokončil, ale v roce 1965 vydal svou první desku, na které v němčině přezpíval album Elvise Presleyho \"Crying in the Chapel\", které vydal pod názvem \"Du hast ja Tränen in den Augen\". V letech 1981 a 1986 získal cenu Goldene Stimmgabel. Vystupoval v televizní reality show \"Ich bin ein Star – Holt mich hier raus!\", pravidelně se účastnil charitativní akce \"Tour der Hoffnung\".\n\nJeho zálibou byl běh na lyžích, v němž se stal dvakrát mistrem Řecka a reprezentoval svoji rodnou zemi na mistrovství světa v klasickém lyžování v roce 1985, kde obsadil v běhu na 30 km poslední místo.\n\nZpěvákem je také jeho syn Lucas Cordalis. \n\nZemřel 2. července 2019 na Mallorce ve věku 75 let.\n\n\n"}
{"id": "1456857", "url": "https://cs.wikipedia.org/wiki?curid=1456857", "title": "Jan Hastík", "text": "Jan Hastík\n\nJan Hastík (* 1943) je bývalý český fotbalový útočník a trenér.\n\nV československé nejvyšší soutěži hrál za Jiskru Otrokovice při její jediné účasti v ročníku 1964/65 (01.11.1964–14.06.1965), aniž by skóroval. Po sezoně 1967/68 přestoupil do NHKG Ostrava, kde hrál II. ligu v ročníku 1968/69.\n\nPo skončení hráčské kariéry se stal trenérem. Vedl mj. TJ Spartak Hulín v Jihomoravském krajském přeboru (1984/85), v divizi (sk. D) (1989–1991) a také v historicky prvním ročníku Moravskoslezské fotbalové ligy (1991/92).\n\n\n"}
{"id": "1456858", "url": "https://cs.wikipedia.org/wiki?curid=1456858", "title": "Hastík", "text": "Hastík\n\nPříjmení Hastík, přechýleně Hastíková, nosí více osobností:\n\n"}
{"id": "1456860", "url": "https://cs.wikipedia.org/wiki?curid=1456860", "title": "Seznam hlav Čínské lidové republiky", "text": "Seznam hlav Čínské lidové republiky\n\nZde je seznam hlav Čínské lidové republiky (ČLR). Hlavou Čínské lidové republiky je od roku 1983 prezident Čínské lidové republiky. Předtím tuto funkci postupně vykonával předseda Ústřední lidové vlády ČLR (od roku 1949), předseda ČLR (od roku 1954, stejná funkce jako prezident ČLR, pouze odlišně překládaná), předseda Stálého výboru Všečínského shromáždění lidových zástupců (od roku 1975).\n\nPředseda ústřední lidové vlády () byl hlavou Čínské lidové republiky od jejího vzniku v říjnu 1949 do přijetí ústavy roku 1954.\n\nPředseda Čínské lidové republiky (), zkráceně předseda státu () byl hlavou státu podle ústavy z roku 1954. Zastupován byl místopředsedy ČLR.\n\nÚstava z roku 1975 zrušila úřad předsedy ČLR a povinnosti hlavy státu přenesla na |předsedu stálého výboru Všečínského shromáždění lidových zástupců (VSLZ), čínského parlamentu. Hlavou ČLR se tak stali v pořadí druhý a třetí předseda stálého výboru VSLZ.\n\nÚstava z roku 1983 obnovila funkci předsedy Čínské lidové republiky. Ačkoliv čínský název úřadu – předseda (, \"ču-si\") ČLR – zůstal nezměněn, začal být překládán do cizích jazyků jako prezident ČLR. (Přičemž pro prezidenty jiných států se v čínštině používá termín \"cung-tchung\", .)\n\nPrezident ČLR je zastupován viceprezidentem ČLR.\n"}
{"id": "1456862", "url": "https://cs.wikipedia.org/wiki?curid=1456862", "title": "Rodrigo Santoro", "text": "Rodrigo Santoro\n\nRodrigo Junqueira dos Reis Santoro (* 22. srpna 1975, Petrópolis) je brazilský herec. Proslavil se rolí krále Xerxe ve filmu \"\", Paula v seriálu \"Ztraceni\", Hectora Escatona v seriálu \"Westworld\", milence Karla ve vánoční romantické komedii \"Láska nebeská\", Raúla Castra v životopisném filmu \"Che Guevara\", Jimmyho v černé komedii \"I Love You Phillip Morris\". Hlavní role získal v brazilských filmech \"Bicho de Sete Cabeças\" (2000) či \"Vzpoura ve věznici Carandiru\" (2003). Namluvil též postavičku Tulia v animovaných snímcích \"Rio\" a \"Rio 2\" a ztvárnil Ježíše v adaptaci románu \"Ben Hur\" z roku 2016. S jeho pojetím vyjádřil spokojenost i papež František. \n\n"}
{"id": "1456863", "url": "https://cs.wikipedia.org/wiki?curid=1456863", "title": "Náběžníkový zadní maják Vormsi", "text": "Náběžníkový zadní maják Vormsi\n\nNáběžníkový zadní maják Vormsi (estonsky: \"Vormsi ülemine tulepaak\") stojí v severozápadní části ostrova Vormsi ve vesnici Saxby v kraji Läänemaa v Baltském moři v Estonsku.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 594.\n\nMaják byl postaven v roce 1957. S majákem Vormsi, od kterého je vzdálen 1002 metry, tvoří náběžníkovou dvojici majáků.\n\nMaják tvoří příhradová ocelová konstrukce na půdorysu čtverce o výšce 35 metrů. Věž je černé barvy, horní část je bílá. V roce 2008 byla instalována LED lampa.\nzdroj\n\n\noznačení\n\n"}
{"id": "1456864", "url": "https://cs.wikipedia.org/wiki?curid=1456864", "title": "Jaroslav Čevela", "text": "Jaroslav Čevela\n\nJaroslav Čevela (* 1937) byl český fotbalový obránce, trenér a činovník (funkcionář).\n\nV československé nejvyšší soutěži hrál za Jiskru Otrokovice při její jediné účasti v ročníku 1964/65 (23.08.1964–14.06.1965), vstřelil jednu prvoligovou branku (podrobnosti zde).\n\nPo skončení hráčské kariéry se stal trenérem. Od roku 1980 trénoval Sokol Spytihněv, kde zároveň zastával funkci předsedy oddílu. A-mužstvo vedl do roku 1987.\n\n\n"}
{"id": "1456865", "url": "https://cs.wikipedia.org/wiki?curid=1456865", "title": "Římskokatolická farnost Drahany", "text": "Římskokatolická farnost Drahany\n\nŘímskokatolická farnost Drahany je územní společenství římských katolíků v prostějovského děkanátu olomoucké arcidiecéze s farním kostelem svatého Jana Křtitele.\n\nPrvní písemná zmínka o obci pochází z roku 1310. Za třicetileté války byly Drahany z velké části zničeny, avšak později obnoveny. Farní kostel byl postaven koncem 18. století na místě dřívějšího dřevěného kostelíka.\n\nOd července 2013 je administrátorem excurrendo R. D. Mgr. Jan Plodr.\n\n"}
{"id": "1456866", "url": "https://cs.wikipedia.org/wiki?curid=1456866", "title": "Peter Dijkstra", "text": "Peter Dijkstra\n\nPeter Dijkstra (* 11. června 1978) je nizozemský dirigent a sbormistr.\n\nNarodil se v Roden, Drenthe. V mládí zde zpíval ve sboru Jongenskoor, který založil jeho otec Bouwe Dijkstra v roce 1985. Zpíval kantáty J. S. Bacha pod vedením předních dirigentů, např. Gustava Leonhardta, Sigiswalda Kuijkena či Maxe van Egmonda v Amsterdamu. Později studoval zpěv a dirigování na Královské konzervatoři v Haagu, na Hochschule für Musik und Tanz Köln u Marcuse Creeda, a na Royal College of Music ve Stockholmu u Jorma Panula. Navštěvoval také mistrovské kurzy u Erica Ericsona a Tõnu Kaljuste. Vedl soubor The Gents.\n\nByl hostujícím dirigentem Nizozemského komorního sboru a v letech 2005-2016 byl uměleckým ředitelem Sboru Bavorského rozhlasu () z Mnichova. V roce 2007 byl jmenován šéfdirigentem Švédského rozhlasového sboru ( Radiokören, The Swedish Radio Choir). Spolupracoval s významnými evropskými vokálními soubory a působil také jako orchestrální dirigent.\n\nOd roku 2015 je dirigentem sboru Nederlands Kamerkoor.\n\n\n\n"}
{"id": "1456867", "url": "https://cs.wikipedia.org/wiki?curid=1456867", "title": "Derviš A. Korkut", "text": "Derviš A. Korkut\n\nDeviš Korkut (kolem 1900 Travnik, Bosna a Hercegovina – 1943 Sarajevo, Nezávislý stát Chorvatsko) byl bosenskohercegovský islámský duchovní a pedagog bosňáckého původu. Ke svému jménu si přidával iniciálu A. (tj. syn Asimův), aby se odlišil od příbuzného Derviše Korkuta. Používal též umělecké jméno Ibnul-Ajn.\n\nNarodil se do rodiny s bohatou tradicí islámské vzdělanosti. Jeho děd Muhamed Hazim-efendija Korkut (1824–1920) mezi lety 1877–1914 zastával úřad travnického muftího, jednoho ze šeti hlavních duchovních Islámského společenství v Bosně a Hercegovině. Jeho otec Muhameda Asim-efendija (1873–1939) pak byl učitelem, muderrisem, v travnické medrese.\n\nV islámských vědách se nejprve vzdělával u svého otce v travnické medrese, ve studiu následně pokračoval na egyptské Univerzitě al-Azhar. Po návratu do vlasti privátně dokončil klasické gymnázium. Později byl imámem v muslimské obci v Dubrovníku a krátce nato i Trebinje. Po smrti svého otce se zaujal jeho místo muderrise v Travniku. Poslední rok svého života strávil v Sarajevu jako islámský duchovní ve státní nemocnici.\n\nJistý čas přispíval do muslimských periodik \"Novi behar\", časopisu spolku el-Hidaje a konečně Věstníku Islámské náboženské obce.\n"}
{"id": "1456868", "url": "https://cs.wikipedia.org/wiki?curid=1456868", "title": "Římskokatolická farnost Rozstání", "text": "Římskokatolická farnost Rozstání\n\nŘímskokatolická farnost Rozstání je územní společenství římských katolíků v prostějovského děkanátu olomoucké arcidiecéze s farním kostelem svatého Michaela archanděla.\n\nPrvní písemná zmínka o obci pochází z roku 1358, kdy ves držel Ješek z Rájce a jeho dva bratři. \n\nZa druhé světové války byla obec německými okupanty násilně vystěhována. Byla zařazena do 3. etapy stěhování 33 obcí Drahanské vrchoviny. Za války bylo mnoho domů zničeno, po válce byla obec znovu osídlena.\nOd července 2013 je administrátorem excurrendo R. D. Mgr. Jan Plodr.\n\n"}
{"id": "1456869", "url": "https://cs.wikipedia.org/wiki?curid=1456869", "title": "Boris Ivanovič Osipov", "text": "Boris Ivanovič Osipov\n\nBoris Ivanovič Osipov (rusky \"Бори́с Ива́нович О́сипов\"; 5. prosince 1938, Jurgamyš, Kurganská oblast – 10. února 2018, Omsk) byl sovětský a ruský historik a lingvista, doktor filologie a profesor.\n\nBoris Osipov se narodil 5. prosince roku 1938 v osadě Jurgamyš v Čeljabinské oblasti, nyní spadající do Kurganské oblasti. Pocházel z rodiny se třemi dětmi: měl bratra Anatolie a sestru Inu.\n\nStudoval na historicko-filologické fakultě na Kurganské státní univerzitě. V roce 1958 byl z politických důvodů vyloučen z univerzity a z komunistického svazu mládeže (rusky: комсомол). Začal tedy pracovat jako reklamní umělec v kině. Roku 1961 na této univerzitě dokončil dálkové studium na historicko-filologické fakultě.V roce 1965 dokončil dálkové studium na univerzitě v Samaře se specializací na ruský jazyk. Při studiu pracoval jako učitel ve vesnických školách v Kurganské oblasti.\n\nPo absolvování byl jedním z pedagogů poslán na katedru ruského jazyka na Barnaulskou univerzitu. V roce 1969 obhájil svoji disertační práci a stal se odborným asistentem. V roce 1974 však musel kvůli konfliktům v ruských regionech změnit místo zaměstnání. V letech 1974–1976 pracoval na Shuyaské univerzitě. V roce 1976 byl pozván na Udmurtskou univerzitu, kde pracoval jako docent a od roku 1982 jako profesor na katedře ruského jazyka. V roce 1980 na Leningradské státní univerzitě obhájil svou disertační práci.\n\nOd roku 1986 pracoval na státní univerzitě v Omsku. V letech 1987–1992 byl děkanem filologické fakulty, od roku 1987 také vedl katedru obecné lingvistiky. Od roku 1989 byl vedoucím postgraduálního studia zaměřeného na ruský jazyk.\n\nByl členem Ortografické komise spadající pod Ruskou Akademii věd.\n\nBoris Osipov zemřel po krátké nemoci 10. února v Omsku. Až do poslední chvíle přednášel na Omské univerzitě.\n\nJe autorem mnoha monografií, vědeckých prací a několika učebnic. K roku 2018 však žádné z jeho děl nebylo přeloženo do českého jazyka.\n\n\n"}
{"id": "1456870", "url": "https://cs.wikipedia.org/wiki?curid=1456870", "title": "Salih Sivčević", "text": "Salih Sivčević\n\nSalih-efendija Sivčević (1885 Vražići, Brčko, Bosna a Hercegovina – 1943 Tuzla, Nezávislý stát Chorvatsko) byl bosenskohercegovský islámský duchovní bosňáckého původu.\n\nVyšší islámskou školu, medresu (\"Čačak medresa\"), absolvoval v Brčku, univerzitu navštěvoval v Instanbulu. Na přelomu let 1921 a 1922 se vrátil do vlasti a 14. ledna 1922 získal místo učitele, muderrise, v tuzlanské Behram-begově medrese. V lednu 1929 se stal členem ulema-medžlisu, nejvyšší rady duchovních Islámského společenství v Bosně a Hercegovině, ale již 2. května 1930 byl po reorganizace společenství a jeho bezprostřednímu podřízení jugoslávské vládě propušten. Následně byl 8. října 1930 znovu přijat za muderrise Behram-begovy medresy. Po obnovení autonomie Islámského společenství byl 16. května 1938 opětovně zvolena za člena ulema-medžlisu. Na postu muderrise a člena ulema-medžlisu zůstal až do smrti.\n"}
{"id": "1456871", "url": "https://cs.wikipedia.org/wiki?curid=1456871", "title": "Římskokatolická farnost Vícov", "text": "Římskokatolická farnost Vícov\n\nŘímskokatolická farnost Vícov je územní společenství římských katolíků v prostějovského děkanátu olomoucké arcidiecéze s farním kostelem svatého Floriána.\n\nPrvní písemná zmínka o obci pochází z roku 1355. \nOd července 2017 je administrátorem excurrendo R. D. Mgr. Petr Šimara.\n\n"}
{"id": "1456875", "url": "https://cs.wikipedia.org/wiki?curid=1456875", "title": "Maják Vormsi", "text": "Maják Vormsi\n\nMaják Vormsi také Maják Saxby (estonsky: \"Vormsi tuletorn\") stojí v severozápadní části ostrova Vormsi ve vesnici Saxby v kraji Läänemaa v Baltském moři v Estonsku.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 595.\n\nDne 3. srpna 1998 byl zapsán do seznamu kulturních památek Estonska pod číslem 15601.\n\nMaják se nachází na ostrově Vormsi v Baltském moři mezi ostrovem Hiimaa a pevninou. Navádí lodi přes průliv Hari. Jeden kilometr jihovýchodně se nachází zadní maják a 250 metrů jižně se nachází jihovýchodní maják.\n\nPrvní maják byl postaven v roce 1864 z litinových dílů podle metody, kterou vypracoval inženýr Alexander Gordon. Takovéto majáky se začaly stavět přinejmenším od roku 1841. Maják v Saxby byl prvním kovovým majákem v Estonsku. Odlitky jednotlivých dílů byly vyrobeny ve firmě Portei & Co. v Anglii. Jelikož jeho výšku 17 metrů začaly překrývat stromy, byl rozebrán a včetně optického zařízení přenesen na ostrov Vaindoo v roce 1871. Nový maják byl objednán v lotyšské továrně Liepaja. Optické zařízení vyrobila firma Chance Brothers & Co. Reflektor byl ve výši 27 metrů nad mořem s dosvitem 10 nm. Maják utrpěl škody v období druhé světové války a byl rekonstruován v padesátých letech 20. století, kdy bylo instalováno nové optické zařízení.\n\nLitinová kónická věž vysoká 24 metrů je ukončená ochozem s lucernou. Maják má bílou barvu, lucerna je červená. Lucerna je vysoká 1,3 m. V roce 2005 byly instalovány LED svítilny.\n\nKolem majáku se nachází areál sedmi budov. V roce 1864 byly postaveny budovy pro strážce majáku, sklad petroleje a studna. Zbývající sauna, hospodářská budova, sklep a technická budova pro generátor byly postaveny ve 20. století.\n\nzdroj\n\noznačení\n\n\n"}
{"id": "1456876", "url": "https://cs.wikipedia.org/wiki?curid=1456876", "title": "Národní park Lihué Calel", "text": "Národní park Lihué Calel\n\nNárodní park Lihué Calel ( \"Parque nacional Lihué Calel\") je chráněné území o rozloze 32 514 hektarů, ležící v argentinské provincii La Pampa. Jeho ochrana byla vyhlášena v roce 1973 a 31. května 1977 obdržel Lihué Calel status národního parku.\n\nKrajina je tvořena skalisky, která vznikla při sopečné činnosti před 240 miliony lety a dosahují maximální nadmořské výšky 589 m. Průměrné teploty činí 7 °C v zimě a 24 °C v létě, srážky dosahují 400 mm ročně.\nDíky nepropustnému podloží se zde vláha drží lépe než v okolní rovině. Zdejší vegetace patří k regionu \"Monte de mesetas y llanuras\", pro který jsou charakteristické velké trsy travin, rostou zde také kapraďorosty, larea a naditec. Místní faunu tvoří guanako, kočka slaništní, pásovec štětinatý, viskača, mara stepní, morčátko jižní, nandu Darwinův, kondor krocanovitý nebo teju červený.\n\nNázev \"Lihué Calel\" znamená v mapučtině „hory života“. Kulturu domorodých lovců a sběračů dokumentují skalní malby v oblasti \"Valle de las Pinturas\", jejichž stáří se odhaduje až na čtyři tisíce let. Národní park je pro turisty dostupný po silnici Ruta Nacional 152.\n"}
{"id": "1456880", "url": "https://cs.wikipedia.org/wiki?curid=1456880", "title": "Bourovec prsténčivý", "text": "Bourovec prsténčivý\n\nBourovec prsténčivý (\"Malacosoma neustria\"), někdy také bourovec prsténčitý, je noční motýl z čeledi bourovcovitých, vyskytující se i na území České republiky. Své jméno získal podle vajíček, která jsou kladena do typických snůšek ve tvaru spirálovitého prstýnku.\n\nMotýl se vyskytuje v celé palearktické oblasti.\nLétá především v listnatých lesích, zahradách, sadech a ovocných stromořadích, lze se s ním setkat i v remízcích a zarostlých úhorech stepního charakteru.\nPatří k nejhojnějším bourovcům na území ČR. Ve 20. století byl řazen k příležitostným škůdcům, jsou dokonce popisovány holožíry ovocných stromů přemnoženými housenkami. Červený seznam druhů ČR jej nicméně v roce 2016 již řadí mezi druhy \"téměř ohrožené\".\n\nBourovec prsténčivý se s délkou předního křídla 13–21 mm řadí mezi malé bourovce. Přední křídla mohou mít žlutavou až červenohnědou barvu a jsou zdobena dvojicí příčných proužků, mezi kterými zpravidla bývá tmavší plocha; zbarvení je nicméně dosti variabilní. Na lemu křídel se střídají plochy světlých a tmavých třásní. Zadní křídla jsou světlejší než křídla přední. Pohlaví se od sebe liší zejména tykadly, která jsou u samců výrazně hřebenitá.\n\nVajíčka jsou šedá až hnědavá, kladená do spirálovitě prsténčité snůšky.\n\nHousenky jsou po vylíhnutí rudohnědé, v pozdějších instarech se zbarvení mění a je celkově velmi pestré – středem hřbetu probíhá bílá čára, lemovaná z obou stran oranžově. Další dvojice oranžových čar se táhne níže podél boků. Prostor mezi oranžovými čárami je borůvkově šedomodrý s řídkými černými skvrnkami. Na hřbetě 12. článku se nachází drobný černý párový výrůstek. Hlava je šedomodrá, se dvěma černými skvrnami. Pokožka housenek má sametový vzhled, krom toho jsou housenky poměrně hustě chlupaté. Před kuklením mohou měřit 5,5–6 cm.\n\nKukla je černá, měkká, uložená ve žlutavém, dvouvrstvém kokonu. Vnitřek kokonu i kukla jsou žlutě poprášené.\n\nBěhem roku vytváří jedinou generaci, jejíž motýli létají přibližně od června do srpna. Samice po spáření klade vajíčka charakteristickým způsobem – vyhledává tenké, jedno- až dvouleté větvičky živných rostlin (zpravidla se jedná o ovocné stromy, z lesních dřevin to může být např. dub letní, topol černý nebo bříza bělokorá) a na ty pak klade spirálovitým pohybem kolem dokola několikařadé prstence vajíček. V jednom prstenci může být i několik set vajíček. V tomto stádiu přečkává bourovec prsténčivý zimní období. Parazitem snůšek je chalcidka drobněnka vejcožravá \"(Trichogramma evanescens)\", jejíž larvy se vyvíjejí uvnitř vajíček bourovců (i jiných motýlů).\n\nHousenky se líhnou v dubnu až květnu. V prvních stádiích žijí pospolitě v hnízdech z hedvábných vláken, teprve v předposledním instaru se osamostatňují a dorůstají jednotlivě. Jsou odolné vůči nepříznivému počasí a v deštivých letech vydrží dlouho bez potravy, pokud je ale počasí dobré, rády se sluní pospolu mezi větvičkami. Také housenky bourovce prsténčivého jsou často napadány parazity; svá vajíčka do nich kladou například lumci druhu Pimpla turionellae. Pokud housenky během přibližně 5 týdnů svého stádia zdárně dorostou, zakuklí se v kokonu vpleteném mezi listy v koruně stromu. \n\nDalší generace motýlů se z kukel líhne přibližně po třech týdnech.\n\n"}
{"id": "1456885", "url": "https://cs.wikipedia.org/wiki?curid=1456885", "title": "Antonín Gemer", "text": "Antonín Gemer\n\nAntonín Gemer (1933 – ) byl český fotbalový brankář a trenér.\n\nV československé lize chytal za Spartak Ústí nad Labem (07.09.1958–26.04.1959). V ústecké Armaturce působil dlouhá léta, byl mj. členem druholigového kádru v sezoně 1968/69 (dalšími brankáři byli Brabec a Čítek).\n\nPo skončení hráčské kariéry se stal trenérem. V letech 1984–1989 vedl společně s Karlem Chlapcem B-mužstvo ústecké Armaturky.\n\n"}
{"id": "1456887", "url": "https://cs.wikipedia.org/wiki?curid=1456887", "title": "Steve Guerdat", "text": "Steve Guerdat\n\nSteve Guerdat (* 10. června 1986 Bassecourt, kanton Jura) je švýcarský parkurový jezdec. Na XXX. letních olympijských hrách v Londýně vyhrál s koněm Nino de Buissonnets parkur jednotlivců. Stal se tak prvním švýcarským olympijským vítězem v parkuru od roku 1924 a Alphonse Gemuseuse.\n\nZ Letní olympiády 2008 v Pekingu si jako člen švýcarského týmu na koni Jalisca Solier odvezl bronzovou medaili po diskvalifikaci Nora Tonyho Andrého Hansena. V individuálním závodu dojel devátý. V letech 2015 a 2016 vyhrál finále Světového poháru v parkurovém jezdectví. \n\n\n"}
{"id": "1456888", "url": "https://cs.wikipedia.org/wiki?curid=1456888", "title": "Milan Rokošinyi", "text": "Milan Rokošinyi\n\nMilan Rokošinyi (1943 – ) byl český fotbalový útočník.\n\nV československé nejvyšší soutěži hrál za Třinecké železárny při jejich první účasti v nejvyšší soutěži, vstřelil dvě prvoligové branky.\n\nV sezoně 1967/68 byl hráčem Baníku 1. máj Karviná, jemuž k vítězství v Severomoravském oblastním přeboru pomohl 10 góly a v následující sezoně zde nastupoval v divizi.\n\n"}
{"id": "1456890", "url": "https://cs.wikipedia.org/wiki?curid=1456890", "title": "Eva Bendová", "text": "Eva Bendová\n\nEva Bendová (* 6. prosince 1976, Praha) je česká historička umění. Zabývá se interdisciplinárními dějinami umění, vizuálním uměním a architekturou 19., 20. a 21. století. Věnuje se tématu kaváren a jejich významu v oblasti umění, architektury i každodenního života.\n\nV letech 1995–1999 studovala Fakultu architektury ČVUT v Praze, v letech 1999–2005 magisterský obor dějiny umění na Filozofické fakultě Univerzity Karlovy. V roce 2013 ukončila studium doktorátem na stejné fakultě. Od roku 2005 do 2018 působila v Národní galerii v Praze ve Sbírce grafiky a kresby jako kurátorka grafiky a kresby 20. a 21. století; v letech 2007–2012 jako vedoucí kurátorka oddělení grafiky. První zahraniční stáž podnikla v letech 2001–2002 při Ludwig-Maxmilian Universität München. Následovala stáž programu DAAD, Humboldt – Universität Berlin v roce 2009 a program AKTION při Universität Wien v roce 2010.\n\nJe autorkou a kurátorkou výstavních projektů v Národní galerii v Praze (Proměny Williama Hogartha, 2015; Oskar Kokoschka. Grafika, 2013; Z představ a cest Bedřicha Feuersteina, 2014; Na účetním lístku. Kotěra, Tichý, Boettinger v privátní kresbě momentce, 2010; Georg Grosz – zkažená společnost, 2011), Západočeské galerii v Plzni (Živly v nás. Katastrofa a její obraz v kultuře 19. století, 2016; Svět chce být klamán. Fikce a mystifikace v umění 19. století, 2013, s Vítem Vlnasem, ve spolupráci s Národní galerií Praha; Vražedná realita. Zločin a trest v českém výtvarném umění 1800–1914, 2010, s Tomášem Wintrem ve spolupráci s Národní galerií Praha), Oblastní galerii Liberec (Úpadek nezastavíš (podle) Williama Hogartha, 2016 ve spolupráci s Národní galerií Praha) a dalších výstav včetně zahraničních (Stadt, Land, Tier. Der Farbholzschnitt in Prag um 1900, Kunstforum Ostdeutsche Galerie Regensburg, 2017; Václav Rabas a mýtus hnědé. Země, chléb a hmota na periferii avantgardy, GAVU Cheb 2016 a OGV Jihlava 2017 s Václavem Hájkem, ve spolupráci s Národní galerií Praha).\n\nOd roku 2016 je spoluřešitelkou grantu GAČR Od balónu ke kosmickému vědomí. Aviatika v české vizuální kultuře (Národní galerie v Praze).\n\nJe autorkou nebo spoluautorkou řady publikací a výstav věnovaných kulturním dějinám, vizuálnímu umění 19. a 20. století a současné grafice. \n\n\n\n"}
{"id": "1456891", "url": "https://cs.wikipedia.org/wiki?curid=1456891", "title": "Auschwitz III – Monowitz", "text": "Auschwitz III – Monowitz\n\nMonowitz (též Monowitz-Buna či KZ Auschwitz III) byl pracovní koncentrační tábor Třetí Říše – jeden z pobočných koncentračních/vyhlazovacích táborů Osvětimi. Monowitz tvořil jeden ze tří hlavních táborů osvětimského komplexu. Nazvaný byl podle vesnice Monowice (německy Monowitz), poblíž které byl zbudován.\n\nStavba tábora začala v říjnu 1942 na pokyn vedoucích představitelů koncernu IG Farben, aby mohl poskytovat otrockou práci továrnám a průmyslovému komplexu Buna Werke. SS, které výstavbu tábora řídilo, v říjnu 1943 rozhodlo, že se Monowitz stane samostatným táborem (tehdy dostal označení Auschwitz III-Monowitz; podobně byl oddělena Březinka coby Auschwitz II-Birkenau). Velitelem Monowitzu se stal SS Hauptsturmführer Heinrich Schwartz, který mu od listopadu 1943 velel až do jeho opuštění resp. ústupu Němců a ochodu vězňů v lednu 1945.\n\nIG Farben hodlala postavit továrnu na výrobu syntetického kaučuku a kapalných paliv. Již od prosince 1940, kdy toto původně polské území bylo anektováno Německem, probíhalo jednání, plánování a zvažování vhodné lokace, která měla být mimo zjevné terče případných spojeneckých bomabardování, současně v blízkosti některého z říšských pracovních táborů a též poblíž zdrojů nerostných surovin. V dubnu 1941 představitelé IG Farben vykoupili pozemky v okolí za nízké ceny od ministerstva finanncí (poté, co je ministerstvo vyvlastnilo tamním původním vlastníkům bez náhrady a nařídilo strhnout jejich domy). Mezitím německé vládní orgány vyhnaly všechny Židy v obcích Sosnowiec a Chrzanów (včetně menšího počtu Poláků) a prodaly jejich domy IG Farben, která do nich následně ubytovala své zaměstnance z Německa. Bylo dosaženo dohody mezi IG Farben a komandaturou koncentračního tábora na dodávce táborových vězňů za 3 a 4 říšské marky za hlavu a den pro běžného resp. kvalifikovaného pracovníka.\n\nPrvní dělníky (z ještě neodděleného táborového komplexu v Osvětimi) přivážely náklaďáky do továrního komplexu v polovině dubna 1941. Od května museli denně ujít 6 až 7 km mezi táborem a místem své práce. Na konci července, kdy jich zde pracovalo přes tisícovku, byli přiváženi vlakem ze stanice Dwory. Práce dělníků čítala urovnávání země, hloubení škarp pro odvodňování, pokládání kabelů a budování silnic. Po přerušení se sem vrátili v květnu 1942 a pracovali zde až do 21. července, kdy v táboře v Březince vypukla epidemie tyfu a práce byly přerušeny. Vedení tábora se obávalo ztráty personálu a rozhodlo se pro to, aby v té době již zbudované zázemí budov v Monowitzkého tábora, původně určené pro civilisty, připadlo dělníkům-vězňům a stal se z něho samostatný tábor. Po několika zdrženích byli do tohoto tábora trvale internováni první vězni 26. října 1942; na začátku listopadu to bylo již asi 2000 vězňů.\n\nBuna (nebo \"Buna Werke\", \"Monowitz Buna-Werke\") byla továrna určená k výrobě syntetického kaučuku. Byla situovaná na jihovýchodním okraji komplexu Auschwitz III. Její výstavba byla zadána na žádost Itálie a jejím zájmu importovat NBR (akrylonitrilovo-butadienový kaučuk) z IG Farben poté, co se zhroutila italská produkce syntetického oleje. Na její výstavbu dohlížel Fritz ter Meer. 29stránková smlouva podepsaná 2. března 1942 zajistila příliv 8636 civilních dělníků z Itálie zaúkolovaných vybudováním této investice za 700 milionů říšských marek. Díky nalezištím nerostného bohatství a uhlí v okolí a vlivem možnosti otrocké práce měla být výroba syntetického kaučuku vycházející z IG Farben nesmírně levná. Počet osvětimských vězňů pracujících v Buně se v roce 1944 pohyboval okolo 80 tisíc.\n\n"}
{"id": "1456893", "url": "https://cs.wikipedia.org/wiki?curid=1456893", "title": "Středočeský krajský přebor 1967/68", "text": "Středočeský krajský přebor 1967/68\n\nV soubojích Středočeského krajského přeboru 1967/68 se utkalo 14 týmů dvoukolovým systémem podzim - jaro. Tento ročník skončil v červnu 1968. \n\nZdroj: \n\nPoznámky:\n"}
{"id": "1456894", "url": "https://cs.wikipedia.org/wiki?curid=1456894", "title": "Kristián Cee", "text": "Kristián Cee\n\nMUDr. Kristán Cee (26. ledna 1922 – 29. března 2010) byl československý hokejový obránce. Profesí byl lékař-porodník.\n\nReprezentoval Československo 19. ledna 1946 v utkání se Švýcarskem v Praze. Gól v reprezentaci nedal. Na klubové úrovni hrál za tým Spartak Praha Sokolovo (1941–1955), se kterým získal v letech 1953 a 1954 mistrovské tituly. Kariéru končil na Kladně.\n\n"}
{"id": "1456898", "url": "https://cs.wikipedia.org/wiki?curid=1456898", "title": "Božena Moserová", "text": "Božena Moserová\n\nMUDr. Božena Moserová, provdaná Frösslová, později Žemličková (30. června 1926 - 2016 nebo 2017) byla československá lyžařka. Její sestrou byla lékařka, spisovatelka, překladatelka, diplomatka a politička Jaroslava Moserová.\n\nNa V. ZOH ve Svatém Mořici 1948 reprezentovala Československo a skončila v alpském lyžování na 25. místě ve sjezdu, 19. místě ve slalomu a 18. místě v kombinaci. Byla akademickou mistrní Evropy\n\n"}
{"id": "1456903", "url": "https://cs.wikipedia.org/wiki?curid=1456903", "title": "Nise da Silveira", "text": "Nise da Silveira\n\nNise da Silveira (15. února 1905, Maceió – 30. října 1999, Rio de Janeiro) byla brazilská psycholožka, představitelka jungovské psychologie.\n\nPo absolvování lékařské školy v Bahii v roce 1926 (jediná žena ze 157 mužů) se věnovala psychiatrii a zavádění jungovské psychologie na brazilskou půdu. V roce 1952 založila Muzeum obrazů nevědomí v Rio de Janeiro. O několik let později, v roce 1956, založila \"Casa das Palmeiras\" (Palmový dům), kliniku, na niž mohli docházet bývalí pacienti psychiatrických zařízení a být každodenně léčeni jako ambulantní pacienti, mimo jiné za pomoci arteterapie. Byla také průkopníkem v hledání emocionálních vztahů mezi pacienty a zvířaty, která nazývala „spoluterapeuty“.\n\nV roce 1995 získala vyznamenání \"Ordem do Mérito Cultural\" udělované brazilským ministerstvem kultury. Její život a dílo byly vylíčeny v brazilském filmu \"Nise: Srdce šílenství\" (2015), který režíroval Roberto Berliner. \n"}
{"id": "1456914", "url": "https://cs.wikipedia.org/wiki?curid=1456914", "title": "Boston Online Film Critics Association Awards 2018", "text": "Boston Online Film Critics Association Awards 2018\n\n7. ročník předávání cen asociace Boston Online Film Critics Association se konal dne 15. prosince 2018.\n\n\n"}
{"id": "1456917", "url": "https://cs.wikipedia.org/wiki?curid=1456917", "title": "Leszek Wojaczek", "text": "Leszek Wojaczek\n\nLeszek Wojaczek (* 8. dubna 1965 Karviná) je český umělecký pedagog a vlivný kurátor současného umění. Je hlavním kurátorem galerie Kaple a galerie Sýpka ve Valašském Meziříčí a přednáší současné umění na Fakultě multimediálních komunikací Univerzity Tomáše Bati ve Zlíně. Art director festivalu Světlo Valmez.\n\nVyrostl v Karviné v polsko-české rodině (jeho otec pocházel z města Lodž v centrálním Polsku). V roce 1984 maturoval na gymnáziu s polským jazykem vyučovacím v Orlové a v roce 1989 absolvoval magisterské a později i doktorské studium na Pedagogické fakultě Ostravské univerzity v Ostravě. V roce 1991 se přestěhoval do města Brisbane (Austrálie) a v roce 1992 se v Sydney (Austrálie) oženil.\n\nPo ukončení pedagogických studií začal vyučovat výtvarné umění na Katedře výtvarné výchovy Pedagogické fakulty Univerzity Palackého v Olomouci (1990–1991) a na SPŠ v Přerově. V letech 1996-97 přednášel na Vermontské univerzitě (University of Vermont) v městě Burlington (stát Vermont, USA). Po návratu do České republiky učil malbu na Střední umělecké škole v Ostravě a Střední uměleckoprůmyslové škole sklářské ve Valašském Meziříčí. Od roku 2014 přednáší současné umění pro studenty doktorského studia na Fakultě multimediálních komunikací Univerzity Tomáše Bati ve Zlíně.\n\nOd roku 2009 pracuje Wojaczek jako hlavní kurátor Galerie současného umění Kaple ve Valašském Meziříčí a Galerie současného umění Sýpka taktéž ve Valašském Meziříčí. V obou těchto galeriích připravil přes sto autorských výstav současných vizuálních umělců z České republiky, Slovenska, Holandska, Německa a Polska. První výstavou pod jeho vedením byla výstava sochaře a tehdejšího děkana Fakulty výtvarných umění VUT v Brně Michala Gabriela v roce 2009. Wojaczkovým cílem je prezentace umění současné výtvarné scény s důrazem na vysokou nadstandardní uměleckou kvalitu. Během svých kurátorských projektů spolupracoval s dalšími kurátory, mezi které patří například Jiří Ptáček, Jiří Valoch, Daniela Mrázková, Jiří Surůvka, Ilona Víchová, Lucie Berková, Tomáš Knoflíček, Martin Klimeš, Libor Gronský, Vladimír Beskid (Slovensko), Martina Vyskupová (Slovensko), Ivana Sláviková (Slovensko), Robert Brzecki (Polsko). Roli kurátora vnímá jako roli umělcova pomocníka při prezentaci v nabízeném prostoru a prostředníka při propojení diváka s vystavovaným uměním. Vystavujícímu umělci se při své práci snaží být spíše přítelem a rádcem než supervizorem. Autorovi dává vždy plnou svobodu a v případě potřeby je nápomocný radou nebo nápadem. Jelikož je sám původně umělcem (vystavoval v Evropě i zámoří), dokáže snadněji pochopit problémy a těžkosti, které se mohou objevit během realizace výstavního projektu. Důležitou roli v jeho práci plní srozumitelnost, umělcovo dílo tak prezentuje divákům jasným způsobem. Nicméně, dbá na to, aby každý umělec a každé umělecké dílo zůstalo unikátní a jedinečné, umělecké dílo je koneckonců tím nejpodstatnějším. Ve své působnosti využívá znalosti z oblasti dějin umění, kultury, kulturní sociologie, distribuovaného poznání a fundraisingu. Je tak schopen získat do galerií nejenom dobré umělce a vystavět kvalitní výstavy, nýbrž i finanční a jiné prostředky (projekty).\n\nWojaczkovým velkým zájmem je studium původních etnických kmenů a jejich kultur. Jako cestovatel, fotograf a sběratel navštívil více než padesát států na pěti kontinentech. V devadesátých letech natáčel cestopisy pro televizi Premiéra. Během svých cest navštívil v Africe kmeny Surma, Mursi, Karo, Hamar, Borana, Dassanetch, Mbenga (západní Pygmejové), Arbore, Banna a Maasai. V Austrálii domorodé Aboridžince v Arnhemské zemi, v Papui-Nové Guineji kmeny Dani, Yali, Lani a v Pacifiku kmeny Melanésanů, Mikronésianů, Lapitů a Polynésanů. V Amazónii kmeny Chané, Kayapo a Chiquitano.\n\n\n\n\n\n\n\n\n\n\n\n\n\n\n\n\n\n\nvýstava Wojciecha Lawnického: https://www.youtube.com/watch?v=vAvKDupoLHc&feature=youtu.be\n\nvýstava Libora Novotného: https://www.youtube.com/watch?v=XC2ai_-FtXU\n\nvýstava Krištofa Kintery: https://www.youtube.com/watch?v=wVhPNeJ9IX4\n\nvýstava Kateřiny Šedé: https://www.youtube.com/watch?v=m0jKyjx0WSA\n\nvýstava Vladimíra Skrepla: https://www.youtube.com/watch?v=p8xscSGGQb0\n\nvýstava Federica Diaze a skupiny Rafani: https://www.youtube.com/watch?v=RaUnAQXVess\n\nvýstava Davida Černého: https://www.youtube.com/watch?v=BDNAoWcbQ-0\n\nvýstava Evy Koťátkové: https://www.youtube.com/watch?v=9a9jyIPLXhM\n\nvýstava Vladimíra Houdka: https://www.youtube.com/watch?v=vwys3ypf5eU\n\nvýstava Josefa Bolfa: https://www.youtube.com/watch?v=6I56mBJ_swk\n\nvýstava Jiřího Černického: https://www.youtube.com/watch?v=6IMl2aHw_Vw\n\nvýstava Dominika Langa: https://www.youtube.com/watch?v=odMDY8AnYTA\n\nvýstava Petra Nikla: https://www.youtube.com/watch?v=JwcIk89iT8o\n\nvýstava Tomáše Vaňka: https://www.youtube.com/watch?v=-hp5WbKSd0A\n\nvýstava Jiřího Surůvky: https://www.youtube.com/watch?v=_UCMuyyL7YA\n\nvýstava Jana Vytisky: https://www.youtube.com/watch?v=Md5gtqL4ML0\n\nvýstava Františka Kowolowského: https://www.youtube.com/watch?v=G5HejTrgFDQ\n\nvýstava Veroniky Bromové: https://www.youtube.com/watch?v=gdldTug_M7U\n\nvýstava Pavla Korbičky: https://www.youtube.com/watch?v=-vCLKdrY15Y\n\nvýstava Kateřiny Vincourové: https://www.youtube.com/watch?v=PiaNHmynYmM\n\nvýstava Ondřeje Strnadla: https://www.youtube.com/watch?v=tB-UezTNh28\n\nvýstava Fathermother Collective: https://www.youtube.com/watch?v=eeson6tvRwY\n\nvýstava Pavly Malinové: https://www.youtube.com/watch?v=-hp5WbKSd0A\n\nvýstava Dany Sahánkové: https://www.youtube.com/watch?v=SnDIXgJH5tc\n\nvýstava Dominika Langa: https://www.youtube.com/watch?v=jRYPZHOXYR0\n\nvýstava Evy Koťátkové: https://www.youtube.com/watch?v=yTklQkoRaA4\n\nvýstava Kateřiny Šedé: https://www.youtube.com/watch?v=TzSJNmhIAk8\n\nvýstava Venduly Chalánkové: https://www.youtube.com/watch?v=nu_aYg53j-I\n\nvýstava Czech Press Photo 2017: https://www.youtube.com/watch?v=cL6sFVLwD0U\n\nvýstava Matúše Lanyi: https://www.youtube.com/watch?v=RzFcFRNJlM0\n\nvýstava Petra Hajdyly: https://www.youtube.com/watch?v=Z5mlxDfDkxU\n\nvýstava Czech Press Photo 2012: https://www.youtube.com/watch?v=urEj8TSaB8s\n\nvýstava Akademie umění Bánská Bystrica: https://www.youtube.com/watch?v=9y-cT77bMbk\n\nvýstava Czech Press Photo 2010: https://www.youtube.com/watch?v=MXHDVv5EiMk\n\nvýstava Dušana Váni a Magdalény Váňové: https://www.youtube.com/watch?v=_pypZabqgiQ\n\nvýstava Michala Borika: https://www.youtube.com/watch?v=becRzpif2Y0\n\nvýstava Czech Press Photo 2014: https://www.youtube.com/watch?v=HFbXtVq1Mvo\n\nvýstava Aleše Hudečka: https://www.youtube.com/watch?v=1RvbRkk3KG8\n\nvýstava ateliéru Petra Stanického: https://www.youtube.com/watch?v=ZMR9eSsUqWw\n\nvýstava Czech Press Photo 2011: https://www.youtube.com/watch?v=j-RbkLIirT0\n\nvýstava Josefa Mladějovského: https://www.youtube.com/watch?v=sihOlX_qp1c\n\nvýstava Design skla UTB Zlín: https://www.youtube.com/watch?v=oV5iFDGCvhM\n\nvýstava Sasancy: https://www.youtube.com/watch?v=ZCGq8B_uRIQ\n\nvýstava Milana Hajdíka: https://www.youtube.com/watch?v=hfwmmAwwLCw\n\nvýstava Fakulty umění Ostravské univerzity: https://www.youtube.com/watch?v=1NoFycCdb-M\n\nvýstava ZUŠ Alfréda Radoka: https://www.youtube.com/watch?v=WL18zCILdCY\n\nvýstava Robertza Goláně: https://www.youtube.com/watch?v=2IGND60Wf0c\n\nvýstava ZUŠ VM: https://www.youtube.com/watch?v=6bK-Jm8WBrw\n\nvýstava Kateřiny Vincourové: https://www.youtube.com/watch?v=wLMQd3KCSQM\n\nvýstava Univerzity Tomáše Bati Ateliéru Petra Stanického: https://www.youtube.com/watch?v=mekTa_vsGDE\n\nvýstava ZUŠ AR VM - Kuráž: https://www.youtube.com/watch?v=lOF5JrpK41w\n\nvýstava Jiřího Kuděly: https://www.youtube.com/watch?v=mynhPivgp9Q\n"}
{"id": "1456918", "url": "https://cs.wikipedia.org/wiki?curid=1456918", "title": "Boston Society of Film Critics Awards 2018", "text": "Boston Society of Film Critics Awards 2018\n\n39. ročník předávání cen asociace Boston Society of Film Critics Awards se konal 16. prosince 2018.\n\n\n\n\n\n\n\n\n\n\n\n\n\n\n\n"}
{"id": "1456920", "url": "https://cs.wikipedia.org/wiki?curid=1456920", "title": "8. ročník udílení AACTA International Awards", "text": "8. ročník udílení AACTA International Awards\n\n8. ročník udílení AACTA International Awards se konal 4. ledna 2019 v hotelu The Mondrian v Kalifornii. \n\n"}
{"id": "1456921", "url": "https://cs.wikipedia.org/wiki?curid=1456921", "title": "Sharp MZ-800", "text": "Sharp MZ-800\n\nSharp MZ-800 byla řada domácích počítačů japonské společnosti Sharp, která se dostala na trh v roce 1985. Zařízení se objevilo v Japonsku pod označením Sharp MZ 1500. Modely řady MZ-800 pokračovaly v koncepci řady Sharp MZ a byly nástupci modelů MZ-700.\n\nTechnicky byly počítače založeny na procesoru Z80A s frekvencí 3,55 MHz. Přístroje byly vybaveny operační pamětí 64 kB RAM, která mohla být rozšířena až na 128 kB.\n\nPočítač byl vybaven řadou portů, různé typy video výstupů, joysticky, tiskárna, zvukový čtyřkanálový výstup. Reproduktor byl součástí počítače.\n\nModely řady MZ-800 umožňovaly grafické rozlišení 640 x 200 pixelů, což je výrazné zlepšení oproti řadě MZ-700, která umožňovala semigrafiku 80 x 50 v 8 barvách. Grafický výstup se parametry blížil úrovni tehdejších PC (CGA grafika). Každý pixel mohl mít vlastní barvu na rozdíl od grafických režimů v té době rozšířených 8bitových počítačů Sinclair ZX Spectrum, Atari 800XL/XE nebo Commodore C64.﻿\n\nMZ-800 je zpětně kompatibilní s modely MZ-80 a MZ-700. Na rozdíl od modelu MZ-80 (1979) nemá MZ-800 vestavěný monitor.\n\n\nSystém bylo možné doplnit o čtyřbarevný plotr MZ-1P16, který na rozdíl modelu MZ-731 z předchozí řady nebyl standardní součástí žádného modelu.\n\nVýhodou počítačů MZ-800 byla jejich architektura, která dovolovala stroj rozšířit o dvě vnitřní karty a rozšířit videopaměť. Vznikla řada vylepšení jako RAM disky, ROM disky a podobně. Bylo možné připojit externí 5,25\" disketovou mechaniku MZ-1E19 a používat operační systém CP/M.\n\n\nNa rozdíl od jiných domácích počítačů neobsahovala ROM zařízení řady MZ programovací jazyk, ale pouze boot monitor se základními příkazy vstupu a výstupu. Bylo tedy možné číst data z kazety nebo diskety, číst jednotlivé paměťové buňky a měnit jejich obsah v šestnáctkovém zápisu a zapisovat data zpět do hromadné paměti. Zdrojový kód assembleru monitoru byl obsažen v dodaném manuálu. Sharp nazval tento pojem čistým počítačem. Aplikace nebo programovací jazyky se po zapnutí nejdříve musely načíst z pásku nebo diskety. BASIC je nutné nahrávat z kazety. Je to jedna z nejrozsáhlejších mutací tohoto jazyka mezi tehdejšími 8-bitovými počítači. Má velikost 41 kB a nahrával se přibližně 5 minut. Pro programování zůstalo volných přibližně 23 kB.\n\nV Československu byly počítače MZ-800 populární pro svoji dostupnost nejen v síti Tuzex, ale i v běžné maloobchodní síti prodejen s elektronikou. Byly prodávány za cenu 6600 Kčs (MZ-811) a 7800 Kčs (MZ-821). Pro porovnání v bývalé Německé spolkové republice byla maloobchodní cena 1198 DM.\n\nDíky procesoru Z80 a také snaze českých programátorů vznikaly porty programů a her ze Sinclair ZX Spectrum a počítači se dodnes věnují kluby výpočetní techniky.\n\n"}
{"id": "1456922", "url": "https://cs.wikipedia.org/wiki?curid=1456922", "title": "Ali Riza Karabeg", "text": "Ali Riza Karabeg\n\nHadži Ali Riza-efendija Karabeg (1870 či 1872 Mostar, osmanská říše – 21. ledna 1944 Mostar, Nezávislý stát Chorvatsko) byl bosenskohercegovský islámský duchovní bosňáckého původu.\n\nNarodil se významné muslimské rodiny, která měla silnou tradici islámské vzdělanosti. Jeho otec Mustafa Sidki Karabeg (?–2. 8. 1878) byl mostarským muftím. V létě roku 1878, kdy do země vtrhla okupační rakousko-uherská armáda, zastával umírněnou pozici, načež byl zastánci ozbrojeného odporu zabit. Mustafa přivedl na svět dva syny, Ahmeda (1868–1942) a Ali Rizu.\n\nAli Riza se nejprve vzdělával u svého otce, později studoval v mostarské Koski Mehmed-pašově a Karađozbegově medrese, vyšších islámských školách. Ve studiu nato pokračoval v Istanbulu. Po návratu do vlasti nevykonával žádný úřad a zabýval se správou rodinného majetku a samostudiem v oblasti islámských věd. Přispíval též do muslimských listů \"Novi behar\" a \"el-Hidaje\".\n\nZa Karabegovo nejvýznamnější dílo je považován úplný překlad Kurʼánu do srbochorvatštiny, resp. bosenštiny, otištěný v Mostaru roku 1937. Podle nejnovějších analýz ale výsledný text v zásadě kopíroval starší srbský překlad (\"Koran\", Beograd 1895), jehož autor Mihajlo (Mićo) Ljubibratić vyšel z ruského překladu a ten zase z francouzského vydání. Roku 1937 byl v Sarajevu uveřejněn také překlad Kurʼánu duchovních Mehmeda Džemaluddina-efendiji Čauševiće a Muhammed-efendiji Pandži. Ten se s největší pravděpodobností neopíral o originální arabštinu, nýbrž o turecký překlad Ömera Rızy (\"Kurani kerim terdžume ve tefsir\", Istanbul 1934), který zase vycházel z anglického překladi Muhammada Aliho (\"The Holy Quran\", Lahore 1920).\n\nKarabeg přivedl na svět pět dětí. Karabegovy tělesné ostatky byly uloženy na muslimském hřbitově Gornja Carina v Mostaru.\n\n"}
{"id": "1456926", "url": "https://cs.wikipedia.org/wiki?curid=1456926", "title": "Jevgenija Malamidová", "text": "Jevgenija Malamidová\n\nJevgenija Malamidová (: \"Евгения Маламид\"; * 1987) je ruská reprezentantka ve sportovním lezení, vítězka zimních armádních světových her v lezení na obtížnost.\n\n\n"}
{"id": "1456928", "url": "https://cs.wikipedia.org/wiki?curid=1456928", "title": "Óčko Black", "text": "Óčko Black\n\nÓčko Black je česká hudební televizní stanice.\n\nProvozovatelem stanice je Stanice O, kdy rozhodnutí o udělení licence Radou pro rozhlasové a televizní vysílání bylo vydáno 4. prosince 2018. Óčko Black se zaměřuje na žánry hip-hop, soul rock and roll atd. Stanice odstartovala v únoru 2019. Cílová skupina stanice jsou diváci ve věku 15–30 let, primárně obyvatelé měst. Bude distribuována placeným operátorům na kabelu, satelitu nebo prostřednictvím IPTV.\n"}
{"id": "1456934", "url": "https://cs.wikipedia.org/wiki?curid=1456934", "title": "Jevgenija Lapšinová", "text": "Jevgenija Lapšinová\n\nJevgenija Lapšinová (: Евгения Лапшина; * 1997) je ruská reprezentantka ve sportovním lezení, vítězka zimních armádních světových her v lezení na rychlost.\n\n\n"}
{"id": "1456935", "url": "https://cs.wikipedia.org/wiki?curid=1456935", "title": "Ahmed Karabeg", "text": "Ahmed Karabeg\n\nHadži Ahmed-efendija Karabeg (asi 1868 Mostar, osmanská říše – v noci z 4. na 5. listopadu 1942 Mostar, Nezávislý stát Chorvatsko) byl bosenskohercegovský islámský duchovní bosňáckého původu.\n\nNarodil se významné muslimské rodiny, která měla silnou tradici islámské vzdělanosti. Jeho otec Mustafa Sidki Karabeg (?–2. 8. 1878) byl mostarským muftím. V létě roku 1878, kdy do země vtrhla okupační rakousko-uherská armáda, zastával umírněnou pozici, načež byl zastánci ozbrojeného odporu zabit. Mustafa přivedl na svět dva syny, Ahmeda a Ali Rizu (1870/72–1944).\n\nAli Riza se nejprve vzdělával u svého otce, později studoval v mostarské Koski Mehmed-pašově a Karađozbegově medrese, vyšších islámských školách. V době boje muslimských autonomistů o samosprávu islámské náboženské obce v Bosně a Hecegovině patřil k nejhorlivějším podporovatelům mostarského muftího Ali Fehmi-efendiji Džabiće, neformálního vůdce hnutí v letech 1899 až 1902. Po celý svůj život nezastával žádné úřednické ani duchovní funkce, zabýval se převážně správou rodového majetku a samostudium v oblasti islámských věd.\n\nSpolečensky aktivní byl znovu za druhé světové války. V září 1942, kdy se v zemi naplno rozhořely boje mezi vládnoucími ustašovci a srbskými povstalci, četniky, se v Mostaru ustavil Akční výbor s požadavky na ochranu muslimů v Bosně a Hercegovině před útoky srbské guerilly. Vzhledem k tomu, že Hercegovinu formálně okupovala Itálie, naděje Akčního výboru se upínaly k Římu. V září 1942 se do italské metropole vypravila delegace Akčního výboru, konkrétně trojice Omer-ef. Džabić, Ibrahim-ef. Fejić a Ahmed-ef. Karabeg, a to na pozvání jeruzalémského velikého muftího a horlivého propagátora fašismu Muhammada Amína al-Husajního. Pokus o aktivnější zapojení Itálie do dění v Bosně a Hercegovině ale skončil bez úspěchu.\n"}
{"id": "1456938", "url": "https://cs.wikipedia.org/wiki?curid=1456938", "title": "Starý Hloubětín", "text": "Starý Hloubětín\n\nStarý Hloubětín je lokalita v katastrálním území Hloubětín na Praze 14 a malá část na Praze 9. Jedná se o původní jádro obce, ke které se váže první písemná zmínka z roku 1207. Do zrušení poddanství v roce 1848 byl hloubětínskou vrchností rytířský řád křižovníků s červenou hvězdou. Od roku 1922 je Hloubětín součástí hlavního města Prahy.\n\nStarý Hloubětín leží mezi ulicí Poděbradskou a vrchem Lehovec (Hlohovec). Východní hranici tvoří ulice Slévačská, západní hranici řeka Rokytka a Kejřův mlýn. Podstatu Starého Hloubětína tvoří vedle kostela a starých statků rodinné domy a vilky z meziválečného období, které byly postaveny na rozparcelovaných polích velkostatku a dalších dvorů. Podle této definice je součástí Starého Hloubětína i lokalita Chaloupky a část sídliště Hloubětín z let 1961–1965 od architekta Miloslava Hudce, Josefa Poláka a Karla Štefce, protože některé budovy se nacházejí na jih od Poděbradské. Sídliště Hloubětín je však samostatný celek, stejně tak lze chápat i Chaloupky, proto existuje ještě užší vymezení.\n\nPodle tohoto vymezení je Starý Hloubětín pouze území původní vsi. Západní hranici tvoří řeka Rokytka a Kejřův mlýn. Lokalitu v této části připomíná tramvajová smyčka se zastávkou \"Starý Hloubětín\". Severní hranici tvoří ulice Poděbradská, která kopíruje starou středověkou cestu. Východní hranici tvoří severní úsek ulice Soustružnické a dále se ubírá šikmo na jihozápad. A konečně jižní hranici tvoří stará škola (čp. 78) a ulice U Slavoje. \n\nNa sever od Starého Hloubětína se nachází Nový Hloubětín, na východ sídliště Hloubětín, na východ a jih čtvrť rodinných domů se zahradami Chaloupky. Na západ je hloubětínská průmyslová zóna, například areál Tesla Hloubětín, který se však v letech 2020 až 2023 bude přeměňovat v rezidenční čtvrť. Už v letech 2010–2012 byl postaven velký \"bytový dům Nademlejnská\".\n\nPřirozeným centrem je náměstí Ve Starém Hloubětíně, hlavní dominanty jsou kostel svatého Jiří, Zámek Hloubětín a Křižovnický dvůr.\n\nNejstarší podobu Hloubětína známe z roku 1515. Zdrojem informací je křižovnický urbář, který dokládá, že v Hloubětíně bylo pět selských usedlostí (dnešní čp. 16, 17, 19 a zbořené čp. 3 a 4), naprava a krčma s kovárnou. Domy byly očíslovány v roce 1770 (konskripční číslo). \n\nV následující tabulce je přehled 22 nejstarších objektů očíslovaných vojáky za vlády Marie Terezie. Kostely tehdy číslovány nebyly.\n\nZ přehledu vyplývá, že ve smyslu trvání objektu jsou v Hloubětíně nejstarší kostel, křižovnický dvůr čp. 5, bývalý mlýn čp. 15 a bývalé statky čp. 16, 17 a 19. Tyto objekty jsou prokazatelně více než 400 let staré. Šest objektů je prokazatelně starších než 200 let, a sice čp. 18 a 20, které byly postaveny kolem roku 1700, krátce po nich stará hospoda čp. 1 v roce 1711. Konečně čp. 10, 11 a nádvorní chalupa u čp. 14, které prokazatelně existovaly v roce 1770. \n\n"}
{"id": "1456940", "url": "https://cs.wikipedia.org/wiki?curid=1456940", "title": "Sjednocující sněm ukrajinských pravoslavných církví", "text": "Sjednocující sněm ukrajinských pravoslavných církví\n\nSjednocující sněm ukrajinských pravoslavných církví (Об'єднавчий собор\nукраїнських православних церков) se konal 15. prosince 2018 v katedrále Svaté Sofie v Kyjevě a spojily se jím Ukrajinská pravoslavná církev kyjevského patriarchátu (UPC-KP) a Ukrajinská autokefální pravoslavná církev (UAPC). Účastníci ustavili sjednocenou Pravoslavnou církev Ukrajiny namísto obou dosavadních místních pravoslavných církví odštěpených od Moskevského patriarchátu a její hlavou zvolili metropolitu Epifanije (Dumenka). Sněmu předsedal zplnomocněný zástupce Ekumenického patriarchátu metropolita galský Emmanuel (Adamakis).\n"}
{"id": "1456945", "url": "https://cs.wikipedia.org/wiki?curid=1456945", "title": "Karl-Heinz Steffens", "text": "Karl-Heinz Steffens\n\nKarl-Heinz Steffens (* 28. listopadu 1961 Trevír) je bývalý hudební ředitel Norské národní opery a hudební ředitel Německé státní filharmonie Porýní-Falc. Má velké zkušenosti s působením v mnoha orchestrech na prestižních divadelních scénách. Od sezony 2019/2020 je hudebním ředitelem Státní opery v Praze. \n\nKarl-Heinz Steffens je uznávaným dirigentem v operním i symfonickém světě – v posledních letech spolupracoval s Bavorským rozhlasovým symfonickým orchestrem, Berlínskou filharmonií, Izraelskou filharmonií, Lyonským národním orchestrem, Mnichovskou filharmonií, Královskou Stockholmskou filharmonií, salzburským Mozarteem nebo curyšským Tonhalle orchestrem. Často spolupracuje s rozhlasovými symfonickými orchestry v Berlíně, Kolíně nad Rýnem, Frankfurtu, Hamburku, Hannoveru, Lipsku a Stuttgartu.\n\nNěmecká státní filharmonie Porýní-Falc získala pod jeho vedením mnoho ocenění. Mimo jiných cenu \"ECHO\" za nejlepší orchestr v roce 2015 za nahrávku díla B. A. Zimmermanna. V sezoně 2016/17 byla nominována na cenu německé Asociace hudebních vydavatelů \"Deutsche Musikverlegerverband\" za nejlepší koncertní program sezony.\n\nÚspěšně také působí v operních domech. Steffens nastudoval v norské premiéře inscenaci \"Pelléas a Mélisanda\" v Norské národní opeře, kde rovněž nastudoval inscenace \"Cosi fan Tutte\", \"Fidelio\" a \"Tosca\" v režii Calixta Bieita. Opakovaně dirigoval v Teatro alla Scala inscenace \"Cosi fan Tutte\", \"Don Giovanni\" a \"Soumrak bohů\". Nedávno debutoval v Curyšské opeře. Pravidelně spolupracuje s berlínskou státní operou (\"Staatsoper Unter den Linden\"), kde nastudoval např. \"Fidelia\".\n\nVystupoval mj. s Nizozemskou filharmonií, turínským Teatro Regio, s Helsinskou filharmonií a se Symfonickým orchestrem v Norrköpingu. V sezoně 2018/2019 debutoval s Torontskými symfoniky. Ve Velké Británii Steffens spolupracuje se symfonickými orchestry v Birminghamu, Hallé a Bournemouthu. \n\nPřed svou dirigentskou kariérou byl Steffens uznávaným sólovým klarinetistou, jehož dráha vyvrcholila na pozici prvního klarinetisty Bavorského rozhlasového symfonického orchestru a Berlínské filharmonie.\n\nOd sezony 2019/2020 je hudebním ředitelem Státní opery v Praze. \n\n"}
{"id": "1456946", "url": "https://cs.wikipedia.org/wiki?curid=1456946", "title": "Hodinky (rozcestník)", "text": "Hodinky (rozcestník)\n\nVýraz hodinky může označovat:\n\n"}
{"id": "1456951", "url": "https://cs.wikipedia.org/wiki?curid=1456951", "title": "Development Cup 2018", "text": "Development Cup 2018\n\nDevelopment Cup 2018 byl 2. ročník turnaje národních družstev v ledním hokeji pro týmy z Evropy a Afriky, jejichž národní hokejové federace jsou členy IIHF a nezúčastní se v daném roce turnaje Mistrovství světa. Uskutečnil se od 19. listopad do 21. listopadu 2018 ve Füssenu v Německu za účasti čtyř zemí.\n"}
{"id": "1456952", "url": "https://cs.wikipedia.org/wiki?curid=1456952", "title": "Turistická značená trasa 7269", "text": "Turistická značená trasa 7269\n\nTuristická značená trasa 7269 má svůj počátek na vamberském náměstí na rozcestí s modře značenou trasou 1848 vedoucí z místního nádraží do Orlických hor a zeleně značenou trasou 4237 vedoucí od tamtéž do Litic nad Orlicí. S ní vede v počátku v souběhu, který končí na Horním náměstí. Trasa 7269 opouští město po historické \"Císařské cestě\" a stoupá poli do svahu Chlumu. Ještě před jejím vstupem do lesního masívu se od ní odklání na severovýchod, v mělkém údolí překonává potok a končí na rozcestí u turistické chaty Na Vyhlídce. Zde je možné navázat na odsud vycházející trasy modrou 1876 směr Rybná nad Zdobnicí nebo zelenou 4236 do Bohousové. Přes rozcestí prochází i červeně značená trasa 0418 z Potštejna do údolí Zdobnice.\n\n"}
{"id": "1456955", "url": "https://cs.wikipedia.org/wiki?curid=1456955", "title": "Turistická značená trasa 7458", "text": "Turistická značená trasa 7458\n\nTuristická značená trasa 7458 vznikla v roce 2017, kdy došlo k přeznačení hlavní červené trasy Králíky - Králický Sněžník o něco západněji na hřebem Malosněžnického hřbetu. Její původní vedení východním svahem bylo přeznačeno žlutou barvou.\n\nTrasa 7458 má svůj počátek v nadmořské výšce 900 metrů na rozcestí \"Pod Klepáčem\". Kromě výše zmíněné červeně značené trasy 0415, která tudy prochází, zde má svůj počátek i modře značená trasa 1933 sestupující do Horní Moravy. Trasa 7458 je vedena úbočím hřbetu po asfaltové lesní komunikaci, v Hlubokém dole překonává Hluboký potok a míjí Zbojnickou chatu. Za ní končí asfaltová komunikace a trasa 7458 po pěšině zdolává 200 metrové převýšení v jihovýchodním úbočí Hraničních skal do nadmořské výšky 1100 metrů na rozcestí opět s červeně značenou trasou 0415, po které lze pokračovat na vrchol Králického Sněžníku.\n"}
{"id": "1456958", "url": "https://cs.wikipedia.org/wiki?curid=1456958", "title": "Sergej Tarasov (horolezec)", "text": "Sergej Tarasov (horolezec)\n\nSergej Tarasov (: Сергей Тарасов; * 1966 Jekatěrinburg) je ruský horolezec a reprezentant v ledolezení, finalista závodů světového poháru. V jednotlivých závodech světového poháru získal tři bronzové medaile v ledolezení na obtížnost a v celkovém hodnocení byl pětkrát na osmém místě.\n\n"}
{"id": "1456962", "url": "https://cs.wikipedia.org/wiki?curid=1456962", "title": "Ondřej Kania", "text": "Ondřej Kania\n\nOndřej Kania (* 19. prosinec 1992 Brno) je český podnikatel, výkonný ředitel společnosti JK Education a zřizovatel Pražského humanitního gymnázia a dvou amerických škol v Česku, American Academy in Prague a American Academy in Brno, a jedné na Slovensku American Academy in Bratislava.\n\nPo ukončení základní školy v Brně se rozhodl, že nechce ve studiu dále pokračovat v České republice, ale v USA. Kania se rozhodl najít si ve Spojených státech soukromou školu. Jeho rodina si ale nemohla dovolit vysoké poplatky za školné. Kania se proto sám rozhodl obepsat desítky soukromých středních škol s žádostí o stipendium. Stipendium mu nabídly dvě školy. Kania nakonec nastoupil na střední školu Redemption Christian Academy v New Yorku, kde v roce 2012 získal American High School Diploma (ekvivalent českého maturitního vysvědčení). Po návratu spoluzaložil vzdělávací skupinu, která si dala za cíl zprostředkovat kvalitní středoškolské vzdělávání právě v USA a dále v Kanadě a po celé Evropě.\n\nV roce 2013 se spojil s kamarádem z dětství a v dubnu založili J&K Consulting (dnes JK Education). Po dobu působení firmy zorganizovali veletrhy středních internátních škol z USA, Kanady a Velké Británie, odkoupili pražské gymnázium (dnes Pražské humanitní gymnázium), založili dvě americké školy American Academy in Prague a American Academy in Brno a v září 2019 otevřel také American Academy in Bratislava.\n\nV 2019 zařadil Forbes Ondřeje Kaniu do žebříčku 30 pod 30 mladých talentů z České republiky a následně do prestižního evropského výběru v oblasti společensky odpovědného podnikání.\n\n"}
{"id": "1456965", "url": "https://cs.wikipedia.org/wiki?curid=1456965", "title": "Bob Cousy", "text": "Bob Cousy\n\nBob Cousy, celým jménem Robert Joseph Cousy (* 9. srpna 1928 New York) je bývalý americký basketbalista, hrající na postu rozehrávače. Byl znám pod přezdívkami „Cooz“, „Mr. Basketball“ nebo „Houdini of the Hardwood“.\n\nVyrostl v rodině francouzských přistěhovalců v chudinské newyorské čtvrti Yorkville, košíkovou začal hrát během studií na Střední škole Andrewa Jacksona v Queens a na Koleji svatého Kříže ve Worcesteru, kde byl třikrát vybrán do ideální sestavy National Collegiate Athletic Association. V roce 1950 byl draftován do NBA týmem Tri-Cities Blackhawks, ale nakonec přijal angažmá u Boston Celtics, kde hrál v letech 1950 až 1963. Získal šest titulů NBA (1957, 1959, 1960, 1961, 1962 a 1963), třináctkrát byl nominován k NBA All-Star Game a v roce 1957 byl zvolen nejužitečnějším hráčem soutěže. Během své kariéry v NBA dosáhl 16 960 bodů a 6 955 asistencí, v letech 1953 až 1960 byl osmkrát po sobě nejlepším nahrávačem. V roce 1954 se stal první předsedou Asociace hráčů NBA.\n\nHráčskou kariéru ukončil v roce 1963, působil pak jako trenér univerzitního týmu Boston College Eagles a v NBA vedl Cincinnati Royals, kde se také v sezóně 1969-70 v sedmi utkáních představil v roli hrajícího trenéra. Působil jako funkcionář a televizní komentátor, vydal autobiografickou knihu \"Basketball Is My Life\", hrál ve filmu \"Lanaři\" (1993). Byl jmenován do Basketball Hall of Fame, jmenuje se po něm Cena Boba Cousyho pro nejlepšího rozehrávače univerzitní soutěže, v roce 1996 byl vybrán mezi padesát nejlepších hráčů historie NBA, jeho číslo 14 bylo v klubu Boston Celtics vyřazeno.\n\n"}
{"id": "1456973", "url": "https://cs.wikipedia.org/wiki?curid=1456973", "title": "Kostel svatého Mořice (Haljala)", "text": "Kostel svatého Mořice (Haljala)\n\nKostel svatého Mořice stojí v městě Haljala v kraji Lääne-Virumaa v Estonsku. Kostel využívá estonská evangelicko-luteránská církev (EELK).\n\nKostel je od 3. srpna 1998 zapsán v seznamu kulturních památek Estonska pod číslem 15647.\n\nPrvní dřevěný kostel byl postaven v 13. století. Zděný kostel byl postaven jako obranný kostel na křižovatce cest z Tallinnu do Narvy a z Rakvere k severním přístavům na pobřeží Baltského moře včetně přístavu Toolse. Byl stavěn ve třech etapách. V první etapě v letech 1430–1440 byla postavena loď a kněžiště. V další trojlodní loď a zaklenutí a koncem 15. století byla věž zvýšena na 34 metry. Věž sloužila jako strážní, měla vlastní krb a otvory pro odvedení kouře. Kostel vyhořel v období Livonské války v roce 1558 a během severní války v roce 1703. Později vyhořel po zasažení bleskem v roce 1761 a v roce 1831 požár zničil věž a střechu kostela. Dnešní podoba pochází z roku 1865.\n\nZděná cihlová orientovaná trojlodní stavba na obdélníkovém půdorysu zakončená nižším a užším kněžištěm (na východě) a věží v západním průčelí. Gotická klenba lodi spočívá na dvou párech osmibokých sloupů a bočních stěnách. Kolem vnitřních stěn je dřevěný ochoz. Barokní kazatelna z roku 1730, oltář je novogotický. Na severní straně kněžiště je sakristie.\n\nVěž má první polovinu čtyřbokou (čtvercový půdorys) na ní je postavena osmiboká část. Je osmipatrová o výšce 34 metry.\n\n"}
{"id": "1456980", "url": "https://cs.wikipedia.org/wiki?curid=1456980", "title": "Tabríz (koberec)", "text": "Tabríz (koberec)\n\nTabríz je ručně vázaný koberec vyrobený v íránském městě Tabrízu a blízkém okolí. \nKoberce se obvykle vážou z vlněné nebo hedvábné příze na bavlněné podkladové tkanině. Vzorování je velmi rozmanité – od jednoduchých figurálních motivů a medailonů až po trojrozměrné vzory s velmi širokou paletou barev a odstínů mědi, zlata, sloní kosti, modré, zelené aj. \n\nKoberce jsou vázané tzv. symetrickými uzly v hustotě cca 200 000 až 1 milion na m. Hustota uzlů se zde měří jednotkou \"Raj\" (počet uzlů na cca 7 cm šířky koberce), která je obvykle označena na rubu koberce. Jakost koberců sahá od podřadných bazarových až po výrobky vzácného uměleckého řemesla (např. koberec 400 × 500 cm s 250 000 uzly /m nabízený za 42 500 €). Hodnota tabrízských koberců je závislá vedle jemnosti především na sestavení barev a způsobu vzorování.\nTabríz je jedno z nejstarších středisek výroby koberců v Íránu. Období mezi 12. a 16. stoletím je zde považováno za nejvýraznější etapu v rozvoji tohoto řemesla. Po jistém úpadku došlo v 19. století k renezanci, když se v Tabrízu usadilo několik nejznámějších výrobců koberců a zvýšil se prodej do Evropy.\n\nVe 2. dekádě 21. století se zabývalo výrobou tabrízských koberců asi 120 000 lidí. Na rozdíl od jiných regionů vázali zde koberce převážně muži, z nich pracovalo asi 30 % v manufakturách, 40 % jako domáčtí výrobci ve městě a 30 % v okolních vesnicích. Naprostá většina výrobků pocházela z městské produkce, jen asi 1/10 z venkova, asi 40 % šlo na export (v roce 2012 za 180 milionů USD = 35 % celkového vývozu íránských koberců). \n"}
{"id": "1456983", "url": "https://cs.wikipedia.org/wiki?curid=1456983", "title": "Hákovnice", "text": "Hákovnice\n\nHákovnice je těžká ruční palná zbraň vyvinutá v první třetině 15. století. Byla využívána v Čechách během husitských válek a rozšířila se i do dalších zemí střední Evropy. Její prachová komora měla menší světlost než hlaveň. Její ocelová či bronzová hlaveň o průměrné ráži 20 až 30 mm byla zasazena v dřevěné pažbě. Při ústí hlavně byla zbraň vybavena hákem, který ji umožňoval při střelbě zaklesnout za hradbu, taras či okraj bojového vozu. Tak byl u hákovnice tlumen její velký zpětný ráz. \n\n\n"}
{"id": "1456989", "url": "https://cs.wikipedia.org/wiki?curid=1456989", "title": "GSG Tour 2001", "text": "GSG Tour 2001\n\nGSG Tour 2001 bylo koncertní turné české rockové skupiny Kabát. Jednalo se o halové turné. Skupinou bylo hodnoceno velmi pozitivně díky kvalitnímu ozvučení a jevištní výpravou. Z pražského koncertu v malé sportovní hale byl natočen zvukový i filmový materiál který byl použit na kompilační album \"Suma sumárum\" a na DVD \"Best of video - Suma Sumárum\".\n\n\n\nČeská část turné\n\n\nSlovenská část turné\n\n\n\nKabát\n\n"}
{"id": "1456992", "url": "https://cs.wikipedia.org/wiki?curid=1456992", "title": "Burtnieks", "text": "Burtnieks\n\nBurtnieks ( \"Burtnieka ezers\", \"Asti järv\") je sladkovodní jezero ledovcového původu, které se nachází nedaleko vesnice Burtnieki v severním Lotyšsku. S rozlohou 40 km² je čtvrtou největší vodní plochou v zemi. Má tvar elipsy o maximální délce 13,3 km, dosahuje hloubky okolo tří metrů a jeho povodí má rozlohu 2 215 km². Hlavními přítoky jsou Briede, Rūja a Seda, z jezera vytéká řeka Salaca, která se vlévá do Rižského zálivu. Břehy jsou převážně nízké a písčité, jen na jihovýchodním pobřeží se nacházejí pískovcové skály. Z ostrovů na jezeře je největší Enasare. Jezero náleží k Severolivonské biosférické rezervaci. Provozuje se rybolov (štika obecná, candát obecný, okoun říční) a lov kachen. Burtnieks hraje důležitou roli v lotyšské historii a mytologii, odehrává se zde část děje národního eposu \"Lāčplēsis\". Při ústí řeky Rūja do jezera leží archeologická lokalita Zvejnieki, kde byly nalezeny hroby z období mezolitu.\n"}
{"id": "1456993", "url": "https://cs.wikipedia.org/wiki?curid=1456993", "title": "Volby do Evropského parlamentu v Česku 2019", "text": "Volby do Evropského parlamentu v Česku 2019\n\nVolby do Evropského parlamentu v roce 2019 se v Česku konaly v pátek 24. a v sobotu 25. května 2019 v rámci celoevropských voleb do Evropského parlamentu. Jejich uskutečnění v tento termín vyhlásil prezident Miloš Zeman. Česko bylo jedinou zemí, kde se volilo dva dny.\n\nNově zvolený Evropský parlament byl opět složen ze 751 poslanců, Česká republika v něm získala 21 zástupců. Původně se měl počet mandátů snížit na 705 v důsledku plánovaného vystoupení Spojeného království z Evropské unie, protože se však termín opakovaně odkládal, začala se britská vláda připravovat na účast ve volbách.\n\nČeští občané mohli vybírat kandidáty z 39 politických uskupení, což bylo uváděno jako velmi vysoké číslo (kupř. v Itálii se v těchto volbách do evropského parlamentu ucházelo 18 stran a hnutí). V několika obcích byly volby spojené s místními referendy. Stalo se tak v Holubicích a Lovčicích na jižní Moravě, ve středočeských Měchenicích a v pražské části Běchovice.\n\nVe všech krajích kromě Prahy vyhrálo ANO 2011, celkově získalo 21,18 % hlasů a 6 mandatů na Evropského parlamentu. Za ANO následovala ODS, Piráti dále STAN+TOP 09. Volební účast byla 28,72 %, je tak třetí nejmenší volební účastí ze všech států EU po Slovinsku a Slovensku.\n\nPředchozí volby do Evropského parlamentu se v České republice konaly ve dnech 23. a 24. května 2014. Volební účast dosáhla 18,2 %. Ve volbách uspěli následující subjekty a kandidáti:\n\nV průběhu volebního období došlo ke dvěma změnám. Nejprve v lednu 2016 zemřel Miloslav Ransdorf a nahradil jej stranický kolega Jaromír Kohlíček, poté na konci srpna 2017 rezignoval Petr Mach a nahradil jej kolega Jiří Payne. S hnutím ANO také ukončili spolupráci nestraníci Pavel Telička (v říjnu 2017) a Petr Ježek (v lednu 2018), svůj mandát však nadále vykonávali.\nVe volbách do Evropského parlamentu v roce 2019 se rozhodli již nekandidovat Jiří Maštálka (KSČM) či Jan Keller a Miroslav Poche (oba za ČSSD). Svůj mandát se též rozhodl neobhajovat Jiří Payne (Svobodní). Jaromír Štětina nejprve v prosinci 2018 oznámil, že již nebude kandidovat za TOP 09, aby pak v lednu 2019 dodal, že zakládá nové hnutí Evropa společně (ESO) s úmyslem ve volbách kandidovat. Pavel Telička a Petr Ježek ukončili spolupráci s ANO a založili hnutí HLAS, se kterým rovněž kandidovali.\n\nNěkteří kritici systému vytýkali, že přepočítávání hlasů vede ke zkreslení vůle voličů. Další kritika se týkala pětiprocentní hranice, kterou její kritici navrhovali nahradit „pouze «přirozenou hranicí» danou počtem mandátů“ s tím, že by pak pro voliče mělo větší smysl volit kandidáty menších hnutí či stran. Tento názor podporovala i rozhodnutí německého Ústavního soudu. Český Nejvyšší správní soud byl podobného názoru, oproti tomu český Ústavní soud měl pětiprocentní hranici za přiměřenou.\n\nPro volby do Evropského parlamentu 2019 byly na Ministerstvo vnitra ČR podány ve stanovém termínu 19. března 2019 přihlášky celkem 40 politických stran, hnutí a volebních koalic. Ministerstvo rozhodlo o jejich registraci 6. dubna, z voleb byla vyřazena Moravská a Slezská pirátská strana, zbylých 39 přihlášených stran bylo k volbám přijato.\n\nVoliči tak mohli vybírat z dosud největšího počtu 39 kandidujících stran, hnutí či jejich koalic, které celkově nominovaly 841 kandidátů. Podíl kandidujících žen byl 23,9 %. Ještě méně jich bylo na tzv. volitelných (prvních třech) místech kandidátek, asi 20 %, lídryněmi kandidátek byly ženy jen v 13 procentech, mimo jiné Dita Chranzová za ANO či Kateřina Konečná za KSČM. Věkové rozpětí kandidátů bylo mezi 21 a 82 lety, průměrně 47,6 roku.\n\nNejvíce financí do volební kampaně plánovalo vložit hnutí ANO, zhruba do 35 milionů korun. Druhý největší rozpočet měla koalice „Spojenci pro Evropu“ složená ze Starostů a nezávislých (STAN), TOP 09, Strany zelených, LES a regionálních hnutí, a to ve výši 15 milionů korun. ČSSD pro volby uvolnila částku 11 milionů korun, ODS, SPD a KDU-ČSL shodně kolem deseti milionů, KSČM 8,5 milionu. Náklady na kampaně u tradičních stran zhruba odpovídaly předchozím evropským volbám, oproti volbám sněmovním 2017 byly výrazně nižší. Zákonný limit pro nejvyšší možné náklady na kampaň byl stanoven na 50 milionů korun. Společnost Transparency International (TI) 21. května 2019 uvedla, že až na výjimky většina stran zveřejňovala informace o finančních a personálních záležitostech jen laxně a zákonnou povinnost vést transparentní účty plnila jen formálně. Transparentně informovali dle TI jen Piráti, KDU-ČSL a koalice Spojenci pro Evropu (TOP 09, STAN ad.), naopak zcela netransparentně přistupvalo hnutí SPD.\n\nODS šla do kampaně s heslem „Jsme srdcem Evropy, chceme být slyšet!“ Koalice Spojenci pro Evropu vedla kampaň se sloganem „Spolu jsme silnější“. Hnutí SPD v kampani preferovalo tvář Tomia Okamury a motto „Česká republika na prvním místě“. Česká pirátská strana využila slogan „Evropa potřebuje Piráty“. Vládní hnutí ANO představilo počátkem května kampaň s heslem „Česko ochráníme. Tvrdě a nekompromisně.“ a předseda Andrej Babiš vystoupil po vzoru amerického prezidenta Donalda Trumpa s červenou kšiltovkou a nápisem „Silné Česko“. KDU-ČSL měla ve volbách program s mottem „Pro lepší Evropu“. KSČM použila heslo „Nenechme to tak!“ ČSSD zahájila kampaň se sloganem „Pro férovou Evropu!“\n\nJedna z obav, které panovaly v souvislosti s volbami a předvolebními kampaněmi, se týkala dezinformací a fake news. V evropském měřítku se hrozbou zabývala i Evropská komise. V Česku před nimi varovali mimo jiné ministr vnitra Jan Hamáček, ředitel BIS Michal Koudelka či eurokomisařka Věra Jourová. Oproti předchozím americkým prezidentským volbám či britskému referendu o vystoupení z EU v souvislosti s evropskými volbami nezaznamenal Institut pro strategický dialog tak výraznou aktivitu ze strany Ruska, intenzivnější bylo působení populistických a krajně pravicových subjektů v jednotlivých evropských zemích a menší objem falešných zpráv byl nahrazen nárůstem nenávistných projevů a propracovanějšími technikami. Pražský institut bezpečnostních studií 23. května 2019 zveřejnil výsledky svého průzkumu realizovaného mezi 15. dubnem a 19. květnem, podle jehož výsledků se české weby známé šířením dezinformací evropskou předvolební kampaní významněji nezabývaly. Nepřinášely nová témata, zpravidla jen reagovaly na témata nastolená ve veřejném diskurzu. Z politických subjektů stranily hnutí SPD, případně též KSČM, nejčastěji kritizovaly STAN s TOP 09 a ČSSD.\n\nDne 29. dubna zahájila veřejnoprávní Česká televize volební vysílání, jež zahrnovalo každodenní individuální rozhovor s lídrem či lídryní jedné z kandidujících stran, dále průběžné debaty v rámci pořadu Politické spektrum, přenos celoevropské debaty hlavních evropských politických sil 15. května, dvě debaty s čtveřicemi českých nejrelevantnějších stran 16. a 21. května a závěrečnou debatu s předsedy parlamentních stran a hnutí 23. května.\n\nJeště před ní, ve středu 22. května, připravila debatu komerční skupina Nova v hlavním vysílacím čase na stanici Nova 2. Debata dostala název \"Závěrečná superdebata před volbami do Evropského parlamentu\". Moderátorem byl Rey Koranteng, do studia byli pozváni kandidáti do Evropského parlamentu z parlamentních stran.\n\nHlavní debatu České televize ve čtvrtek 23. května 2019 vysílaly souběžně stanice ČT1 a ČT24 v hlavním vysílacím čase pod názvem \"Debata o vztahu národní a unijní politiky\". Konala se v historické budově Národního muzea, byli k ní pozváni předsedové českých parlamentních stran a moderátorkou byla Světlana Witowská. Debatu sledovalo 262 tisíc diváků starších 15 let, relativně malý zájem mohl být způsobený souběžným vysíláním čtvrtfinálového zápasu Česko–Německo na Mistrovství světa v ledním hokeji 2019.\n\nVelkou volební debatu s kandidáty nejsilnějších stran podle předvolebních průzkumů ohlásil také veřejnoprávní Český rozhlas, a to na pátek 24. května od 12.30 do 14.00, tedy přesně do momentu otevření volebních místností. Moderátorem přenosu na stanicích ČRo Radiožurnál a ČRo Plus byl Jan Pokorný.\n\nHnutí Duha a Asociace ekologických organizací Zelený kruh zpracovaly a v polovině května 2019 zveřejnily porovnání volebních programů relevantních kandidujících stran z hlediska ohledu na ekologii, péči o krajinu a zdraví lidí. Podle analýzy představovala nejsilnější ekologický program koalice Spojenci pro Evropu (STAN, TOP 09 s podporou Strany zelených, Liberálně ekologické strany a dalších hnutí), další v pořadí byli Piráti a hnutí ANO. Méně se vybraným tématům věnovaly strany ODS, ČSSD, KDU-ČSL a KSČM. Z hodnocení práce stávajících evropských zákonodárců v předchozím volebním období se dle analýzy nejpříznivěji k ekologickým tématům stavěli Jan Keller, Olga Sehnalová a Pavel Poc (všichni ČSSD), jakož i Luděk Niedermayer (TOP 09) a Pavel Telička (původně ANO, později HLAS). Think-tank Liberální institut zveřejnil 21. května hodnocení stávajících českých členů Evropského parlamentu na základě metodiky americké organizace FreedomWorks zohledňující v hlasováních míru směřování ke svobodě či centralizaci. Nejliberálněji se podle žebříčku choval Jiří Payne a jeho stranický předchůdce Petr Mach (oba Svobodní), dále pak poslanci ODS Jan Zahradil a Evžen Tošenovský. Na opačném konci pořadí byli poslanci ČSSD Jan Keller, Pavel Poc či Miroslav Poche.\n\nSdružení KohoVolit.eu v květnu 2019 tradičně zprovoznilo tzv. volební kalkulačku, která pomocí sady otázek umožňovala potenciálním voličům ztotožnit nebo porovnat své postoje k vybraným tématům s programy či postoji jednotlivých kandidujících stran. A umožnila také zpětně posoudit míru shody se skutečnými rozhodnutími stávajících europoslanců a europoslankyň v uplynulém volebním období. Obdobné nástroje nabídly svým uživatelům i některé další iniciativy a internetová média.\n\nPřed volbami, stejně jako v minulosti, uspořádala organizace Člověk v tísni v rámci projektu \"Jeden svět na školách\" takzvané volby studentské. Jde o nezávazné hlasování studentů středních škol starších 15 let, ve kterém mohou vybírat stejné kandidáty, jako ve volbách „skutečných“. Studentské volby před Evropskými volbami 2019 vyhráli, jako již dříve v minulosti, Piráti, před koalicí STAN, TOP09 a regionálních partnerů. Na třetí místo se dostalo recesistické hnutí ANO, vytrollíme europarlament.\n\nVolební místnosti byly otevřeny v pátek 24. května 2019 od 14 hodin. V průběhu prvního volebního dne odhlasovali předsedové všech devíti stran zastoupených v Poslanecké sněmovně i prezident Miloš Zeman. Podle informací ministerstva vnitra byl páteční průběh bez incidentů, dílčí komplikace nastaly jen v Prostějově, Českém Těšíně a Ostravě kvůli špatně vytištěným hlasovacím lístkům. K uzavření volebních místností došlo v sobotu 25. května ve stejný čas, tedy ve 14 hodin. Volební komise pak započaly sčítat hlasy a předávat údaje statistickému úřadu, výsledky voleb však bylo možno zveřejnit až v neděli 26. května ve 23 hodin večer, po skončení voleb v ostatních zemích.\nVolební účast bylo možno zveřejnit ještě dříve než samotné volební výsledky. Odhady zveřejněné po prvním volebním dni se pohybovaly mezi 10 a 20 procenty, i se sobotou zpravidla účast nepřesáhla 30 %. Vyšší byla v Praze, např. v Běchovicích více než 40 %. V Brně přišla zhruba třetina voličů, v celém Jihomoravské kraji čtvrtina.\n\nCelkový počet voličů ve volebních seznamech byl 8 316 737, vydáno bylo 2 388 304 volebních obálek a odevzdáno bylo 2 370 765 platných hlasů. Volební účast tak dosáhla hodnoty 28,72 % oprávněných voličů. Nejvyšší volební účast byla v obci Čilá v Plzeňském kraji (90,00 %) a nejnižší ve Vřesové na Sokolovsku (8,63 %).\n\nBěhem předchozích voleb do Evropského parlamentu (v roce 2014) přišlo v Česku k urnám 18,2 % oprávněných voličů, tedy o 10 procentních bodů méně. V letech 2009 a 2004 volební účast mírně přesáhla 28 % – v roce 2004 to bylo 28,32 % a v roce 2009 28,22 % oprávněných voličů. Po propadu z roku 2014 se tedy česká volební účast pro evropské volby vrátila k předchozímu standardu a mírně jej překročila, čímž se stala historicky největší účastí.\n\nHranici pro vstup do Evropského parlamentu ve volbách překročilo celkem 7 kandidujících subjektů.\nVe volbách bylo za Českou republiku zvoleno 21 poslanců a poslankyň, z nich bylo 14 mužů a 7 žen. Věkový průměr byl 46,1 roku, nejmladšímu bylo v době zvolení 26 let, nejstaršímu 66 let. Mandát ve volbách získali:\n\n\n"}
{"id": "1456995", "url": "https://cs.wikipedia.org/wiki?curid=1456995", "title": "Modul vzdálenosti", "text": "Modul vzdálenosti\n\nModul vzdálenosti (značka μ) označuje v astronomii rozdíl mezi zdánlivou a absolutní hvězdnou velikostí (měřenou v magnitudách). Používá se pro určení vzdáleností hvězd, obvykle těch mimo Galaxii (naši galaxii).\n\nPro modul vzdálenosti platí vzorec:\nKde \"m\" je pozorovaná hvězdná velikost, \"M\" absolutní hvězdná velikost a \"D\" vzdálenost v parsecích.\n"}
{"id": "1456996", "url": "https://cs.wikipedia.org/wiki?curid=1456996", "title": "Haiku Stairs", "text": "Haiku Stairs\n\nHaiku Stairs (Haʻikū Stairs, Stairway to Heaven nebo Haʻikū Ladder) je označení horské cesty na ostrově Oahu na Havaji. Skládá se z 3922 schodů vedoucích podél periferie města Kaneohe na nejbližší kopec.\n\nS japonským poetickým útvarem haiku nemá název nic společného, vztahuje se k místnímu pojmenování květiny Grevillea banksii.\n\nV roce 1942 zde americké námořnictvo US Navy zahájilo stavbu přísně tajného vysílače, který měl sloužit pro přenos rádiových signálů vojenských lodí operujících v Pacifiku. Využilo se přirozené výšky terénu (nejvyšší vrchol má 1200 metrů) a tvaru údolí fungujícího jako parabola. K tomu bylo třeba vytvořit přístup k horní části hřebenu. Byl zde proto vybudován dřevěný žebřík, který byl později nahrazen dřevěným schodištěm. V polovině padesátých let byla většina schodů nahrazena schody kovovými.\n\nV roce 1950 byla stanice vyřazena z provozu a místo toho začala pobřežní stráž Spojených států vysílač využívat pro svůj systém Omega, první světový radiový navigační systém fungující na dlouhých vlnách. Byl v provozu do roku 1997.\n\nStanice i stezka byly v roce 1987 pro veřejnost uzavřeny. V roce 2003 byly schody nákladně opraveny, stezka však kvůli nedořešeným pozemkovým a majetkovým vztahům zůstává nadále pod hrozbou pokuty oficiálně nepřístupná. Přesto se každý den na stezku snaží dostat turisté, v roce 2014 řešila policie přes 140 pokusů o překonání zábran.\n"}
{"id": "1457001", "url": "https://cs.wikipedia.org/wiki?curid=1457001", "title": "Vilém Kinský", "text": "Vilém Kinský\n\nHrabě Vilém Kinský z Vchynic a Tetova, (* 1574 Cheb – 25. února 1634 tamtéž) byl český politik a diplomat.\n\nVilém Kinský pocházel z českého šlechtického rodu Kinských. Byl prvním z vchynické linie, který změnil rodové jméno Vchynský (z Vchynic) na Kinský. Jeho rodiči byli Jan Dlask Vchynský († 1590), karlštejnský purkrabí a Anna († 1598), dcera Jana Pouzara z Michnic.\n\nVilém Kinský byl od roku 1611 nejvyšším nadlesním Českého království. Roku 1618 se podílel na českém stavovském povstání a byl stavovoskými zástupci zvolen do třicetičlenného Direktoria, kterému příslušelo vedení českých zemí.\n\nVilém byl ženatý s Alžbětou (Eliškou), dcerou Jana Rudolfa Trčky z Lípy. Po svatbě svého švagra Adama Erdmana v roce 1627 s Maxmilianou z Harrachu, se stal Vilém švagrem Albrechta z Valdštejna, jenž měl za manželku Maxmilianinu sestru Izabelu z Harrachu.\n"}
{"id": "1457006", "url": "https://cs.wikipedia.org/wiki?curid=1457006", "title": "TJ Rudá hvězda Vsetín", "text": "TJ Rudá hvězda Vsetín\n\nTělovýchovná jednota Rudá hvězda Vsetín byl poslední název vsetínského vojenského fotbalového klubu, který byl založen v roce 1951 jako Rudá hvězda Vsetín. Většina hráčů zde působila během základní vojenské služby.\n\nNejvětším úspěchem klubu je čtyřleté působení v jedné ze skupin třetí nejvyšší soutěže v sezonách 1960/61, 1961/62, 1962/63 a 1963/64.\n\nZanikl po sezoně 1963/64 sloučením s městským rivalem TJ Spartak Zbrojovka Vsetín.\n\nZdroj: \n\n\nRudá hvězda Vsetín ve městě existovala již ve 20. a 30. letech 20. století. Kolem roku 1924 hrála svoje zápasy \"pod Žamboškou\" a zanikla pravděpodobně v roce 1936. Klub nemohl hrát standardní soutěže a střetával se především s ostatními Rudými hvězdami. V klubu působili mj. funkcionáři Alois Blažek, Šimon, Oldřich Šimara a Jan Kříž. Hráči Rudé hvězdy Vsetín byli mj. bratři Hovadíkové, Kostka, Ječmének, Zgabaj, Vítek, Kraus, Vičan, Jurkovjan, Gebauer, bratři Pohořelští, Divila, Tydlačka, Cefera, Vacula, Gapko, Průša, Knébl a Kovařík. Poválečná historie klubu se začala psát roku 1951, přičemž většina hráčů zde působila během základní vojenské služby. Oddíl zanikl po sezoně 1963/64 sloučením s městským rivalem TJ Spartak Zbrojovka Vsetín.\n\nPůsobil zde např. brankář Miroslav Halko (* 1942). Chytal dorosteneckou ligu za VŽKG Ostrava (Vítkovice), po vojně v Rudé hvězdě Vsetín hájil 13 let branku vsetínské Zbrojovky a hráčskou kariéru uzavřel v Tatranu Janová. Nastoupil také v utkání 4. kola Československého poháru (1966/67) proti Dukle Praha, které se hrálo ve středu 12. října 1966 ve Vsetíně a domácí druholigový nováček v něm obhájci trofeje a úřadujícímu mistru ligy podlehl těsně 1:2 (poločas 1:1). Tomuto utkání přihlíželo 4 500 diváků, jejichž většinu potěšil již ve 4. minutě Kopecký, když se mu podařilo vstřelit úvodní gól zápasu a poslat domácí nečekaně do vedení.\n\nDo roku 1953 hrála Rudá hvězda Vsetín svoje domácí utkání na hřišti \"na Ohradě\".\n\nZdroj: \n\n\nZdroj: \n\nPoznámky:\n\n"}
{"id": "1457013", "url": "https://cs.wikipedia.org/wiki?curid=1457013", "title": "Hughes TH-55 Osage", "text": "Hughes TH-55 Osage\n\nHughes TH-55 Osage (označením výrobce Model 269) byl lehký víceúčelový a cvičný vrtulník s pístovým motorem, vyráběný firmou Hughes. Po roce 1983 ve výrobě typu pokračovala společnost Schweizer, která uvedla na trh upravenou variantu 300C. Celkem vzniklo přes 2 800 kusů stroje, čímž se typ řadí mezi nejvíce vyráběné vrtulníky historie.\n\nV roce 1955 letecké oddělení společnosti Hughes Tool Company (později Hughes Helicopters) dospělo k přesvědčení, že existuje poptávka po lehkém a laciném dvoumístném vrtulníku, a v září začalo se stavbou typu 269, který poprvé vzlétl v říjnu 1956. Stroj měl třílistý kloubový nosný rotor a dvoulistý vyrovnávací. Ovládání bylo přímé, bez použití hydraulických převodů či posilovačů. Typ mohl být vybaven dvojím řízením.\n\nV roce 1960 bylo původní provedení ve výrobě nahrazeno mírně modifikovanou verzí 269A u níž byla původní příhradová konstrukce nesoucí ocasní rotor nahrazena jednodušším trubkovým nosníkem.\n\nSériová výroba modelu 269 byla zahájena v roce 1957, a firma Hughes s ním získala významný podíl na civilním trhu malých vrtulníků. Byl používán například jako zemědělský, cvičný a policejní. V roce 1963 činila produkce 20 kusů měsíčně.\n\nJiž v roce 1958 zakoupila pět strojů Hughes 269 americká armáda, která je pod označením YHO-2 zkoušela v roli pozorovacího vrtulníku, který by nahradil stárnoucí typy OH-13 Sioux a OH-23 Raven. Typ v testech vyhověl, ale další objednávce zabránila rozpočtová omezení. V roce 1964 se situace změnila a model 269A byl armádou vybrán jako standardní vrtulník pro základní pilotní výcvik pod označením TH-55A Osage.\nArmáda USA do roku 1969 odebrala celkem 792 kusů, z nichž poslední u ní sloužily až do června 1988, kdy byly v roli cvičného stroje vystřídány typem UH-1 Huey. Na TH-55 do té doby podstoupilo výcvik na 60 000 armádních pilotů vrtulníků.\n\nÚdaje podle\n\n\n\n"}
{"id": "1457017", "url": "https://cs.wikipedia.org/wiki?curid=1457017", "title": "Jezevec bělohrdlý", "text": "Jezevec bělohrdlý\n\nJezevec bělohrdlý nebo také jezevec prasečí (\"Arctonyx collaris\") je lasicovitá šelma, která se vyskytuje v jihovýchodní části Asie. Obývá savany a tropické deštné lesy do nadmořské výšky 3500 metrů.\n\nPatří k největším druhům jezevců, může dosáhnout délky 70 cm a váhy až 14 kg (samci bývají v průměru větší než samice). Jeho srst má šedohnědé zbarvení s černými pruhy na tvářích a bílou náprsenkou. Charakteristickými znaky jsou bílé drápy a především čenich, který je lysý a protažený do podoby prasečího rypáčku. Vyčnívající špičáky slouží k prohrabávání půdy a získávání potravy, kterou tvoří žížaly, larvy hmyzu, drobní obratlovci, hlízy a kořínky. Jezevci obývají podzemní chodby, aktivní jsou ve dne i v noci, žijí však převážně skrytě a samotářsky. Od listopadu do února hibernuje. Období páření nastává v závislosti na klimatických podmínkách od dubna do září. Březost trvá pět až devět měsíců, ve vrhu bývají dvě až čtyři mláďata. Samičky dosahují pohlavní zralosti ve věku tří měsíců, zatímco samečci až po roce. V zajetí se může jezevec bělohrdlý dožít až čtrnácti let.\n\nHlavními predátory jsou tygr a levhart. Jezevec bělohrdlý bývá také loven člověkem pro maso, což společně s odlesňováním přirozeného areálu vede k poklesu populace a označení druhu za zranitelný taxon.\n\n\n"}
{"id": "1457025", "url": "https://cs.wikipedia.org/wiki?curid=1457025", "title": "Ráckeve", "text": "Ráckeve\n\nRáckeve (, ) je město v Maďarsku v župě Pest, nacházející se blízko jejího trojmezí se župami Fejér a Bács-Kiskun. Je správním městem stejnojmenného okresu a nachází se asi 30 km jihovýchodně od Budapešti. V roce 2018 zde žilo 10 446 obyvatel, z nichž jsou 85,9 % Maďaři.\n\nMěsto svojí polohou obklopuje řeku Ráckevei-Duna, což je rameno Dunaje, se kterým tvoří říční ostrov Csepel, na kterém se větší část města nachází. Na ostrově se nachází Szulla a centrum Ráckeve; na druhé straně jsou části Fanyilas, Szűrű a Újtelep. V městské části řeky se nacházejí též dva malé říční ostrůvky Kerekzátony a Senki.\n\nNejbližší města jsou Adony, Dunavarsány, Ercsi a Rácalmás. Poblíže jsou též obce Lórév, Kiskunlacháza, Szigetbecse, Szigetszentmárton a Szigetújfalu.\n"}
{"id": "1457033", "url": "https://cs.wikipedia.org/wiki?curid=1457033", "title": "Pravoslavná církev Ukrajiny", "text": "Pravoslavná církev Ukrajiny\n\nPravoslavná církev Ukrajiny (, ) je ukrajinská pravoslavná církev. Vznikla na sjednocujícím sněmu ukrajinských pravoslavných církví 15. prosince 2018 sjednocením Ukrajinské pravoslavné církve Kyjevského patriarchátu a Ukrajinské autokefální pravoslavné církve, které byly zároveň rozpuštěny, a části Ukrajinské pravoslavné církve Moskevského patriarchátu. Do čela nové církve byl zvolen 39letý Epifanij (Dumenko) jakožto metropolita kyjevský a vší Ukrajiny. Na bohoslužbě dne 5. ledna 2019 konstantinopolský patriarcha Bartoloměj I. udělil Pravoslavné církvi Ukrajiny status autokefální církve.\n"}
{"id": "1457036", "url": "https://cs.wikipedia.org/wiki?curid=1457036", "title": "Drontovití", "text": "Drontovití\n\nDrontovití (Raphinae) je vyhynulá podčeleď holubovitých ze souostroví Maskarény v Indickém oceánu. Předchozí systematika považovala drontovité za samostatnou čeleď, protože ještě nebyly osvětleny příbuzenské vztahy s jinými druhy holubů.\n\nTato podčeleď zahrnuje 2 druhy: dronte mauricijský (\"Raphus cuculatus\") a dronte samotářský (\"Pezophaps solitaria\"). Ti dohromady tvoří jeden klad, jemuž je nejblíže příbuzný stále žijící holub nikobarský (\"Caloenas nicobarica\"). Poslední společný předek dronta mauricijského a dronta samotářského žil před asi 25,6 miliony lety.\n\nOba druhy vyhynuly v důsledku lidského lovu a zavlečených predátorů po západní kolonizaci v 17. století.\n\n"}
{"id": "1457041", "url": "https://cs.wikipedia.org/wiki?curid=1457041", "title": "Epifanij Dumenko", "text": "Epifanij Dumenko\n\nMetropolita Epifanij (), občanským jménem Serhij Petrovyč Dumenko (; * 3. února 1979) je ukrajinský pravoslavný biskup a teolog, zvolený metropolita kyjevský a hlava Pravoslavné církve Ukrajiny. Původně zastával vysoké funkce v Ukrajinské pravoslavné církvi Kyjevského patriarchátu a na sjednocujícím sněmu ukrajinských pravoslavných církví byl vybrán za vůdce nově vzniklé spojené církve.\n\n"}
{"id": "1457043", "url": "https://cs.wikipedia.org/wiki?curid=1457043", "title": "Chaloupky (Hloubětín)", "text": "Chaloupky (Hloubětín)\n\nChaloupky nebo také V Chaloupkách je lokalita v katastrálním území Hloubětín na Praze 14. Nachází se pod vrchem Lehovec (Hlohovec), který tvoří její jižní hranici, na východě ji ohraničuje ulice Slévačská, západní hranici tvoří ulice Hloubětínská. Severní hranici tvoří původní ves a sídliště Hloubětín z let 1961–1965 od architekta Miloslava Hudce, Josefa Poláka a Karla Štefce. Podle širšího vymezení jsou Chaloupky částí Starého Hloubětína, podle užšího vymezení pod Starý Hloubětín nepatří, protože má jiný typ zástavby. Přirozenou osou lokality je ulice V Chaloupkách.\nPočátek osídlení sahá do konce 17. století, kdy ve svahu přibližně mezi dnešními ulicemi Čertouská, V Chaloupkách a Šestajovická rytířský řád křižovníků s červenou hvězdou, tehdejší feudální vrchnost Hloubětína, založil ovčín a kolem bylo postaveno několik chalup. To dalo pomístní název této oblasti. \n\nV roce 1770 byly chalupy očíslovány, získaly konskripční číslo (NC) 7 až 11, přičemž domky V Chaloupkách čp. 10/76 a Čertouská čp. 11/1 přímo navazují na původní zástavbu. K původním pěti domkům přibylo za Josefa II. (českým králem 1780-1790) dalších sedm staveb (č. 23–28 a 30). Do roku 1826 těchto domků stálo už dvacet čtyři (kromě zmíněných čísel ještě 32–35, 37–41 a 43–45). Pro tuto skupinu chalup, která byla oddělena poli od statků kolem vsi, se ujal název \"horní část obce\", nakonec se ale prosadil název \"Chaloupky\". \n\nPodstatou lokality jsou tedy rodinné domy a vilky se zahradami, jejichž velká část vznikla v meziválečném období. Moderní architekturu zastupuje dům na adrese V Chaloupkách 1053 nebo Hostavická 44/37.\n\nVe svahu Lehovce bývaly pískovcové kamenolomy, ve kterých se těžil kámen dokonce pro stavby na Pražském hradě a Karlův most. Některé lomy byly proměněny na střelnice (např. střelnice Chaloupky). Lokalitu připomínala i autobusová zastávka \"V Chaloupkách\", která bývala na ulici Průmyslové.\n\n"}
{"id": "1457045", "url": "https://cs.wikipedia.org/wiki?curid=1457045", "title": "TJ MEZ Vsetín", "text": "TJ MEZ Vsetín\n\nTělovýchovná jednota Moravské elektrotechnické závody Vsetín byl nejznámější název vsetínského fotbalového klubu, který byl založen ve středu 28. ledna 1953 jako Dobrovolná sportovní organisace Spartak Moravské elektrotechnické závody Vsetín (závodní jedenáctka vznikla při národním podniku již roku 1949). Klub vznikl rozdělením Dynama Vsetín na dva oddíly. Zanikl v roce 1995 sloučením s městským rivalem Zbrojovkou Vsetín do FC Vsetín.\n\nNejvětším úspěchem klubu byla účast v nejvyšší krajské/župní soutěži (Severomoravský krajský přebor: 1972–1977, 1978–1980, 1981/82, 1983–1989; Středomoravský župní přebor: 1991–1995), z čehož ročníky 1978/79 a 1979/80 byly čtvrtoligové. Čtvrté nejvyšší soutěže se účastnil také v sezonách 1960/61, 1961/62, 1962/63, 1963/64 a 1964/65.\n\nSvoje domácí zápasy hrál původně na hřišti v Tyršově ulici, během roku 1954 se přesunul na hřiště \"na Ohradě\".\n\nZdroj: \n\n\nV roce 1952 vystupoval jako C-mužstvo Spartaku Zbrojovka Vsetín, od roku 1953 působil samostatně. Prvními hráči byli Adámek, Činčura, Daňa, Daňko, Gargulák, Hnátek, Hrobař, Chaloupka, Kořístka, Krátký, Kraus, Majer, Martiňák, Maňák, Navrátil, Nykl, Pernica, Rasocha, Růžička, Seidl, Sousedík, Šimčík, Šimáček, Šteffek, Zemánek a Žamboch. Kondiční a technickou přípravu vedli M. Píchal, B. Hoňka a L. Hudec. Po ukončení přípravy byla sestavena dvě mužstva dospělých, přičemž první mužstvo reprezentovalo Spartak MEZ Vsetín v I. B třídě Gottwaldovského kraje a B-mužstvo hrálo v okresní soutěži Vsetínska. K prvnímu soutěžnímu utkání nastoupilo A-mužstvo v sestavě Kořístka – Žamboch, Činčura – Adámek, Chaloupka, Pernica – Šimáček, Růžička, Gargulák, M. Píchal (kapitán), Rasocha. Od roku 1954 hrál svoje utkání na hřišti \"na Ohradě\", které uvolnila Rudá hvězda Vsetín. Spartak MEZ Vsetín zde začal budovat stadion, který byl slavnostně otevřen 1. května 1961 a nesl název \"Stadion 1. máje\".\n\nV prvních sezonách se klub spíše zachraňoval v I. B třídě, od ročníku 1960/61 včetně se klub pohyboval mezi I. A třídou a nejvyšší krajskou soutěží. Od sezony 1991/92 hrál Středomoravský župní přebor. Po celou dobu své existence působilo A-mužstvo na krajské/oblastní/župní úrovni.\n\nZdroj: \n\n\nZdroj: \n\nTJ MEZ Vsetín „B“ byl rezervním týmem klubu, který vznikl roku 1953. Pohyboval se převážně v okresních soutěžích.\n\nZdroj: \n\nZdroj: \n\n"}
{"id": "1457049", "url": "https://cs.wikipedia.org/wiki?curid=1457049", "title": "Monosexualita", "text": "Monosexualita\n\nMonosexualita je erotická, emocionální a/nebo sexuální přitažlivost pouze k jednomu pohlaví nebo genderu, monosexuál tedy může být buď heterosexuál nebo homosexuál. Při diskuzích o sexuálních orientacích se tento termín častokrát používá jako protiklad bisexuality, pansexuality a jiných sexuálních orientací k více než jednomu pohlaví nebo genderu. \n\nKinseyho zprávy zjistily, že ve zkušenostech vedoucích k orgasmu může být 63% mužů a 87% žen označeno jako \"výhradně homosexuálové\" nebo \"výhradně heterosexuální\" a tedy i monosexuální.\n\nTermín \"monosexualita\" je také vzácně používán jako protiklad termínu polyamorie (která bývá častokrát zaměňována s polysexualitou), neboli životní styl, kdy osoba žije v několika milostných vztazích. Podle této definice pak monosexuální člověk je ten, který touží po sexuálních vztazích s pouze jediným partnerem a (stejně jako polyamorní lidé) může být tedy homosexuální, bisexuální i heterosexuální.\n"}
{"id": "1457051", "url": "https://cs.wikipedia.org/wiki?curid=1457051", "title": "Šams Pahlaví", "text": "Šams Pahlaví\n\nŠams Pahlaví (28. října 1917 – 29. února 1996) byla íránská princezna. Byla starší sestrou Muhammada Rezy Pahlaví, posledního šáha Íránu. Během bratrovy vlády byla prezidentkou společnosti Red Lion and Sun. \n\nPrincezna Šams se narodila v Teheránu v říjnu roku 1917. Byla nejstarší dcerou Rezá Šáha Pahlaví a jeho konkubíny Tadj ol-Molouk.\n\nŠams Pahlaví se provdala za Fereydouna Djama, syna tehdejšího ministra Íránu Mahmouda Djama, kvůli striktnímu nařízení jejího otce v roce 1937, ale manželství nebylo šťastné a ihned po smrti jejího otce se pár rozvedl.\n\nV důsledku sesazení jejího bratra během anglo-sovětské invaze v Íránu v roce 1941, odešla Šams se svým otcem do exilu do Port Louisu na ostrov Mauricius a později do Johannesburgu v Jižní Africe. Publikovala své vzpomínky na tyto cesty v měsíčníku \"Ettela'at\" v roce 1948. \n\nByla zbavena funkce a titulů ihned po druhém sňatku s Mehrdadem Pahlbodem a žila v letech 1945-47 v USA. Později jí byl titul navrácen a pár se vrátil zpět do Teheránu. Odsud pak odešli jen na krátkou dobu během Íránské krize. Ve 40. letech konvertovala ke katolické církvi. Konvertovala hlavně díky katolíkovi Ernestovi Perronovi, nejlepšímu příteli jejího otce. Její manžel a děti přijali katolickou víru ihned po ní. \n\nPo návratu do Íránu v roce 1953, kdy byla jejímu bratrovi navrácena vláda, působila v široké veřejnosti jako známá osobnost společně se sestrou Ašraf Pahlaví. Starala se především o management jejich majetku a o děditství po jejich otci.\n\nKe konci 60. let požádala nadaci Franka Lloyda Wrighta, aby její architekti vystavěli palác Morvarid v Mehrshahru. \n"}
{"id": "1457055", "url": "https://cs.wikipedia.org/wiki?curid=1457055", "title": "Barkovci", "text": "Barkovci\n\nBarkovci byli významný aristokratický rod ve starověkém Kartágu. Jeho členové prosluli svým nepřátelstvím vůči Římanům v první a zejména ve druhé punské válce. V období mezi těmito konflikty vedli výboje v jižní a východní Ibérii, kde po ztrátě Sicílie vytvořili novou punskou zámořskou říši. Nabyté bohatství a prestiž umožnily jejich frakci udržovat si rozhodující vliv na vládu v domovské obci po dobu několika desetiletí. Zakladatelem rodu se stal Hamilkar Barkas, od jehož přízviska se odvozuje název dynastie. Zásluhou jeho nejstaršího syna Hannibala dosáhla moc Kartága svého největšího územního rozsahu.\n\nJméno rodu pochází z řeckého slova Barkas (latinsky \"Barca\"). Tento výraz byl zřejmě odvozen z punského slova podobného semitskému \"brq\" (vyslovováno „baraq“), což znamená „blesk“. Římský básník Silius Italicus uvádí, že prapředkem Barkovců byl bratr Didony, mýtické zakladatelky Kartága, jménem Barkas. Tato legenda se rozšířila patrně teprve za života Hamilkara nebo jeho synů. Jméno Barkovců má svůj původ nejspíše v přízvisku Hamilkara Barky, které si vysloužil svými vojenskými operacemi na Sicílii.\n\nHamilkar Barkas\n\nHamilkar Barkas se dostal do popředí za první punské války, když v roce 247 př. n. l. obdržel velení nad kartaginským vojskem bojujícím na Sicílii proti Římanům. Po šesti letech válčení se musel vrátit ze Sicílie do Kartága, neboť Římané v bitvě u Aegatských ostrovů rozhodli válku ve svůj prospěch. Kartáginci museli vzápětí čelit nebezpečné vzpouře žoldnéřů v severní Africe. Hamilkarovi náležel zásadní podíl na záchraně Kartága, díky čemuž se jeho frakce etablovala jako vůdčí politická síla ve městě. V roce 237 př. n. l. se vydal do Ibérie a během série tažení si podrobil rozsáhlé území na jihu této země. Získal přitom ohromnou kořist a obnovil punskou moc, citelně oslabenou předchozími konflikty. Zároveň upevnil dominantní postavení Barkovců a jejich stoupenců v Kartágu. Prořímský historik Polybios tvrdí, že Hamilkar usiloval o dobytí Ibérie, aby mohl využít jejích zdrojů proti Římanům. Jeho hněv vůči nim, sdílený jeho nástupci, a touha po pomstě měly přispět k rozpoutání druhé punské války. Moderní badatelé ale tuto hypotézu, vykreslující Kartágo jako agresora a Barkovce jako původce války, nepovažují za přesvědčivou.\n\nVe stejném roce, kdy se Hamilkar ujal velení na Sicílii, se narodil jeho nejstarší syn Hannibal. Po něm přišli na svět dva mladší synové: Hasdrubal a Mago. Kromě nich měl Hamilkar pravděpodobně také tři dcery. Jednu provdal za kartaginského aristokrata Bomilkara. Jejich syn Hanno se zúčastnil výpravy do Itálie vedené svým bratrancem Hannibalem. Další z dcer se stala manželkou Hamilkarova obdivovatele, numidského prince Naravase, čímž si během žoldnéřské války zajistil jeho spojenectví.\n\nHasdrubal\n\nPo Hamilkarově smrti na válečné výpravě v zimě 229 až 228 př. n. l. přešlo velení na jeho třetího zetě a důležitého politického spojence Hasdrubala. Ten pokračoval ve výbojích svého předchůdce a založil Nové Kartágo (dnešní Cartagena), působivé hlavní město punské říše v Ibérii. Zde ho zřejmě v roce 225 př. n. l. zastihlo poselstvo z Říma, s nímž uzavřel smlouvu stanovující řeku Ebro za nejzazší hranici kartaginské expanze na poloostrově.\n\nŘímský dějepisec Quintus Fabius Pictor uvádí, že Hasdrubal jednal při správě podmaněných území zcela podle své vůle a na kartaginskou vládu se nijak neohlížel. Někteří současní autoři spatřují v založení Nového Kartága důkaz, že Barkovci vytvořili v Ibérii fakticky samostatné království. Tomu by nasvědčovala i skutečnost, že razili vlastní mince zobrazující portréty osob považovaných za členy rodu. Podle opačných názorů vystupovali barkovští generálové i nadále jako zástupci Kartága, byť značná vzdálenost mateřského města jim dovolovala vykonávat svoji enormní moc relativně nezávisle.\n\nHannibal\nHasdrubalovo zavraždění v roce 221 př. n. l. přivedlo do čela punského vojska v Ibérii jeho švagra Hannibala. Stejně jako jeho předchůdce pojal i Hannibal za manželku ženu iberského původu. Nedlouho po převzetí velení podnikl úspěšná tažení ve střední části poloostrova a o dva roky později oblehl Saguntum.\n\nPád tohoto města posloužil Římanům jako záminka k vyhlášení druhé punské války. Hannibal vytáhl v roce 218 př. n. l. s vojskem do Itálie a překročil Alpy. Poté uštědřil svým nepřátelům řadu drtivých porážek, završených bitvou u Kann v roce 216 př. n. l. Mnoho dosavadních římských spojenců se po bitvě přidalo ke Kartágincům, díky čemuž mohl Hannibal vytvořit vlastní spojenecký svazek na jihu Apeninského poloostrova. Jeho úspěchy způsobily, že Kartágo téměř dosáhlo hegemonie v západním Středomoří, neboť ovládalo rozlehlé oblasti severní Afriky, jižní polovinu Ibérie a velkou část Itálie.\n\nNavzdory tomu nedokázal vybojovat úplné vítězství a dobýt Řím. Poučeni dřívějšími nezdary vyhýbali se totiž Římané přímému střetnutí s ním a místo toho postupně eliminovali jeho spojence. Tím se jim podařilo Hannibala izolovat a nakonec zatlačit až na samotný okraj Itálie. Také na ostatních bojištích v Ibérii, na Sicílii a Sardinii se konflikt vyvíjel pro Puny nepříznivě. Společně s válečnými nezdary pozvolna upadala někdejší neotřesitelná dominance Barkovců v kartaginském senátu. Vylodění Římanů v Africe přimělo Hannibala k návratu do rodného města. V roce 202 př. n. l. jim však podlehl v bitvě u Zamy, načež Kartágo kapitulovalo.\n\nPo válce se Hannibalovi podařilo opět získat vedoucí postavení v Kartágu, čehož využil k uskutečnění zásadních politických a ekonomických reforem. Jeho političtí protivníci se ale spojili s Římany a donutili ho k odchodu do vyhnanství, v němž po několika letech pronásledování nepřáteli spáchal sebevraždu.\n\nHasdrubal Barkas\n\nNa počátku druhé punské války pověřil Hannibal svého mladšího bratra Hasdrubala velením nad vojskem v Ibérii. Hasdrubalův úkol spočíval v obraně země před Římany, kteří se vylodili na severovýchodě poloostrova. Vedle toho musel čelit povstání iberských poddaných Barkovců. Třebaže se k němu postupem času připojovali i jiní kartaginští velitelé, ani s jejich pomocí nezvládl vypudit římské útočníky a zastavit jejich postup. Po ztrátě Nového Kartága v roce 209 př. n. l. a dalším nezdaru v následujícím roce se odhodlal k dlouho odkládané výpravě do Itálie za Hannibalem. Římané ho ale v roce 207 př. n. l. porazili a zabili v bitvě u Metauru.\n\nMago\n\nHannibalův nejmladší bratr Mago ho doprovázel do Itálie a jako jeho podřízený měl jistý podíl na počátečních vítězstvích nad Římany. Vláda v Kartágu ho později vyslala v čele posil do Ibérie, kde válčil společně s Hasdrubalem. V roce 206 př. n. l. se zúčastnil bitvy u Ilipy, v níž Římané zdolali Kartágince a ukončili jejich vládu v Ibérii. Mago se ještě pokusil rozdmýchat válku vpádem do severní Itálie. V boji nicméně utrpěl vážné zranění, jemuž při zpáteční plavbě do Kartága podlehl.\n\n\n"}
{"id": "1457056", "url": "https://cs.wikipedia.org/wiki?curid=1457056", "title": "Římskokatolická farnost Vřesovice", "text": "Římskokatolická farnost Vřesovice\n\nŘímskokatolická farnost Vřesovice je územní společenství římských katolíků v prostějovského děkanátu olomoucké arcidiecéze s farním kostelem svatého Petra a Pavla.\n\nPrvní písemná zmínka o obci pochází z roku 1078, o kostele pak z roku 1417. Po úpravě fary v roce 1995 zde sídlí Střední odborné učiliště a učiliště Don Bosko.\n\nOd roku 1453 do roku 2005 včetně (údaje z let 1480–1578 ovšem chybí) je zaznamenáno 41 farářů; kaplanů, uvedených v rozmezí let 1691–1898 bylo 75. \n\nOd března 2013 je farářem P. Mgr. Andrzej Kaliciak, SDS.\n\n"}
{"id": "1457057", "url": "https://cs.wikipedia.org/wiki?curid=1457057", "title": "Tropicália", "text": "Tropicália\n\nTropicália či tropicalismus bylo brazilské politicko-hudební hnutí, které vzniklo v 60. letech 20. století. K jeho představitelům patřil Caetano Veloso, skupina Os Mutantes, Gilberto Gil, Gal Costaová, Tom Zé či básník a textař Torquato Neto. Krom hudby bylo složkou hnutí i divadlo a poezie. Hnutí bylo charakterizováno kombinací populární kultury a avantgardy, stejně jako fúzí tradiční brazilské kultury se zahraničními vlivy. Hudba spojovala brazilské a africké rytmy s pop-rockem a psychedelickým rockem. Klíčovým bylo kolektivní album \"Tropicália: ou Panis et Circencis\" z roku 1968, jež bylo jakýmsi hudebním manifestem hnutí. Hnutí bylo ovlivněno \"antropofagickou filozofií\" básníka Oswalda de Andradeho, který ve 20. letech 20. století vyhlásil, že osudem brazilské kultury je \"kulturní kanibalismus\", tedy syntéza nesourodých vlivů. Politicky hnutí vyjadřovalo kritiku převratu v roce 1964, v němž armáda svrhla levicového prezidenta João Goularta. Zvláště Veloso a Gil se aktivně účastnili protivládních demonstrací.\n\nHnutí mělo blízko k anarchismu, naopak se dostalo do střetu s brazilskými mladými marxisty, kteří tropicalismus kritizovali jako poškozený zkorumpovanými vlivy západní kapitalistické populární kultury. Konflikt s komunistickými studenty vygradoval v září 1968 na třetím mezinárodním festivalu písní na katolické univerzitě v Riu, kdy levicoví studenti přerušili Velosovo vystoupení. V únoru 1969 byli Veloso a Gil zatčeni a uvězněni vojenskou juntou. Po dvou měsících byli propuštěni a následně donuceni odejít do exilu v Londýně, kde pokračovali ve své hudební kariéře. V roce 1972 se mohli vrátit do Brazílie.\n\nV roce 1993 Veloso a Gil vydali album \"Tropicália 2\", jímž oslavili 25 let hnutí. K hudebníkům ovlivněným tropicalismem patří Beck, Talking Heads, Devendra Banhart či Nelly Furtado.\n"}
{"id": "1457058", "url": "https://cs.wikipedia.org/wiki?curid=1457058", "title": "Oštra Luka", "text": "Oštra Luka\n\nOštra Luka (v srbské cyrilici Оштра Лука) je obec a sídlo opštiny v Republice srbské, v Bosně a Hercegovině. Nachází se v západní části země, v blízkosti města Sanski Most. Obec, která se táhne podél řeky Sany vznikla po podpisu Daytonské smlouvy z části území města Sanski Most, které připadlo Republice srbské. Má 2 389 obyvatel, většina je srbské národnosti.\n\nPůvodně nesla název \"Srbský Sanský Most\" (srbsky \"Српски Сански Мост\"/\"Srpski Sanski Most\") ale v souvislosti s rozhodnutím Ústavního soudu Bosny a Hercegoviny, který jej uznal v roce 2004 za protiústavní, musel být změněn. Odtud pochází současný název Oštra Luka.\n"}
{"id": "1457059", "url": "https://cs.wikipedia.org/wiki?curid=1457059", "title": "Síť SAFE", "text": "Síť SAFE\n\nSíť SAFE je autonomní peer-to-peer síť, vyvíjená společností MaidSafe, softwarovou společností se sídlem ve Skotsku. Síť navrhl David Irvine a jedná se o open-source projekt. Slovo SAFE (v překladu BEZPEČÍ) v anglickém názvu SAFE Network vzniklo zkratkou z Secure Access for Everyone, což v překladu znamená Zabezpečený Přístup pro Každého. Software je v současné době v testovací alfa fázi.\n\nSíť SAFE používá konsenzuální algoritmus jménem PARSEC. Software byl poprvé navržen v roce 2006 jako šifrovaná překryvná síť, která nahrazuje horní čtyři vrstvy OSI současného Internetu: aplikační, prezentační, relační a transportní vrstvy. Pro bezpečné uložení souborů je používán systém samo-šifrování. Soubory uložené do sítě jsou rozsekány na bloky, každý blok je zašifrován pomocí klíče odvozeného z jiných bloků a následně upravený pomocí Kademlia distribuované hash tabulky, která používá logické operace XOR k zajištění náhodného rozdělení a jedinečné umístění každého bloku dat do sítě a která také obsahuje veřejný klíč infrastruktury pro zabezpečení.\n\nSíť SAFE je v současné době ve veřejné testovací Alfa fázi. Po spuštění, bude mít vnitřní měnu s názvem Safecoin. Safecoin bude směnitelný s jinými fiat měny a kryptoměny.\n\nDecentralizace sítě SAFE je navržena tak, že ukládaná data budou rozdělena na šifrované kousky (bloky) a rozmístěna náhodně v celé síti. Od každého kousku dat budou uloženy minimálně čtyři kopie. Pokud se jeden kousek dat stane nedostupným, síť automaticky vytvoří další kopii, aby zamezila ztrátě dat.\n"}
{"id": "1457062", "url": "https://cs.wikipedia.org/wiki?curid=1457062", "title": "Římskokatolická farnost Výšovice", "text": "Římskokatolická farnost Výšovice\n\nŘímskokatolická farnost Výšovice je územní společenství římských katolíků v prostějovského děkanátu olomoucké arcidiecéze s farním kostelem svatého Vavřince.\n\nFarnost se připomíná již roku 1345, ale kolem roku 1630 zanikla. Roku 1760 byla obnovena. Farní kostel byl benedikován 3. 11. 1748.\nOd července 2015 je administrátorem excurrendo P. Mgr. Andrzej Kaliciak, SDS.\n\nVe farnosti se pravidelně koná tříkrálová sbírka. V roce 2018 se při ní vybralo více než dvanáct tisíc korun.\n\n"}
{"id": "1457065", "url": "https://cs.wikipedia.org/wiki?curid=1457065", "title": "Maják Vaindloo", "text": "Maják Vaindloo\n\nMaják Vaindloo (estonsky: \"Vaindloo tuletorn\") stojí na ostrově Vaindloo v obci Haljala v kraji Lääne-Virumaa v Baltském moři v Estonsku. Je nejsevernějším majákem Estonska.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 45.\n\nPůvodní majáky na ostrově od roku 1718 byly dřevěné věže. V roce 1868 byl maják zničen.\n\nMaják, který stojí na ostrově, byl postaven v roce 1864 z litinových dílů podle metody, kterou vypracoval inženýr Alexander Gordon. Takovéto majáky se začaly stavět přinejmenším od roku 1841. Maják byl původně v Saxby a byl prvním kovovým majákem v Estonsku. Odlitky jednotlivých dílů byly vyrobeny ve firmě Portei & Co. v Anglii a postaven na ostrově Vormsi. Jelikož jeho výšku 17 metrů začaly překrývat stromy, byl v roce 1871 rozebrán a včetně optického zařízení přenesen na ostrov Vaindoo. Na věži byl umístěn 328 kg vážící zvon, který sloužil k varování námořníků v případě mlhy. Od roku 1930 se na ostrově nacházelo stanoviště estonské pobřežní stráže, kterou po druhé světové válce nahradili sovětští vojáci. Roku 1994 bylo stanoviště estonské pobřežní stráže obnoveno.\n\nLitinová kónická věž vysoká 17 metrů je ukončená ochozem s lucernou. Maják má bílou barvu. Lucerna je vysoká dva metry a je zastřešená kopulí s makovicí. V roce 1995 byly dánskou firmou OI Electric instalovány solární panely. V roce 2016 byly instalovány sektorové LED svítilny se stejným dosvitem.\n\nKolem majáku se nachází areál budov.\n\nzdroj\n\noznačení\n\n\n"}
{"id": "1457067", "url": "https://cs.wikipedia.org/wiki?curid=1457067", "title": "Muzejní oáza", "text": "Muzejní oáza\n\nMuzejní oáza je neoficiální, projektantský a propagační název dolního úseku Vinohradské ulice, resp. prostranství na pomezí Nového Města a Vinohrad v městské části Praha 1, mezi novoměstskou historickou budovou muzea a vinohradskou budovou bývalého Federálního shromáždění, které jsou součástí Národního muzea v Praze. Bylo upraveno v rámci rekonstrukce historické budovy muzea v roce 2018. Prostor byl zpřístupněn a zlidštěn pro chodce a cyklisty, zároveň byl zjednosměrněn automobilový provoz. Bylo sem umístěno také 80 m tramvajových kolejí jako příprava pro budoucí kolejové napojení Vinohradské ulice a Václavského náměstí. Ředitel IPR Praha Ondřej Boháč ji v říjnu 2018 označil za jeden z nejkrásnějších a nejvýznamnějších projektů, které měl IPR za 5 let existence možnost realizovat. \n\nPojmenování Muzejní oáza je neoficiální, v médiích se objevovalo též například ve variantě Oáza u Národního muzea. Název Muzejní oáza (Museum Oasis) se objevil například v názvu diplomové práce Hany Pleskačové z FA ČVUT z roku 2013/2014, později jej používal například Institut plánování a rozvoje hl. m. Prahy.\n\nV 70. letech 20. století byla kolem historické budovy Národního muzea postavena Severojižní magistrála. Ta přispěla k dominanci automobilové dopravy, zvýšila hlukovou i emisní zátěž celé oblasti. Zároveň zhoršila pěší propojení Vinohrad a Nového Města.\n\nNa podzim 2017 vznikla dohoda mezi městem Prahou a Národním muzeem ohledně úprav okolí historické budovy. Institut plánování a rozvoje hl. m. Prahy byl pověřen vypracováním studie celého prostoru kolem muzea včetně Čelakovských sadů. S realizací se začalo v květnu 2018, byla dokončena v říjnu téhož roku. Úpravy kolem Národního muzea stály město celkem 140 milionů korun.\n\nHned po prvních dnech provozu si řidiči aut udělali z náměstí nelegální parkoviště. Policie zde musí řešit přestupky každý den.\n\nÚkolem nových prostorů bylo především sjednotit celý prostor, více ho zpřístupnit pro chodce i vyřešit situaci založenou na vztahu dvou dominantních budov (neoklacisistní historická budova a brutalistické Federální shromáždění). Pro prostor je charakteristická žulová dlažba v pražském formátu velké kostky o rozměrech 15 x 15–30 cm, mezi nimi je spára 1 cm, která je větší např. kolem stromů.\n\n"}
{"id": "1457071", "url": "https://cs.wikipedia.org/wiki?curid=1457071", "title": "Šalvěj přeslenitá", "text": "Šalvěj přeslenitá\n\nŠalvěj přeslenitá (\"Salvia verticillata\") je vytrvalá, přibližně půl metru vysoká bylina kvetoucí v létě mnoha fialovými květy rozmístěnými v přeslenech na vrcholu lodyhy. Je jednou z více než deseti druhů šalvějí vyskytujících se v české přírodě. Lze ji nejčastěji spatřit na slunných místech s vysýchavou půdou. Je sice vydávána za původní druh, ale její původnost v české krajině je nejistá, pravděpodobně se jedná o dávno zdomácnělý archeofyt.\n\nBylina je původním druhem, vyjma severských států, v celé Evropě, na severním Kavkaze a v jihozápadní Asii. V Evropě se ostrůvkovitě vyskytuje od Francie na západě až po Ural v evropském Rusku na východě, na severu je výskyt ohraničen Německem a na jihu Apeninským a Balkánským poloostrovem; druhotně se dostala na Britské ostrovy a do Pobaltí. V Asii se vyskytuje v Turecku, Íránu, Iráku, Kazachstánu a na Kavkaze. Byla zavlečena do Severní Ameriky na severovýchod Spojených států a také na Nový Zéland.\n\nV České republice se nejčastěji vyskytuje v severovýchodních Čechách a na Moravě, relativně vzácná je Čechách západních a jižních. Hojnější je v termofytiku; v mezofytiku se objevuje roztroušeně jen v teplejších oblastech republiky. Na Moravě se vyskytuje častěji i ve vyšších a chladnějších místech. Její výskyt na nejvýše položeném stanovišti je evidován v nadmořské výšce okolo 800 m v Černé v Pošumaví v okrese Český Krumlov.\n\nBěžně vyrůstá v polostepních, osluněných, teplomilných trávnících a na stanovištích ovlivněných lidskou činností, podél silničních komunikací a železničních tratí, v opuštěných lomech, na rumištích i neobdělávaných polích. Upřednostňuje živinami bohaté, hluboké, vysýchavé, spíše těžké a zásadité půdy. Občas se stává nechtěným objektem cizopasné zárazy bílé. Je hemikryptofyt rozkvétající na českém území od června do počátku srpna. Ploidie druhu je 2n = 16 nebo 32.\n\nVytrvalá rostlina s jednoduchou, nebo již od báze či až v horní části rozvětvenou tuhou lodyhou, vysokou 30 až 90 cm, která je obdobně jako celá rostlina hustě měkce chlupatá. Vyrůstá z tlustého rozvětveného kořene s někdy větvenou kořenovou hlavou. Lodyha, jenž roste z listové růžice za květu již suché, je porostlá čtyřmi až pěti páry křižmostojných, jednoduchých listů trojúhelníkovitě vejčitého tvaru. Čepel listů je na bázi srdčitá až střelovitá, po okraji nepravidelně zubatá, u řapíku má jeden až dva páry oddálených segmentů (ouška), bývá dlouhá 6 až 9 cm, široká 5 až 7 cm a má zpeřenou žilnatinu. U spodních listů je řapík dlouhý až 10 cm, směrem vzhůru se zmenšuje a horní listy jsou téměř přisedlé. Palisty nejsou vyvinuté. Druh je variabilní ve velikosti a tvaru listů, jejich segmentů a i množství chlupů.\n\nNad listy, z vrcholu lodyhy nebo jejích větví, vyrůstá v bohatých lichopřeslenech 20 až 30 květů vytvářející terminální lichoklas. Květy, vměstnané v paždích nepatrných, nazpět ohnutých listenů, jsou souměrně pětičetné, mají krátké stopky a po odkvětu se sklápějí dolů. Dvoupyský kalich je zelený až fialový, asi 6 mm dlouhý, horní pysk se dělí do tří cípů a spodní do dvou. Koruna je také dvoupyská, růžová až fialová, asi 12 mm dlouhá, horní pysk je rovný a spodní dvoulaločný, korunní trubka je přímá a dvakrát delší než kalich. V koruně jsou vpředu dvě delší, plodné tyčinky a vzadu dvě zakrnělé patyčinky. Fertilní tyčinky ční z koruny společně s dvouramennou bliznou na nitkovité čnělce sehnuté na dolní pysk. Pod svrchním semeníkem srostlým ze dvou plodolistů ústí žlázy produkující nektar.\n\nProtandrické květy (pyl uzrává dřív než vajíčka) jsou opylovány blanokřídlým hmyzem. Po opylení se z nich vyvinou hnědé vejčité tvrdky, velké 1,5 až 2 mm, dělící se na čtyři hladké kulovité plůdky.\n\nŠalvěj přeslenitá je nektarodárnou rostlinou, její nektar má velký obsah cukrů. Včely její květy rády navštěvují a získaný med je bílý, hustý, jemně voní a jen pomalu krystalizuje. Někdy bývá zaměňována s jinými léčivými druhy šalvěje.\n\n"}
{"id": "1457077", "url": "https://cs.wikipedia.org/wiki?curid=1457077", "title": "Suomi Hloubětín", "text": "Suomi Hloubětín\n\nSuomi Hloubětín je vznikající rezidenční čtvrť s domy ve finském stylu v katastrálním území Hloubětín na Praze 9. Nachází se mezi ulicí Kolbenovou, tramvajovou tratí vedle vozovny Hloubětín, jižní hranici tvoří říčka Rokytka. Čtvrť na místě původního brownfieldu na ploše devíti hektarů pro přibližně 2500 obyvatel buduje developerská společnost YIT Česká republika, která vstoupila na český trh v roce 2008, kdy akvizicí získala českou firmu Euro Stavokonsult. Název \"Suomi\" znamená ve finštině Finsko.\n\nVýstavba začala v roce 2016, zahrne přibližně 900 nebo 1000 bytů a celý komplex včetně parku a jeho vybavení by měl být dokončen na přelomu let 2021 a 2022. Výstavba je rozdělena do 10 fází, které jsou nazvané po finských městech. Finský charakter připomínají i názvy ulic a veřejných prostranství, které odkazují na významné finské osobnosti z oblasti kultury, architektury a vědy (např. ulice Waltariho, Saarinenova, náměstí Alvara Alta, park Tove Janssonové).\n\nČtvrť bude mít širokou občanskou vybavenost, v ústředním prostranství v parterech domů budou komerční prostory pro obchody a služby, dále mateřská škola s rozlehlou zahradou, ve svahu nad Rokytkou bude restaurace, jejíž předností budou terasy s výhledem do zeleně. Poblíž Rokytky bude postaven přírodní amfiteátr a sportovištěm i venkovní workout prvky. Komplex je napojen na cyklostezku. V západní části bude psí park, v jihovýchodní části komunitní zahrádky. Příjezd do čtvrti je z ulice Kolbenova (Praha).\n\nVe 20. letech 20. století v těchto místech na jih od Kolbenovy vznikla nouzová kolonie \"Čína\" nebo také \"V Číně\", případně \"Indočína\" a následně ještě jižněji zahrádkářská osada \"Rajská zahrada\". Některé domky zde stály ještě v 70. letech 20. století. Později bylo toto území využíváno podnikem ČKD Praha jako železniční dopravní cesta. Část oblouku původní vlečky kopíruje ulice Granitova.\n\nEtapa je nazvána podle druhého nejlidnatějšího finského města Espoo, které leží na jižním pobřeží země. Projekt je ohraničen ulicemi Granitova na severovýchodě, Laponská na západě a Saarinenova na jihu. Jeho půdorys připomíná svým tvarem rohlík. Tvoří ho dvě samostatné budovy označené jako D1 (severní) a D2 (jižní), které mají šest nadzemních bytových podlaží a dvě podzemní podlaží. Každá z budov má 2 samostatné vchody. Střechy objektů jsou ploché. Obytný soubor čp. 1115 nabízí celkem 149 bytů (severní dům 76 bytů a jižní dům 73 bytů) v kategoriích od 1+kk po 5+kk o velikostech 31 až 130 metrů čtverečních. Hromadné garáže v suterénu mají kapacitu 146 vozidel, venkovních stání je 28. Domy navrhlo studio ABM architekti.\n\nDomy byly zkolaudovány v roce 2017.\n\nEtapa je nazvána podle města Oulu, které je největší v severním Finsku a šesté nejlidnatější v celé zemi. Leží na severovýchodním pobřeží Botnického zálivu Baltského moře při ústí řeky Oulu. Projekt je ohraničen ulicí Saarinenovou na severu a východě a ulicí Revellovou na jihu a západě. Tvoří ho tři samostatné budovy. Severozápadní je označen jako F4 (čp. 1129/5), severovýchodní F5 (čp. 1129/1) a jižní W (čp. 1129/3). Devadesát bytů bylo postaveno jako družstevní bydlení pro investora stavební bytové družstvo Stavbař.\n\nDomy byly zkolaudovány v roce 2018.\n\nEtapa je nazvána podle pátého nejlidnatějšího finského města Turku, které leží na jihozápadním pobřeží země a do roku 1812 bylo správním centrem Finska. Projekt je ohraničen ulicí Saarinenovou na severu, Laponskou na západě a Revellovou na jihu a východě. Tvoří ho čtyři samostatné nízkoenergetické domy ve střídmém stylu inspirovaném klasickou severskou architekturou dle návrhu ateliéru Loxia Architectes Ingenierie. Severozápadní dům je označen jako F1 (čp. 1130/13), severovýchodní F3 (čp. 1130/7), jihozápadní E1 (čp. 1130/11) a jihovýchodní E3 (čp. 1130/9). 106 bytů o velikostech 32 až 142 metrů čtverečních je určených do osobního vlastnictví, má dispozici od 1+kk po 5+kk a jsou vybaveny polozapuštěnými balkony, terasami nebo předzahrádkami.\n\nDomy byly zkolaudovány v roce 2018.\n\nEtapa je nazvána podle města Lahti, které je významných zimním a horským střediskem, kde se konají mistrovství světa ve skocích na lyžích. Projekt je ohraničen ulicí Granitovou na severu, Laponskou na západě a Saarinenovou na jihu. Etapa zahrnuje tři šestipodlažní domy se společným jednopodlažním suterénem a parterem. Protože mají domy společné podnoží, právně tvoří jednu budovu, v níž následně vznikne jedno společenství vlastníků. Nabídne 104 bytů v dispozicích 1+kk až 5+kk o velikostech 31 až 132 metrů čtverečních. V severní budově označené C1 je 39 bytů, ve střední C2 je 33 bytů a ve východní C3 32 bytů. Vedle obytných prostor budou v přízemí objektu začleněny 4 komerční jednotky situované do ulice. Architektonické řešení domů pochází z dílny studia Loxia Architects Ingenierie. Domy mají průkaz energetické náročnosti budovy B. Součástí je také 101 parkovacích garážových stání, místnost pro mytí kola psů.\n\nVýstavba začala v listopadu 2017, hrubá stavba byla dokončena v říjnu 2018. Kolaudace se plánuje na druhou polovinu 2019.\n\nEtapa je nazvána podle jihofinského města Salo, které leží přibližně 52 km od města Turku v provincii Vlastní Finsko a má přístup k Baltskému moři. Projekt zahrne dva osmipodlažní bytové domy s celkem 101 jednotkami v dispozicích 1+kk až 5+kk o velikostech 32 až 120 metrů čtverečních. Západní dům je označen jako B2 (53 bytů) a východní B1 (48 bytů). Každý byt bude disponovat vlastním balkonem, terasou nebo předzahrádkou. V domech jsou dvě podzemní podlaží určené pro 98 garážových stání, sklepní kóje, kočárkárnu a místnost pro mytí kol a psů. Součástí projektu Salo navíc budou i čtyři komerční prostory. Dům navrhli architekti ze studia Loxia Architects Ingenierie. Domy mají průkaz energetické náročnosti budovy B. Protože bytové domy etap Salo a Porvoo budou mít společný suterénní prostor, budou právně tvořit jednu budovu, v níž posléze vznikne jedno společenství vlastníků. \n\nStavba byla zahájena v květnu 2018, plánovaná kolaudace je na podzim 2020.\n\nProjekt představuje mateřskou školu, kterou navrhl finský architekt Jyrki Tasa (* 1944 Turku) a jejíž součástí je rozlehlá zahrada. Bude pro ni charakteristický oblý organický tvar, střešní okno, z materiálů sklo, beton a kov. Bude mít provedení ve smetanové barvě.\n\nTermín dokončení 2021.\n\nEtapa je nazvána podle jihofinského města a přístavu Porvoo, které leží na pobřeží Finského zálivu. Projekt tvoří jedna budova označená jako A6, která bude mít 6 nadzemních a 2 podzemní podlaží a nabídne 60 bytů o dispozici od 1+kk do 5+kk s výměrami od 33 do 120 metrů čtverečních. Šest přízemních bytů bude mít předzahrádky, v posledním podlaží budou čtyři byty s terasami. V ostatních patrech bude po deseti bytech s balkony. Dvě podzemní podlaží jsou určené pro 56 garážových stání, sklepní kóje, kočárkárnu a místnost pro mytí kol a psů. Dům navrhli architekti ze studia Loxia Architects Ingenierie. Dům má průkaz energetické náročnosti budovy B. Protože bytové domy etap Salo a Porvoo budou mít společný suterénní prostor, budou právně tvořit jednu budovu, v níž posléze vznikne jedno společenství vlastníků. \n\nVýstavba byla zahájena v květnu 2018, kolaudace je plánována na říjen 2020.\n\nEtapa je nazvána podle města Pori, které leží na západním pobřeží Finska. Projekt tvoří 3 bytové domy, ve kterých je 82 bytů o dispozici 1+kk až 5+kk a velikostech 33 až 140 metrů čtverečních. Domy A9 (30 bytů) a B5 (23 bytů) budou mít 5 nadzemních podlaží, dům B6 (29 bytů)\n6 nadzemních podlaží, všechny tři domy budou mít 2 společná podzemní podlaží. K dispozici bude 81 garážových stání, 82 sklepních kójí, kočárkárna a místnost pro mytí kol a psů. Za architektonických řešením stojí studio LOXIA Architectes Ingenierie s. r. o. Dům má průkaz nízké energetické náročnosti budovy B. \n\nVýstavba byla zahájena v prvním čtvrtletí roku 2019, plánovaná kolaudace je na únor 2021.\n\nEtapa je nazvána podle čtvrtého nejlidnatějšího finského města Vantaa, které leží na jihu země a na jehož území se nachází hlavní helsinské letiště. \nProjekt tvoří 4 bytové domy, ve kterých je 104 bytů o dispozici 1+kk až 5+kk a velikostech 30 až 144 metrů čtverečních. Domy A3 (19 bytů) a B4 (29 bytů) budou mít 5 nadzemních podlaží, zatímco dům A4 (25 bytů) a B3 (31 bytů) 6 nadzemních podlaží, všechny čtyři domy budou mít společné podzemní podlaží. K dispozici bude 105 garážových stání, 104 sklepních kójí, kočárkárna, místnost pro mytí kol a psů a vnitroblok s herními prvky. Za architektonických řešením stojí studio LOXIA Architectes Ingenierie s. r. o. Dům má průkaz nízké energetické náročnosti budovy B. \n\nVýstavba byla zahájena v říjnu 2019, plánovaná kolaudace je na 1. čtvrtletí 2022.\n\nEtapa je nazvána podle třetí největšího finského města Tampere, které je zároveň největším vnitrozemským městem v severní Evropě. \nVe výškové budově bude 68 bytů, zahájení konec roku 2019, plánovaná kolaudace srpen 2021.\n\n"}
{"id": "1457084", "url": "https://cs.wikipedia.org/wiki?curid=1457084", "title": "Římskokatolická farnost Smržice", "text": "Římskokatolická farnost Smržice\n\nŘímskokatolická farnost Smržice je územní společenství římských katolíků v prostějovského děkanátu olomoucké arcidiecéze s farním kostelem svatého Petra a Pavla.\n\nPrvní písemná zmínka o obci pochází z roku 1131.Řehoř Wolný zmiňuje k roku 1309 i faru, což znamená, že zde musel již stát kostel. Během 17. století chrám zpustl, ve století následujícím byl postupně opraven a roku 1744 znovu vysvěcen. Po opakovaných požárech na přelomu 18. a 19. století bylo rozhodnuto o jeho zbourání a v letech 1854 až 1861 byl postaven kostel současný.\n\nOd 1.9. 2013 - 31.8.2019 je administrátorem excurrendo P. Mgr. Josef Glogar, SDB.\n\nOd 1.9.2019 - doposud je administrátorem excurrendo P. Mgr. Emil Matušů, SDB.\nVe farnosti se pravidelně koná tříkrálová sbírka. V roce 2018 se při vybralo více než 38 tisíc korun.\n\n"}
{"id": "1457087", "url": "https://cs.wikipedia.org/wiki?curid=1457087", "title": "Ugljevik", "text": "Ugljevik\n\nUgljevik (v srbské cyrilici Угљевик) je město a sídlo opštiny v Republice srbské, v Bosně a Hercegovině. Nachází se v severovýchodní části země, na úpatí pohoří Majevica a v blízkosti města Bijeljina. \n\nSoučasné město vzniklo v 80. letech 20. století na nové lokalitě na břehu řeky Janje jako město s plánovanou silniční sítí a občanskou vybaveností. Jeho původní název \"Novi Ugljevik\" se později zkrátil a ztratil svůj přídomek. Důvodem pro výstavbu nového města byla likvidace \"Starého Ugljeviku\" v souvislosti s rozšířením povrchového dolu.\n\nPodle dat ze sčítání lidu z roku 2013 má 4155 obyvatel. \n\nMístní fotbalový tým nese jméno \"Rudar/Рудар\".\n"}
{"id": "1457089", "url": "https://cs.wikipedia.org/wiki?curid=1457089", "title": "Zápas na Letních olympijských hrách 1956 – volný styl", "text": "Zápas na Letních olympijských hrách 1956 – volný styl\n\nPodrobné výsledky z olympijských her v zápasu ve volném stylu za rok 1956.\n\n\nV oficiálním reportu (viz. externí odkazy) je uvedena ve 4. kole výhra Maďara Gyuly Tótha nad Sovětem Alimbekem Bestajevem, který je v rozporu s výsledkem v časopise Die Athletik (1957). Po sečtení negativních bodů je zřejmé, že Maďar prohrál. V případě výhry nad Sovětem by postoupil do finálové trojice místo Japonce Šigeru Kasahary s nižším počtem negativních bodů. \n\nV oficiálním reportu není uveden poslední zápas mezi Japoncem Kasaharou a Sovětem Bestajevem ve váze do 67 kg.\n\nHerní systém v roce 1956 nepočítal s bodováním jednotlivých technik v samotném zápase. Vítězilo se na lopatky před časovým limitem nebo verdiktem tří rozhodčích v poměru 3-0 (0-3) a 2-1 (1-2). Podle typu výhry/prohry zápasník dostával negativní body (později zvané klasifikační body). Žádné negativních body (0) byly za vítězství na lopatky, 1 negativní bod byl při výhře po verdiktu rozhodčích, 3 negativní body byly za prohru. Zápasník z turnaje vypadl po dosažení 5 negativních bodů (součet negativních bodů = SNB).\n\nZápas trval 15 minut čisté hrací doby. Z toho 3 minuty byly vyhrazené pro boj v parteru.\n\nZ vyřazovacích bojů vzešla v každé váhové kategorii finálová trojice. Tato trojice si rozdělila medaile podle výsledků vzájemných zápasů. V případě rovnosti negativních bodů rozhodoval vzájemný zápas nebo celkový počet negativních bodů.\n\nNa zápasy označené hvězdičkou (*) byl podán protest. O výsledku zápasu rozhodla jury.\n\nZápasníci bez vyhraného zápasu mají v celkovém pořadí (CP) zapsanou účast (úč.)\n\nV tabulce je v koloce jednitlivých kol uvedeno: číslo_soupeře/hodnocení zápasu/negativní body_součet negativních bodů za jednotlivá kola.\n\nČeskoslovensko nemělo v zápasu ve volném stylu na olympijských hrách v Melbourne zastoupení. V Československu všeobecně nebyli v roce 1956 specialisté na tento zápasnický styl.\n\npozn. 1 V oficiálním reportu je uvedena ve 4. kole výhra Maďara Gyuly Tótha nad Sovětem Alimbekem Bestajevem, který je v rozporu s výsledkem v časopise Die Athletik (1957). Po sečtení negativních bodů je zřejmé, že Maďar prohrál. V případě výhry nad Sovětem by totiž postoupil do finálové trojice místo Japonce Šigeru Kasahary s nižším počtem negativních bodů.\n\npozn. 2 V oficiálním reportu není z nějakého důvodu uveden poslední zápas mezi Japoncem Kasaharou a Sovětem Bestajevem. Dle herního systému turnaje k němu dojít muselo. Zápas zmiňuje časopis Die Athletik i ruské weby.\n\n\n\n"}
{"id": "1457090", "url": "https://cs.wikipedia.org/wiki?curid=1457090", "title": "Zápas na Letních olympijských hrách 1956 – řecko-římský styl", "text": "Zápas na Letních olympijských hrách 1956 – řecko-římský styl\n\nPodrobné výsledky z olympijských her v zápasu řecko-římském za rok 1956.\n\n\nV oficiální knize výsledků (viz. externí odkazy) došlo k záměně u zápasu \"Kartozija (URS) vs. Jansson (SWE)\" a \"Manějev (URS) vs. Berlin (SWE)\". Kartozija ve skutečnosti s Janssonem prohrál po verdiktu 0-3 a Manějev porazil Berlina po verdiktu 3-0. Výsledky jsou takto publikovány v časopise Die Athletik s komentářem. Dále v gruzínském dokumentu o Givi Kartozijovi je ukázána fotka, na které rozhodčí zvedá ruku Švéda Janssona.\n\nHerní systém v roce 1956 nepočítal s bodováním jednotlivých technik v samotném zápase. Vítězilo se na lopatky před časovým limitem nebo verdiktem tří rozhodčích v poměru 3-0 (0-3) a 2-1 (1-2). Podle typu výhry/prohry zápasník dostával negativní body (později zvané klasifikační body). Žádné negativních body (0) byly za vítězství na lopatky, 1 negativní bod byl při výhře po verdiktu rozhodčích, 3 negativní body byly za prohru. Zápasník z turnaje vypadl po dosažení 5 negativních bodů (součet negativních bodů = SNB).\n\nZápas trval 15 minut čisté hrací doby. Z toho 3 minuty byly vyhrazené pro boj v parteru.\n\nZ vyřazovacích bojů vzešla v každé váhové kategorii finálová trojice. Tato trojice si rozdělila medaile podle výsledků vzájemných zápasů. V případě rovnosti negativních bodů rozhodoval vzájemný zápas nebo celkový počet negativních bodů.\n\nNa zápasy označené hvězdičkou (*) byl podán protest. O výsledku zápasu rozhodla jury.\n\nZápasníci bez vyhraného zápasu mají v celkovém pořadí (CP) zapsanou účast (úč.)\n\nV tabulce je v koloce jednitlivých kol uvedeno: číslo_soupeře/hodnocení zápasu/negativní body_součet negativních bodů za jednotlivá kola.\n\nČeskoslovensko nemělo v zápasu řecko-římském poprvé v historii na olympijských hrách v Melbourne zastoupení.\n\nSymbolickou účast zařídil český Němec Vítězslav \"Viktor\" Mucha, který imigroval do Austrálie po 2. světové válce.\n\n\n\npozn 1.: Po 4. kole zůstali ve hře dva zápasníci Rumun Francisc Horvath a Švéd Edvin Vesterby. Sovět Konstantin Vyrupajev, Maďar Imre Hódos a Němec Fred Kämmerer dosáhli limitu 5 negativních bodů. O třetím finalistovi měl rozhodnout zápas Kämmerera s Vyrupajevem a Hódosem. Němec Kämmerer však z turnaje odstoupil kvůli zranění a do finálové trojice tak postoupil Sovět, který již ve 4. kole nad Maďarem zvítězil.\n\npozn 2.: Finalisté Rumun Francisc Horvath, Švéd Edvin Vesterby a Sovět Konstantin Vyrupajev dosáhli ve finále shodně 4 negativních bodů. Podle jaké klíče si následně rozdělili medaile není nikde objasněn. Server sports-reference.com uvádí, že o medailistech rozhodly součty hlasů rozhodčích. V tomto případě by však Rumun Horvath musel brát stříbro nikoliv bronz.\n\n\npozn.: Finalisté Maďar Imre Polyák, Sovět Roman Dzneladze a Fin Rauno Mäkinen dosáhli ve finále shodně 4 negativních bodů, při stejném verdtiktu v poměru 2-1 resp. 1-2. Server sports-reference.com a časopis Die Athletik uvádí, že o medailistech rozhodl celkový součet negativních bodů a při shodě 7 negativních bodů u Sověta a Maďara jejich vzájemný zápas.\n\n\npozn. Bulhar Dimitar Stojanov, Rakušan Bartl Brötzner a Turek Rıza Doğan dosáhli po 3. kole limitu 5 negativních bodů. O třetím finalistovi rozhodl rozstřel, po kterém měli všichni tři 4 negativní body. Rozhodnutí přineslo tedy dodatečné kritérium (DK(RK)), které bylo součtem všech negativních bodů od úvodního kola.\n\n\n\npozn 1.: Sovět Givi Kartozija a Němec Hans Sterr dosáhli ve 4. kole limitu 5 negativních bodů. Finálovou dvojici doplnil Sovět Kartozija s menším počtem negativních bodů v poměru 5-6.\n\npozn 2.: Finalisté Švéd Rune Jansson, Sovět Givi Kartozija a Bulhar Dimitar Dobrev dosáhli ve finále shodně 4 negativních bodů. Časopis Die Athletik uvádí, že o medailistech rozhodlo dodatečné kritérium (DK) – celkový součet negativních bodů a při shodě 5 negativních bodů u Sověta a Bulhara jejich vzájemný zápas.\n\n\npozn: Švéd Karl-Erik Nilsson a Kanďan Bob Steckle dosáhli ve 4. kole limitu 5 negativních bodů. Finálovou dvojici doplnil Švéd Nilsson s menším počtem negativních bodů v poměru 5-7.\n\n\npozn: Turek Hamit Kaplan, Švéd Bertil Antonsson a Němec Wilfried Dietrich dosáhli ve 4. kole limitu 5 negativních bodů. Finálovou dvojici doplnil Němec Dietrich s nejmenším počtem negativních bodů v poměru 5-6-7.\n\n\n\n"}
{"id": "1457096", "url": "https://cs.wikipedia.org/wiki?curid=1457096", "title": "Jiskra Hrušov", "text": "Jiskra Hrušov\n\nJiskra Hrušov je název ostravského fotbalového klubu z Hrušova, který byl založen v úterý 1. července 1952 jako podniková jedenáctka Hrušovských chemických závodů. Klubovými barvami jsou modrá a bílá. Od sezony 2014/15 hraje Ostravský městský přebor (8. nejvyšší soutěž).\n\nNejvětším úspěchem klubu je účast v nejvyšší krajské soutěži (1983/84, 1984/85 a 1985/86).\n\nSvoje domácí zápasy hraje na škvárovém hřišti v areálu TJ Jiskra Hrušov v Ostravě-Hrušově v ulici V Koutech.\n\nZdroj: \n\n\nJedním ze zakládajících členů a dlouholetým předsedou oddílu byl Miroslav Slíva, u zrodu klubu stál také Ferdinand Nedabýlek. \n\nZa Jiskru Hrušov hráli mj. Ladislav Bajger, Jiří Večerek, Lubomír Šrámek a Josef Vludyka. A-mužstvo trénovali např. Zdeněk Malcharek a Lumír Mochel.\n\nDo roku 2017 byl předsedou Petr Kobliha, který do klubu přišel jako trenér mládeže v roce 1972 – v té době ještě hrál za konkurenční Baník Stachanov Hrušov. Od září 2017 je předsedou klubu Petr Rada.\n\nZdroj: \n\n\nZdroj: \n\n"}
{"id": "1457101", "url": "https://cs.wikipedia.org/wiki?curid=1457101", "title": "Guayaquilský záliv", "text": "Guayaquilský záliv\n\nGuayaquilský záliv (španělsky \"Golfo de Guayaquil\") je záliv v Tichém oceánu u západního pobřeží Jižní Ameriky, konkrétně dvou států - Ekvádoru a Peru. Na severu je vymezen ekvádorským městem Santa Elena, na jihu peruánskou vesnicí Cabo Blanco. Záliv je pojmenován podle největšího ekvádorského města Guayaquil, jež je významným přístavem, byť neleží přímo na pobřeží zálivu, ale kousek proti proudu řeky Guayas, jež se do zálivu vlévá. Dalším významným přístavem je La Libertad. V zálivu leží též ostrov Puná. Do zálivu ústí řeky Guayas, Jubones, Zarumilla a Tumbes. Šířka zálivu se mění podle přílivu a odlivu. Za přílivu dosahuje šířky až 170 kilometrů, naopak při odlivu se vodní pás může zúžit na 7,5 kilometru. Pobřeží zálivu je typické svými pobřežními mangrovovými porosty.\n"}
{"id": "1457102", "url": "https://cs.wikipedia.org/wiki?curid=1457102", "title": "Středočeský krajský přebor 1968/69", "text": "Středočeský krajský přebor 1968/69\n\nV soubojích Středočeského krajského přeboru 1968/69 se utkalo 14 týmů dvoukolovým systémem podzim - jaro. Tento ročník skončil v červnu 1969. \n\nZdroj: \n\nPoznámky:\n"}
{"id": "1457103", "url": "https://cs.wikipedia.org/wiki?curid=1457103", "title": "Rdestík", "text": "Rdestík\n\nRdestík (\"Stuckenia\") je rod rostlin z čeledi rdestovité. Jsou to ponořené, vodní byliny se střídavými jednoduchými listy a drobnými květy v ponořených, klasovitých květenstvích. Plodem je nažka. Rod zahrnuje 7 druhů a je téměř kosmopolitně rozšířen. V České republice je zastoupen druhem rdestík hřebenitý. V minulosti byl rod \"Stuckenia\" vřazován do příbuzného rodu \"Potamogeton\" (rdest).\n\nRdestíky jsou vytrvalé, ponořené vodní byliny s oddenky. Na konci oddenků nebo výběžků se často tvoří hlízky. Přezimovací pupeny (turiony) se většinou nevytvářejí. Listy jsou střídavé (pouze na uzlinách někdy sblížené a zdánlivě vstřícné), přisedlé a celokrajné, na bázi se dvěma palisty srůstajícími v útvar připomínající listovou pochvu.\nKvěty jsou drobné, uspořádané v ponořených, řídkých klasech.\nTyčinky jsou 4, s volnými nitkami.\nGyneceum je složeno ze 4 volných pestíků.\nPlodem je nažka, někdy na vrcholu opatřená krátkým zobánkem.\n\nRod rdestík zahrnuje 7 druhů a je rozšířen na všech kontinentech s výjimkou Antarktidy. Chybí v nížinách vlhkých tropů (Amazonie, Guinejský záliv) a v aridních oblastech. Jeho areál sahá na severní polokouli až do arktických oblastí. Největší areál má rdestík hřebenitý, jehož rozšíření se téměř překrývá s celkovým areálem rodu. Je to jediný zástupce rodu v Austrálii a Africe. Druhy \"Stuckenia filiformis\" a \"S. vaginata\" mají obtočnový areál a rostou v Eurasii i Severní Americe.\nCentrum rozšíření rodu je v horách Střední Asie a v přilehlých nížinách Sibiře a Kazachstánu, kde se vyskytuje celkem 6 ze sedmi známých druhů.\nDruh \"Stuckenia striata\" roste v Americe od západních oblastí USA po Chile a jižní Argentinu.\nV české květeně je rod zastoupen pouze druhem rdestík hřebenitý. V Evropě se mimo to vyskytují ještě druhy \"Stuckenia vaginata\" (Skandinávie a severní Rusko) a \"Stuckenia filiformis\".\n\nRdestíky rostou na poměrně široké škále různých stanovišť, ve stojaté i proudící vodě. Rdestík hřebenitý je schopen růst i v brakické vodě. Horský druh \"Stuckenia pamirica\" se v Tibetu vyskytuje v nadmořských výškách až 5000 metrů.\n\nRod \"Stuckenia\" byl popsán C. J. B. Börnerem v roce 1912, kdy do něj byly přeřazeny některé druhy rodu \"Potamogeton\". Později nebyl některými autory jako samostatný rod uznáván stejně jako rod \"Groenlandia\". Výsledky fylogenetických studií však ukázaly, že existence zmíněných 3 rodů jako samostatné je věcně podložená, neboť tvoří dobře odlišené, monofyletické linie.\nNejednoznačnost pojetí se odráží i v české botanické literatuře. V Dostálově díle Nová květena ČSSR z roku 1989 je rod uveden pod jménem \"Coleogeton\". V 8. díle Květeny ČR, vydaném v roce 2010, je rod \"Stuckenia\" uznáván jako samostatný, zatímco v Kubátově Klíči ke květeně ČR je vřazen do rodu \"Potamogeton\".\nSoučasná taxonomie se na základě výše zmíněných studií kloní k užšímu pojetí rodu \"Potamogeton\" a pojímá rody \"Stuckenia\" a \"Groenlandia\" jako samostatné (např. ).\n\nHlavním diagnostickým znakem, odlišujícím rod \"Stuckenia\" od rodu \"Potamogeton\", je charakter palistů na listové bázi. Zatímco u rodu \"Potamogeton\" jsou palisty volné nebo jen méně než do poloviny přirostlé, u rodu \"Stuckenia\" jsou přirostlé více než 2/3 své délky. Listy jsou stejně jako květenství u tohoto rodu vždy jen ponořené, nevyčnívající nad hladinu. Stopka květenství je měkká. Čepele ponořených listů jsou neprůhledné.\nV rámci rodu \"Stuckenia\" je známo několik mezidruhových kříženců.\nDruh \"Stuckenia pectinata\" je po morfologické stránce jedním z nejvariabilnějších zástupců celé čeledi \"Potamogetonaceae\".\n\n\n"}
{"id": "1457113", "url": "https://cs.wikipedia.org/wiki?curid=1457113", "title": "Baalsaurus", "text": "Baalsaurus\n\nBaalsaurus („Baalův ještěr“) byl rod středně velkého sauropodního dinosaura, žijícího v období svrchní křídy (geologické stupně turon až coniak, asi před 90 miliony let) na území dnešní argentinské Patagonie (provincie Neuquén).\n\nFosilie tohoto sauropoda v podobě dentální kosti byly odkryty ze sedimentů souvrství Portezuelo. Unikátní tvar a morfologie čelistní kosti i dentice (v podobě deseti zachovaných zubů) dokládají, že patřily samostatnému a dosud neznámému rodu a druhu titanosaurního sauropodního dinosaura. Jedná se o jeden z mála případů, kdy se čelistní kost sauropoda dochová a nese dostatečně jasné diagnostické znaky. Formálně byl tento taxon popsán paleontology Jorge O. Calvem and Bernardem Gonzalezem Rigou na přelomu let 2018 a 2019.\n\n"}
{"id": "1457116", "url": "https://cs.wikipedia.org/wiki?curid=1457116", "title": "Petra Müller", "text": "Petra Müller\n\nPetra Müller (* 18. srpna 1980) je švýcarská horolezkyně a bývalá reprezentantka v ledolezení, mistryně světa v ledolezení na obtížnost.\n\n"}
{"id": "1457117", "url": "https://cs.wikipedia.org/wiki?curid=1457117", "title": "Antonín Šponar", "text": "Antonín Šponar\n\nAntonín Šponar (8. dubna 1920 – listopad 2002, Jindabyne) byl československý lyžař. Po emigraci do Austrálie působil jako trenér australské reprezentace a v roce 1955 založil tamní lyžařský resort Thredbo.\n\nNa V. ZOH ve Svatém Mořici 1948 reprezentoval Československo a skončil v alpském lyžování na 17. místě ve sjezdu, 22. místě ve slalomu a na 9. místě v kombinaci.\n\n"}
{"id": "1457119", "url": "https://cs.wikipedia.org/wiki?curid=1457119", "title": "Jan Rudolf Trčka z Lípy", "text": "Jan Rudolf Trčka z Lípy\n\nJan Rudolf Trčka z Lípy (též německy \"Johann Rudolf Trčka (Trtschka) von Leipa\", 1557 – 29. září 1634, Německý (dnes Havlíčkův) Brod) byl český šlechtic. Působil jako císařský rada, zemský soudce a místodržící Českého království.\n\nPostupně se stal jedním z největších majitelů pozemků v Čechách, zčásti díky dědictví a zčásti díky výhodným nákupům zabaveného majetku pobělohorských protestantských emigrantů. Patřil do rodinného okruhu Albrechta z Valdštejna. Po jeho zavraždění společně s dalšími obětmi (Vilémem Kinským ad.) a brzké Trčkově smrti bylo celé jeho jmění zabavení v soudním řízení pro velezradu.\n\nJan Rudolf Trčka z Lípy pocházel z českého šlechtického rodu Trčků z Lípy. Jeho rodiči byli Burian III. Trčka z Lípy na Kumburku, Světlé a Rychnově († 1591) a Kateřina z Gutštejna.\n\nV roce 1593 byl Jan Rudolf povýšen do českého panského stavu. Roku 1594 získal ve zprávě císaře Rudolfa II. vydané v Řezně příslib, že smí s veškerým svým majetkem volně nakládat a svobodně převádět na své potomky. Zároveň mu císař potvrdil, že závěť Jana Rudolfa má stejnou váhu, jako záznam v českých zemských deskách. V roce 1598 byl Jan Rudolf povýšen do úřadu císařského rady a roku 1608 komořího císaře Rudolfa II.\n\nPo smrti jeho bratrance Kryštofa Jaroslava Trčky z Lípy roku 1601 připadlo jeho panství Opočno Janu Rudolfovi a jeho smrtí se zároveň stal jediným plnoletým mužským zástupcem z rodu Trčků z Lípy po roce 1601. V roce 1602 obdržel úřad hejtmana Hradeckého kraje. Zřejmě z důvodu těžkého onemocnění sepsal dne 30. ledna 1617 svou první závěť. K tomuto roku vlastnil mj.: panství a zámek Opočno, Světlou nad Sázavou, Lipnici nad Sázavou, Nový Želiv, Ledeč nad Sázavou a panství Německý (Havlíčkův) Brod.\n\nJelikož nebyl Janu Rudolfu Trčkovi prokázán přímý podíl na českém stavovském povstání v letech 1618–1620, přišel v době po bitvě na Bílé hoře jen o nepatrnou část svého majetku. I přesto, že se on i jeho manželka i nadále hlásili k evangelickému vyznání, dařilo se jim i po bitvě na Bílé hoře výhodně získat množství majetku konfiskovaného císařem, mj. Adršpach nebo Žacléř. Manželka Jana Rudolfa, Marie Magdalena, roz. z Lobkovic, získala panství Náchod a Nové Město nad Metují, které v letech 1628/1629 prodala svému synovi Adamu Erdmanovi.\n\nDne 8. ledna 1588 se Jan Rudolf oženil s Marií Magdalenou z Lobkovic (1569–1633), dcerou Ladislava staršího z Lobkovic a jeho manželky Magdaleny ze Salm-Neuburgu. Z manželství se narodilo pět dětí:\n\n\na dcery\n\n\n\n"}
{"id": "1457125", "url": "https://cs.wikipedia.org/wiki?curid=1457125", "title": "Astolphe de Custine", "text": "Astolphe de Custine\n\nAstolphe Louis Léonor, markýz de Custine (18. března 1790 Niederville – 25. září 1857 Saint-Gratien) byl francouzský diplomat, cestovatel a spisovatel. Pocházel ze zámožné lotrinské šlechtické rodiny, jeho dědečkem byl generál Adam-Philippe de Custine, popravený v období jakobínského teroru. Rodinné sídlo navštěvovali mnozí významní umělci, pod vlivem Chateaubrianda se mladý markýz pokoušel o literární činnost v duchu romantismu, ale bez většího ohlasu. Byl asistentem Talleyranda na Vídeňském kongresu, sloužil také u Metternicha a navštívil většinu evropských zemí. Jeho osobní život byl poznamenán neschopností skrývat homosexuální orientaci: v roce 1824 byl zraněn, když ho při záletech zbila skupina vojáků, později udržoval skandální poměr s polským hrabětem Ignacym Gurowskim. Zároveň však byl konzervativní katolík a monarchista; silně na něj zapůsobila kniha Alexise de Tocqueville \"Demokracie v Americe\" a pod jejím vlivem napsal své nejznámější dílo \"La Russie en 1839\" (výňatky z něj vydalo roku 2015 v českém překladu nakladatelství Argo pod názvem \"Dopisy z Ruska: Rusko v roce 1839\"), v němž na základě vlastních zkušeností analyzoval zhoubný vliv samoděržaví na ruskou společnost.\n\n"}
{"id": "1457129", "url": "https://cs.wikipedia.org/wiki?curid=1457129", "title": "Aminoxidy", "text": "Aminoxidy\n\nAminoxidy, též nazývané amin-\"N\"-oxidy nebo \"N\"-oxidy, jsou chemické sloučeniny s molekulami obsahujícími funkční skupiny RN−O; mezi atomy dusíku a kyslíku je koordinačně kovalentní vazba. R mohou být atomy vodíku nebo uhlovodíkové skupiny.\n\nJako aminoxidy by se měly nazývat pouze oxidy terciárních aminů, i když se toto označení někdy používá i pro odpovídající deriváty primárních a sekundárních aminů.\n\nPříklady aminoxidu mohou být pyridin-\"N\"-oxid, což je ve vodě rozpustná krystalická látka s teplotou tání 62–67 °C, a \"N\"-methylmorfolin-\"N\"-oxid, který se používá jako oxidační činidlo.\nAminoxidy se získávají \"N\"-oxidací terciárních aminů či pyridinů pomocí peroxidu vodíku (HO) nebo peroxokyseliny, jako jsou například kyselina peroxosírová a kyselina meta-chlorperoxybenzoová.\n\nAminoxidy jsou velmi polární látky, svojí úrovní polarity se podobají kvartérním amoniovým sloučeninám. Aminoxidy s menšími molekulami jsou silně hydrofilní, velmi dobře rozpustné ve vodě a špatně rozpustné ve většině organických rozpouštědel.\n\nAminoxidy jsou slabé zásady, jejichž p\"K\" se pohybuje kolem 4,5. V prostředí s nižším pH, než je jejich p\"K\", tvoří kationtové hydroxylaminy RN−OH.\n\nU aminoxidů může dojít k řadě různých reakcí, kterými jsou:\n\n\nAminoxidy se používají v organické syntéze jako chránicí skupiny pro aminy a také jako meziprodukty některých reakcí. \n\nAminoxidy s dlouhými alkylovými řetězci fungují jako amfolytické tenzidy, čehož se využívá v šamponech a čisticích prostředcích. Nejčastěji se používají alkyldimethylové aminoxidy s řetězci s 10 až 16 atomy uhlíku. Více než 95 % vyrobených aminoxidů je součástí čisticích prostředků pro domácnosti, kde fungují jako stabilizátory, zahušťovadla, změkčovadla a emulgátory; aktivní koncentrace se pohybují v rozmezí 0,1 % až 10 %. Zbylých necelých 5 % se využívá v kosmetice, průmyslu a v některých patentovaných metodách - například ve fotografii.\n\nU aminoxidů (AO) nebyla prokázána karcinogenita, dráždivost ani reprodukční toxicita. Tyto látky se snadno metabolizují a při pozření jsou rychle vyloučeny. Chronické vystavení králíků aminoxidům mělo za následek úbytek tělesné hmotnosti, průjem a neprůhlednost rohovky (dávky se pohybovaly v rozmezí 87–150 mg/kg za den). Při jiných testech bylo zjištěno, že po osmihodinovém působení na lidskou kůži do těla projde méně než 1 % aminoxidů. Oční dráždivost je u aminoxidů a jiných tenzidů mírná a bez trvalých následků.\n\nPři měření rozpustnosti aminoxidů s průměrnou délkou uhlíkových řetězců 12,6 byly naměřeny hodnoty kolem 410 g/l. Předpokládaný bioakumulační potenciál u vodních organismů je nízký.\n\n"}
{"id": "1457138", "url": "https://cs.wikipedia.org/wiki?curid=1457138", "title": "Eerikulaid", "text": "Eerikulaid\n\nEerikulaid, estonský ostrov v průlivu Hari na východ od ostrova Hiiumaa v Baltském moři, leží 110 km jihozápadně od města Tallinn. Administrativně patří patří pod obec Pühalepa v kraji Hiiumaa.\n\nOstrov má rozlohu 0,034 km. Je velmi plochý, nejvyšší místo se zvedá jen dva metry nad hladinu moře. Obvod ostrova činí 1,6 km.\n\nMá kontinentální podnebí. Průměrná roční teplota je 6 °C. V měsíci nejteplejším (srpen) dosahuje průměrná teplota 18 °C, v nejstudenějším (leden) -6 °C.\n"}
{"id": "1457144", "url": "https://cs.wikipedia.org/wiki?curid=1457144", "title": "Tinian", "text": "Tinian\n\nTinian je jeden ze tří nejvýznamnějších ostrovů Severních Marian. Spolu se sousedním neobydleným ostrovem Aguigan tvoří municipalitu Tinian, která se třemi dalšími municipalitami konstituuje Severní Mariany. Největší vesnicí na Tinianu je San Jose.\n\nOstrov leží asi 9,3 km jihozápadně od Saipanu, od kterého je oddělen Saipanským průlivem. Rozloha činí 100 km², nejvyšším bodem je Mount Lasso se 171 metrem.\n\nOstrov oplývá množstvím rostlinných a živočišných druhů, vápencovými útesy a jeskyněmi. Jediný ptačí endemit muchálek tinianský (\"Monarcha takatsukasae\") je ohrožen ztrátou přirozeného prostředí. Okolní moře a korálové útesy obývá rozmanitá fauna. Čisté teplé vody lákají ke šnorchlování, potápění a sportovnímu rybaření.\n\nPodle sčítání v roce 2010 žilo na Tinianu 3 136 obyvatel, což bylo méně než 5 procent všech obyvatel Severních Marian. Hustota osídlení je 31 obyv./km². Většinu obyvatel tvoří Čamorové (okolo 75%) a příslušníci dalších etnických skupin žijících na Karolínách. Filipínci, Bangladéšané, Východoasiaté a potomci Evropanů tvoří menšinu.\n\nArcheologové objevili stopy osídlení staré čtyři tisíce let, mezi jinými starověké kameny \"latte\" a další artefakty, které ukazují na kulturní vztahy s Melanesií a souvislost s podobnými kamennými památkami Palau a Mikronésie. Zhruba před třemi tisíci lety vládl čamorský náčelník Taga, který zbudoval největší kamenný dům s kameny \"latte\". Po něm je pojmenována pláž na Tinianu (Taga Beach) a místní charterová společnost (Taga Air).\n\nPrvními Evropany, kteří spatřili Tinian a Saipan mohli být námořníci expedice, vedené Fernão de Magalhãesem, kteří přistáli 6. března 1521 v Severních Marianách. Dalším, kdo pravděpodobně Tinian spatřil, byl v roce 1522 Gonzalo Gómez de Espinosa na palubě španělské lodi \"Trinidad\", když se snažil po Magalhãesově smrti doplout do Panamy. Mohlo se tak stát po spatření ostrovů Maug někdy mezi koncem srpna a koncem září. Na ostrovech Maug opustil \"Trinidad\" Gonzalo de Vigo a strávil následující čtyři roky mezi Čamory. Navštívil třináct hlavních marianských ostrovů, mezi nimi mohl být i Tinian. Mimo vší pochybnost, první Evropané připluli na Tinian manilskou galeonou \"Santa Margarita\" pod velením Juana Martíneze de Guillistegui. Galeona ztroskotala v únoru 19600 jihovýchodně od Saipanu a trosečníci čekali dva roky, než 250 přeživších bylo zachráněno na lodích \"Santo Tomas\" a \"Jesus María\". Španělé obsadili Tinian v roce 1669, při misionářské výpravě Diega Luise de San Vitores, který ostrov nazval \"Buenavista Mariana\". Od roku 1670 zde kotvili Španělé a občas se zastavili Angličané, Holanďané a Francouzi, aby doplnili zásoby vody a potravin. Domorodci, kterých zde před příchodem Španělů žilo na čtyřicet tisíc, byli decimováni zavlečenými nemocemi a při sporech o půdu. Jejich počet klesl na méně než 1 400. V roce 1720 byli kvůli asimilaci násilně přesídleni na Guam. Pod španělskou nadvládou se ostrov proměnil, byly založeny dobytkářské farmy s chovy krav a prasat, které masem zásobovaly španělské galeony na cestě do Mexika\n\nPo španělsko-americké válce v roce 1898 byl Tinian okupován Američany, ale v roce 1899 jej Španělé prodali Německu. Ostrov byl spravován jako součást Německé Nové Guiney, avšak Němci se v tomto období nepokusili ostrov osídlit, a tak zůstal pod kontrolou španělských a mestických majitelů půdy.\n\nV roce 1914, během první světové války, byl ostrov obsazen Japonskem, kterému v roce 1918 svěřila Společnost národů ostrov do správy coby součást Mandátního území Tichomořské ostrovy. Ostrov osídlili etničtí Japonci, Korejci a Okinawané, kteří vysadili rozlehlé třtinové plantáže.\n\nJaponci se postarali o vybudování infrastruktury, postavili přístavní zařízení, vodovody, elektrárny, zpevněné silnice, školy, centra zábavy i svatyně. Zpočátku se potýkali s obtížemi způsobenými přemnožením hmyzích parazitů \"Icerya purchasi\" následovanými suchem v roce 1919. Pod záštitou Jihomořské rozvojové společnosti byly v roce 1926 obtíže překonány příchodem nových osadníků z Okinawyy a z prefektur Fukušima a Jamagata. Vedle cukrové třtiny bylo zavedeno pěstování kávy a bavlny a byl postaven potravinářský podnik zpracovávající tuňáky. V červnu 1944 na ostrově žilo okolo 15 700 japonských civilistů (v tom 2 700 etnických Korejců a 22 Chamorrů).\n\nTeprve v pozdější fázi války si Japonci uvědomili strategický význam ostrova coby základny pro americké bombardéry Boeing B-29 Superfortress, do té doby zde japonská posádka nebyla. Spojenci obsadili ostrov v bitvě o Tinian mezi 24. červencem a 1. srpnem 1944. Z japonské posádky osmi a půl tisíce vojáků přežilo jen 313. Odhaduje se, že na ostrově žilo 15 700 japonských civilistů (v tom 2 700 etnických Korejců). Tisíce jich v palbě zahynuly. Další spáchali sebevraždu nebo byli zastřeleni japonskými vojáky jen proto, aby nepadli do amerického zajetí.\n\nTinian leží přibližně 2 400 km od japonských ostrovů a je vhodný jako základna pro útoky strategických bombardérů. Okamžitě po dobytí ostrova začala výstavba největší letecké základny druhé světové války, která, s výjimkou hornatých částí, pokryla celý ostrov. Stavební prapory (\"Seabees\") postavily základnu podle vzoru městských ulic připomínajících newyorský Manhattan a tak je také pojmenovaly. Dřívější japonské město Sunharon přezdili na \"The Village\", neboť leželo ve stejné poloze jako Greenwich Village. Rozlehlá čtvercová oblast mezi \"West Fields\" a \"North Fields\", kde stály nemocniční budovy a zbytek zůstal nezastavěný, se nazývala Central Park. Základnu obsluhoval personál v počtu 40 tisíc.\n\nPo skončení války se Tinian stal součástí Poručenského území Tichomořských ostrovů ve správě USA.\n\nMístní ekonomika je silně závislá na turistice, zemědělství slouží především k vlastní obživě. Největšími zaměstnavateli na ostrově jsou vláda a kasino, které vzniklo v roce 1989. Podle plánů z března 2006 měla na ostrově vzniknout čtyři nová kasina.\n\nPodle sčítání lidu žilo v roce 2010 na ostrově 3 136 obyvatel.\n"}
{"id": "1457149", "url": "https://cs.wikipedia.org/wiki?curid=1457149", "title": "Jaroslav Šíma", "text": "Jaroslav Šíma\n\nJaroslav Šíma (22. ledna 1944 Pelhřimov – 20. února 2020) byl český hokejista. \n\nByl odchovancem Karlových Varů, kde hrál již v sedmnácti letech druhou nejvyšší soutěž na pozici útočníka. V roce 1963 narukoval do jihlavské Dukly, kde se však neprosadil do ligového kádru a hrál za VTJ Litoměřice a VTJ Hodonín. Po odchodu do civilu získal angažmá v Gottwaldově, kde ho trenér Vladimír Kobranov zařadil do obrany. V roce 1968 utrpěl vážnou nehodu na motocyklu a v průběhu rekonvalescence byl vyřazen z kádru, takže přijal nabídku na přestup do HC Sparta Praha. Zde se stal oblíbencem fanoušků jako průkopník v roli „zlého muže“ vyhledávajícího tvrdé osobní souboje. V roce 1974 byl silně medializován jeho likvidační zákrok na Jaroslava Holíka, za který byl distancován na dva měsíce. Po osmi sezónách ve Spartě se vrátil do Gottwaldova a kariéru ukončil ve Spolaně Neratovice.\n\nV nejvyšší soutěži odehrál 412 utkání a vstřelil 73 branek. Za československou reprezentaci nastoupil k sedmnácti zápasům.\n\n"}
{"id": "1457153", "url": "https://cs.wikipedia.org/wiki?curid=1457153", "title": "Ivan Dřímal", "text": "Ivan Dřímal\n\nIvan Dřímal (6. října 1936, Kroměříž – 15. listopadu 2016, Brno) byl moravský politik.\n\nStudoval gymnázium v Přerově a fakultu strojního inženýrství Vysokého učení technického v Brně. Od roku 1965 pracoval na ředitelství Závodů všeobecného strojírenství v Brně, odkud byl za své protikomunistické názory v roce 1971 propuštěn. Poté pracoval v První brněnské strojírně Brno.\n\nByl ženatý a měl dceru a syna. \n\nPo listopadu 1989 se stal mluvčím Občanského fóra v První brněnské strojírně. Byl kooptován do brněnského městského národního výboru za národní socialisty. V červnu 1990 kandidoval do parlamentu za Hnutí za občanskou svobodu, které však ve volbách neuspělo. \n\n16.prosince 1990 byl na prvním sjezdu Moravské národní strany zvolen předsedou strany. V komunálních volbách v listopadu 1994 byl zvolen zastupitelem do zastupitelstva města Brna. 5.dubna 1997 proběhl slučovací sjezd Českomoravské unie středu a Moravské národní strany, vznikla Moravská demokratická strana. Ivan Dřímal se stal jejím předsedou. Za tuto stranu byl v komunálních volbách v listopadu 1998 opět zvolen do zastupitelstva města Brna.\n\nV roce 2002 byl podmíněně odsouzen za trestný čin podvodu – údajně nechal natisknout letáky s vědomím, že na zaplacení nemá prostředky.\n\nV roce 2008 na sjezdu Moravské demokratické strany vystoupil ze strany.\n"}
{"id": "1457154", "url": "https://cs.wikipedia.org/wiki?curid=1457154", "title": "Turistická značená trasa 1085", "text": "Turistická značená trasa 1085\n\nTuristická značená trasa 1085 má svůj počátek na náměstí v Týnci nad Labem, kde se nachází rozcestí se zeleně značenou trasou 3096 Kolín - Semtěš a zde rovněž počínající žlutě značenou trasou 6108 do Třech Dvorů. Trasa nabírá přibližně východní směr, klesá ulicí k Labi a po jeho severním břehu prochází jeho průlomem severním výběžkem Železných hor. V prostoru Týneckých mokřin se od řeky odklání a přechází je severním směrem k silnici Týnec nad Labem - Labské Chrčice. Silnici sleduje opět východním směrem do Chrčic, kde se stáčí k severu a po zpevněné místní komunikaci pokračuje do Hlavečníka. Následuje dlouhý průchod lesem přibližně jihovýchodním směrem do Kladrub nad Labem. V místní části Jeleniště se nachází rozcestí s červeně značenou turistickou trasou 0434 do Přelouče. V Kladrubech se trasa 1085 přimyká k silnici, prochází kolem místního národního hřebčína a vede přibližně jižním směrem přes pastviny, přechází Labe a ústí do Řečan nad Labem. Na místním nádraží je vedena podchodem na jižní stranu železniční trati Kolín - Česká Třebová, přechází silnici II/322 a u motorestu se noří do lesa. Odtud je vedena přibližně jihovýchodním směrem k rybníku Pazderna, který ze západu obchází, a vstupuje do Zdechovic. V centru obce u místního zámku se nachází rozcestí se žlutě značenou trasou 7455 do Chvaletic. Trasa 1085 pokračuje přibližně jižním směrem podél Červeného potoka do svahů Železných hor ke skalnímu útvaru Obří postele. Bezprostředně za ním končí v nadmořské výšce 284 metrů na rozcestí opět se zeleně značenou trasou 3096 a odtud výchozí žlutě značenou trasou 7242 do Svojšic. V závěrečném úseku ze Zdechovic sleduje naučný Okruh Obří postele.\n\n\n"}
{"id": "1457158", "url": "https://cs.wikipedia.org/wiki?curid=1457158", "title": "Isandlwana", "text": "Isandlwana\n\nIsandlwana (také \"Isandhlwana\") je izolovaný kopec, který se nachází v jihoafrické provincii KwaZulu-Natal 169 km od Durbanu. Jeho název označuje v zulštině slez (jeden z kravských žaludků), který svým tvarem připomíná.\n\nMísto je památné tím, že zde 22. ledna 1879 proběhla bitva u Isandlwany, v níž bojovníci Zululandu, kterým velel Ntshingwayo Khoza, odrazili britský pokus o invazi. Byl to ojedinělý případ, kdy domorodci vybavení zastaralými zbraněmi zvítězili nad britskou armádou. Krátce nato se nedaleko odehrála bitva o Rorke's Drift, kterou Britové vyhráli.\n\nPodle hory je pojmenována fregata jihoafrického námořnictva \"SAS Isandlwana\". \n\n"}
{"id": "1457171", "url": "https://cs.wikipedia.org/wiki?curid=1457171", "title": "Rohožník", "text": "Rohožník\n\nRohožník může označovat:\n\n\n\n"}
{"id": "1457172", "url": "https://cs.wikipedia.org/wiki?curid=1457172", "title": "Jan Peprla", "text": "Jan Peprla\n\nA.R.D. Jan Peprla (7. prosinec 1920 Ivančice – 15. června 2007) byl český katolický kněz, rektor kněžského semináře v Litoměřicích a osoba pronásledovaná komunistickým režimem.\n\nAbsolvoval litoměřickou Cyrilometodějskou bohosloveckou fakultu a kněžské svěcení přijal v Litoměřicích 24. června 1955. Jako novokněz byl 1. srpna 1955 ustanoven I. vikaristou svatoštěpánské katedrály a od 30. března 1956 zastával službu sekretáře ordinariátu. Zde nad ním vykonával dohled kapitulní vikář Eduard Oliva, tehdy již agent StB s krycím jménem RYTÍŘ. Ke sklonku 50. let 20. století se v litoměřickém kněžském semináři stal úřadujícím vicerektorem. V kněžském semináři tehdy působili jako představení pouze dva duchovní. V rámci pronásledování církve komunistickým režimem, neunikl pozornosti StB a 13. listopadu 1959 byl zaregistrován III. odborem Krajské správy Ministerstva vnitra v Ústí nad Labem jako agent s krycím jménem JAN NOVÝ. Jeho zverbování mělo sloužit ke zvýšení kontroly StB jak nad kněžským seminářem, tak i nad Katolickou teologickou fakultou, která byla z Prahy přesunuta do Litoměřic. Jako agent měl věnovat pozornost děkanu fakulty Janu Merellovi, a profesorům Antonínu Salajkovi a Františku Kotalíkovi. Kotalík však byl v té době již také několik let registrovaným agentem StB, která projevila patologickou nedůvěřivost ke svým agentům, jež se projevovala několikerou kontrolou „serióznosti“ i již získaných spolupracovníků. 1. září 1960 byl jmenován rektorem kněžského semináře v Litoměřicích, kde působí šest let. Když byl z funkce z „osobních důvodů“ odvolán. StB na něj totiž několikrát normativně naléhala, aby složil doktorát nebo aby omezil pití, jemuž stále více podléhal, zřejmě pod vlivem tlaku, který na něj byl. Nakonec byl na příkaz biskupa Františka Tomáška, právě díky pokračujícím problémům s alkoholem, odvolán. Následně s ním, vzhledem ke \"ztrátě možností\", přerušila styky i Stb. Od 1. září 1966 odchází jako administrátor do Teplic-Šanova. Po čtyřech měsících je však z duchovní správy odvolán. Od 1. března 1970 nastupuje jako administrátor do farnosti Sloup u České Lípy a zároveň spravuje i nedalekou Lindavu a Skalici. Dne 1. dubna 1972 z duchovní správy odchází. Výpomocným duchovním v Teplicích je znovu ustanoven až 15. ledna 1997. V roce 2005 je za svou službu jmenován osobním arciděkanem. Na zasloužený odpočinek odchází 1. ledna 2006. Zemřel o slavnosti Božského Srdce Ježíšova v pátek 15. června 2007 posilován svátostmi církve. Poslední rozloučení s ním se konalo v pátek 22. června 2007 ve 14 hodin při mši svaté v děkanském kostele sv. Jana Křtitele na Zámeckém náměstí v Teplicích. Poté byly jeho ostatky uloženy do hrobu na hřbitově v Novosedlicích.\n"}
{"id": "1457173", "url": "https://cs.wikipedia.org/wiki?curid=1457173", "title": "José Hernández", "text": "José Hernández\n\nJosé Rafael Hernández y Pueyrredón známý jako José Hernández (10. listopadu 1834, Chacra de Pueyrredón - 21. října 1886, Buenos Aires) byl argentinský básník, novinář a politik. Je autorem epické básně \"Martín Fierro\", která je jedním z národních argentinských literárních děl. Založil deník \"El Río de la Plata\".\n\nMěl španělský původ. Narodil se na farmě nedaleko San Martínu.\n\nAngažoval se ve Federální straně (\"Partido Federal\"). Obhajoval místní autonomii a bojoval proti imigraci. Bojoval za federální republiku se silným vzdělávacím systémem a gramotnou populací. Oponoval centralizačním, modernizačním a evropizačním tendencím argentinského prezidenta Domingo Faustino Sarmienta, ale i \"federalistickému\" generálovi Juana Manuelu de Rosasovi, kterého označil za tyrana a despotu. \n\nBáseň \"Martín Fierro\" začal psát během exilu v Brazílii po porážce v Ñaembé (1870), zveřejněna byla ve dvou částech (v letech 1872 a 1879).\n\nZemřel na srdeční onemocnění. Byl pohřben na hřbitově La Recoleta v Buenos Aires.\n"}
{"id": "1457195", "url": "https://cs.wikipedia.org/wiki?curid=1457195", "title": "Fatimeh Pahlaví", "text": "Fatimeh Pahlaví\n\nFatimeh Pahlaví (30. října 1928 – 2. června 1987) byla íránská princezna. Byla desátým dítětem Rezá Šáha Pahlaví a nevlastní sestrou Muhammada Rezá Pahlaví. \n\nFatimeh Pahlaví se narodila v Teheránu v říjnu roku 1928. Byla desátým dítětem Rezá Šáha Pahlaví a jeho čtvrté a poslední manžely, Esmat Dowlatshahi. Její matka pocházela z dynastie Kádžárovců a za jejího otce se provdala v roce 1923. Fatimeh měla společnou matku s Abdulem Rezá Pahlaví, Mahmoudem Rezá Pahlaví a Hamidem Rezá Pahlaví. \n\nSpolečně se svými bratry a rodiči žila v paláci Marble v Teheránu. Zde také navštěvovala dívčí školu. \n\nBěhem vlády jejího nevlastního bratra Muhammada Rezá Pahlaví vlastnila bowlingový klub a řídila svůj vlastní byznys. Byla spoluvlastníkem v několika firmách, zabývajících se stavbou, rostlinnými oleji a inženýrstvím. Její jmění činilo něco okolo 500 milionů amerických dolarů. Toto jmění pocházelo z válečných obchodů jejího manžela Khatamiho. Fatimeh se také účastnila bojů za lepší vzdělání dětí v Íránu. \n\nFatimeh se vdala dvakrát. Její první civilní sňatek s Vincentem Lee Hillyerem uzavřela v Civitavecchii v Itálii v dubnu 1950. Hillyer konvertoval k islámu. Poté mohli uzavřít i církevní sňatek v Íránu, který se konal v květnu téhož roku na území íránské ambasády v Paříži. Hillyer byl dobrým přítelem jejího bratra Abdula. S Fatimeh se seznámili při návštěvě Íránu. Manželství nebo plně schváleno jejím vládnoucím bratrem Mohammedem a díky tomu se v Íránu netěšilo úspěchu. Společně měli tři děti; dva syny, Kayvana a Dariushe, a dceru Ranu, která zemřela nešťastnou náhodou během pádu ještě jako kojenec v roce 1954. Rozvedli se v září 1959. \n\nPo rozvodu s Hillyerem se v listopadu 1959 provdala za Mohammada Amira Khatami, dominantního generála íránského letectva. Svatby se zúčastnil šáh a jeho tehdejší snoubenka Farah Diba. \n\nSpolečně měli dva syny, Kambize (* 1961) a Ramina (* 1967) a dceru Pari (* 1962). Pár odešel z Íránu po revoluci v roce 1979. V následujících letech žili v Londýně.\n\nFetimeh zemřela ve věku 58 let v Londýně dne 2. června 1987. \n"}
{"id": "1457202", "url": "https://cs.wikipedia.org/wiki?curid=1457202", "title": "Extinction Rebellion", "text": "Extinction Rebellion\n\nExtinction Rebellion, česky Rebelie proti vyhynutí, (zkráceně XR) je mezinárodní sociálně-politické hnutí, jehož cílem je pomocí občanské neposlušnosti a nenásilného odporu zabránit (nebo alespoň zmírnit) rozpadu klimatu, ztrátě biodiverzity a sociálnímu a ekologickému kolapsu. V zemích, kde hnutí XR působí, předkládá vládě tři požadavky – vyhlásit stav klimatické nouze, dosáhnout uhlíkové neutrality do roku 2025 a sestavit shromáždění občanů pro demokratickou kontrolu vládních kroků v otázce klimatické krize.\n\nHnutí bylo založeno roku 2018 přibližně stovkou akademiků, kteří podepsali akční výzvu. Koncem října toho roku zahájilo činnost ve složení Roger Hallam, Gail Bradbrooková, Simon Bramwell a další aktivisté z kampaně Rising Up! Už v listopadu 2018 se v Londýně konalo několik akcí občanské neposlušnosti. Hnutí je neobvyklé v tom, že velké množství aktivistů počítá se zajištěním a vzetím do vazby. Podobnou taktiku masového uvěznění použil britský protiválečný Výbor 100 v roce 1961.\n\nHnutí Extinction Rebellion se hlásí k občanským hnutím jako Occupy, Gándího hnutí za nezávislost, hnutí sufražetek, hnutí Martina Luthera Kinga a hnutí za občanská práva. Má v úmyslu iniciovat celosvětovou snahu o boj proti škodlivým změnám klimatu.\n\nSymbol hnutí XR jsou černé přesýpací hodiny v černém kruhu, neboli symbol vyhynutí, jenž má upozorňovat na masové vymírání druhů v holocénu, současné geologické epoše.\n\nExtinction Rebellion má tři hlavní požadavky směřované představitelům vlád:\n\n\nČeská odnož Extinction Rebellion působí v několika městech včetně Prahy a Brna a uspořádala od svého vzniku na území České republiky řadu nenásilných akcí.\n\nV únoru 2019 vyzvalo hnutí XR pražský magistrát, aby vyhlásil stav klimatické nouze. V červnu prošel Prahou „pohřební“ průvod, jenž v kontextu všeobecné nečinnosti symbolicky pohřbil lidstvo. V první polovině července 2019 se tři protestující připoutali k lešení před budovou Úřadu vlády ČR. Akce měla zvýšit povědomí o klimatické krizi i samotném hnutí. V druhé polovině měsíce umístili členové hnutí XR uměleckou instalaci – symbol přesýpacích hodin v kruhu – na svah liberecké hory Ještěd.\n\nNa konci července 2019 se členové hnutí XR sešli na brněnském náměstí Svobody. Při symbolické akci s mottem „Ledy tají a jde nám o krk“ se na náměstí tři lidé postavili na tající kusy ledu a okolo krku si dali oprátku. Snažili se tak upozornit veřejnost na projevy změny klimatu. Tání ledovců patří mezi dlouho známé projevy globálního oteplování, oprátky symbolizovaly ohrožení lidského druhu jako takového.\n\nČeská vláda v červenci schválila vznik uhelné komise, která má mimo jiné diskutovat útlum těžby uhlí. Právě uhelné teplárny a elektrárny v roce 2016 vyprodukovaly přes 40 % emisí skleníkových plynů v ČR, tj. přibližně pětkrát víc než česká automobilová doprava. První schůze uhelné komise se konala 26. srpna 2019 na Úřadu vlády ČR. V dopoledních hodinách se zde k tichému protestu sešli i členové a příznivci hnutí XR a středoškolské organizace Fridays For Future. Přicházejícím členům komise předali požadavek na dosažení uhlíkové neutrality v ČR do roku 2025.\n\nRáno 4. září 2019 členové hnutí krátce zablokovali ulici Pařížskou v Praze 1. Transparent s nápisem „Klimatické změně neujedeš“ roztáhli přes přechod pro chodce a zůstali na něm několik minut stát. Část účastníků akce pak obcházela řidiče a vysvětlovala jim cíl manifestace, jímž byla osvěta a vyvolání diskuze o změnách životního prostředí. Tento typ akce ve veřejném prostoru provádí XR rovněž v Británii, kde se pro něj vžilo označení \"swarming\" (rojení).\n\nNa přelomu června a července 2019 se desítky členů francouzské odnože sešly na pařížském mostě Pont de Sully k blokádě. Přestože se aktivisté chovali jako vždy nenásilně, policie proti nim po neuposlechnutí výzvy k opuštění prostoru použila pepřový sprej. Záběry vyvolaly u části veřejnosti pohoršení a francouzský ministr vnitra nařídil jednání policistů prověřit.\n\nDne 15. července 2019 demonstrovali členové hnutí v pěti městech Velké Británie. Demonstrace upozorňovaly na pět vybraných dopadů změn klimatu: vzestup hladiny oceánů, povodně, lesní požáry, extrémní počasí a neúrodu. Za tímto účelem aktivisté blokovali dopravu vlastními těly a pomalovanými loděmi.\n\n"}
{"id": "1457203", "url": "https://cs.wikipedia.org/wiki?curid=1457203", "title": "VMP", "text": "VMP\n\nZkratka VMP může označovat:\n"}
{"id": "1457204", "url": "https://cs.wikipedia.org/wiki?curid=1457204", "title": "Turistická značená trasa 3096", "text": "Turistická značená trasa 3096\n\nTuristická značená trasa 3096 má svůj počátek na kolínském Karlově náměstí, kde plynule navazuje na zeleně značenou trasu 3077 od Poděbrad. Zároveň zde mají svůj výchozí bod červeně značená trasa 0002 rovněž do Poděbrad, modře značené trasy 1044 do Městce Králové a 1046 do Ratboře a žlutě značená trasa 6060 do Klavar.\n\nTrasa 3096 přechází Labe po Masarykově mostě, po silnici II/322 opouští město a poté stoupá severovýchodním směrem na Bělušickou plošinu. Z rozcestí \"Pod Vinicí\" je vedena severním směrem zeleně značená odbočka na vyhlídkový bod Na Vinici. Následuje krátký souběh se žlutě značenou trasou 6108 vedoucí ze Tří Dvorů do Týnce nad Labem. Trasa 3096 poté prochází osadami Včelín a Jelen. Před druhou z nich je vedena v krátkém souběhu opět s modře značenou trasou 1044. Poté mění směr přibližně na jihovýchodní a pokračuje lesem do Týnce nad Labem. Ještě před ním se znovu setkává se žlutě značenou trasou 6108 a na týnecké náměstí, kde 6108 končí, vedou obě trasy souběhem. Z týneckého náměstí je výchozí modře značená trasa 1085 do Kladrub nad Labem.\n\nV Týnci nad Labem trasa 3096 opět překonává Labe a podchodem u místní železniční zastávky železniční trať Kolín - Česká Třebová, po schodech vystoupá do Vinařic, aby odtud znovu klesla jihozápadním směrem do Záboří nad Labem. Zde se nachází zeleně značená odbočka k románskému kostelu svatého Prokopa. Trasa 3096 mění směr na přibližně východní a převážně lesem pokračuje do Bernardova. Na zdejším rozcestí má výchozí bod trasa 1088 do Hornické Čtvrti. Trasa 3096 pomalu stoupá úbočím Železných hor, překračuje silnici II/338 a na jejich hřebeni se potkává se žlutě značenou trasou 7455 vedoucí z Chvaletic do Zdechovic. Od tohoto rozcestí až na rozcestí u skalního útvaru Obří postele se stává součástí naučného Okruhu Obří postele. Na tomto rozcestí má své zakončení již výše zmíněná modře značená turistická trasa 1085, která sem přichází od Kladrub nad Labem, a počátek žlutě značená trasa 7242 do Svojšic. S ní vede trasa 3096 v krátkém souběhu. Po jeho ukončení směřuje na jih a opět klesá ze Železných hor do Čáslavské kotliny a obce Brambory. Poté sleduje jihovýchodním směrem úpatí hor až do Semtěše, kde v centru obce v nadmořské výšce 297 m končí. Navazují zde modře značená trasa 1926 do Sovoluské Lhoty a žlutě značená trasa 7340 do Heřmanova Městce.\n\nTuristická trasa 3096 byla původně více vedena po hřebeni Železných hor přes Hornickou Čtvrť než došlo k jejímu přetrasování na jihozápad. Původní vedení dnes využívá modře značená trasa 1088 a návazně prostřední část žlutě značené trasy 7455. V prostoru mezi Obřími postelemi a Svobodnou Vsí vedla o něco západněji a dále lesy severně od Brambor mimo vlastní obec.\n\n"}
{"id": "1457209", "url": "https://cs.wikipedia.org/wiki?curid=1457209", "title": "Harald Berger", "text": "Harald Berger\n\nHarald Berger („Harry“; 31. října 1972 Linec – 20. prosince 2006 Hintersee) byl rakouský horolezec a reprezentant v ledolezení, mistr světa a vítěz světového poháru v ledolezení na obtížnost. Zemřel když se na něj zřítila část ledové stěny v jeskyni v Alpách.\n\n\n"}
{"id": "1457211", "url": "https://cs.wikipedia.org/wiki?curid=1457211", "title": "Les Rondes (Martinů)", "text": "Les Rondes (Martinů)\n\nLes Rondes, H 200 je suita pro hoboj, klarinet, fagot, trubku, dvoje housle a klavír, kterou dokončil Bohuslav Martinů 23. listopadu 1930 v Paříži. Je dedikována Janu Kuncovi, řediteli brněnské konzervatoře.\n\nSkladba, jež patří do skladatelova zralého období, má šest částí. Francouzské slovo \"Rondes\" označuje řadové (kruhové) tance, sám skladatel je označoval střídavě jako moravské či české tance – vliv harmonické, rytmické i melodické složky lidové hudby je zde ostatně zřetelný. Někteří badatelé spatřují původ inspirace také v ruském kruhovém tanci \"chorovod\", jakož i v hudbě Leoše Janáčka a Igora Stravinského, jiní zdůrazňují vliv jazzu.\n\nČásti:\n\n\nSeptet byl poprvé uveden dne 16. března 1932 v Paříži za přítomnosti skladatele. Soubor École Normal de Musique vedl klavírista a dirigent Alfred Cortot. „\"Včera jsem měl velký úspěch se svými tanci […].\"“, psal potěšeně z Paříže domů rodině. Česká premiéra se konala o více než rok později, 19. června 1933 v Brně. Skladbu provedli posluchači brněnské konzervatoře pod vedením dirigenta Zdeňka Chalabaly. Český rozhlas Praha vysílal septet až 17. března 1937.\n\nMartinů těžko hledal pro skladbu tohoto netradičního nástrojového obsazení nakladatele. „\"Je teď těžko pro tento smíšený genre najíti nakladatele\"“, posteskl si v dopise Janu Kuncovi. Nabídl septet nakladatelství Schott, ovšem bez úspěchu. Až v roce 1950 přijalo skladbu nakladatelství Orbis v Praze. Martinů při této příležitosti hledal pro septet jiný název, nakonec se však rozhodl zůstat při původním označení.\n\nV roce 2015 vyšla Les Rondes ve vědecko-kritické edici muzikoložky Jitky Zichové (Institut Bohuslava Martinů) u nakladatelství Bärenreiter (Souborné vydání díla Bohuslava Martinů IV/4, sv. 1). Septet je zahrnut ve svazku spolu se skladbami \"Serenáda č. 1, H 217, Serenáda č. 3, H 218, Stowe Pastorals, H 335\" a \"Nonet č. 2, H 374\". Svazek je opatřen detailní předmluvou a kritickou zprávou, vč. faksimile důležitých pramenů (vše v českém a anglickém jazyce).\n\nRukopis skladby je uložen částečně v Národním muzeu – Českém muzeu hudby v Praze a v Centru Bohuslava Martinů v Poličce.\n\n\n"}
{"id": "1457212", "url": "https://cs.wikipedia.org/wiki?curid=1457212", "title": "Nonet č. 2 (Martinů)", "text": "Nonet č. 2 (Martinů)\n\nNonet č. 2, H 374 pro flétnu, hoboj, klarinet, fagot, lesní roh, housle, violu, violoncello a kontrabas vznikl na počátku roku 1959 (dokončen byl 1. února), 34 let po Nonetu č. 1, H 144, jako jedna z posledních kompozic Bohuslava Martinů. Skladba je emocionálně bohatá, je zde slyšet zřetelný dozvuk romantismu i vliv českého lidového muzikantství.\n\nKompozice je dedikována Československému nonetu, na jehož popud také vznikla. Emil Leichner st., vedoucí souboru, Martinů opakovaně oslovil, zda by pro noneto nezkomponoval skladbu k 35. výročí založení souboru. Martinů souhlasil a během února a ledna 1959 českou i mezinárodní veřejností očekávaný nonet zkomponoval. „\"Také zavolej Leichtera [sic] z Českého noneta […] a řekni mu, že si mohou dáti už můj nový nonet na program, právě na tom pracuji […].\"“). Ke konci ledna práce již pokročily – „\"Opravuji právě korekturu Noneta, a tak napíši Leichnerovi později. Zatím mu řekni, že Nonet trvá asi 20 minut s pauzami a 18 minut hraní, lépe vždy udat 20 minut, aby pak v Radiu vždy neuřízli konec, jako se obvykle stává\".“ O tom, jak byla skladba nedočkavě očekávána, svědčí i noticka z Lidové demokracie z února 1959: „\"K letošnímu 35. jubileu Českého noneta napsal vynikající skladatel Bohuslav Martinů novou skladbu pro tento originální soubor. Skladba s věnováním jubilujícímu souboru došla právě do Prahy a již se studuje.“\"\n\nNonet vznikal jen několik měsíců po skladatelově operaci žaludku, kterou prodělal kvůli diagnostikované rakovině. Ta se bohužel právě v době vzniku Nonetu vrátila.\n\nNonet se skládá ze tří částí:\n\n\nPředpremiéra se konala v Poličce 20. června 1959. Leichner v dopise Martinů, který napsal ještě ten večer, popisuje, jaké emoce vzbudila 2. věta Nonetu u posluchačů – \"„[…] posluchači propukli v potlesk, který byl díkem za tu velkou krásu, kterou jsme mohli tlumočit prostřednictvím Vaší hudby\".“\n\nPremiéra Nonetu proběhla 27. července 1959 na festivalu Salzburger Festspiele. Místo premiéry vzbuzovalo ve skladateli obavy: \"„[…] tam co není dodekafonie anebo 12ton, tak to neexistuje, tak ať si nic z toho nedělají, když mne tam zřežou, jako s Freskami\".“ Na programu večera byly dále skladby \"Grand Nonett\" F dur Ludwiga Spohra a \"Kvintet\", op. 39 Sergeje Prokofjeva. Martinů nový nonet byl publikem nadšeně přijat, koncert byl natáčen a druhý den vysílán rozhlasem.\n\nPražská premiéra byla naplánována na 15. října 1959 k jubilejnímu koncertu 35. výročí založení Českého noneta. Uskutečnila se však již o měsíc dříve, na koncertu k uctění skladatelovy památky dne 15. září v sálu klubu Svazu československých skladatelů (Martinů zemřel po vleklé nemoci 28. srpna 1959 v nemocnici v ve švýcarském Liestalu). Kritik z Lidové demokracie zhodnotil skladbu a provedení následujícími slovy: „\"Dílo B. Martinů dojímalo čistotou, moudrostí a českostí své hudby a budilo úctu klasickými rysy formy. Dokonale chápané provedení dovršilo velký úspěch tohoto díla poprvé uvedeného v autorově vlasti.\"“\n\nLiterární noviny přinesly rozsáhlejší popis skladby. Nonet je kompozice „\"blízká posledním symfonickým koncepcím skladatelovým, naplněným obsahem neurčitějším a zároveň závažnějším, všelidštějším. K jeho klasicizující tvářnosti však patří i smíšení tohoto výrazového zacílení s názvuky jasu a vzruchu, zvlášť výrazného v rytmicky oživené první části. V tomto smyslu Martinů jako by zde zkondenzoval široké rozpětí myšlenek a prožitků v tvar klasicky vyvážený, přehledný a zejména velmi hutný a stručný, lapidární snad až natolik, že zanechává dokonce dojem neukončenosti. V oblasti technicko-tvárných prostředků nepřináší nonet mnoho nového, jeho význam a poslání jsou ovšem docela jinde: je dílem uzrálého mistrovství zaměřeného dovnitř, nikoliv navenek.\"“ Oficiální pražská premiéra potom proběhla podle původního plánu 15. října v Domě umělců (Rudolfinum). V Brně byla skladba poprvé provedena 23. března 1960 v interpretaci Moravského noneta.\n\nVydání Nonetu nabídl Martinů v březnu 1959 pařížskému vydavatelství Eschig, ke spolupráci však nakonec nedošlo. Neautorizovanou (tedy skladatelem nekorigovanou) kapesní partituru skladby vydalo SNKLHU v Praze na podzim téhož roku.\n\nV roce 2015 vyšel Nonet ve vědecko-kritické edici muzikoložky Jitky Zichové (Institut Bohuslava Martinů) u nakladatelství Bärenreiter (Souborné vydání díla Bohuslava Martinů IV/4, sv. 1). Nonet je zahrnut ve svazku spolu se skladbami \"Les Rondes\", H 200, \"Serenáda č. 1\", H 217, \"Serenáda č. 3\", H 218, \"Stowe Pastorals\", H 335. Svazek je opatřen detailní předmluvou a kritickou zprávou, vč. faksimile důležitých pramenů (vše v českém a anglickém jazyce).\n\nAutograf Nonetu č. 2 je uložen v Centru Bohuslava Martinů v Poličce.\n\n\n"}
{"id": "1457213", "url": "https://cs.wikipedia.org/wiki?curid=1457213", "title": "Stowe Pastorals (Martinů)", "text": "Stowe Pastorals (Martinů)\n\nStowe Pastorals, H 335 neboli Pastoraly ze Stowe Bohuslava Martinů pro dvě sopránové, dvě tenorové, jednu basovou flétnu, dvoje housle, klarinet a violoncello vznikly během listopadu 1951 (5.-25. 11.) v New Yorku.\n\nTento netradiční nonet se skládá ze tří vět s celkovou duratou 10 minut:\n\n\nNázev skladby odkazuje na městečko Stowe (Vermont, USA), kde Martinů trávil dovolenou po ukončení vyučování na univerzitě v Princetonu. Martinů kompozici zamýšlel jako vzpomínku na letní pobyt. Je věnovaná souboru The Trapp Family. Rodina von Trapp emigrovala v roce 1939 z Rakouska, usadila se v USA a založila velice úspěšný rodinný hudební soubor. Skladatel se s rodinou setkal v hotelu v Bostonu, kam si Martinů přijel poslechnout provedení svého Koncertu pro klavír a orchestr č. 3 v podání Rudolfa Firkušného.\n\nPremiéra se konala 7. května 1952 v rámci oslav 25. výročí založení basilejské pobočky Mezinárodní společnosti pro soudobou hudbu (Internationale Gesellschaft für Neue Musik). Soubor Basilejského rozhlasu vedl Walther Geiser. Sám Martinů se provedení neúčastnil, byl v New Yorku. Skladba byla přijata poměrně kladně. Dle kritika z National-Zeitung Basel zaujala spíše „\"svérázným obsazením nežli tematickým obsahem, který by v určitém smyslu byl možný v časech Purcella\".“ Kritik z Basler Volksblatt byl nadšen z „\"dráždivě muzikálního, melodického, harmonicky barevného a rytmicky živého projevu, jakož i z vysoce originálního obsazení\"“.\n\nZ tohoto provedení pochází i první nahrávka Pastorel. Martinů si ji poslechl až o sedm let později, kdy mu ji ve Švýcarsku, kde od roku 1958 žil, pustil jeho přítel, ředitel Basilejského rozhlasu Conrad Beck. Provozovací materiály z premiéry se bohužel nedochovaly, jak vyšlo najevo při přípravě prvního vydání v nakladatelství Bärenreiter v roce 1959. Tehdy vyšla skladba pod zjednodušeným názvem Pastorely. Pro své neobvyklé obsazení není skladba příliš často prováděna ani nahrávána, druhá a poslední nahrávka vyšla v roce 2003 u Summit Records zásluhou klarinetistky Michele Zukovsky.\n\nV roce 2015 vyšla skladba pod svým původním názvem Pastorely ze Stowe ve vědecko-kritické edici muzikoložky Jitky Zichové (Institut Bohuslava Martinů) u nakladatelství Bärenreiter (Souborné vydání díla Bohuslava Martinů IV/4, sv. 1). Pastorely jsou zahrnuty ve svazku spolu se skladbami \"Serenáda č. 1\", H 217, \"Serenáda č. 3\", H 218, \"Les Rondes\", H 200 a \"Nonet č. 2\", H 374. Svazek je opatřen detailní předmluvou a kritickou zprávou, vč. faksimile důležitých pramenů (vše v českém a anglickém jazyce).\n\nRukopis skladby je uložen v Centru Bohuslava Martinů v Poličce.\n\n\n"}
{"id": "1457214", "url": "https://cs.wikipedia.org/wiki?curid=1457214", "title": "Souborné vydání děl Bohuslava Martinů", "text": "Souborné vydání děl Bohuslava Martinů\n\nSouborné vydání děl Bohuslava Martinů (Bohuslav Martinů Complete Edition – BMCE) si klade za cíl zpřístupnit kompletní dílo českého skladatele světového významu Bohuslava Martinů (1890-1959). BMCE je souborné, historicko-kritické vydání všech dokončených i nedokončených děl Bohuslava Martinů na základě vědeckého zhodnocení všech přístupných pramenů a za využití nejnovějších textově-kritických a hudebně-filologických metod. Souborné vydání díla obecně je organizačně, právně i personálně velmi náročné. K vydání prvních svazků bylo přistoupeno v roce 2014 a v plánu je zpřístupnění 106 svazků v průběhu 53 let. Z těchto důvodů je BMCE považováno za nejvýznamnější počin na poli českého hudebního vydavatelství současnosti.\n\n\"„První svazky Souborného vydání díla Bohuslava Martinů jsou příslibem výjimečného edičního počinu.“\"\n\nDoposud byla řada skladeb Bohuslava Martinů nezvěstná, existovala pouze v nekvalitních kopiích autografů či opisů nebo ve formě nevyhovujících vydáních; vydané tisky obsahovaly chyby, byly interpretačně nevyhovující, již rozebrané, či z jiných důvodů nedostupné. Již proto je nová kritická edice, ačkoliv nepřináší žádné nové objevy či novinky, velmi potřebným počinem jak na poli hudební filologie, tak hudební interpretace a historie.\n\nSouborné vydání se opírá o pečlivou vědeckou práci, pramenný výzkum a o nejnovější poznatky a zkušenosti v oblasti metodiky hudební filologie, kde aplikuje nejnovější trendy. Přináší nová čtení hudebního textu a nové poznatky ke genezi díla. Díky mezinárodnímu složení ediční rady se může opírat o zkušenosti souborných vydání z celé Evropy. Edice je určena jak praktikům – hudebním interpretům, tak muzikologům a badatelům. Na základě hlubokého pramenného výzkumu artikuluje skladatelovu intenci v co nejbližší možné podobě. Díky obsáhlým předmluvám a kritickým zprávám zároveň prezentuje nejnovější stav poznání, vedle verze „poslední ruky“ uvádí i odlišná původní čtení a zásahy interpretů, nakladatelů či inscenátorů. Ediční zásady kopírují nejnovější trendy současného hudebního vydavatelství, ovšem respektují specifika skladatelova hudebního zápisu. Jsou dostupná on-line. V rámci svazků jednotlivých sérii proto mohou drobně variovat. Podrobné informace k edičním zásadám, struktuře jednotlivých svazků a edičním plánům publikoval ředitel Institutu B. Martinů v roce 2004 na stránkách časopisu Hudební věda.\n\nŘada autografů i tisků skladeb Bohuslava Martinů je roztroušená po mnoha státech, těžko dostupná nebo dokonce nezvěstná. Mnoho kompozic, které vyšly tiskem, byly nadále vázány v nakladatelstvích po světě, a tak zůstávaly nedostupné. Souborné vydání Bohuslava Martinů si klade náročný úkol zpřístupnit dílo tohoto významného skladatele 20. století pro širokou veřejnost v celé jeho komplexnosti, včetně skladeb dosud neznámých, nedokončených či vydání skladatelových skicářů.\n\nSouborné vydání vychází u německého nakladatelství Bärenreiter-Verlag, Kassel, resp. jeho české pobočky Bärenreiter Praha (nástupce českého státního vydavatelství Supraphon). V současnosti patří mezi předplatitele souborného vydání řada evropských a amerických univerzit, hudebních archivů a jiných institucí. Vyšlé svazky již našly své uplatnění – objevují se na koncertních pódiích a skladby Martinů jsou tak uváděny v nové, kritické verzi. Pro příklad uveďme Symfonii č. 4 či Epos o Gilgamešovi, uvedené Českou filharmonií pod taktovkou Jiřího Bělohlávka či Svatební košile, provedené Filharmonií Brno a Jiřím Rožněm. Další aspirací BMCE je rozšíření repertoáru světových těles o skladby méně známé, doposud nepublikované či nově objevené.\n\n„\"Toto nové souborné vydání – které vřele doporučuji jak hudebním knihovnám, tak skutečným fanouškům Martinů – by mělo výrazně napomoci pozvednutí jeho hudby z okraje zájmu.\"“ míní odborník na hudbu 20. století muzikolog Nigel Simeone. Německý kritik Christoph Flamm soudí, že BMCE „\"splňuje nejvyšší očekávání\"“.\n\nProjekt souborného vydání děl Martinů je finančně, časově i personálně náročný. V současné době je realizován díky finanční podpoře Grantové agentury ČR, Nadace Bohuslava Martinů a Státního fondu kultury ČR.\n\nEdiční radu BMCE tvoří řada odborníků – muzikologů z celé Evropy, kteří mají zkušenosti kritickými edicemi dalších významných skladatelů:\n\n\nEdiční rada je zaštítěna vedením edice v pozici nadřízeného orgánu, jemuž předsedá Aleš Březina, ředitel Institutu B. Martinů.\n\nZasedání ediční rady se koná jednou ročně v prostorách Nadace B. Martinů v Praze. Na jednáních jsou prezentovány výsledky práce jednotlivých editorů, představují se novinky pramenného výzkumu či jsou diskutovány otázky celkové koncepce souborného vydání, jejího ev. posunu a proměn. Ediční rada dohlíží na vědeckou kvalitu edice, může rozhodovat o ev. sporných místech edice.\nKritická edice jako „nejvyšší stupeň editorské činnosti“ musí ve svém přístupu reflektovat veškeré dochované prameny. Editování, tedy „příprava hudebního textu k publikování“, je komplexní odborná práce. Editor potřebuje ke své práci prostudovat a kriticky zhodnotit rukopis skladby, opisy, první tisky, korespondenci a zmínky v tisku, vztahující se k dané skladbě, provozovací materiály atd. tak, aby byl schopen rekonstruovat co nejvěrnější skladatelův záměr. Využívá kritické metody, která se opírá o historický výzkum, vyhodnocení sémiotického významu a pochopení daného hudebního stylu.\n\nBohuslav Martinů strávil většinu života mimo svou domovinu – léta žil ve Francii, Spojených státech amerických či Švýcarsku. Z tohoto důvodu jsou prameny roztříštěné po světě po řadě institucích i v soukromých rukou, a tak těžko dostupné. Rovněž jazyková situace či problematika nakladatelských práv je ze stejných důvodů komplikovaná. Pro účely edice, ale i k dispozici pro další badatele, se tak snaží Institut B. Martinů rozmanité prameny v digitálních i papírových kopiích shromažďovat, vědecky zpracovat a ve formě databáze pramenů poskytovat badatelské veřejnosti. Institut B. Martinů se od roku 1995, kdy byl založen, „\"vyvinul v mezinárodně respektovanou organizaci, která […] je vzorem a inspirativním konceptem pro další podobné projekty u nás i v zahraničí.\"“\n\nEdiční práce bývají plánovány na desítky let dopředu. Pro přehlednost je skladatelovo kompletní dílo členěno v souborném vydání následujícím způsobem:\n\nI.  Jevištní díla a filmová hudba (cca 43 svazků)\n\n\nII.  Orchestrální hudba (cca 16 svazků)\n\n\nIII. Koncerty a koncertantní hudba (cca 17 svazků)\n\n\nIV. Komorní hudba (cca 9 svazků)\n\n\nV. Skladby pro klávesové nástroje (cca 3 svazků)\n\n\nVI. Sbory, kantáty, oratorium, písně (cca 8 svazků)\n\n\nVII.  Suplementa a varia (cca 7 svazků)\n\n\nEdiční plán zohledňuje vedle přístupnosti pramenů, nakladatelské vázanosti díla i vhodné kombinace děl do svazků a editorské kapacity. V současnosti je v rámci BMCE rozpracováno na 20 svazků.\n\nVšechny již vydané svazky jsou opatřeny podrobnou předmluvou (prezentující mj. například nejnovější poznatky ke genezi díla) a závěrečnou kritickou zprávou v češtině a angličtině, obsahují také ukázky autografu a dalších pramenů ve formě faksimile a soupis pramenů. Dle plánu by měly vycházet dva svazky za rok, vázány v plátěné vazbě o rozměru \"25.5 x 32.5 cm.\"\n\nJako první svazek souborného vydání vyšlo oratorium Epos o Gilgamešovi, H 351. Editorem byl ředitel Institutu B. Martinů Aleš Březina. V roce 2016 byla pro svou vysokou ediční a vědeckou úroveň a obsahovou komplexnost (svazek obsahuje vedle samotné partitury i faksimile vybraných pramenů, ukázky korespondence, podrobně vypracovanou předmluvu či alternativní verze čtení) oceněna na Hudebním veletrhu ve Frankfurtu nad Mohanem cenou Německé asociace hudebních vydavatelů (Deutscher Musikverleger-Verband) \"German Music Edition Prize\" (Best Edition) za nejlepší hudební vydání roku 2015. Porota vybírala mezi 74 publikacemi z 18 německých nakladatelství. O vysoké kvalitě svazku je přesvědčen také muzikolog Jiří Zahrádka, který v něm spatřuje „\"vzorové zpracování pro další díla v daném okruhu.\"“\n\nVe stejném roce vyšel i další svazek – Martinů Symfonie č. 4, H 303 editovala dirigentka Sharon Andrea Choa z Velké Británie. Na vydání spolupracoval i dirigent Jiří Bělohlávek, svazek obsahuje jak verzi skladatelovy poslední ruky (tedy verzi s úpravami před tiskem z roku 1948), tak původní znění symfonie z roku 1945, jak ji nahrál Rafael Kubelík pro Ultraphon. Obě dvě nové partitury byly představeny veřejnosti na hudebním festivalu Smetanova Litomyšl, slavnostně pokřtěny byli ministrem kultury Danielem Hermanem a šéfdirigentem České filharmonie Jiřím Bělohlávkem (který také Symfonii č. 4 v nové verzi kritického vydání provedl).\n\nVe svazku komorní hudby pro 6 až 9 nástrojů vyšly v edici muzikoložky Jitky Zichové (Institut B. Martinů) v roce 2015 skladby Les Rondes, H 200, Serenáda č. 1, H 217, Serenáda č. 3, H 218, Stowe Pastorals, H 335 a Nonet č. 2, H 374. Svazek byl pokřtěn a veřejnosti představen v Českém muzeu hudby (Národní muzeum) v rámci koncertu cyklu „Komorní dialogy napříč staletími“ orchestru PKF – Prague Philharmonia v říjnu 2016, kdy také skladby poprvé zazněly ve verzi kritického vydání. \"„Skladby jsou psány pro neobvyklá nástrojová obsazení, společná je jim zvuková originalita a vysoká umělecká kvalita. Vůbec poprvé zazní tyto skladby v rámci jednoho koncertu, navíc z nového kritického vydání, nahrazujícího nevyhovující edice staré 50 a více let,“\" podotkla k události editorka svazku, Jitka Zichová\".\"\n\nV roce 2016 připravil skladatel a hudební pedagog Vít Zouhar svazek Martinů čtyř komorních kantát Otvírání studánek, H 354, Legenda z dýmu bramborové nati, H 360, Romance z pampelišek, H 364 a Mikeš z hor, H 375. V pořadí čtvrtý svazek byl pokřtěn brněnském Národním divadle v říjnu 2017. I tento svazek nabízí pečlivě vypracovanou předmluvu, nové poznatky ke genezi jednotlivých děl či pečlivě popsaný editorský postup. Jako interpretačně méně šťastné pro zahraniční zájemce může být podložení pouze českým textem (překlady jsou přiloženy na konci svazku). V témže roce odevzdal do nakladatelství editor Paul Wingfiled z britské Trinity College „svůj“ svazek s kompozicemi Polní mše, H 279 a Svatební košile, H 214 I A, který v současnosti již čeká na vydání.\n\nDalším, pátým počinem v rámci edice bylo vydání čtyř z celkem osmi smyčcových kvartetů B. Martinů – Smyčcový kvartet č. 4, H 256, Smyčcový kvartet č. 5, H 268, Smyčcový kvartet č. 6, H 312 a Smyčcový kvartet č. 7, H 314. Vedoucím kolektivu editorů byl opět Aleš Březina, svazek vydaný v roce 2017 nabízí poslední skladatelovu autorizovanou verzi kvartetů. V příloze ale zájemce nalezne také verzi před revizí k prvnímu tisku, faksimile důležitých dokumentů a skic.\n\nV roce 2018 vyšel šestý svazek editorů (zesnulého) Christophera Hogwooda, Marka Pechače a Pavla Žůrka se skladbami Koncert pro smyčcové kvarteto a orchestr, H 207 a Sinfonia concertante, H 322. Edice skladeb Concerto da camera \"pro housle, smyčcový orchestr, klavír a bicí\", H 285 a Rhapsody-Concerto \"pro violu a orchestr\", H 337 v edici Sandry Bergmannové a Paula Silverthorna (svazek č. 7) je naplánována na léto 2019.\n\n\n\n\n"}
{"id": "1457217", "url": "https://cs.wikipedia.org/wiki?curid=1457217", "title": "Berthier", "text": "Berthier\n\nBerthier může být:\n\n\n\n"}
{"id": "1457220", "url": "https://cs.wikipedia.org/wiki?curid=1457220", "title": "Viktoria (album)", "text": "Viktoria (album)\n\nViktoria je čtrnácté studiové album švédské blackmetalové kapely Marduk, které bylo vydáno 22. června 2018. Hlavním motivem textů je druhá světová válka.\n\n"}
{"id": "1457237", "url": "https://cs.wikipedia.org/wiki?curid=1457237", "title": "Vánoce (Lakomé Barky)", "text": "Vánoce (Lakomé Barky)\n\nVánoce (Milý Ježíšku) je vánoční album sboru Lakomé Barky z Klecan z roku 2003.\n\n\nPavla H. Langová, Blanka Laurychová, Marcela Sládková, Eva Stanislavová, Ludmila Koktanová, Martina Rosenkrancová, Klára Adamová, Barbora Veselá, Tereza Gerhátová, Dominika Mojžíšová\n\n\ndjemble, darbuka, dřívka, vajíčka, dešťová hůl, rolničky, Čídoťuk, tamburína, triangl, zobcová flétna, xylofon, kameny, zvonečky, činely, kukaňka, hruška\n\n\n"}
{"id": "1457244", "url": "https://cs.wikipedia.org/wiki?curid=1457244", "title": "Edelény", "text": "Edelény\n\nEdelény (vyslovováno [edeléň], ) je město v severovýchodním Maďarsku v župě Borsod-Abaúj-Zemplén, těsně u hranic župy Szabolcs-Szatmár-Bereg. Nachází se asi 18 km severovýchodně od Miškovce a je správním městem stejnojmenného okresu. V roce 2018 zde žilo 9 389 obyvatel, z nichž jsou 92 % Maďaři a 8 % Romové.\n\n"}
{"id": "1457253", "url": "https://cs.wikipedia.org/wiki?curid=1457253", "title": "Sarkad", "text": "Sarkad\n\nSarkad [šarkad] () je město v jihovýchodním Maďarsku v župě Békés, asi 23 km severovýchodně od jejího hlavního města Békéscsaby. Město se nachází poblíže rumunských hranic a je správním městem stejnojmenného okresu. V roce 2018 zde žilo 9 677 obyvatel, z nichž podle statistik z roku 2001 tvoří 94 % Maďaři, 5 % Romové a 1 % jiné národnosti (Němci, Rumuni, Slováci).\n\nNejbližšími městy jsou Gyula a rumunská Salonta. Poblíže jsou též obce Doboz, Kötegyán, Méhkerék, Sarkadkeresztúr a Újszalonta.\n"}
{"id": "1457255", "url": "https://cs.wikipedia.org/wiki?curid=1457255", "title": "Turistická značená trasa 9419", "text": "Turistická značená trasa 9419\n\nPočátek turistické značené trasy 9419 se nachází na rozcestí s červeně značenou Jiráskovou cestou v chatové osadě Studená Hůra spadající pod Českou Třebovou. Nejprve vede po páteřní osadní komunikaci k jihu, aby se ještě před jejím opuštěním stočila k východu. Poté klesá po úbočí údolí Skuhrovského potoka až na jeho dno, kde se nachází rozcestí se žlutě značenou trasou 7328 vedoucí z České Třebové do Ústí nad Orlicí v souběhu s naučnou stezkou Údolím Skuhrovského potoka.\n\nV trase vedla původně Jiráskova cesta, která ale byla přeložena o něco severněji, a trasa 9419 byla vyznačena jako její náhrada.\n"}
{"id": "1457259", "url": "https://cs.wikipedia.org/wiki?curid=1457259", "title": "Seznam dílů seriálu Sabrinina děsivá dobrodružství", "text": "Seznam dílů seriálu Sabrinina děsivá dobrodružství\n\nToto je seznam dílů seriálu \"Sabrinina děsivá dobrodružství\". Americký fantastický webový televizní seriál \"Sabrinina děsivá dobrodružství\" byl zveřejněn na Netflixu.\n\n<onlyinclude></onlyinclude>\n\nDne 18. prosince 2018 bylo oznámeno, že seriál získá třetí řadu.\n\nDne 18. prosince 2018 bylo oznámeno, že seriál získá čtvrtou řadu.\n\n"}
{"id": "1457261", "url": "https://cs.wikipedia.org/wiki?curid=1457261", "title": "Papaveretum", "text": "Papaveretum\n\nPapaveretum je přípravek obsahující směs hydrochloridových solí opiových alkaloidů. Od roku 1993 je papaveretum definováno v British Pharmacopoeia (BP) jako směs 253 dílů morfin-hydrochloridu, 23 dílů, papaverin-hydrochloridu a 20 dílů kodein-hydrochloridu. Je obvykle propagováno pod obchodním jménem Omnopon.\nPřestože papaveretum není v současnosti příliš používané kvůli široké dostupnosti jednokomponentových opiátů i syntetických opioidů (např. pethidin), stále se používá pro tišení středně silné až silné bolesti a pro předoperační sedaci. V klinických podmínkách je papaveretum obvykle podáváno podkožně, nitrosvalově nebo nitrožilně. Jednorázové morfinové injekce používané Britskou armádou ve skutečnosti obsahují Omnopon.\n\nPřed rokem 1993 papaveretum také obsahovalo noskapin, nicméně tato složka byla odstraněna z BP definice papavereta vzhledem k jejímu genotoxickému potenciálu.\n\n\n"}
{"id": "1457267", "url": "https://cs.wikipedia.org/wiki?curid=1457267", "title": "Katedrála ve Worcesteru", "text": "Katedrála ve Worcesteru\n\nKatedrála ve Worcesteru je gotická katedrála, kolem které se rozkládá centrum města Worcester. V katedrále je pohřben anglický král Jan Bezzemek. Katedrála byla postavena v 10. století. Katedrála je považována za dominantu města.\n"}
{"id": "1457272", "url": "https://cs.wikipedia.org/wiki?curid=1457272", "title": "Maják Rukkirahu", "text": "Maják Rukkirahu\n\nMaják Rukkirahu (estonsky: \"Rukkirahu tuletorn\") stojí na ostrově Rukkirahu v obci Ridala v kraji Läänemaa v Baltském moři v Estonsku.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 482.\n\nMaják se nachází dva kilometry od přístavu Rohuküla (Ruke-Rag), pomáhá navádět lodi, které proplouvají úžinami Voosi a Hari do přístavů Heltermaa, Rohuküllaa a Haapsalu a mimo mělčiny kolem ostrova. V roce 1916 byla prohloubena plavební dráha mezi ostrovy Hiiumaa a pevniniou (Rohuküla–Heltermaa). Maják Rukkirahu tvoří s majáky Hobulaiu náběžné majáky.\n\nPrvní maják ve tvaru čtyřboké pyramidy o výšce 11 metrů byl postaven v roce 1860. Světlo ve výšce 12 metrů bylo viditelné do 7 nm. V roce 1895 byla postavena nová věž. V roce 1922 byla věž vysoká 17 metrů bez lucerny. V roce 1925 byl maják vybaven acetylénovou lampou. Světlo ve výšce 19 m n. m. bylo viditelné do vzdálenosti 9 nm. Už v té době bylo světlo sektorové. V roce 1940 byl postaven současný maják, který byl vybaven acetylénovou automatickou lampou. V devadesátých letech byl maják napájen elektřinou vyráběnou v radioizotopovém termoelektrickém generátoru. V roce 1993 byl nahrazen slunečními panely.\n\nVálcová železobetonová věž vysoká 18 metrů je ukončená ochozem s lucernou. Maják má bílou barvu. Lucerna je vysoká 1,8 metrů. V roce 2015 byla instalována nová svítilna.\n\nzdroj\n\noznačení\n\n\n"}
{"id": "1457274", "url": "https://cs.wikipedia.org/wiki?curid=1457274", "title": "Čchang-e 4", "text": "Čchang-e 4\n\nČchang-e 4 je čínská lunární průzkumná mise, jejímž cílem je dosáhnout prvního měkkého přistání na odvrácené straně Měsíce. Provozovatel a hlavní dodavatel je CNSA. Sonda byla vypuštěna 7. prosince 2018.\nSonda na Měsíci přistála 3. ledna 2019 ve 2.26 UTC na souřadnicích 45,5° s. š. 177,6° v. d. V tomto místě je kráter Von Kármán, který má průměr 180 kilometrů.\n"}
{"id": "1457275", "url": "https://cs.wikipedia.org/wiki?curid=1457275", "title": "Gárdony", "text": "Gárdony\n\nGárdony [gárdoň] je město a letovisko v Maďarsku v župě Fejér. Leží u břehu jezera Velence. Nachází se asi 6 km východně od Székesfehérváru a je správním městem stejnojmenného okresu. V roce 2018 zde žilo 11 204 obyvatel. Podle údajů z roku 2011 zde bylo 86,7 % obyvatel maďarské, 1,3 % německé, 0,3 % rumunské a 0,2 % romské národnosti.\n\n"}
{"id": "1457278", "url": "https://cs.wikipedia.org/wiki?curid=1457278", "title": "Jindřich Hojer", "text": "Jindřich Hojer\n\nJindřich Hojer (* 30. července 1924 Praha-Holešovice) je český pedagog, chemik a skaut. Stal se předlohou pro komiksovou postavu Jindry Hojera z Rychlých šípů.\n\nSeznam postav z Rychlých šípů\nJindřich Hojer se narodil v roce 1924 v pražských Holešovicích, jeho matka byla v domácnosti a otec byl ředitelem Československé obchodní dovozní společnosti.\n\nHojerovým dva starší potomci zemřeli krátce po porodu, Jindřich tak vyrůstal jako jedináček, takže prý bylo později obtížné získat povolení rodičů ke vstupu do skautského oddílu. Mladý Jindřich navštěvoval obecnou školu v Holešovicích a následně nastoupil na Akademické gymnázium Na příkopě, odkud se znal s Václavem Černým, pozdějším profesorem na ČVUT a nerozlučným skautským kamarádem. Jindřich Hojer taktéž navštěvoval Sokol, nicméně v roce 1936 jej právě Václav Černý přivedl do 2. pražského skautského oddílu, který vedl Jaroslav Foglar. Pět let, které mohl v oddílu strávit, patřilo k jeho nejoblíbenějším a o skautingu tvrdí, že z něho „udělal pořádného kluka“.\n\nV roce 1941 mu umřel otec, což rodinnou situaci za druhé světové války ještě zkomplikovalo. Jindřich Hojer odmaturoval roku 1943 a předvolání na totální nasazení (při odklízení trosek Hamburku) se vyhnul šťastně tím, že nastoupil do Spolku pro chemickou a hutní výrobu v Rybitví. V roce 1945, po znovuotevření českých vysokých škol, mohl začít studovat během zaměstnání chemii v Praze. Období komunistického režimu považuje za „čtyřicet let ztraceného života“.\n\nV tomto období se stále věnoval chemii a ve volném čase sportům (zejména cyklistice, volejbalu, basketbalu a lehké atletice), k jeho oblíbeným činnostem patřilo i horolezectví – Tatry například navštívil 23×. V roce 1969 získal kandidaturu a začal přednášet na pardubické univerzitě. Zaměstnán byl v Ústavu organických syntéz, pracoval zde dlouhých 43 let. S Jaroslavem Foglarem obnovil kontakty v roce 1986, po Foglarově smrti v roce 2002 i v reakci na pomluvy o J. Foglarovi dali dohromady s přítelem V. Černým upomínkový sborník \"Jestřábe, díky\".\nJindřich Hojer byl dvakrát ženat – nejprve se oženil po 2. světové válce, nicméně po smrti první ženy obnovil kontakty se svou láskou jménem Tája z doby studia na gymnáziu, která byla v tu dobu rozvedená. Vzali se roku 1983 a jeho druhá žena zemřela v roce 2013.\n\nKdyž odešel do důchodu, přestěhoval se do Kosmonos a zůstal i přese všechny peripetie celoživotním optimistou. Až do pokročilého věku vyučoval němčinu a doučoval přírodovědné předměty. V současnosti žije v domově pro seniory Dubina v Pardubicích. V první polovině roku 2019 vydal knihu hlavolamů \"Záhadné hlavolamy pro chytré hlavičky\", pod hlavičkou nakladatelství \"Ing. Lukáše Zemana - E-SMILE.cz / Knihy s úsmevem.cz\". Projekt byl financován pomocí crowdfundingu. Na serveru HitHit vybral projekt téměř 290 tisíc Kč, což je přes 330 % původně plánované částky 87 500 Kč. Křest knihy proběhl 17. května 2019 v hale pardubického nádraží před knihkupectvím Mozaika a zúčastnil se ho nejen autor a vydavatel, ale i zástupci města a Domova pro seniory Dubina, kde Jindřich Hojer žije. Knížku pokřtil kytarista a pedagog, Hojerův přítel Štěpán Rak. Kniha zaznamenala velký úspěch a proto se autor s nakladatelem rozhodli vydat další knihu, tentokrát v podobě autobiografie s názvem \"Střípky ze života Jindry Hojera\", která obsahuje povídky a příběh ze života i z cest po Řecku a Itálii z doby před sametovou revolucí i těsně po ní. Knihu doprovází fotografie, barvitě doplňující čtenářovu fantazii. V knize navíc ožívá i smyšlená postava pana Šmodrchy, se kterým prožijete neobyčejná dobrodružství obyčejného života. Vydání knihy je plánováno na začátek září 2019 a křest proběhne 5. září v Pardubicích. \n\nJaroslav Foglar chtěl v roce 1938 pro postavy vznikajícího komiksu Rychlé šípy získat reálné předlohy. Oslovil proto členy svého skautského oddílu. Na oslovení ohledně komiksové role vzpomíná Jindřich Hojer takto:\nPo domluvě se svojí matkou a ujištění, že se bude jednat o kladnou postavu, svolil, a tak v komiksu Rychlé šípy spatřila nová postava světlo světa Předlohou pro postavu Červenáčka se zas stal jeho kamarád V. Černý, který měl ale ve skutečnosti přezdívku \"Černoch\".\n\n\n"}
{"id": "1457283", "url": "https://cs.wikipedia.org/wiki?curid=1457283", "title": "Smail Bojić", "text": "Smail Bojić\n\nSmail-efendija Bojić (1889 Ključ, Bosna a Hercegovina – 13. dubna 1965 Puračić, okres Lukavac, Federativní lidová republika Jugoslávie) byl bosenskohercegovský islámský duchovní bosňáckého původu.\n\nV rodném městě navštěvoval mekteb, islámskou nižší školu. Nižší medresu, vyšší islámskou školu, absolvoval v Banja Luce, kterou vedl Ibrahim-ef. Maglajlić. Dále se vzdělával v sarajevské medrese Kuršumlija a nakonec na Daru-l-mualliminu, islámské učitelské přípravce (absolvoval 1. 7. 1911). Po dokončení učitelského ústavu byl zaměstnán jako imám v Nové mešitě v Ključi. Na tomto postu setrval až do 2. května 1936, načež byl 22. listopadu 1936 vybrán za učitele náboženství, muallima, v reformovaném mektebu v Bosenském Brodu. Roku 1916 současně působil jako učitel náboženství v obecné škole v Ključi, nato od 1936 v Bosenském Brodu. Jako muallim byl penzionován roku 1947, nedlouho po nástupu komunistů k moci. Mezi lety 1936 a 1939 byl též imámem železničního pluku jugoslávské armády s domovem ve Slavonském Brodu.\n"}
{"id": "1457286", "url": "https://cs.wikipedia.org/wiki?curid=1457286", "title": "Jan Jirout", "text": "Jan Jirout\n\nJan Jirout (3. června 1912, Praha − říjen 2001) byl český lékař, zakladatel české neuroradiologie, žák a spolupracovník akademika Kamila Hennera na pražské neurologické klinice, dlouholetý předseda České neurologické společnosti a zakládající člen neuroradiologické komise Světové neurologické federace, předseda Evropské neuroradiologické společnosti, člen Německé radiologické společnosti, člen Americké radiologické společnosti, čestný člen České myoskeletální společnosti a člen Německé myoskeletální společnosti.\n\nUkončil studium na lékařské fakultě UK v roce 1937. Po promoci nastoupil jako sekundární lékař v neurologické skupině akademika Hennera při I. interní klinice. Pod vedením prof. Bašteckého se seznámil se základy rentgenologie a začal se specializovat na změny v nervovém systému. Roku 1945 se stal vedoucím rentgenologického oddělení neurologické kliniky a věnoval se klinické neurologii – stavům po otřesech mozku, výzkumu roztroušené sklerózy, syringomyelii, mozkovým nádorům aj. Posléze se věnoval neuroradiologii (vyšetření míchy a nervů pomocí rentgenu), pneumoradiologii a myoskeletální medicíně.\n\nZavedl metodu tzv. insuflace (naplnění mozkových komor plynem pro rentgenové zobrazení) a neurologickou diagnostiku obohatil o nové testy (pozorování reaktibility mozkové tkáně, změna tvaru mozkových komor před a po mozkové funkci, dynamika arachnoidálních prostor, diagnostika nádorů změnou pohybu míchy, “negativní kontrast” u difůzní atrofie míchy aj.). V roce 1946 habilitoval pro obor neurologie a společeně s akad. Hennerem začal přednášet na neurologické klinice LF UK. V roce 1958 obhájil titul doktora lékařských věd a r. 1959 byl jmenován profesorem pro obor neurologie.\n\nJan Jirout publikoval více než 150 odborných článků doma i v zahraničí. Z jeho monografií jsou nejvýznamnější \"Encefalografie\" (Praha, 1948), \"Obecná neuroradiologie\" (Praha, 1956), \"Neuroradiologie\" (německy, Berlin, 1966), \"Pneumomyelografie\" (Praha, 1964, rusky \"Pněvmomielografija\" 1964, anglicky \"Pneumomyelography\", USA, 1969), která vyšla ve více světových jazycích. Dále publikoval \"Neuroradiologie páteře a páteřního kanálu\" (spolu s Lewitem, Kvíčalou a Bretem, Praha, 1973), \"Neuroradiologie I\". (spolu s Kvíčalou, Praha, 1977) a \"Rentgenologie dynamiky krční páteře\" (Fischer Verlag, Stuttgart, New York). Byl opakovaně zván na přednášková turné do USA a Kanady, na evropská sympózia a kongresy a zasadil se tak o povědomí o českém zdravotnictví ve světě.\n\nJan Jirout byl také předním odborníkem na myoskeletální medicínu. Po boku Karla Lewita, Vladimíra Jandy a Františka Véleho se podílel na formování tzv. Pražské rehabilitační školy, do níž přispěl zejména poznatky o funkční dynamice krční páteře, např. do té doby nepozorovaném sagitálním klopení obratlů při úklonech hlavou. Propracoval rentgenologii synkinéz, tj. souhybů kloubů při pohybu, ’kloubní hru’ a dynamickou pohyblivost krční a hrudní míchy. Obohatil metodologii manuální léčby, když u reponibilních výhřezů plotének navrhl manévry, jež mohou výhřez zvrátit. Podle pamětníků prováděl manuální techniky s nesmírným citem a jemností.\n\nAčkoliv se profesor Jirout věnoval většinu života zobrazovacím metodám a pro pražskou neurologickou kliniku usiloval vždy o nejmodernější zařízení (RTG, CT, MRI), tyto vždy spojoval s klinickým vyšetřením rozhovorem, kineziologickým rozborem, vyhmatáváním aj. Byl klinik s prostorovou představivostí a vnímavostí pro tvar, dovedl v rentgenovém zobrazení rozpoznat jak klinickou problematiku tak projevy funkce a její změny. Podle jeho slov zůstane vždy nutné vycházet prvotně z klinických výsledků a tyto doplňovat o zobrazovací vyšetření. Už v 70.–90. letech 20. století se tak dostával do sporu s přísnými zastánci zobrazovacích metod, kteří měli klinická vyšetření za zavádějící.\n"}
{"id": "1457291", "url": "https://cs.wikipedia.org/wiki?curid=1457291", "title": "Omer Džabić", "text": "Omer Džabić\n\nHáfiz Omer Besim-efendija Džabić (1882 Mostar, Bosna a Hercegovina – 6. dubna 1965 Mostar, Socialistická federativní republika Jugoslávie) byl bosenskohercegovský islámský duchovní bosňáckého původu.\n\nNarodil se do rodiny Džabićů se silnou tradicí islámské vzdělanosti Jeho děd Ahmed Šaćir-efendija Džabić (1832–1878) byl mezi lety 1878 1883 mostarským muftím. Stejný post zastával v letech 1883–1900 i jeho strýc Ali Fehmi-efendija Džabić (1853–1918). Omerův otec se jmenoval Muhamed.\n\nOmer Džabić navštěvoval Karađoz-begův mekteb, islámskou základní školu, kterou vedl Muhamed-efendija Rebac. Nato pokračoval na vyšší islámské škole, Medrese Roznamedži Ibrahim-efendiji, kde přednášel jeho strýc. Mezi lety 1905 a 1920 pracoval jako imám a kazatel, hátib, v Karađoz-begově mešitě v Mostaru. Roku 1929 byl jmenován mostarským muftím, když nahradil Mehmeda Šaćir-efendiju Mesihoviće, povýšeného do nejvyšší rady duchovních Islámského společenství v Bosně a Hercegovině. Od roku 1936, kdy došlo k reformě společenství a úřady muftí byly zrušeny, Džabić zasedal v Nejvyšší radě Islámské náboženské společnosti. Roku 1941, nedlouho po vzniku Nezávislého státu Chorvatsko jehož součástí byla i Bosna a Hercegovina, inicioval zv. Mostarskou deklaraci, která odsuzovala represi fašistického režimu vůči Srbům, kteří se poté na muslimském obyvatelstvu. Od roku 1950 do smrti působil jako imám a hátib v mostarské mešitě Ćose Jahija Havadže.\n"}
{"id": "1457297", "url": "https://cs.wikipedia.org/wiki?curid=1457297", "title": "Římskokatolická farnost Bochoř", "text": "Římskokatolická farnost Bochoř\n\nŘímskokatolická farnost Bochoř je územním společenstvím římských katolíků v rámci přerovského děkanátu olomoucké arcidiecéze s farním kostelem svatého Floriána. \n\nPrvní písemná zmínka o Bochoři pochází z roku 1294. Bohoslužby se prováděly ve zvonici z roku 1764, ta vyhořela v roce 1822 a žár požáru roztavil zvon. Kaple byla stržena a na jejím místě byl postaven nový kostel. Architektem byl Gustav Meretta. Výstavba proběhla v letech 1873–1875. Dne 7. května 1875 byl kostel vysvěcen arcibiskupem Bedřichem Fürrstenbergem. V roce 1997 byl kostel poškozen povodní a opraven v roce 1998.\n\nOd září 2017 je administrátorem excurrendo R. D. Mgr. Grzegorz Zych.\n\nVe farnosti se pravidelně koná tříkrálová sbírka. V roce 2017 se při ní v Bochoři vybralo 33 626 korun.\n\n"}
{"id": "1457298", "url": "https://cs.wikipedia.org/wiki?curid=1457298", "title": "Pavel Havlík", "text": "Pavel Havlík\n\nPavel Havlík také Louis Havlík (29. května 1953 Roudnice nad Labem – 19. dubna 2017 Liberec) byl hudební skladatel, textař, kytarista, rozhlasový publicista a hudební pedagog.\n\nByl zakladatelem skupiny ...a Hosté, ve které působil s Miroslavem Ošancem, Ivou Sekotovou a Janem Nikendeyem. Spolupracoval i s dalšími českými folkovými a bluesovými skupinami, například \"Jarret, Jen tak, Pohromadě na přehradě či Těla\".\n\nVěnoval se i výuce hry na kytaru, spolu s Miroslavem Ošancem byl spoluzakladatelem \"Nové hudební školy\" ve Vratislavicích. Věnoval se i psaní hudby k divadelním hrám. Byl spoluautorem hudby k divadelní hře \"Vánoce s Kulišákem\" v Naivním divadle v Liberci. Společně s Frederikem Velinským, synem písničkáře Jaroslava Velinského vydal hudební publikaci \"1419 kytarových akordů\", a dále publikaci \"Je to brnkačka\". Působil jako hudební publicista v Českém rozhlase v Ústí nad Labem, kde více než 13 let připravoval týdeník Zvukový Portýr. \n\nŽil převážně v Liberci, kde byl dlouhá léta činný v Experimentálním studiu, ve kterém působil od jeho začátků v Barvířské ulici, a stejně tak i po jeho přestěhování do Lidových sadů.\n\nOd Zuzany Navarové dostal svého času nabídku ke spolupráci, kterou odmítl. Několik let pečoval o svou postiženou dceru Kateřinu. Přibližně od roku 2015 žil až do konce svého života v Osečné.\n\n\n\n"}
{"id": "1457299", "url": "https://cs.wikipedia.org/wiki?curid=1457299", "title": "Miki Biasion", "text": "Miki Biasion\n\nMassimo „Miki“ Biasion (* 7. ledna 1958 Bassano del Grappa) je bývalý italský automobilový závodník. Rallye začal jezdit v roce 1979, v roce 1983 se stal mistrem Itálie i Evropy. V seriálu mistrovství světa v rallye účinkoval v letech 1980 až 1994, byl dominantní postavou období po zrušení skupiny B: vyhrál sedmnáct závodů MS, v celkovém pořadí byl druhý v roce 1987 a v letech 1988 a 1989 se stal mistrem světa (byl druhý po Juhovi Kankkunenovi, kdo dokázal titul obhájit). Jezdil na voze Lancia, jeho navigátorem byl Tiziano Siviero. V roce 1989 získal ocenění Autosport Awards pro jezdce roku. Později startoval v závodech kamionů, desetkrát se zúčastnil Rallye Dakar (nejlepším výsledkem bylo páté místo v roce 1999). \n\n"}
{"id": "1457301", "url": "https://cs.wikipedia.org/wiki?curid=1457301", "title": "Lappi Hloubětín", "text": "Lappi Hloubětín\n\nLappi Hloubětín je vznikající polyfunkční čtvrť v katastrálním území Hloubětín na Praze 9. Nachází se v trojúhelníku mezi rezidenční čtvrtí Suomi Hloubětín (její 1. etapou Espoo), na kterou bezprostředně navazuje, tramvajovou tratí u vozovny Hloubětín a ulicí Kolbenova na ploše 2,5 hektaru. Čtvrť buduje developerská společnost YIT Česká republika. V nové čtvrti bude 260 nízkoenergetických bytů ve finském stylu. Výstavba začne v polovině roku 2019 a bude probíhat ve 4 etapách. Název \"Lappi\" znamená ve finštině Laponsko. Etapy jsou nazvány podle laponských obcí.\n\nVe 20. letech 20. století v těchto místech na jih od Kolbenovy vznikla nouzová kolonie \"Čína\" nebo také \"V Číně\", případně \"Indočína\" a následně ještě jižněji zahrádkářská osada \"Rajská zahrada\". Některé domky zde stály ještě v 70. letech 20. století. Později bylo toto území využíváno podnikem ČKD Praha jako železniční dopravní cesta. Část oblouku původní vlečky kopíruje ulice Granitova.\n\nJeden vyšší bytový dům.\n\nJeden bytový dům.\n\nJeden bytový dům.\n\nJedna budova, která nabídne komerční prostory o celkové rozloze 3500 metrů čtverečních pro obchody a služby.\n\n"}
{"id": "1457307", "url": "https://cs.wikipedia.org/wiki?curid=1457307", "title": "Spazmolytikum", "text": "Spazmolytikum\n\nSpazmolytikum (někdy také antispazmodikum) je léčivo nebo jiný přípravek, který potlačuje svalové křeče.\n\nJeden typ spazmolytik se používá pro uvolnění hladkých svalů (především v trávící soustavě). Cílem je zabránit křečem žaludku, střev a močového měchýře.\nLátky dicyklomin (dicykloverin) a hyoscyamin vykazují spazmolytické účinky díky své anticholinergní aktivitě. Obě mají obecné vedlejší účinky a můžou zhoršit gastroezofageální reflux.\n\nMebeverin je muskulotropní spazmolytikum se silným a selektivním působením na křeče hladkého svalstva trávící soustavy, zejména tlustého střeva. Na rozdíl od látek z předchozího odstavce nevykazuje vedlejší účinek v podobě anticholinergní aktivity.\n\nPapaverin je opiový alkaloid používaný k léčbě křečí vnitřních orgánů a erektilní dysfunkce; zkoumá se jeho antipsychotický potenciál v souvislosti se schopoností inhibice fosfodiesterázy PDE10A.\n\nMátový olej patří mezi tradičně používaná spazmolytika; revize studií na toto téma zjistila, že by „mohl účinně mírnit symptomy syndromu dráždivého střeva“ (jako spazmolytikum), ale pro definitivní určení jeho účinnosti bude potřeba ještě provést nějaké další studie. Jedna z pozdějších studií ukázala, že je to účinné spazmolytikum při lokální aplikaci do střeva v rámci endoskopie.\n\nBambusové výhonky byly také používány pro své pozitivní a spazmolytické účinky na trávící soustavu.\nOktatropinmethylbromid, atropin či klidiniumbromid patří mezi často používaná spazmolytika.\n\nFarmakoterapie může být použita pro akutní muskuloskeletální potíže při nedostupnosti nebo nedostatečné efektivitě fyzické terapie. Další třída spazmolytik pro podobné problémy zahrnuje cyklobenzaprin, karisoprodol, diazepam, orfenadrin a tizanidin. Účinnost nebyla jednoznačně prokázaná u metaxalonu, chlorzoxazonu, baklofenu a dantrolenu. Uvedená spazmolytika lze použít například při akutní bolesti zad či krku nebo při bolesti po zranění.\n\nKe křeči může také dojít při poruchách pohybového aparátu, u kterých se projevuje spasticita (zvýšené svalové napětí) - jedná se o neurologické poruchy jako mozková obrna, roztroušená skleróza a myelopatie. V těchto případech se léky běžně používají za účelem zvládání spasticity, i když u všech léků nebyyla výzkumy prokázána dostatečná efektivita. Některé studie ukázaly, že léky účinně snížily spasticitu, ale funkční zlepšení nepřinesly, při těchto studiích byly použity léky jako baklofen, tizanidin a dantrolen.\n\n"}
{"id": "1457311", "url": "https://cs.wikipedia.org/wiki?curid=1457311", "title": "Klimatická spravedlnost", "text": "Klimatická spravedlnost\n\nKlimatická spravedlnost je termín používaný pro vymezení globálního oteplování jako etického a politického problému, tedy pokud globální oteplování přestaneme chápat jen jako čistě environmentální nebo fyzikální problém. K tomu dojde, jestliže účinky změny klimatu začneme spojovat s pojmy jako spravedlnost (zejména spravedlnost ekologická a sociální) a spojíme ho se zkoumáním otázek jako rovnost, lidská práva, kolektivní práva a historická odpovědnost za změnu klimatu. Základním rozporem klimatické spravedlnosti je to, že ti, kteří jsou za změnu klimatu nejméně zodpovědní, trpí vážnými následky. \n\nPojem klimatická spravedlnost je také používán pro soudní řízení – litigace – v otázkách změny klimatu. V roce 2017 zpráva o programu OSN pro životní prostředí identifikovala 894 soudních řízení, která na světě probíhají.\n\nSchopnost populace zmírňovat důsledky globálního oteplování a schopnost přizpůsobovat se negativním důsledkům změny klimatu jsou ovlivňována faktory jako jsou příjmem, rasa, třídou, pohlaví, kapitál a politické zastoupení. Jelikož u chudých komunit a u komunit s barevným obyvatelstvem jsou prostředky pro přizpůsobení malé, pokud jsou tam vůbec nějaké, jsou tyto komunity obzvláště citlivé na změnu klimatu. Lidé žijící v chudobě nebo v nejistých podmínkách nemají obvykle ani finanční zdroje ani pojištění nezbytné k tomu, aby se zotavili z ekologických katastrof. Navíc takovíto obyvatelé často dostanou často pouze malý díl z pomoci, které je určena na odstraňování následků katastrof a na obnovu.\n\nV roce 2000, současně se šestou konferencí smluvních stran Rámcové úmluvy OSN o změně klimatu (COP 6), se v Haagu uskutečnil první Summit o klimatické spravedlnosti. Tento Summit měl za cíl \"potvrdit, že změna klimatu je také právní otázkou\" a \"budovat spojenectví napříč státy přes hranice\" proti změně klimatu a ve prospěch udržitelného rozvoje.\n\nNásledně se v srpnu až září 2002 setkaly mezinárodní organizace v oblasti životního prostředí v Johannesburgu na Summitu Země. Na tomto summitu, známém také jako Rio+10, který se konal deset let po Summitu Země v roce 1992, byly přijaty Zásady pro klimatickou spravedlnost z Bali.\n\nV roce 2004 byla na mezinárodním setkání v Durbanu v Jižní Africe založena Durbanská skupina pro klimatickou spravedlnost. Zástupci nevládních organizací a národních hnutí zde diskutovali o realistických politikách pro řešení klimatických změn.\n\nNa konferenci v Bali v roce 2007 byla založena globální koalice Climate Justice Now! a v roce 2008 se na klimatickou spravedlnost na svém zahajovacím zasedání v Ženevě zaměřilo Globální humanitární fórum.\n\nV roce 2009 byla v průběhu příprav Konference OSN o změně klimatu 2009 v Kodani vytvořena síť Climate Justice Action. Tato síť navrhovala během Summitu akce občanské neposlušnosti a přímé akce a mnozí aktivisté vystupovali s heslem \"změnu systému, ne změnu klimatu\".\n\nV dubnu 2010 se konala Světová konference lidu o změně klimatu v provincii Tiquipaya v Bolívii. Konferenci hostila bolivijská vláda jako celosvětové setkání občanské společnosti a vlád. Konference vydala \"Dohodu lidí\", která mimo jiné vyzvala k větší klimatické spravedlnosti.\n\nV prosinci 2018 byly předány účastníkům konference COP 24 tzv. Požadavky lidu na klimatickou spravedlnost. Toto prohlášení, které podepsalo 292 000 jedinců a 366 organizací, požadovaly jednání v souhlasu s 6 požadavky klimatické spravedlnosti.\n\nRozpory mezi různými skupinami bojujícími za klimatickou spravedlnost jsou často v tom, jak dalece je za změnu klimatu zodpovědný kapitalismus. Tato otázka vede často k zásadním rozporům mezi liberálními a konzervativními ochranářskými organizacemi na straně jedné a levicovými a radikálními organizacemi na straně druhé. Zatímco první skupina považuje za východisko řešení krize tržně orientovanou reformu, levicové skupiny považují kapitalismus s jeho vykořisťovatelskými rysy za ústřední problém.\n"}
{"id": "1457314", "url": "https://cs.wikipedia.org/wiki?curid=1457314", "title": "Treehouse of Horror XXX", "text": "Treehouse of Horror XXX\n\nTreehouse of Horror XXX (dle předchozích dílů česky pravděpodobně Speciální čarodějnický díl XXX) je 4. díl 31. řady a 30. speciální čarodějnický díl amerického animovaného seriálu Simpsonovi. Ve Spojených státech měl premiéru 20. října 2019. Není jisté, zda bude mít premiéru i v Česku s českým dabingem. Je to celkově 666. díl, což je ďáblovo číslo.\n\nK tomuto dílu, stejně jako u předchozích speciálních čarodějnických dílů, byl v červenci vydán plakát. Plakát naznačuje parodii na Stranger Things a Tvář vody. Parodii na Tvář vody nasvědčuje tančící Selma Bouvierová s mimozemšťanem. Také je v plakátu napsáno, že tento díl tvůrci plánovali již od začátku.\n\nPodle portálu TvWeb jednotlivé postavy ze seriálu Simpsonovi ztvární postavy z populárního seriálu Stranger Things od Netflixu.\n\n\nTento díl je rozdělen na tyto tři části:\n\n\nV parodii na film Přichází Satan! a seriál Exorcista Marge porodí své třetí dítě. Homer je zděšen, když se dozví o svém druhém synovi. Doktor Dlaha jim jim nabídne místo jejich druhého syna dívku Maggie a varuje je: „Test ukázal, že na zlo je pozitvní“ („She tested positive for evil“).\n\nHomer a Marge se vracejí domů a Maggie předvádí satanské síly a trápí rodinu a ostatní Springfielďany. Ned přísahá, že Maggie zbaví zla a pokusí se jí obětovat ve Springfieldském kostele, ale Homer s Marge ho zastaví. Ned jim však na ukáže Číslo šelmy (666) a logo Mickey Mouse.\n\nMilhouse (jako Will Byers) je ve Springfieldu v 80. letech. Dostane se do dimenze „Over Under“. Je za ním vyslána Líza (jako Eleven), aby ho zachránila.\n\nHomer je zabit náhodou před jeho předurčeným datem smrti a je poslán zpět na Zemi, kde testuje těla různých Springfielďanů.\n\nSelma se v suterénu zamiluje do tvora z laboratoře, Kanga.\n\"V tomto článku (resp. v sekci Děj) byl použit překlad textu (do češtiny) z článku Treehouse of Horror XXX na Wikisimpsons, který je dostupný pod licencí . Autoři původního článku jsou uvedení v historii článku dostupné zde.\"\n"}
{"id": "1457321", "url": "https://cs.wikipedia.org/wiki?curid=1457321", "title": "Dragon C112", "text": "Dragon C112\n\nDragon C112 je opakovaně použitá kosmická loď typu Dragon vyrobená společností SpaceX. Poprvé letěla 19. února 2017 při misi CRS-10 k Mezinárodní vesmírné stanici, 19. dubna 2017 se vrátila na Zemi (do Tichého oceánu). Znovu letěla 5. prosince 2018 při misi CRS-16, která trvala 39 dní.\n\nKosmická loď Dragon se skládá z hermetizované návratové kapsle, tepelného štítu s padáky a nehermetizované nástavby (trunk) nesoucí solární panely. Nástavba se u opakovaně použitých lodí vyrábí vždy nová, před odpojením od ISS se naplní odpadem a shoří při návratu do atmosféry. \n\nLoď byla od začátku navržena jako znovupoužitelná. Návratové kapsle lodí Dragon mají certifikaci pro tři lety, zatím každý letěl maximálně dvakrát. Vzhledem k počtu nasmlouvaných misí nejspíše dojde i na třetí použití některých z lodí. \n"}
{"id": "1457336", "url": "https://cs.wikipedia.org/wiki?curid=1457336", "title": "Římskokatolická farnost Vlkoš u Přerova", "text": "Římskokatolická farnost Vlkoš u Přerova\n\nŘímskokatolická farnost Vlkoš u Přerova je územním společenstvím římských katolíků v rámci přerovského děkanátu olomoucké arcidiecéze s farním kostelem svatého Prokopa. \n\nPrvní písemná zmínka o Bochoři pochází z roku 1294. Farní kostel svatého Prokopa byl postavený v letech 1724–1737.\nOd listopadu 2018 je farářem R. D. Mgr. Grzegorz Zych.\n\nVe farnosti se pravidelně koná tříkrálová sbírka. V roce 2017 se při ní ve Vlkoši vybralo 34 500 korun.\n"}
{"id": "1457337", "url": "https://cs.wikipedia.org/wiki?curid=1457337", "title": "London Critics' Circle Film Awards 2018", "text": "London Critics' Circle Film Awards 2018\n\n39. ročník předávání cen London Critics' Circle Film Awards se bude konat dne 20. ledna 2019. Nominace byly oznámeny dne 18. prosince 2018.\n\n\n\n\n\n\n\n\n\n\n\n\n\n\n\n\n\n\nPedro Almodóvar\n"}
{"id": "1457338", "url": "https://cs.wikipedia.org/wiki?curid=1457338", "title": "Spirosloučeniny", "text": "Spirosloučeniny\n\nSpirosloučeniny jsou, obvykle organické, chemické sloučeniny, v jejichž molekule se vyskytují nejméně dva cykly, které mají jediný společný atom.\n\nNejjednodušší spirosloučeniny mají dva cykly. Přítomnost jediného společného atomu je odlišuje od \"sloučenin s izolovanými cykly\", jako je bifenyl, u kterých nemají cykly žádný společný atom, \"spojených cyklických sloučenin\", jako je dekahydronaftalen, kde mají cykly společné dva sousední atomy, a od látek jako norbornan, jejichž cykly mají společné nesousední dva atomy.\n\nSpirosloučeniny mohou být plně karbocyklické (pokud jsou cykly tvořeny pouze uhlíkovými atomy) nebo heterocyklické (v alespoň jednom cyklu je nejméně jeden atom jiného prvku než uhlíku). Společný atom, který spojuje dva (někdy i tři) společné atomy, se nazývá \"spiroatom\"; u karbocyklických spirosloučenin je to kvaternární uhlík. Spiroatomem může být i čtyřvazný neutrální křemík nebo kladně nabitý kvaternární dusík.\n\nSpirosloučeniny se vyskytují i v přírodě, některé z nich byly využity při biomedicínských studiích a slouží jako „kostry“ při navrhování nových léčiv. Existují spirosloučeniny používané jako barviva.\n\nFormálním příkladem karbocyklické sloučeniny může být spiro[4.5]dekan. Roviny kruhů jsou vzájemně kolmé, což nemusí být z uvedeného vzorce zřejmé.\n\nBěžnější než karbocyclické spirosloučeniny jsou sloučeniny obsahující ve spirocyklickém skeletu jeden nebo více heteroatomů.\n\nPříkladem spirosloučenin s jedním heteroatomem může být léčivo buspiron. Jeden heteroatom společný oběma cyklúm (spiroatom), kvartérní amoniový atom dusíku, obsahuje např. léčivo trospium-chlorid.\n\nVíce heteroatomů obsahuje např. cyklická laktonová forma fluoresceinu, nebo přírodní látka tomatin.\n\nPolyspirosloučeniny jsou látky, které mají v molekule více než jeden spiroatom, které tak dohromady spojují tři nebo více cyklů.\n\nNázvosloví spirosloučenin poprvé navrhl Adolf von Baeyer roku 1900.. Názvy začínají předponou \"spiro\", po níž následují hranaté závorky, ve kterých se nachází nejprve počet atomů na kratším cyklu, následně počet atomů na delším cyklu oddělený tečkou; spiroatom se do délky cyklů nezapočítává.\n\nNěkteré spirosloučeniny lze připravit pomocí pinakolového přesmyku; například spiro[4.5]dekan je možné získat z (1,1′-bicyklopentyl)-1,1′-diolu. Na začátku dochází k protonaci jedné z karbinolových skupin, která umožňuje odstranění molekuly vody, a vzniku odpovídajícího karbokationtu. U karbokationtového meziproduktu poté dojde k přesunu vazby, které vede k rozšíření sousedního cyklu, deprotonace pak způsobí odhalení ketonové skupiny. Vzniklý spirobicyklický keton je již skutečnou spirosloučeninou a výchozí látkou v dalším kroku reakce, kdy se keton redukuje hydridem lithno-hlinitým(LiAlH) za přítomnosti tosylchloridu na tosylát alkoholu a následně na alkan.\n"}
{"id": "1457341", "url": "https://cs.wikipedia.org/wiki?curid=1457341", "title": "Traktor (rozcestník)", "text": "Traktor (rozcestník)\n\nTraktor může být:\n\n\n\n\n\n"}
{"id": "1457343", "url": "https://cs.wikipedia.org/wiki?curid=1457343", "title": "Bell UH-1Y Venom", "text": "Bell UH-1Y Venom\n\nBell UH-1Y Venom je americký dvoumotorový víceúčelový vrtulník vyvinutý pro námořní pěchotu s ohledem na podporu globálních misí následující čtyř desetiletí. \n\nVenom je nejmladším členem rodiny vrtulníků Huey a následovník veterána z vietnamské války UH-1 Iroquois. Představuje v současnosti nejvýznamnější vylepšení bojem prověřených vrtulníků rodiny Huey. Srdcem modernizace je nový čtyřlistý, kompozitní rotorový systém, který se vyznačuje balistickou odolností proti palným zbraním až do ráže 23 mm. Má také vylepšené motory a převodovky, integrovaný digitální kokpit s víceúčelovými displeji. Ve srovnání s UH-1N má Venom větší užitečné zatížení, téměř o 50 % větší operační dolet, vyšší cestovní rychlost a snížené vibrace. Sdílí až 84 % svých součástek (včetně avioniky) s bitevním vrtulníkem AH-1Z Viper.\n\nUH-1Y je známý také pod přezdívkou „Yankee“, podle označení písmene „Y“ v hláskovací tabulce NATO. Dokáže operovat i v těch nejnáročnějších klimatických podmínkách, od arktického chladu až po pouštní horka. V americké námořní pěchotě nahradil zastaralý typ UH-1N Twin Huey. Poslední z celkového počtu 160 objednaných strojů dostali „mariňáci“ 25. dubna 2018. O vrtulníky UH-1Y projevilo v roce 2017 zájem české ministerstvo obrany, které je označilo spolu s AW139M za finalisty tendru na pořízení víceúčelových vrtulníků.\n\nV přední části kokpitu sedí dva piloti vedle sebe a díky rozměrným čelním sklům mají výborný výhled. V zadní části kabiny je prostor pro přepravu cestujících nebo materiálu. \n\nDvojice turbohřídelových motorů T700-GE-401C o výkonu 1800 koní pohání čtyřlistý hlavní rotor i menší ocasní rotor. Venom dosahuje maximální rychlosti 314 km/h a cestovní rychlost 272 km/h. Vrtulník vydrží ve vzduchu 3,3 hodiny, má dostup více než 6 100 m a stoupavost 12,8 m/s.\n\nOptický senzor se nachází v přední části pod trupem stroje a na boku vrtulníku jsou dva závěsné body pro výzbroj. Venom může být vyzbrojen dvojicí kulometů M240 ráže 7,62 mm, GAU16/A ráže 12,7 mm nebo rotačními kulomety GAU17/A ráže 7,62 mm. Pozemní cíle však dokáže velmi účinně eliminovat i neřízenými raketami vzduch-zem Hydra 70 nebo raketami s laserovým naváděním APKWS.\n\n\n\nÚdaje podle\n\n\n\n\n"}
{"id": "1457348", "url": "https://cs.wikipedia.org/wiki?curid=1457348", "title": "Made by Zero", "text": "Made by Zero\n\nMade by Zero je metalcore skupina z Uherského Hradiště, která vznikla v roce 2009. Tvorba Made by Zero spojuje prvky klasických tvrdších odnoží metalu a oldschool metalcoru. Kapela tak pokračuje v metalové tradici na Slovácku, kterou v minulosti budovaly skupiny jako \"Krabathor,\" \"Hypnos\" nebo \"Melancholy Pessimism\".\n\n\nKapela Made by Zero vznikla na podzim 2009 z fragmentů skupin \"Alone in the Silence\" – Michal Hladík (zpěv), Libor Trnčák (bicí), Pavel Nabitý (basa) a \"The Chemtrail\" – Jakub Mikulík a František Partyš (kytary). Původně pouze zamýšlená výpomoc při nahrávání ve studiu se přerodila do fungující kapely. Téhož roku Made by Zero vydali prvotní promo \"Never Back Down\" a začali aktivně koncertovat.\n\nPo odchodu Františka Partyše a Michala Hladíka se v roce 2013 do kapely přidal kytarista Miroslav Štach, v roce 2015 apk zpěvák Michal Oharek (dříve basák kapel \"Next Under\" a \"Seven Days ´till the End\").\n\nSestava se po těchto personálních rošádách ustálila a na podzim roku 2015 spatřilo světlo světa EP \"Illusion Of Who We Are\". Na konci roku 2016 Made by Zero zveřejnili svůj první oficiální videoklip k singlu \"Unbroken\", následně lyric video \"The Helios\". Rok 2017 byl ve znamení koncertů a prací na novém materiálu zakončený druhým videoklipem k singlu \"Fear Is A Friend Of Winners\". V červnu 2018 vydali debutové LP \"Between The Beginnings And Machines,\" které se stejně jako EP \"Illusion Of Who We Are\" natáčelo ve studiu Šopa, pod taktovku Standy Valáška.\n\n\n\n\n"}
{"id": "1457352", "url": "https://cs.wikipedia.org/wiki?curid=1457352", "title": "Bozcaada", "text": "Bozcaada\n\nBozcaada ( Τένεδος) je ostrov v severovýchodní části Egejského moře, který patří Turecku jako součást provincie Çanakkale. Má rozlohu 43 km² a žije na něm 2465 obyvatel.\n\nOstrov byl ve starověku znám pod názvem \"Leukofrys\", v \"Iliadě\" je uváděn jako \"Tenedos\" podle řeckého hrdiny Tenna, syna Apollónova. Vzhledem ke strategické poloze v blízkosti Tróji a vstupu do úžiny Dardanely ostrov ovládali různí dobyvatelé: Féničané, Achaimenovská říše, Athénský námořní spolek, Římská říše, Benátská republika a od roku 1455 osmanská říše, v letech 1912–1923 náležel Řecku. Většinu obyvatel původně tvořili Řekové, kteří se však po připojení k Turecku až na malé výjimky vystěhovali a nahradili je Turci z pevniny. Turecký název \"Bozcaada\" znamená „holý ostrov“ nebo „ostrov v barvě zeminy“.\n\nNa ostrově roste réva vinná (převážně odrůda Çavuş), olivovník a mák vlčí, provozuje se rybolov a pastevectví, návštěvníky přitahuje množství pláží. Významnou turistickou atrakcí je velká pevnost, jejíž stávající podoba pochází z 15. století. V roce 2011 byl na ostrově zahájen experiment s výrobou vodíku pomocí solární energie. \n\n"}
{"id": "1457360", "url": "https://cs.wikipedia.org/wiki?curid=1457360", "title": "Jekatěrina Feoktistovová", "text": "Jekatěrina Feoktistovová\n\nJekatěrina Feoktistovová (: Екатерина Феоктистова; * 1994 Kirov) je ruská horolezkyně a reprezentantka v ledolezení, mistryně světa, Evropy a vítězka světového poháru v ledolezení na rychlost.\n\n\n"}
{"id": "1457369", "url": "https://cs.wikipedia.org/wiki?curid=1457369", "title": "Transmission (festival)", "text": "Transmission (festival)\n\nTransmission Festival (známý také pouze jako Transmission) je velký halový festival elektronické taneční hudby, konkrétně trance a některých jeho subžánrů. Festival se poprvé konal v roce 2006 v Praze v tehdejší T-Mobile Areně (dnes Tipsport arena). V roce 2007 se místem konání pražské Transmission stala dnešní O2 arena (tehdy Sazka Arena). Poprvé se festival konal v zahraničí v březnu roku 2014 a to konkrétní v Bratislavě na Slovensku. Mimo území Evropy měla Transmission premiéru v červenci roku 2017 v Melbourne v Austrálii.\n\nFestival je známý díky propracovaným projekcím a vizualizacím, o které se stará holandský tým Vision Impossible, a velkolepé lasershow. Markus Schulz se stal rezidentním DJem Transmission festivalu a počínaje ročníkem 2008 s titulem The New World také pro každé nové téma, vyjma ročníku 2009, připravuje originální hymnu.\n\nDevátá edice festivalu, které měla proběhnout v O2 areně 17. listopadu roku 2012 byla nakonec přesunuta na 19. leden 2013. Důvodem byl fakt, že český tenisový tým vyhrál 16. září 2012 semifinále Davisova poháru v Argentině. Českému tenisovému svazu tak vznikla povinnost hostit finále Davisova poháru v České republice v termínu 16. až 18. listopadu. O2 arena, kde se měla Transmission konat, jako jediné místo v České republice splňovala všechny požadavky stanovené ITF k hostování finále Davis Cupu. Jako kompenzaci uspořádala United Music náhradní akci, která se konala v holešovické Tipsport Areně a vystupovali zde Markus Schulz a KhoMha. Držitelé vstupenek mohli navštívit tuto akci a vstupenka jim pak platila dále i na přesunutou devátou edici festivalu, případně mohli využít další nabízené možnosti kompenzací.\n\nPořadatelé používají kromě laserů, světelné show a promítání různých vizualizací k dokreslení atmosféry také pyrotechniku. Až do incidentu v roce 2017 využívali pořadatelé také pyrotechnické efekty, které se odehrávaly přímo nad hlavami diváků. Na 18. edici v pražské O2 aréně však došlo kvůli lidské chybě k zasažení některých diváků raketami, které měly původně proletět na vodícím lanku nad davem. Při incidentu nedošlo k vážným zraněním, pořadatelé se však kvůli zachování bezpečnosti návštěvníků rozhodli dále žádné pyroefekty nad publikem na akcích nepoužívat.\n\n"}
{"id": "1457370", "url": "https://cs.wikipedia.org/wiki?curid=1457370", "title": "Turistická značená trasa 4277", "text": "Turistická značená trasa 4277\n\nPočátek trasy 4277 se nachází na levém břehu Chrudimky asi 0,5 km nad hrází Křižanovické přehrady na rozcestí se žlutě značenou trasou 7339 ze Slatiňan do Horního Bradla. K vlastní hrázi je nutné sestoupit právě po této značené trase. V úvodních fázích trasa 4277 obchází Oppidum České Lhotice, aby se poté opět vrátila do souběhu s trasou 7339, a s ní vede do nedaleké vsi Hradiště. Odtud již samostatně prudce podél potoka sestupuje severním směrem do údolí Chrudimky přičemž míjí Hradišťský vodopád. Na dně údolí mění směr na východní a podél řeky prochází přírodní rezervací Krkanka na rozcestí \"Peklo\", kde končí. Zde na ní přímo navazuje zeleně značená trasa 4312 do Libáně a prochází modře značená trasa 1915 od sečské přehrady do Chrudimi.\n\nÚsek mimo oppidum byl původně vyznačen žlutě a byl součástí trasy 7339. Po jejím přetrasování do západnější polohy byl přeznačen na zeleno a doplněn úsekem přes oppidum.\n\n"}
{"id": "1457373", "url": "https://cs.wikipedia.org/wiki?curid=1457373", "title": "Zedlitz (příjmení)", "text": "Zedlitz (příjmení)\n\nPříjmení Zedlitz má více nositelů:\n\n"}
{"id": "1457374", "url": "https://cs.wikipedia.org/wiki?curid=1457374", "title": "Natalija Kulikovová", "text": "Natalija Kulikovová\n\nNatalija Kulikovová (: \"Наталья Куликова\"; * Kirov) je ruská horolezkyně a bývalá reprezentantka v ledolezení, mistryně světa v ledolezení, v celkovém hodnocení světového poháru získala čtyři medaile.\n\n\n"}
{"id": "1457376", "url": "https://cs.wikipedia.org/wiki?curid=1457376", "title": "Transmission", "text": "Transmission\n\nTransmission může označovat:\n"}
{"id": "1457378", "url": "https://cs.wikipedia.org/wiki?curid=1457378", "title": "Nattramn", "text": "Nattramn\n\nNattramn, rodným jménem Mikael Nilsson, (* 1977 Markaryd, Småland, Švédsko) je švédský hudebník známý pro své působení v kapele Silencer.\n\nO identitě Nattramna je známo velmi málo, protože se rozhodl žít v anonymitě. Jeho věk je sporný a rodné jméno není potvrzeno. Všechno, co je o něm známo, jsou propagační fotografie pořízené během jeho působení ve skupině Silencer, na kterých má tvář zcela pokrytou krvavými obvazy, a jedna fotografie po sebevraždě jeho bratra.\n\nPře nahrávání vokálních částí k albu \"Death - Pierce Me\" si Nattramn údajně pořezal zápěstí a ruce.\n"}
{"id": "1457379", "url": "https://cs.wikipedia.org/wiki?curid=1457379", "title": "Alejandra Pizarniková", "text": "Alejandra Pizarniková\n\nAlejandra Pizarniková (29. dubna 1936 Avellaneda – 25. září 1972 Buenos Aires) byla argentinská básnířka.\nNarodila se v rodině židovských imigrantů z východní Evropy. Vystudovala literaturu a filozofii na univerzitě v Buenos Aires. Studovala též malbu u katalánského malíře Juana Batlle Planase. V letech 1960-1964 pracovala jako novinářka a překladatelka v Paříži (překládala do španělštiny díla autorů jako byl Henri Michaux, Antonin Artaud, Marguerite Durasová či Yves Bonnefoy). Během té doby na Sorbonně studovala dějiny náboženství a francouzskou literaturu. Po návratu do Argentiny vydala tři básnické sbírky: \"Los trabajos y las noches\" (\"Práce a noci\", 1965), \"Extracción de la piedra de locura\" (\"Výtažek z kamene šílenství\", 1968) a \"El inferno musical\" (\"Hudební peklo\", 1971). Vydala též prozaickou knihu \"La condesa sangrienta\" o maďarsko-slovenské hraběnce Báthoryové. V roce 1972 spáchala sebevraždu.\n"}
{"id": "1457381", "url": "https://cs.wikipedia.org/wiki?curid=1457381", "title": "Umm", "text": "Umm\n\nUmm může být:\n\n\n\n\n\n"}
{"id": "1457390", "url": "https://cs.wikipedia.org/wiki?curid=1457390", "title": "Karel Lhota", "text": "Karel Lhota\n\nKarel Lhota (12. srpna 1894 Praha – 1. května 1947 Praha) byl středoškolský profesor, bytový architekt, divadelní výtvarník.\n\nLhota se narodil do rodiny architekta a pedagoga Josefa Lhoty. V letech 1900–1905 navštěvoval obecnou školu v Praze. Poté se s rodinou přestěhovali do Plzně, kde jeho otec působil jako ředitel průmyslové školy. Karel zde v letech 1905–1912 navštěvoval 1. státní reálku. Následně se vrátil do Prahy, kde studoval na Vysoké škole architektury a pozemního stavitelství. Zde získal průpravu architektů Jana Kouly, Josefa Fanty, Aloise Čenského a Antonína Balšánka. Studium skončil až v roce 1923, protože během něho musel nastoupit vojenskou službu (1914–1917). V této době řídil stavby silničních mostů, polních drah, vojenských domků a opevňovací práce. \n\nPo roce 1921 byl dokonce zaměstnán na stavbě státní nemocnice v Košicích, převážně však působil v Praze a v Brně, kde se na podzim 1923 seznámil s Adolfem Loosem, tamním rodákem. V roce 1925 se usadil v Plzni, zde byl jmenován profesorem na České státní průmyslové škole. Oženil se s Marií Brožovou, herečkou Národního divadla. Na základě uděleného stipendia podnikl podnětné studijní cesty do Německa, Belgie, Francie a Nizozemska. Významnou roli měl i v redakční radě časopisu československých architektů Architekt SIA, do něhož přispíval svými články o bytové kultuře a o tvorbě, myšlenkách a idejích Adolfa Loose.\n\nVzhledem k širokému okruhu svých zájmů se brzy stal výraznou osobností nejen na poli architektury a urbanismu, ale i divadelnictví, scénografie, výtvarného umění a dalšího kulturního dění. Je spoluzakladatelem Dramatického studia Masarykova studentského domu, pobočné scény Městského divadla v Plzni. Věnoval se dramaturgii, úpravě textů, překládal, dělal scénické výpravy, režii a dokonce i hrál. Vyučoval na průmyslové škole a na městské hudební škole v Plzni estetiku a divadelní výtvarnictví. V letech 1932–1942 pracoval jako profesor na I. státní průmyslové škole v Praze. Následně byl zaměstnán jako inspektor odborných škol při Ministerstvu školství a národní osvěty. Za zpracování územního plánu Vysokého nad Jizerou mu byla v roce 1939 Českou vysokou školou technickou v Praze udělena hodnost doktora věd technických. \n\nZ důvodu vážné nemoci byl v roce 1945 penzionován, ale nadále spolupracoval při Hronovských divadelních festivalech (návrhy scén, přednášky o scénografii). V roce 1947 byl hospitalizován v nemocnici na Vinohradech, kde 1. května umírá.\n\n\n"}
{"id": "1457393", "url": "https://cs.wikipedia.org/wiki?curid=1457393", "title": "Pamri Sar", "text": "Pamri Sar\n\nPamri Sar je hora vysoká 7 016 m n. m. nacházející v pohoří Karákóram v oblasti Gilgit-Baltistán v Pákistánu.\n\nHora leží v centrální části pohoří Batura Muztagh a stoupá severně od ledovce Batura na jeho západním konci. Vrchol je vzdálený 21 km severozápadně od hory Batura Sar. \n\nPrvovýstup na vrchol Pamri Sar byl proveden italskou expedici v roce 1986 přes severní hřeben.\n"}
{"id": "1457394", "url": "https://cs.wikipedia.org/wiki?curid=1457394", "title": "Turistická značená trasa 4303", "text": "Turistická značená trasa 4303\n\nPočátek trasy 4303 se nachází na náměstí v Heřmanově Městci a plynule navazuje na zeleně značenou trasu 4307 přicházející sem z hradu Lichnice. Dále zde mají svůj výchozí bod červeně značená trasa 0443 do Choltic a modře značená trasa 1917 do Seče. Zprvu je vedena parkem místního zámku, poté Lesoparkem Palác. V něm je v závěrečném úseku součástí naučné stezky Město u dvou moří. Po opuštění lesoparku trasa křižuje silnici II/341, po místní komunikaci směřuje do Radlína a poté po polní cestě do údolí Bylanky. Za ním prochází vesnicemi Holičky a Janovice. Za nimi pokračuje po místní komunikaci k samotě Palučiny, kde po hrázi rybníka překonává Červený potok, a lesem pokračuje k Čejkovicím. Za nimi opět vstupuje do lesa, kde se nachází rozcestí s červeně značenou trasou 0451 z Vápenného Podola do Chrudimi, za kterým přechází Markovický potok. Následuje stoupání k Rabštejnu, před nímž se nachází zřícenina hradu Rabštejnek, ke kterému vede krátká zeleně značená odbočka. \n\nZa Rabštejnem pokračuje lesní cestou k soustavě Kochánovických rybníků, kde se jednak dostává do krátkého souběhu s naučnou stezkou Kolem Kochánovických rybníků, a kde se jednak nachází rozcestí se žlutě značenou trasou 7347 z Rabštejnské Lhoty do Chrudimi. Po opuštění souběhu s naučnou stezkou stoupá trasa 4303 k rozhledně na Chlumu. Za ní mění směr na severní a pokračuje ke Kočičímu hrádku. Zde se nachází rozcestí, ze kterého vychází modře značená trasa 1971 do Rabštejnské Lhoty. Trasa 4303 klesá severovýchodním směrem částečně v souběhu s naučnou stezkou Ke Kočičímu hrádku do parku slatiňanského zámku. Na jeho okraji vstupuje do souběhu se žlutě značenou trasou 7339 přicházející z Horního Bradla. U zámku trasa 4303 končí, trasa 7339 pokračuje na slatiňanské nádraží, rozcestím prochází i modře značená trasa 1915 z Nasavrk do Chrudimi.\n\n\n"}
{"id": "1457395", "url": "https://cs.wikipedia.org/wiki?curid=1457395", "title": "Perrin", "text": "Perrin\n\nPříjmení Perrin nosí více různých osobností:\n\n"}
{"id": "1457396", "url": "https://cs.wikipedia.org/wiki?curid=1457396", "title": "Jiří Hainý", "text": "Jiří Hainý\n\nJiří Hainý (* 9. prosince 1927) je bývalý československý hokejový útočník. Jeho bratrem byl hokejový reprezentant Přemysl Hainý.\n\nZa reprezentaci Československa nastoupil ve 2 utkáních 6. a 7. března 1949 proti Rakousku v Praze a Českých Budějovicích, ve kterých dal 1 gól. V lize hrál za LTC Praha (1948–1950) a ATK Praha (1950–1952).\n\n"}
{"id": "1457397", "url": "https://cs.wikipedia.org/wiki?curid=1457397", "title": "Badri Chasaija", "text": "Badri Chasaija\n\nBadri Chasaija (* 24. září 1979 Kutaisi) je bývalý gruzínský zápasník – klasik.\n\nZápasení se věnoval od 9 let. Pod vedením Damerlanda Davitaiji se později specializoval na řecko-římský (klasický) styl. V gruzínské mužské reprezentaci se pohyboval od roku 2000 ve váze do 76 (74) kg. Na úspěšnou sezonu 2002 však v roce 2004 nenavázal a neprošel sítem olympijských kvalifikačních turnajů pro účast na olympijských hrách v Athénách. Od roku 2005 startoval ve vyšší váze do 84 kg. V roce 2008 startoval na olympijských hrách v Pekingu, kde prohrál v úvodním kole s Turkem Nazmi Avlucou 0:2 na sety. Sportovní kariéru ukončil v roce 2011.\n\n\n"}
{"id": "1457398", "url": "https://cs.wikipedia.org/wiki?curid=1457398", "title": "Dolní maják Paralepa", "text": "Dolní maják Paralepa\n\nDolní maják Paralepa (estonsky: \"Paralepa alumine tuletorn\") stojí na západ od města Haapsalu v kraji Läänemaa v Baltském moři v Estonsku.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 471.\n\nMaják navádí lodi plující zálivem Haapsalu do přístavu Haapsalu. Společně s Horním majákem Paralepa tvoří dvojici náběžných majáků.\n\nPrvní majáky ve tvaru čtyřboké pyramidy byly postaveny v roce 1916 a naváděly lodi plující 40 metrů širokým a pět metrů hlubokým koridorem z průlivu Voosi. V roce 1922 byla věž vysoká 17 metrů, světlo ve výšce 17 metrů bylo viditelné do vzdálenosti 8 nm. Maják vysílal úzký světelný paprsek (pruh). V roce 1934 byl postaven současný maják, který byl vybaven acetylénovou automatickou lampou. Maják byl vysoký 16 metrů. V roce 1980 byl maják připojen k elektrické síti a vybaven osvětlovacím zařízením EMS-210 (ЭMС–210).\n\nVálcová železobetonová věž vysoká 16 metrů je ukončená ochozem s lucernou. Maják má bílou barvu. Lucerna je vysoká 1,1 metr. V roce 2008 byla instalována nová LED svítilna.\n\nzdroj\n\noznačení\n\n\n"}
{"id": "1457406", "url": "https://cs.wikipedia.org/wiki?curid=1457406", "title": "Turistická značená trasa 4307", "text": "Turistická značená trasa 4307\n\nTuristická značená trasa 4307 má svůj počátek na náměstí v Heřmanově Městci, kde plynule navazuje na zeleně značenou trasu 4303 ze Slatiňan. Dále zde mají svůj výchozí bod červeně značená trasa 0443 do Choltic a modře značená trasa 1917 do Seče. Trasa 4307 vede kolem heřmanoměsteckého nádraží a v souběhu s naučnou stezkou Město u dvou moří vede podél potoka Konopky ke koupališti Konopáč. Od něj je výchozí žlutě značená trasa 7340 do Semtěše. Trasa 4307 pokračuje dál proti proudu Konopky do svahů Železných hor a do vesnic Sušice a Míčov na jejich hřebenu. V Míčově z ní odbočuje žlutě značená trasa 7350 ke Zbyslavecké ozdravovně. Trasa 4307 pokračuje dále jihozápadním směrem k Lovětínskému rybníku, kde vede v krátkém souběhu se žlutě značenou trasou 7346 z Prachovic do Lovětínské rokle. Nad ní přechází do souběhu s červeně značenou trasou 0481 přicházející od Žlebů a společně vedou po silnici do Podhradí, kde pod hradem Lichnice obě trasy končí. Na trasu 0481 zde navazuje rovněž červeně značená trasa 0450 do Třemošnice.\n\nTrasa dříve nevedla kolem rybníka Martin, ale severozápadněji po silnici Konopáč - Vyžice a poté lesní pěšinou k silnici Kostelec u Heřmanova Městce - Vyžice, kde se napojovala na stávající trasu.\n\n"}
{"id": "1457409", "url": "https://cs.wikipedia.org/wiki?curid=1457409", "title": "Muchran Vachtangadze", "text": "Muchran Vachtangadze\n\nMuchran Vachtangadze (* 22. ledna 1973) je bývalý gruzínský zápasník – klasik, bronzový olympijský medailista z roku 2000.\n\nZápasení se věnoval od 12 let v horské obci Chulo v Adžáriji pod vedením Goderdzi Bolkvadzeho. Specializoval se na řecko-římský (klasický) styl. Od počátku devadesátých let se vrcholově připravoval v Tbilisi pod vedením Džoni Rechvijašviliho. V gruzínské mužské reprezentaci se pohyboval s předstávkami od roku 1993 ve váze do 82 (85, 84) kg. V roce 1996 se na olympijské hry v Atlantě nekvalifikoval. \n\nV roce 2000 vybojoval šestým místem na dubnovém mistrovství Evropy v Moskvě poslední účastnickou kvótu pro start na olympijských hrách v Sydney. Z vyrovnané základní tříčlenné skupiny postoupil z prvního místo do čtvrtfinále, ve kterém porazil těsně 6:5 na technické body Bělorusa Valerije Cileňtě. V semifinále prohrál 0:3 na technické body s favorizovaným Turkem Hamzou Yerlikayou. V souboji o třetí místo porazil později diskvalifikovaného Nora Fritze Aanese a získal nečekanou bronzovou olympijskou medaili. Později vyšlo najevo, že motivaci k úspěchu mu dal jeho první trenér Bolkvadze, který měsíc před začátkem olympijských her zemřel.\n\nV roce 2001 navázal na bronzovou olympijskou medaili ziskem prvního titulu mistra světa v klasickém stylu pro od roku 1993 samostatný gruzínský sport. V roce 2004 startoval na olympijských hrách v Athénách, kde nepostoupil ze základní skupiny přes Egypťana Abdula Fatáha. Sportovní kariéru ukončil v roce 2006. V rodné Adžáriji se věnuje politické a funkcionářské práci v oblasti sportu.\n\n\n"}
{"id": "1457411", "url": "https://cs.wikipedia.org/wiki?curid=1457411", "title": "M1879 Reichsrevolver", "text": "M1879 Reichsrevolver\n\nM1879 Reichsrevolver nebo také Reichs-Commissions-Revolver Modell 1879 a 1883, byly služební revovery Německé armády používané od roku 1879 do roku 1908 kdy byly nahrazeny novou samonabíjecí pistolí P-08 Luger. Verze se liší pouze délkou hlavně (M1883 měl 12,5cm hlaveň). I přes stáří konstrukce byl robustní a používal se i za 1. světové války. M1879 je uváděn jako kavalerijní verze a M1883 jako důstojnická verze. Revolvery se standardně nedostávaly k normálním vojákům, byly využívány kavalerií a důstojníky, nicméně za vlastnictví revolveru normálními vojáky se netrestalo.\n\nOba modely byly v režimu single-action, s pevným rámem, bez vyhazovače nábojnic. Ráže byla 10.6×25 mm, se středně dlouhou nábojnicí srovnatelnou s ráží .44 Russian ve velikosti i energii. Nabíjení se provádělo z pravé strany revolveru a bubínek byl vyklopen při natažení do střední polohy. Vyhazování prázdných nábojnic bylo prováděno za pomoci vodící osičky rukou. Ale ve skutečnosti se spíše používala malá tyčka skladovaná v kapse na munici, se kterou se nábojnice vyrážely zepředu.\n"}
{"id": "1457422", "url": "https://cs.wikipedia.org/wiki?curid=1457422", "title": "Thorney Island", "text": "Thorney Island\n\nThorney Island byl ostrůvek mezi dvěma rameny řeky Tyburn, který se nacházel ve směru proti proudu řeky od středověkého Londýna na místě, kde nyní stojí Westminsterské opatství a Westminsterský palác, v němž zasedá Parlament Spojeného království Velké Británie a Severního Irska. \n\nOstrov ležel v říčce Tyburn, která se opodál do Temže vlévala. V době římské (a pravděpodobně už dříve) ho lidé využívali jako součást přirozeného brodu; právě zde překonávala Temži pozdější římské silnice Watling Street. Brod byl po staletí velice důležitý, dokud nebyl jako první kamenný most přes Temži vybudován Londýnský most. \n\nNázev ostrova pochází z anglosaského \"Þorn-īeg\", což znamená „ostrov (plný) trnů“.\n\nV údajné listině krále Offy, kterou uchovávají ve Westminsterském opatství, se ostrov popisuje jako „strašlivé místo\".\n\nNavzdory těžkému životu a nájezdům Vikingů mniši trní natolik zkrotili, že po třech staletích, za dob krále Eduarda Vyznavače, se o něm již píše jako o „nádherném místě, obklopeného úrodnou půdou a zelenými poli\". Zahrada Westminsterského opatství takovou už zůstala a o tisíc let později je pravděpodobně nejstarší zahradou v Anglii.\n\nÚroveň okolního terénu se zvýšila, vodu Tyburn River svedli pod zem a Temži spoutali nábřežími. Po ostrově Thorney Island není ani památky. Jméno se zachovalo jen v názvu ulice Thorney Street, která vede rovnoběžně s Temží za budovou britské Bezpečnostní služby MI5; a do názvu si ho dala místní nezisková organizace \"The Thorney Island Society\", která přispívá k péči o zachování kulturního dědictví a životního prostředí; založila ji June Stubbsová v roce 1976.\n\nVzhledem k tomu, že na tomto ostrově si král Knut Veliký postavil palác, možná právě tady předvedl, že je sice mocný, ale na jeho rozkaz se příliv nezastaví.\n"}
{"id": "1457428", "url": "https://cs.wikipedia.org/wiki?curid=1457428", "title": "Ida Vitaleová", "text": "Ida Vitaleová\n\nIda Vitaleová (* 2. listopadu 1923 Montevideo) je uruguayská básnířka, členka skupiny uruguayských spisovatelů označovaných jako \"Generación del 45\". V roce 2009 získala cenu Premio Octavio Paz, roku 2014 cenu Premio Alfonso Reyes, v roce 2016 cenu Premio Internacional de Poesía Federico García Lorca a roku 2018 získala jako pátá žena v historii nejprestižnější cenu ve španělsky mluvícím světě, Cervantesovu cenu.\n\nKdyž v roce 1973 převzala v zemi moc vojenská junta, odešla z Uruguaye a již se nevrátila. Nejprve žila v Mexiku, v současnosti žije v Austinu, ve Spojených státech amerických.\n\nSvou první sbírku vydala roku 1949. Silně ji ovlivnil španělský básník Juan Ramón Jiménez, latinskoamerická avantgarda a symbolismus.\n"}
{"id": "1457430", "url": "https://cs.wikipedia.org/wiki?curid=1457430", "title": "Šekovići", "text": "Šekovići\n\nŠekovići (v srbské cyrilici Шековићи) jsou město a sídlo opštiny v Republice srbské, v Bosně a Hercegovině. Nachází se v východní části země, v blízkosti regionu Podriní. Mají 1519 obyvatel.\n\nNa území opštiny Šekovići se nacházejí dva kláštery, a sice Klášter Lovnica z konce 13. století a Klášter Papraća z 15. století. V krajině se nacházejí rovněž i dvě nekropole stećků.\n"}
{"id": "1457434", "url": "https://cs.wikipedia.org/wiki?curid=1457434", "title": "Sokolac", "text": "Sokolac\n\nSokolac (v srbské cyrilici Соколац) je město a sídlo opštiny v Republice srbské, v Bosně a Hercegovině. Nachází se v východní části země, mezi Sarajevem a údolím řeky Driny. Rozkládá se na náhorní plošině v horské krajině. Podle údajů ze sčítání lidu z roku 2013 mělo 5 919 obyvatel.\n\nMěsto se rozvíjelo především díky dřevozpracujícímu průmyslu. V dobách socialistické Jugoslávie zde sídlil podnik Romanija AD, vznikly zde také i továrny na výrobu kolečkových ložisek, textilní a kožedělné podniky a dalších. Po válce v Bosně a Hercegovině se některé z místních podniků dostaly do ekonomicky těžké situace a zkrachovaly. Sídlí zde také některé státní podniky, které vlastní Republika srbská. \n"}
{"id": "1457441", "url": "https://cs.wikipedia.org/wiki?curid=1457441", "title": "Petrovo", "text": "Petrovo\n\nPetrovo (v srbské cyrilici Петрово) je obec a sídlo opštiny v Republice srbské, v Bosně a Hercegovině. Nachází se v severní části země, blízko města Tuzla. Obec se původně jmenovala Bosansko Petrovo Selo, svůj název změnila poté, co se stala součástí Republiky srbské po podepsání Daytonské smlouvy.\n\nPodle předběžných výsledků ze sčítání lidu z roku 2013 měla obec 2 322 obyvatel.\n\nV Petrovu se rovněž nachází chrám Srbské pravoslavné církve, a to na návrší známém pod názvem Trn. Výstavba kostela byla zahájena v srpnu 1990 a byla dokončena v říjnu téhož roku. V blízkosti Petrova se rovněž nachází Klášter Ozren.\n"}
{"id": "1457442", "url": "https://cs.wikipedia.org/wiki?curid=1457442", "title": "Delmira Agustiniová", "text": "Delmira Agustiniová\n\nDelmira Agustiniová (24. října 1886 Montevideo – 6. července 1914 Montevideo) byla uruguayská básnířka, představitelka modernismu. Proslula svou erotickou lyrikou. K nejznámějším sbírkám patří \"El libro blanco\" (\"Bílá kniha\") a \"Los astros del abismo\" (\"Hvězdy propasti\"). Vyrůstala v rodině italských přistěhovalců. Básně začala psát již v deseti letech. Po rozvodu ji zastřelil její bývalý manžel.\n"}
{"id": "1457448", "url": "https://cs.wikipedia.org/wiki?curid=1457448", "title": "Oktanitrokuban", "text": "Oktanitrokuban\n\nOktanitrokuban je krystalická látka s hustotou těsně pod 2 g/cm. Je to jedna z nejsilnějších syntetizovaných výbušnin s detonačním tlakem lehce přes 400 kbar. Extenzivnější testování ale zatím nebylo provedeno, protože byl syntetizován jen ve velmi malých množstvích a jeho cena je v milionech Kč za kilogram - a proto není perspektivní. Jeho syntéza na přelomu století byla úspěhem chemie ale i zklamáním. Vysoké odpuzování kyslíkových atomů v nitroskupinách srazilo očekávanou krystalovou hustotu z 2,1 - 2,2 na velmi lehce pod 2 g/cm což se projevilo snížením detonačního tlaku z 450 - 500 na skutečných přibližně 400 kbar.\n\nČasto je udáván jako nejsilnější teoretická struktura, k jejíž syntéze by se mělo směřovat nebo je udáván jako nejsilnější výbušnina vůbec (ať už syntetizovaná nebo hypotetická). Toto není pravda, existuje několik desítek podobně silných výbušnin (jak připravených tak teoretických struktur) tak i množství klasických CHNO výbušnin, které jej překonávají (predikované detonační tlaky kolem 500 kbar) i polydusíkových výbušnin s detonačním tlakem až 2000 kbar.\n\nJe však jakýmsi pomyslným vyvrcholením honby za klecovitými energetickými materiály. Z praktického hlediska byly tyto materiály na konci minulého století zkoumány jako další generace výbušnin (nejznám. zástupce - HNIW). Výhodou, oproti jiným výbušninám, měla být energie ukrytá ve vnitřním pnutí takovýchto struktur. Praktický výzkum v této oblasti byl ale opuštěn (vysoké pnutí a téměř vyrovnaná kyslíková bilance šla ruku v ruce s citlivostí daných sloučenin, což vedlo k nutnosti vysokého množství inertní látky v trhavině a sražení výsledné výkonosti trhaviny na úroveň klasických oktogenových PBX) a dnes směřuje k více klasickým heterocyklům (nejvíce pětičlenným) s vysokým obsahem dusíku - tetrazoly apod - viz TKX-50.\n\nRůzné variace klecovitých struktur jsou ale i nadále teoreticky zkoumány (viz níže zmíněný teteranitrotetrazakuban).\n\nPříkladem podobně silné výbušniny, která byla syntetizována je 4,4′-dinitro-3,3′-diazenofuroxan či HNIW. Příkladem teoretických CHNO výbušnin, které jej výrazně překonávají jsou 2,4,6,8-tetranitro-1,3,5,7-tetraazacyklooktatetraen s P kolem 518 kbar či variace na oktanitrokuban s dusíkovými atomy ve skeletu - tetranitroterazakuban s predikovaným detonačním tlakem 540 - 730 kbar a energií exploze 8850 kJ/kg (2× více než TNT). Polydusíkové výbušniny jako je oktaazakuban či dusíkový fulleren N by jej měly drtivě překonávat (jsou to hypotetické struktury).\n"}
{"id": "1457455", "url": "https://cs.wikipedia.org/wiki?curid=1457455", "title": "Anticholinergikum", "text": "Anticholinergikum\n\nAnticholinergika jsou chemické látky, které když se dostanou do centrální nervové soustavy (nebo do periferní nervové soustavy), tak začnou blokovat neurotransmitter acetylcholin (překáží mu, když se chce navázat na receptor), což má za následek inhibici parasympatických nervových přenosů. Neurony v parasympatiku jsou zodpovědné za vědomě nekontrolovatelné pohyby hladkých svalů v trávící soustavě, vylučovací soustavě, plicích a dalších částech těla. Anticholinergika se dělí na tři kategorie podle jejich specifických cílů v nervové soustavě: \"antimuskarinická\", \"ganglioplegická\" a \"neuromuskulárně blokující\".\n\nAnticholinergní léky se používají při řadě různých zdravotních problémů:\n\n\nAnticholinergika obvykle snižují produkci slin, a u mnoha z nich lze cítit sedativní účinky - oboje se při případném chirurgickém zákroku hodí.\n\nKdyž se do lidského těla dostane během krátkého času vysoké množství anticholinergika, může tělo zareagovat toxickou reakcí, tzv. \"akutním anticholinergním syndromem\". K takovémuto předávkování může dojít jak omylem, tak naschvál jako důsledek rekreačního užívání drog. Anticholinergika podle některých rekreačních uživatelů patří mezi ty nejméně příjemné drogy.\n\nDlouhodobé užívání může zvýšit riziko fyzického i duševního úpadku. Není jasné, jaký mají anticholinergika obecně vliv na riziko smrti. U starších dospělých by tomu tak mohlo být.\nMezi možné účinky anticholinergik patří:\n\n\nMožné účinky na centrální nervový systém se podobají deliriu a mohou zahrnovat:\n\n\nU starších pacientů hrozí silnější projevy výše uvedených nepříjemných symptomů při nedostatku acetylcholinu, protože jejich organismus jej produkuje méně.\n\nMnemotechnická pomůcka pro zapamatování si hlavních charakteristik \"anticholinergního syndromu\" je následující:\n\n\n\"Akutní anticholinergní syndrom\" je reverzibilní a pomalu odezní brzy poté, co tělo odbourá příslušné anticholinergikum. Reverzibilní inhibitor acetylcholinesterázy, jako je např. fysostigmin, může být využit jako antidotum (protijed) v život ohrožujícím případě. Není však radno to s ním přehánět - přebytek acetylcholinu totiž provázejí podobně zlé symptomy, jako jeho nedostatek: záchvaty, svalová slabost, bradykardie, bronchokonstrikce, slzení, slinění, záchvaty kašle s vykašláváním hlenu, zvracení, průjem. V jednom zdokumentovaném případě \"anticholinergní toxicity\" došlo po rychlé aplikaci fysostigminu pacientovi k záchvatu. Fysostigmin by se neměl podávat ani brzy poté, co si pacient vezme tricyklické antidepresivum.\n\nPiracetam (a jiné \"-racetamy\"), α-GPC a cholin dokáží aktivovat cholinergní systém a ulevit tak od kognitivních symptomů způsobených delším užíváním anticholinergik. \n\nAnticholinergika jsou klasifikována podle receptorů, které ovlivňují:\n\n\nNásleduje seznam obsahující některá ze známějších anticholinergik:\nRostliny z čeledi Lilkovité obsahují různé anticholinergní tropanové alkaloidy, jako je skopolamin, atropin a hyoscyamin.\n\nFysostigmin je jedním z mála léků, které lze použít jako protijed při otravě anticholinergiky. Nikotin také působí proti anticholinergikám, a to aktivací nikotinových acetylcholinových receptorů. Kofein (i když je antagonistou adenosinových receptorů) je schopen rušit anticholinergní symptomy zeslabením sedace a zesílením acetylcholinové aktivity,\n\nMezi nejběžnější rostliny obsahující anticholinergické alkaloidy (včetně atropinu, skopolaminu a hyoscyaminu) jsou:\n\n\nNěkteré opioidy, jako jsou hydrokodon a kodein, se někdy prodávají v kombinaci s anticholinergikem s cílem odradit tak od jejich zneužití. Příklady zahrnují Hydrokodon/Homatropin či difenoxylát/atropin.\n\nNa druhou stranu, kombinace opioid/antihistaminikum se běžně používá díky synergickému efektu, který spolu tyto dvě skupiny léků mají.\n"}
{"id": "1457460", "url": "https://cs.wikipedia.org/wiki?curid=1457460", "title": "Siklós", "text": "Siklós\n\nSiklós [šiklóš] (, ) je město v Maďarsku v župě Baranya, poblíže chorvatských hranic. Nachází se asi 21 km jižně od Pécsu a je správním střediskem stejnojmenného okresu. Město se rozkládá na ploše 50,92 km² a žije zde 8 999 obyvatel.\n\nNejbližší města jsou Harkány a Villány. Poblíže jsou též obce Csarnóta, Kisharsány, Matty, Nagyharsány, Túrony a Vókány.\n\n"}
{"id": "1457463", "url": "https://cs.wikipedia.org/wiki?curid=1457463", "title": "Gesine Waltherová", "text": "Gesine Waltherová\n\nGesine Waltherová, provdaná Tettenbornová (* 6. října 1962, Weißenfels), je bývalá německá atletka, běžkyně, která reprezentovala tehdejší Německou demokratickou republiku.\nNa začátku 80. let 20. století patřila do evropské sprinterské špičky. V roce 1982 se stala halovou mistryní Evropy v běhu na 200 metrů. Na evropském šampionátu v Athénách ve stejném roce byla členkou vítězné východoněmecké štafety na 4x100 metrů. Při premiéře mistrovství světa v atletice v roce 1983 získala zlatou medaili jako členka štafety na 4x400 metrů. \n\nO rok později ukončila svoji sportovní kariéru, aby pomohla osvobodit svého bratra, který byl vězněn pro pokus o útěk z NDR. Kvůli braní dopingu měla v následujících letech zdravotní problémy.\n"}
{"id": "1457467", "url": "https://cs.wikipedia.org/wiki?curid=1457467", "title": "1,3,3-trinitroazetidin", "text": "1,3,3-trinitroazetidin\n\n1,3,3-trinitroazetidin (TNAZ) je bílá krystalická látka s nízkou teplotou tání (101 °C) a hustotou 1,84 g/cm. Jedná se o silnou výbušninu, která leží silou mezi oktogenem a hexogenem (P 364 kbar, energie detonace 6343 kJ/kg) . Tato látka byla připravena v roce 1983 a v 90. letech byla intenzivně zkoumána jako možná součást vojenských trhavin. Nahrazení TNT TNAZ v litých směsích s oktogenem by vedlo ke středně velkému zvýšení síly takovýchto výbušnin (z 330 kbar až k 380 kbar). Takovéto výbušniny na bázi litého TNAZ a HMX by překonávaly PBX s oktogenem (kolem 370 kbar), které jsou dodnes nejsilnějšími vojenskými trhavinami (hlavní aplikace ve střelách proti letadlům a tankům). \n\nK zavedení nedošlo protože TNAZ má příliš vysokou citlivost (asi jako pentrit) – a tak jsou mnohem citlivější než trhaviny na bázi litého TNT – a moderní požadavky na vojenskou munici směřují spíše k systémům na bázi pojiv z polymerů (PBX) – ani lité směsi s TNT už nevyhovují. PBX mohou díky své pružnosti např. lépe pohlcovat nárazy. Moderní vývoj ale směřuje i k oxadiazolům s nízkým bodem tání. Takové sloučeniny mají Pcj kolem 300 kbar a citlivost podobnou TNT – a ty by se při snížení moderních bezpečnostních nároků daly použít.\n"}
{"id": "1457474", "url": "https://cs.wikipedia.org/wiki?curid=1457474", "title": "Trinitrotriazin", "text": "Trinitrotriazin\n\nTrinitrotriazin (2,4,6-trinitro-1,3,5-triazin, TNTA) je teoretická a nepřipravená heterocyklická látka. Jde o teoretickou látku, která nebyla přes svoji jednoduchost připravena. Cesta nukleofilní substitucí z trichlortriazinu není realizovatelná, podobně jako přímá nitrace triazinu. Existují i jiné, navržené a pravděpodobně více praktické cesty.\n\nTNTA má mít účinnost mezi oktogenem a hexogenem (kolem 370 kbar). Má být ale relativně citlivá (podobně jako hexogen) a ne příliš stabilní. Jako taková tedy není perspektivní výbušninou a jedná se spíše o chemickou kuriozitu.¨\n"}
{"id": "1457475", "url": "https://cs.wikipedia.org/wiki?curid=1457475", "title": "Isabegův hamam (Sarajevo)", "text": "Isabegův hamam (Sarajevo)\n\nIsabegův hamam vznikl na místě orientálních tureckých lázní v bosenské metropoli Sarajevu. Slouží jako veřejné lázně a hotel. Lázně se nacházejí v blízkosti Carovy mešity na adrese \"Bistrik 1\".\n\nBudova původně tureckých lázní vznikla na místě původní islámské nadace (\"vakuf\"u), který založil Isa Beg Isaković. Původní budova z konce 15. století byla zničena požárem a v roce 1889 stržena. Dlouhodobě sloužila osmanská armádě a byla zásobována vodou z pramene na vrcholu kopce Bistrik. \n\nNásledná obnova a vznik moderní stavby byl realizován dle projektu chorvatského architekta Josipa Vancaše. Nad stavebními pracemi dohlížel Vjekoslav Toth a celá stavba vznikla v nákladu 41 817 forintů. Budova měla dvě části; jedna z nich dispozičně odpovídala starému hamamu a druhá potom představovala ve své době moderní lázně. Budova byla dokončena a slavnostně otevřena dne 16. února 1891.\n\nSvůj původní účel měla budova až do druhé světové války, po vzniku socialistické Jugoslávie však budova přestala sloužit svému původnímu účelu. Během obléhání Sarajeva byla budova těžce poškozena granátometnou palbou a musela být uzavřena. Rekonstrukce objektu se uskutečnila až s finanční podporou Turecka v 21. století; kromě lázní zde byl vybudován také hotel. Budova byla slavnostně otevřena v roce 2015.\n"}
{"id": "1457477", "url": "https://cs.wikipedia.org/wiki?curid=1457477", "title": "Isabegův hamam", "text": "Isabegův hamam\n\nIsabegův hamam (turecká lázeň) se nachází v následujících místech:\n\n"}
{"id": "1457479", "url": "https://cs.wikipedia.org/wiki?curid=1457479", "title": "Methylnitrát", "text": "Methylnitrát\n\nMethylnitrát, CHONO, je za normálních podmínek těkavá kapalina s hustotou 1,203 g/cm. Z chemického hlediska se jedná o ester kyseliny dusičné, lze jej připravit jednoduchou esterifikací methanolu – tedy reakcí methanolu, kyseliny dusičné a kyseliny sírové. Je dle metriky středně až velmi silnou výbušninou (v testech impulzu tlakové vlny překonává nitroglycerin i EGDN). Za druhé světové války byla používána ve směsi s 25 % methanolu pod názvem Myrol nebo Mirol jako raketové palivo. \n"}
{"id": "1457480", "url": "https://cs.wikipedia.org/wiki?curid=1457480", "title": "Papuánský záliv", "text": "Papuánský záliv\n\nPapuánský záliv je součástí Korálového moře, které je okrajovým mořem Tichého oceánu. Omývá na jihu pobřeží Papuy Nové Guineje a také pobřeží Port Moresby, hlavního města Papuy-Nové Guineje.\n\nDo zálivu ústí některé z velkých papuánských řek, mezi nimi Fly, Turama, Kikori a Purari, a vytvářejí rozlehlou deltu. Na západním pobřeží jsou většinou přílivové bažiny, na východě je pobřeží ploché a písčité.\n"}
{"id": "1457485", "url": "https://cs.wikipedia.org/wiki?curid=1457485", "title": "Seznam kamenů zmizelých ve Středočeském kraji", "text": "Seznam kamenů zmizelých ve Středočeském kraji\n\nSeznam kamenů zmizelých ve Středočeském kraji obsahuje pamětní kameny obětem nacismu na území Středočeského kraje. Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí.\n\nData pokládání kamenů zmizelých ve Středočeském kraji:\n\n\n"}
{"id": "1457488", "url": "https://cs.wikipedia.org/wiki?curid=1457488", "title": "Státní znak Rovníkové Guiney", "text": "Státní znak Rovníkové Guiney\n\nStátní znak Rovníkové Guiney tvoří stříbrný štít se stromem kapokem (vlnovec pětimužný) v přirozených barvách. Nad štítem je do oblouku šest zlatých šesticípých hvězd, pod ním stříbrná stuha se španělským textem UNIDAD PAZ JUSTICIA ().\n\nZnak byl převzat ze znaku města Bata. Strom symbolizuje smlouvu se Španělskem v roce 1843, ale i zemědělství, lesnictví a jejich význam pro rozvoj země. Hvězdy představují provincie země v době přijetí (Rio Muni, Fernando Pó, Annobón, Elobey Grande, Elobey Chico a Corisco).\n\nOstrov Bioko (dříve \"Fernando Pó\"), na kterém leží hlavní město Rovníkové Guiney Malabo, objevil roku 1472 při hledání cesty do Indie portugalský mořeplavec Fernão do Pó, po němž byl ostrov pojmenován. Na konci 15. století byl spolu s ostrovem Pagalu (dnes Annobón) a pevninskou částí (zvanou Rio Muni, dříve \"Mbini\") kolonizován Portugalci. Roku 1778 toto území postoupili Španělům výměnou za území v Jižní Americe. V letech 1827–1858 ostrov Fernando Pó spravovali Britové. V roce 1844 Španělsko anektovalo pevninskou část a pojmenovalo ji \"Rio Muni\" a v roce 1885 byla spolu s ostrovy Fernando Pó, Corisco a Elobey začleněna do protektorátu Španělská území v Guinejském zálivu. V roce 1900 byla v Paříži podepsána smlouva mezi Francií a Španělskem o hranicích nově vzniklé španělské kolonie Rio Muni a v roce 1926 byla z kolonie Rio Muni spojením s ostrovy Fernando Pó a Pagalu vytvořena kolonie Španělská Guinea. V roce 1956 se z ostrovů Fernando Pó a Pagalu stala Provincie Guinejského zálivu, v roce 1959 byl status Španělské Guineje změněn z kolonie na zámořské území a 30. července 1959 byla přejmenována na Španělskou rovníkovou oblast. Ta se administrativně členila na provincie Rio Muni a Fernando Pó. Obě provincie užívaly svůj znak:\n\nZnakem španělské zámořské provincie Rio Muni byl znak města Bata, jejího hlavního města. Znak tvořil štít s výjevem mořského pobřeží s krajinou se zelenými pahorky, se světle modrou oblohou a modro-stříbrnými vlnami, z nichž v popředí vyrůstá zelený strom kapok (vlnovec pětimužný). Na štítu je položena zlatá, červeně podšitá koruna s červenými diadémy, tvořená devíti heraldickými liliemi (5 větších, 4 menší). Dle pověsti uzavřel král Bonkoro roku 1843 pod takovýmto stromem smlouvu se Španěly.\n\nZnakem španělské zámořské provincie Fernando Pó byl znak města Santa Isabel (dnes Malabo). Znak byl tvořen stříbrně děleným a od středu černo-zlatě polceným štítem s červeno-stříbrně vykládaným lemem s figurami ze znaků Kastilie a Leonu. V horním, stříbrném poli byla bílá hora, v heraldicky pravém, černém stylizované, korunované písmeno \"Y\" a v levém, zlatém byl v horní části černý nápis BIAFRA, v dolní části střídavě čtyři černá (na obrázku modrá) a čtyři stříbrná, zvlněná břevna a uprostřed (přes břevna) kosmo položená zlatá (na obrázku černa) kotva. Hora na znaku představuje nejvyšší horu ostrova i Rovníkové Guiney: Pico de Santa Isabel (dnes Pico Basilé). Písmeno \"Y\" symbolizuje portugalskou královnu Yzabel (Alžběta Portugalská), po níž bylo město pojmenováno. Kotva a zvlněná břevna symbolizují Biaferskou zátoku (dnes záliv Bonny) a Guinejský záliv.\n\nPo referendu ze dne 15. srpna 1963 se ze Španělské rovníkové oblasti stalo Autonomní společenství Rovníková Guinea a obě provincie získaly vnitřní samosprávu. V březnu 1968 oznámilo Španělsko, že zemi poskytne nezávislost, 11. srpna 1968 byla přijata ústava a 12. října 1968 byla vyhlášena nezávislost Rovníkové Guiney. Nově zavedený státní znak zavedený v den vyhlášení nezávislosti je shodný se znakem současným. Přesně po roce byl znak umístěn na státní vlajku, pouze štít měl, dle některých zdrojů, žlutou barvu (pro lepší odlišení v bílém pruhu).\n\nZřejmě v roce 1975 (ale jsou uváděny i roky 1972 nebo 1973) nechal diktátor Francisco Macias Nguema zavést nový státní znak. Ten byl tvořen jeho osobním znakem – červeným kohoutem. V pozdějších vyobrazeních byl kohout světle hnědý s červeno-hnědou hrudí a s tmavě žlutou hlavou. Krční lalůček a hřebínek byly červené a zobák s pařáty žluté. Pod kohoutem byla africká motyka (\"eba\") zkřížená se sekerou (\"hacha\"), doprovázely je motyka na vyhrabování brázd (\"azada\") a krumpáč (\"pico\"). Přes zkřížené nástroje byl položen pilník (\"lima\") a mačeta. Vše v přirozených barvách. Nad mačetou byla zlatá stuha s nápisem TRABAJO (). Pod znakem byla zlatá stuha s textem z předchozího znaku (UNIDAD PAZ JUSTICIA). Na poštovní známce vydané 25. prosince 1975 je vyobrazen tento znak zrcadlově obrácen (zřejmě tisková chyba) a s opisem REPÚBLICA DE GUINEA ECUATORIAL kolem kohouta (ten však zřejmě nebyl součástí znaku). Nástroje s nápisem představovaly práci, sebedůvěru, nutnou k budování státu, spojení zemědělců, dělníků a lesních dělníků. Kohout vyjadřuje výzvu k probuzení národa a k budování své země.\n\n3. srpna 1979 byl při vojenském převratu prezident Nguema svržen a zemi až do roku 1982 řídila Nejvyšší vojenská rada. Původní znak z roku 1968 byl zaveden 21. srpna 1979 (v úpravě z roku 1969) a užívá se dodnes. Znak se někdy zobrazuje se zlatou stuhou.\n\n"}
{"id": "1457492", "url": "https://cs.wikipedia.org/wiki?curid=1457492", "title": "Horní maják Paralepa", "text": "Horní maják Paralepa\n\nHorní maják Paralepa (estonsky: \"Paralepa alumine tuletorn\") stojí na západ od města Haapsalu v kraji Läänemaa v Baltském moři v Estonsku.\n\nMaják je ve správě Estonského úřadu námořní dopravy (Veeteede Amet, EVA), kde je veden pod registračním číslem 471.\n\nMaják navádí lodi plující zálivem Haapsalu do přístavu Haapsalu. Společně s Dolním majákem Paralepa tvoří dvojici náběžných majáků.\n\nPrvní majáky ve tvaru čtyřboké pyramidy byly postaveny v roce 1916 a naváděly lodi plující 40 metrů širokým a pět metrů hlubokým koridorem z průlivu Voosi. V roce 1922 byla věž vysoká 27 metrů, světlo ve výšce 27 metrů bylo viditelné do vzdálenosti 8 nm. Maják měl černou barvu a vysílal úzký světelný paprsek (pruh). V roce 1932 byl postaven současný maják, který byl vybaven acetylénovou automatickou lampou. Maják byl vysoký 34 metry. V roce 1980 byl maják připojen k elektrické síti a vybaven osvětlovacím zařízením EMS-210 (ЭMС–210).\n\nVálcová železobetonová věž vysoká 34 metry je ukončená ochozem s černou lucernou. Maják má bílou barvu s černým pruhem a černou horní části. Lucerna je vysoká 1,8 metrů. V roce 2008 byla instalována nová LED svítilna.\n\nzdroj\n\noznačení\n\n\n"}
{"id": "1457499", "url": "https://cs.wikipedia.org/wiki?curid=1457499", "title": "Ewa Kasprzyková", "text": "Ewa Kasprzyková\n\nEwa Kasprzyková (* 7. září 1957 Poznaň) je bývalá polská atletka, sprinterka.\n\nPrvních úspěchů dosáhla už jako juniorka. Na evropském halovém šampionátu v roce 1975 byla členkou stříbrné polské štafety na 4x100 metrů. Na premiérovém mistrovství světa v roce 1983 doběhla osmá ve finále na běhu na 200 metrů. O tři roky později vybojovala stříbrnou medaili v běhu na 200 metrů na evropském halovém šampionátu v Madridu. Na mistrovství Evropy v roce 1986 získala bronzovou medaili ve štafetě na 4x400 metrů. Při startu na druhém mistrovství světa v roce 1987 se probojovala do finále běhu na 200 metrů, kde skončila sedmá. Největším úspěchem s pro ni stal titul halové mistryně Evropy v běhu na 200 metrů v roce 1988.\n"}
{"id": "1457504", "url": "https://cs.wikipedia.org/wiki?curid=1457504", "title": "Serra da Malagueta", "text": "Serra da Malagueta\n\nSerra da Malagueta je pohoří na severozápadě ostrova Santiago na Kapverdských ostrovech. Je přístupné po silnici z měst Praia a Taraffal, která spojuje sever a jih ostrova Santiago.\n\nNachází se zde chráněná rezervace Parque Natural da Serra da Malagueta o rozloze 774 hektarů.\n"}
{"id": "1457522", "url": "https://cs.wikipedia.org/wiki?curid=1457522", "title": "Turecká lázeň", "text": "Turecká lázeň\n\nTurecká lázeň (arabsky hamam nebo hammam) jsou v islámských zemích veřejné parní lázně, určené hlavně pro celkovou rituální koupel (\"ghusl\"). Ta je pro každého muslima povinná po těžkém znečištění, stejně jako pro člověka, který se chce muslimem stát, doporučuje se však před každou páteční bohoslužbou. Koná se v samostatné budově, často přistavěné k mešitě, která má oddělenou část pro muže a pro ženy s odpovídající lázeňskou obsluhou. Návštěvník se v předsíni svlékne a ovine si ručník kolem beder. Pak vstoupí do hlavní místnosti, která je často bez oken a je vytápěna podlahou. Zde ho lázeňský personál namydlí, umyje a namasíruje, případně i oholí.\n\nNejstarší písemná zmínka o veřejných lázních pochází z 9. století, později se budovaly i soukromé \"hamamy\" v palácích a bohatých domech. Veřejné lázně tohoto druhu jsou běžné v Turecku, v Sýrii, na Balkáně, v oblasti Iránu, v Indii i v Severní Africe a vedle mešit to bývají nejhonosnější stavby, zejména v bohatých městech. Od 20. století vznikají i ve městech s větší muslimskou populací v Evropě, v USA, v Rusku atd.\n\n"}
{"id": "1457523", "url": "https://cs.wikipedia.org/wiki?curid=1457523", "title": "Harilaid", "text": "Harilaid\n\nHarilaid (švédsky: \"Hares\", dříve \"Gräsö\") je malý neobydlený estonský ostrov vzdálený čtyři kilometry na západ od ostrova Vormsi v průlivu Hari v kraji Läänemaa v Baltském moři.\n\nOstrov je protáhlý 1,4 km dlouhý (sever–jih), 0,7 km široký (východ–západ) a má rozlohu 15 ha. Nejvyšší převýšení je 6 m nad mořem, v jižní části 2,8 m n. m. Povrch ostrova je kamenitý porostlý jalovcem a pobřežními loukami. Podnebí je kontinentální s průměrnou roční teplotou 6 °C. Nejteplejším měsícem je srpen s 16 °C, nejstudenější leden s -5 °C.\n\nNa ostrově žila 99 let rodina Kimbergi, ostrov opustila v roce 1939.\n\nV roce 1849 byl na ostrově postaven maják. Současný maják vysoký 19 metrů byl postaven v roce 1940.\n"}
{"id": "1457527", "url": "https://cs.wikipedia.org/wiki?curid=1457527", "title": "Nikolaj Razgonov", "text": "Nikolaj Razgonov\n\nNikolaj Razgonov (rusky Николай Разгонов) (* 16. ledna 1964) je bývalý sovětský atlet, sprinter.\n\nV roce 1986 obsadil třetí místo v běhu na 200 metrů na evropském halovém šampionátu, o dva roky později v této disciplíně zvítězil.\n"}
{"id": "1457528", "url": "https://cs.wikipedia.org/wiki?curid=1457528", "title": "Ovsík vyvýšený", "text": "Ovsík vyvýšený\n\nOvsík vyvýšený (\"Arrhenatherum elatius\") je rozvolněná trsnatá tráva, která svou výškou, s květenstvím od 50 do 150 cm, většinou převyšuje okolní porost; odtud pochází druhové jméno \"vyvýšený\". V české krajině je nepůvodním druhem považovaným za archeofyt s invazním chováním. V zemědělství je však široce využíván a v české přírodě, stejně jako téměř v celé Střední Evropě, je běžnou víceletou pícninou preferující sušší úživnější stanoviště. Je typickým představitelem úrodných mezofilních ovsíkových luk, jedněch z nejrozšířenějších lučních biotopů ČR. Pokud je mu ponechána možnost vysemenit se, stává se v porostu dominantní rostlinou.\n\nUrčení areálu původního výskytu ovsíku vyvýšeného je velmi nejisté. S ohledem na teplomilnost, náročnost na živiny a taxonomickou variabilitu se předpokládá, že byl původním druhem pouze v horách Evropy v Alpách a na Balkáně a v jihozápadní Asii od Kavkazu po Írán. Později se rozšířil po celé Evropě, do západní Sibiře, na Blízký východ, na jih Střední Asie, na severozápad Afriky do pohoří Atlas a do Makaronézie. Následně byl úmyslně rozšířen do Severní, Střední i Jižní Ameriky, stejně jako na jih Afriky, do netropických oblastí indického subkontinentu, Číny, Japonska a téměř do celé Austrálie, jakož i na Nový Zéland a Havajské ostrovy. V současnosti ovsík vyvýšený kolonizuje téměř všechny oblasti s mírným podnebím, které poskytují vhodnou půdu a podnebí.\n\nV Evropě je široce zaveden a jeho výskyt sahá až k 70° severní šířky na atlantském pobřeží Norska a po 65° ve vnitrozemí Švédska a Finska. V České republice roste hojně po celém území, pouze ve vysokých polohách se vyskytuje spoře.\n\nVyhovují mu nejlépe půdy suché, kypré, vápnité a bohaté na živiny nacházející se na teplých stanovištích, s optimem pH 6,0 až 7,5, nesnáší zasolenou půdu. Špatně se mu daří na vlhkých a často zaplavovaných půdách v silném zastínění. Jeho závislost na dobře živinami zásobené půdy dosvědčuje okolnost, že ve střední Evropě se začal spontánně šířit až od počátku 19. století, kdy začaly být louky, obdobně jako pole, plošně hnojeny. Roste do nadmořské výšky 1900 m v Alpách a 3000 m na Kavkaze.\n\nPrimární areál výskytu jsou středně vlhké až sušší, živinami dobře zásobené kulturní louky a pastviny. Dále často osídluje meze polí, úhory, okraje cest a jejich příkopy, lesní lemy, řídké křoviny a světlé lesní porosty, písčiny, lomy, slunné travnaté i skalnaté stráně, železniční náspy, důlní haldy a navážky zeminy. Rozmnožuje se lehkými obilkami roznášenými větrem nebo vodou, rozrůstáním kořenového oddenku rozšiřuje trs. Průměrná životnost rostliny na stanovišti je šest až devět let, pokud roste na živinami zásobeném místě a je mu umožněno vytvořit semena, chová se téměř jako trvalka. Základní chromozomové číslo rodu je x = 7, ovsík vyvýšený je tetraploidní druh 2n = 4x = 28.\n\nOvsík vyvýšený je víceletá statná tráva vyrůstající ve volných trsech, které jsou mohutné, výrazné a v porostu dobře zřetelné, odnožování je extravaginální. Oddenek má bohatou soustavu kořínků pronikající hluboko do půdy, které mu umožňují čerpat vodu z hlubších vrstev. Z nadzemní části trsů vyrůstají tři typy výhonků: listové výhonky (listy), sterilní stébla s listy a plodná stébla s květenstvím. Listy mají stočenou vernaci, jsou slabě zvlněné, bývají dlouhé do 40 cm a široké do 1 cm, jsou oboustranně matné, středně sytě až tmavě zelené, slabě drsné, na líci jemně rýhované i roztroušeně chlupaté. Stébla jsou přímá, tenká, hladká a mají tři až pět širších kolének, plodná mají pod květenstvím navíc list.\n\nKvětenství lata bývá dlouhá 15 až 25 cm, často je slabě převislá, nejdříve stažená a za plného květu všestranně rozkladitá s drsnými, nestejně dlouhými větévkami, někdy mívá červenofialový nádech. Lata bývá sestavená z 1 cm dlouhých dvoukvětých klásků, každý má vespod dvě blanité plevy, spodní pleva je menší a jednožilná, horní větší je trojžilná. Mezi plevami jsou dva kvítky, každý sedí ve dvou pluchách, spodní kvítek je samčí a horní oboupohlavný. Horní kvítek obsahuje tři tyčinky s prašníky, semeník se dvěma pérovitými bliznami a má pluchu s krátkou osinou. Spodní kvítek má pouze tyčinky a 1,5 cm dlouhou, kolénkovitě ohnutou osinu; což jsou dvě pevná vlákna, hnědé a žluté, stočená do šroubovice. Přenos pylu z prašníků na blizny zajišťuje vítr, často dochází k opylení vlastním pylem. Tento pyl je silný alergen.\n\nPlod je pluchatá, protáhlá, tříhranná obilka s osinou. Má barvu slámově žlutou, bývá dlouhá 8 mm, široká 2 mm a její průměrná hmotnost tisíce semen (HTS) je asi 3 gramy, v porostu dozrávají jednotlivé rostliny nerovnoměrně. Obilky jsou rozptylovány větrem, nemají dormanci a mohou klíčit ihned po uzrání, po vysetí vzcházejí za jeden až dva týdny. Uskladněné v suchu si podržují životaschopnost po dobu nejméně pěti let.\n\nOvsík vyvýšený se na přirozeně úživných nebo hnojených loukách dobře etabloval a svou výškou mnohdy určuje ráz celé vegetace, která se stává běžnou součástí krajiny. Na úhorech, navážkách, v příkopech či lomech se stal dominantou či jednou z dominujících rostlin a jeho role je spíše pozitivní, protože snižuje životnost různým plevelům. Potíže způsobuje tam, kde omezuje pestrost rostoucích druhů, bývá to hlavně na loukách, stepních trávnících a na místech bez pravidelného obhospodařování, jako jsou slatinné či nivní louky, pastviny, vřesoviště, písčiny. Ovsík nesnáší tradiční způsoby péče o trávní porost, totiž pastvu a vypalování.\n\nPředností ovsíku vyvýšeného je vynikající produkční schopnost a odolnost proti suchému počasí. Jeho kladem je možnost pícního využití na orné půdě v jetelotravní směsi i v trvalých, sečených travních porostech. V zeleném stavu je hořký a pro dobytek málo chutný, je proto vyséván ve směsi s jinými druhy pícnin, bývá zařazován do krátkodobých porostů na orné půdě s jetelem lučním. Hořkost se vytrácí sušením a je proto často využíván pro výrobu sena. Pro zachování kvality a obsahu výživných látek v sušině je nutné dvojí kosení ročně. Špatně snáší sešlapávání při pastvě zvířat, rychle se však z ní zotaví, pokud probíhá jen nárazově. V současné době je prověřována jeho vhodnost pro výrobu biopaliv.\n\nOvsík vyvýšený je silně dominantní druh, ostatním bylinám obvykle konkuruje svou výškou a v nesečených porostech i hromaděním stařiny. Jejím nárůstem a postupným rozkladem se zastíněná půda v blízkosti obohacuje o živiny, hlavně dusík a fosfor, což vytváří vhodné prostředí pro jeho další kolonizací okolí. Výsledkem je ústup nízkých a světlomilných druhů a následuje snížení druhové rozmanitosti flory a později i fauny. Na některých územích, kde v původních travních porostech vytlačuje domácí druhy a podstatně tak snižuje kvalitu pastvin, je hodnocen jako invazní druh, například na prériích Severní Ameriky nebo na pastvinách v jihoamerickém Chile.\n\n"}
{"id": "1457530", "url": "https://cs.wikipedia.org/wiki?curid=1457530", "title": "James Bowie", "text": "James Bowie\n\nJames Bowie (10. března 1796 Kentucky – 6. března 1836 Alamo) byl americký dobrodruh, účastník Texaské revoluce. Pocházel z farmářské rodiny, která se z Kentucky přestěhovala do Louisiany, a živil se převážně pozemkovými spekulacemi a obchodováním s otroky.\n\nDne 19. září 1827 se ve Vidalii zúčastnil souboje zvaného \"Sandbar Fight\", v němž zabil místního šerifa Norrise Wrighta. Použil při tom speciální dlouhý soubojový nůž, který podle něj dostal označení \"Bowie knife\" a stal se důležitou výbavou amerických hraničářů. Od roku 1830 žil v Texasu,\nkterý byl tehdy součástí Mexika, a sloužil u Texas Rangers. Patřil k vůdčím postavám anglosaských osadníků, kteří se roku 1835 vzbouřili proti centrální vládě generála Santa Anny. Velel texaským milicím v bitvě u Concepciónu 28. října 1835, v níž porazily mexickou armádu. V únoru 1836 se skupinou povstalců obsadil misii Alamo, kterou následně obklíčily vládní jednotky. Po třinácti dnech bojů Bowie 6. března dopoledne padl a misie byla obsazena.\n\nPo smrti se Bowie stal americkým národním hrdinou, je po něm pojmenováno město Bowie v texaském Montague County, o jeho osudech vznikl televizní seriál \"The Adventures of Jim Bowie\". Rockový zpěvák a skladatel David Bowie (vlastním jménem David Robert Jones) přijal Bowieho příjmení jako umělecký pseudonym. \n\n"}
{"id": "1457532", "url": "https://cs.wikipedia.org/wiki?curid=1457532", "title": "7,5 × 54 mm MAS", "text": "7,5 × 54 mm MAS\n\n7,5 × 54 mm French nebo také 7,5 × 54 MAS je bezokrajový puškový náboj lahvovitého tvaru. Náboj byl vyvinut ve Francii v roce 1924 a nahradil sice revoluční, ale tou dobou již zastaralý náboj 8 × 50 mm R Lebel, používaný v 1. světové válce. 7,5 × 54 MAS byl zaveden do výzbroje v roce 1929, kdy nahradil náboj 7.5×57mm MAS mod. 1924, který byl příliš podobný náboji 7.92×57mm Mauser a hrozilo zde nebezpečí, že by je mohli vojáci zaměnit.\n"}
{"id": "1457546", "url": "https://cs.wikipedia.org/wiki?curid=1457546", "title": "María Isabel Urrutiaová", "text": "María Isabel Urrutiaová\n\nMaría Isabel Urrutia Ocoró (* 25. března 1965 Candelaria, Valle del Cauca) je kolumbijská vzpěračka, atletka a politička. Pro Kolumbii získala první olympijskou zlatou medaili v celé historii. \n\nV mládí se věnovala zejména vrhu koulí a hodu diskem. V obou těchto disciplínách soutěžila na Letních olympijských hrách v Soulu roku 1988. V roce 1989 se přeorientovala na vzpírání a na mistrovství světa v Manchesteru, které se toho roku konalo, hned získala stříbro v kategorii do 82,5 kilogramu. Za rok na to tuto kategorii vyhrála a stala se mistryní světa. V roce 1991 brala stříbro, v roce 1993 znovu zlato (do 83 kg), rok na to stříbro, roku 1996 bronz, 1997 stříbro, 1998 bronz (nad 75 kg). V roce 2000 pak završila svou kariéru zlatou medailí na Letních olympijských hrách v Sydney, v těžké váze. V roce 2002 byla zvolena poslankyní dolní komory kolumbijského parlamentu za liberální Sjednocenou lidovou stranu (\"Movimiento Popular Unido\"). Znovuzvolena byla roku 2006, tento post zastávala do roku 2010.\n"}
{"id": "1457560", "url": "https://cs.wikipedia.org/wiki?curid=1457560", "title": "Zdeněk Bláha", "text": "Zdeněk Bláha\n\nZdeněk Bláha (26. června 1924) je bývalý československý hokejový obránce. Po skončení aktivní kariéry působil jako trenér.\n\nZa reprezentaci Československa nastoupil v letech 1949 až 1950 v 6 utkáních, ve kterých dal 1 gól. V lize hrál za NV Bratislava, ATK Praha, ZJS Zbrojovka Spartak Brno, Dynamo Pardubice, TJ Baník Chomutov a Tatru Smíchov.\n\nTrénoval v bývalé Jugoslávii, mistroský titul získal v sezóne 1956/57 s HK Jesenice a ve Francii, kde získal s Gap HC mistrovské tituly v letech 1977 a 1978.\n\n"}
{"id": "1457564", "url": "https://cs.wikipedia.org/wiki?curid=1457564", "title": "Herb McKenley", "text": "Herb McKenley\n\nHerbert Henry \"Herb\" McKenley (10. července 1922, Pleasant Valley – 26. listopadu 2007, Kingston) byl jamajský atlet, běžec, olympijský vítěz.\n\nV roce 1947 byl držitelem nejlepších světových časů na 100 metrů (10,3), 200 metrů (20,4) i 400 metrů (46,2). Jde o jediného běžce v historii, který to dokázal. Před olympiádou v Londýně v roce 1948 zlepšil světový rekord na 400 metrů, když dosáhl času 45,9. V olympijském finále této disciplíny nečekaně prohrál se svým krajanem Arthurem Wintem a získal stříbrnou medaili. V běhu na 200 metrů skončil čtvrtý. Při startu na olympiádě v Helsinkách v roce 1952 byl členem vítězné štafety na 4x400 metrů, na tratích 100 metrů a 400 metrů vybojoval stříbrnou medaili.\n\n"}
{"id": "1457567", "url": "https://cs.wikipedia.org/wiki?curid=1457567", "title": "Malmedy", "text": "Malmedy\n\nMalmedy je město ležící ve východní Belgii na řece Warche. Patří k provincii Lutych a žije v něm obyvatel, převážně Valonů, nejpočetnější menšinou jsou Němci. Ve valonštině se město nazývá \"Måmdey\" a v moselskofranckém dialektu němčiny \"Malemder\". Název pochází z latinské fráze „a malo mundarum“ („očistit od zlého“). Obec Malmedy byla vytvořena v roce 1977 a zahrnuje kromě vlastního města Malmedy také předměstí Bellevaux-Ligneuville a Bévercé. \n\nV roce 648 založil svatý Remaclus benediktinské opatství, které bylo součástí samostatného církevního státečku Knížectví Stavelot-Malmedy do roku 1795, kdy je zabrala revoluční Francie jako součást departementu Ourthe. V roce 1815 přiřkl Vídeňský kongres území Pruskému království a po první světové válce muselo poražené Německo odstoupit Malmedy s Eupenem Belgii. Na konci druhé světové války bylo okolí města dějištěm bitvy v Ardenách, 17. prosince 1944 se udál malmédský masakr, při němž jednotky Waffen-SS postřílely 84 amerických zajatců.\n\nHlavními turistickými atrakcemi jsou katedrála zasvěcená svatým Petrovi, Pavlovi a Kvirínovi z roku 1775 a množství historických hrázděných domů v centru. Muzeum \"Malmundariuum\" připomíná dlouholetou tradici kožedělného a papírenského průmyslu. Proslulou folklórní slavností je karnevalový průvod \"Cwarmê\". Nedaleko města se nachází automobilové závodiště Circuit de Spa-Francorchamps. Malmedy leží na dálnici A 27 a slouží jako základna k výletům do přírodní rezervace Hautes Fagnes. Oblast je seizmicky aktivní zónou, v roce 1692 zde způsobilo zemětřesení rozsáhlé sesuvy půdy. \n\n\n"}
{"id": "1457571", "url": "https://cs.wikipedia.org/wiki?curid=1457571", "title": "Seznam hlav schwarzenberského rodu", "text": "Seznam hlav schwarzenberského rodu\n\nToto je seznam hlavních představitelů rodu Schwarzenbergů. Dnešní knížecí rod nese jméno podle panství Schwarzenberg v bavorském okrese Středních Frankách nedaleko města Scheinfeld. Panství v první polovině 15. století zakoupil svobodný pán Erkinger I. ze Seinsheimu, který se jako první začal psát \"ze Seinsheimu na Schwarzenbergu\".\n\n\n\n"}
{"id": "1457572", "url": "https://cs.wikipedia.org/wiki?curid=1457572", "title": "Citalopram", "text": "Citalopram\n\nCitalopram (obchodní názvy: Celexa, Citalec, Seropram, Citalom, Apo-Cital apod.) je antidepresivum třídy selektivní inhibitor zpětného vychytávání serotoninu (SSRI). Lék je americkým úřadem Food and Drug Administration (FDA) schválen za účelem léčby deprese, a to od roku 1998. Občas bývá předepisován off-label i k jiným účelům než je léčba deprese. V Austrálii, UK, Německu, Portugalsku, Polsku a ve většině evropských zemí je licencován pro léčbu depresivních epizod a panické poruchy (ať už s agorafobií nebo bez ní). Ve Španělsku a Dánsku se také používá při léčbě obsedantně kompulzivní poruchy.\n\nV \"institutu národního zdraví\" (NICE) ve Spojeném království se v žebříčku vyhodnocujícím 10 různých antidepresiv co do ceny a účinnosti umístil citalopram na 5. místě co do účinnosti (po mirtazapinu, escitalopramu, venlafaxinu a sertralinu) a na 4. místě co do ceny. Vyhodnocení bylo založeno na meta-analýze Andrea Ciprainiho. V další analýze Ciprianiho byl citalopram shledán více efektivním než paroxetin a reboxetin a více akceptovatelný než tricyklická antidepresiva, reboxetin a venlafaxin, nicméně byl méně účinný než escitalopram.\n\nDůkazy o efektivitě citalopramu při léčbě deprese u dětí jsou nejasné.\n\nCitalopram je registrován ve Spojeném královstvíI a dalších evropských zemích za účelem léčby panické poruchy, ať už s agorafobií nebo bez ní. Dávka je 10 mg/den po dobu jednoho týdne, poté se zvyšuje dávka na 20-30 mg/den; maximální denní dávka je 40 mg/d.\n\nCitalopram byl poprvé syntetizován v roce 1972 chemikem Klausem Bøgesøem a jeho výzkumnou skupinou z farmaceutické firmy Lundbeck a poprvé byl uveden na trh v roce 1989 v Dánsku. V roce 1998 byl poprvé uveden v USA. Patent vypršel v roce 2003, kdy další firmy mohly začít legálně vyrábět generické verze léku. Firma Lundbeck přišla s escitalopramem a získala na něj nový patent.\n\nDne 19. června 2013 udělila Evropská komise sankci ve výši 93.8 milionů euro dánské farmaceutické společnosti Lundbeck, plus dalších 52.2 milionů euro několika dalším farmaceutickým firmám zaměřeným na výrobu generik. Tyto pokuty byly reakcí na dohodu mezi společností Lundbeck a několika dalšími, že tyto uvedou své generické verze citalopramu na trh až s určitým zpožděním po vypršení původního patentu firmy Lundbeck.\n\n"}
{"id": "1457573", "url": "https://cs.wikipedia.org/wiki?curid=1457573", "title": "Záturečtí", "text": "Záturečtí\n\nZáturečtí (Záthurecký) byl turčianský zemanský rod. Za zakladatele je považován královský rybář Uzda z Turca a Hosti, který žil v 13. století.\n\nRod pocházel z obce Záturčie v Turci. Než se toto území stalo obcí, patřila Uzdovi jako prvnímu majiteli, jeho potomci byli majitelé nepřetržitě po mnoho pokolení. Už v prvních listinách rodu se říká, že tam bydleli od nepaměti. Zátureckovci byly nejstarší zemanská rodina v Turci, která si zachovala nejstarší rodové listiny z 13. století. Roku 1245 dostal jobagión Uzda a jeho synové ke svému dědičnému území v Turci nová území na pravém břehu řeky Turiec (za Turcom – od lokace nové země si odvodili i přídomek – šlechtické příjmení). O deset let později jim král potvrdil práva na tyto pozemky. Území rodu se děděním dělilo na menší části a v následujících stoletích probíhaly těžké majetkové spory mezi jednotlivými větvemi rodu. V letech 1598 a 1601 dostali Zátureckovci jako starodávní zemané potvrzení svobod a armálesu (erbovní listina). Rod byl z prvních známých privilegovaných rodin a jeho členové zastávali ty nejvyšší úřady v Turci jako součásti Zvolenské stolice. V roce 1339 se Turiec oddělil od Zvolenského komitátu a vznikla samostatná Turčianska stolice s vlastním županem. Pozdější byly v Turci župani z vyšší neturčianské šlechty až do 16. století. V roce 1535 přišli bohatší a vlivnější šlechtici Révaiové (Révayovci), kteří zastávali úřad hlavního turčianského župana dědičně. \n\nBéla IV. z Boží milosti Král Uherska, Dalmácie, Chorvatska, Rámy, Srbska, Galicie, Ladomírska, Kumárska… Proto chceme dospět k potěšení všech přítomných a kdysi jednou jejich potomků, z nichž náš věrný Uzda z Turca zúčastněný ve službě rybářství sám z vlastní vůle přes mnohé časy nám věrně sloužil… A aby našemu věrnému Uzdovi za jeho minulé závazné služby viděli jsme jako odplatu uspokojení, pro budoucí služby můžeme darovat svěží zem, nazývanou jako Wendeg (Hosty) vedle jeho dědičné zemi stávající povyšuje, blízko řeky Turiec, …jemu a jim, dědicem jeho dědiců, následovníkům, postoupili jsme, předáváme plným právem… Na důkaz ponecháváme tuto listinu potvrzenou naší tajnou dvojitou pečetí. Dáno roce milosti tisíc dvoustého čtyřicátého pátého. Čtvrtého Augusta.\n\nBéla, z Boží milosti král Uherska, Dalmácie, Chorvatska, Ramy, Srbska, Haliče, Ladomírska a Kumánská vším, co nahlédnout do této listiny spásu v Spasiteli všech. Úřad královské vznešenosti se má usilovat tak uspořádat postavení své poddané, aby každý mohl, podle jistého počtu a stavu své svobody (postavení) vykonávat své povinnosti bez obtížnosti. Proto, když synové jobagiónov v Turci překročili potřebný a obvyklý počet, vidělo se nám z hlediska vlády (potřebným) snížit jejich přílišný počet, ponechajíc potřebný stav čtyřicet osob z těchto synů jobagiónov pro celý Turiec, a to tak, že vždy šest z nich jsou povinni dát do našeho vojska jednoho obrněnce. Zvláště se mezi ně počítají čtyři synové Uzdu, a to Meckel, Třmen, Martin a Drahomil, kteří príduc k nám poníženě od nás žádali, abychom jim dobrotivě ráčili dát zem, kde odedávna sídlili. My tedy, nakloněni jejich oprávněným prosbám a přihlédnutím jejich služby, které nám prokázaly a mohou prokázat v budoucnu, dali jsme jim a jejich potomkům žádanou zem do trvalé držby. A jak nám oznámil náš věrný kníže Cypov, kterého jsme poslali na prozkoumání velikosti té země, stačí na osm poplužia a z východní strany sousedí řekou Bystrica až po vtok této řeky do řeky Turiec s vesnicí Vrútky a odtud jde nahoru po řece Turiec a tady hraničí s vesnicí Modly a zde končí hranice a spoluhraničí této země. Aby tato naše donace nabyla sílu ustavičné stálosti, vydali jsme tuto dosvědčovanou listinu, potvrzenou silou naší dvojité pečeti. Dáno magistrem smaragdy, zvoleným (proboštem) Stoličnobelehradského kostela, naším milovaným a věrným podkancelárom našeho dvora, roku Páně tisícího dvoustého padesátého pátého, 13. den před Kalenda září, kralování našeho (roku) dvacátého.\n\nMy Rudolf II. Císař Římanů, a Král Německa, Uher, Čech, Dalmácie, Chorvatska, Slovinska, Rámy, Srbska, Galicie, Ladomírska, Kumárska, arcikniežaťa Austrie, Markýz Moravy, Kníže Burgundy, Štýrska, Korutan, Karni, Lucemburku, Slezska, Württembersko, tece, Švábská, Hrabě Habsburg, Tirol, Pfirstu, Kyburg a Gorica atd. přikazuji uchovat v paměti přítomnými zaznamenány … Tedy znak a svědectví naší jim právě prokázané milosti a laskavosti, jakož i svobody pravého a nepochybného šlechtictví je právě tato Arma (erb) jejich šlechtictví:\nŠtít zjevně vojenský a honosný, přes střed čarou rozdělen na dvě části, jehož dolní část, kopeček obsazuje, ze kterého krajních dolin jednotlivý keř růže a vyvýšené z prostředku kopce vyrůstá, ale v horní části štítu poloviční medvěd vyskakuje a královskou korunu drží a dále vedle něho měsíc a hvězda se ukazují. Na vojenské otevřené přilbě přiléhající k štítu s předešlým ve všem shodný medvěd a nohou držící vkusně ozdobený keř tří růží …. Janovi Zátureckému a jeho dědicům a potomkům obou pohlaví vcelku milostivě uvádíme jako odevzdané a udělené …. Vyslovujeme, az istotnej naší znalosti a svobodnou ponecháváme, aby sami v následujících, vždy budoucích časech, tuto Armu, při stejných právech, poprednostiach, výhodách, svobodách a nedotknutelnosti, ze zvyklostí používali a těšili se jim, a kéž by se těšili, a všude v bojích, bitvách , turnajích, osobních soubojích, při vojenských šlechtických cvičeních, nejinak na pečetích, erbech, praporech, domech a hrobkách. Na památku a věčné potvrzení jejíž věci přítomnou naši listinu opatrujeme naší privesenou tajnou pečetí, kterou jako Král Uherska užíváme. Dáno rukou našeho věrného nám milého biskupa a kancléře našeho dvora na našem pražském Královském Dvoře dvanáctého dne měsíce Března Roku Páně patnáct set devadesátých osmého, našeho Římského Panování třiadvacátého.\n\n\n\n"}
{"id": "1457576", "url": "https://cs.wikipedia.org/wiki?curid=1457576", "title": "Rumeysa Aredba", "text": "Rumeysa Aredba\n\nHatice Rumeysa Hayridil Aredba známá také jako Hatice Rumeysa Hayridil Hanimefendi (1873 Abcházie – 1929 Istanbul) byla princezna žijící v osmanském harému. Je známá především díky sepsání vzpomínek, které přinesly mnoho detailů o osobnosti a životě sultána Mehmeda VI. v sanremském exilu. \n\nNarodila v roce 1873 jako princezna do dynastie Aredba. Byla druhou dcerou prince Halila Beye Aredba. Ještě před Rusko-tureckou válkou v letech 1877-1878, byla společně se sestrami Amine a Pakize a sestřenicemi Emine, Daryal, Naciye, Fatmou a Kamile, poslána do paláce Cemile Sultan, kde měly sloužit. Během této služby dostala jméno \"Hayranidil\". Její sestřenice Emine byla přejmenována na Nazikedu a v roce 1885 se provdala za sultána Mehmeda VI. Rumeysa se stala její dvorní dámou. Její starší sestra byla také přejmenována na Nazikedu a provdala za Şehzada Yusufa Izzeddina.\n\nVětšinu života strávila spolu s rodinou sultána Mehmeda VI. V roce 1924 rodinu doprovázela i v exilu. Během pobytu v exilu sepsala vzpomínky \"Sultan Vahdeddinin San Remo Günleri\", které detailně popisovaly sultánův život a jeho pobyt v exilu. Sultán Mehmed zemřel v roce 1926. Po jeho smrti se vrátila zpět do Istanbulu, kde v roce 1929 zemřela.\n"}
{"id": "1457577", "url": "https://cs.wikipedia.org/wiki?curid=1457577", "title": "Jihočeský krajský přebor 1967/68", "text": "Jihočeský krajský přebor 1967/68\n\nV soubojích Jihočeského krajského přeboru 1967/68 se utkalo 14 týmů dvoukolovým systémem podzim - jaro. Tento ročník skončil v červnu 1968. \n\nZdroj: \n\nPoznámky:\n"}
{"id": "1457580", "url": "https://cs.wikipedia.org/wiki?curid=1457580", "title": "Josef II. (rozcestník)", "text": "Josef II. (rozcestník)\n\nPanovnické jméno Josef II. mělo více osob:\n\n"}
{"id": "1457592", "url": "https://cs.wikipedia.org/wiki?curid=1457592", "title": "Power TV", "text": "Power TV\n\nPower TV je česká televizní stanice vysílající hudební klipy.\n\nVysílání stanice zahájila 1. srpna 2018. Power TV vysílá na satelitu Astra 3B, do 30. června 2019 vysílala také v Regionální síti 8. Provozovatelem programu je Michał Winnicki Entertainment, která v Česku distribuuje i stanice Adventure TV a Top Kids. Stanice vysílá 24 hodin denně a je dostupná i ve Full HD kvalitě (UPC).\n"}
{"id": "1457593", "url": "https://cs.wikipedia.org/wiki?curid=1457593", "title": "Aframon rajské zrno", "text": "Aframon rajské zrno\n\nAframon rajské zrno (\"Aframomum melegueta\"), česky též aframom melegueta, je rostlina z čeledi zázvorníkovitých. Semena se používají jako koření a jsou známá pod jmény pepř malaguinejský, guinejská zrnka či guinejský kardamom. Mají štiplavou chuť podobnou černému pepři s náznaky citrusů.\n\nAframon rajské zrno je vytrvalá rostlina, která roste podél západního pobřeží Afriky. Dosahuje výška asi 1,5 metru. Listy mají průměr asi 35 cm a šířku asi 15 cm, jsou výrazně žilkované. Květy jsou trubkovité, zygomorfní, vyvíjejí se z nich asi 5 až 7 cm dlouhé lusky, které obsahují množství malých červenohnědých semen. Jejich štiplavá chuť je způsobena obsahem aromatických ketonů, jako je (6)-paradol. Naopak silice, které dávají chuť blízce příbuznému kardamomu, se vyskytují pouze ve stopovém množství.\n\nSemena jsou běžně využívána v kuchyni západní a severní Afriky, jinak se zřídkakdy používají. Do Evropy se semena dostala ze severní Afriky a během středověku tvořila náhradu za černý pepř, protože byla levnější. Během portugalské koloniální expanze v 15. století dosáhl Joao Alfonso de Averiro Beninu a do Lisabonu odtud přivezl „guinejský pepř”. Od té doby se s kořením poprvé masivně obchodovalo po moři, ale v dlouhodobém horizontu začala jeho popularita upadat kvůli otevření obchodních cest s Indií, díky čemuž bylo možné dovážet do Evropy skutečný pepř.\n\n"}
{"id": "1457611", "url": "https://cs.wikipedia.org/wiki?curid=1457611", "title": "Čamšen Kangri", "text": "Čamšen Kangri\n\nČamšen Kangri (také Chamsen Kangri) je hora vysoká 7 017 m n. m. nacházející v pohoří Karákóram v Indii. Vrchol leží 4,87 km severovýchodně od hory Saser Kangri I. \n\nPrvovýstup na vrchol Čamšen Kangri byl proveden 21. srpna 2013 indickou expedicí. Na vrcholu stanuli horolezci Divesh Muni, Vineeta Muni, Susan Jensen, Victor Saunders, Samgyal Šerpa, Mingma Šerpa, Ang Dorji, Khedar Šerpa, Dawa Šerpa a Karma Šerpa.\n"}
{"id": "1457615", "url": "https://cs.wikipedia.org/wiki?curid=1457615", "title": "Mistrovství světa v ledním hokeji 2024", "text": "Mistrovství světa v ledním hokeji 2024\n\nMistrovství světa v ledním hokeji 2024 bude 88. mistrovství světa v ledním hokeji pořádané Mezinárodní federací ledního hokeje. Toto MS se podle dohody IIHF na Maltě bude konat v Česku. Dějiště šampionátu bylo oficiálně oznámeno 24. května 2019 v Bratislavě. Podle očekávání se turnaj má uskutečnit v Praze a Ostravě. Původně se předpokládalo, že se MS bude konat v Brně, neboť má přispět na novou hokejovou halu. Martin Urban, generální sekretář hokejového svazu, potvrdil možnost konání turnaje v Brně, za předpokladu postavení nové haly. Předchozí MS v hokeji v roce 2023 se bude konat v Rusku a v roce 2025 ve Švédsku a Dánsku.\n\n\n"}
{"id": "1457617", "url": "https://cs.wikipedia.org/wiki?curid=1457617", "title": "Saltriovenator", "text": "Saltriovenator\n\nSaltriovenator („lovec z oblasti Saltrio“) byl masožravý dinosaurus (teropod) ze skupiny Ceratosauria, žijící v období rané spodní jury (geologický stupeň sinemur; asi před 197 až 195 miliony let). Žil na území dnešní severní Itálie, v oblasti Saltrio.\n\nFosilie tohoto velkého teropoda byly objeveny v jistém lomu v roce 1996 Angelem Zanellou (odtud druhové jméno). Celkově se dochovalo asi 10 % kostry dinosaura, představujících zhruba 119 kostních fragmentů (nikoliv jednotlivých kostí). Dinosaurus byl pak dlouho znám jako \"Saltriosaurus\", v prosinci roku 2018 jej však trojice italských paleontologů formálně popsala jako druh \"Saltriovenator zanellai\". Jednalo se pravděpodobně o ceratosaura blízce příbuzného rodu \"Berberosaurus\".\n\n\"Saltriovenator\" byl zřejmě největším známým teropodem z období spodní jury. Jeho délka činila asi 7,5 metru a hmotnost se blížila 1000 kilogramům.\n\n"}
{"id": "1457618", "url": "https://cs.wikipedia.org/wiki?curid=1457618", "title": "Guttannen", "text": "Guttannen\n\nGuttannen je obec v kantonu Bern, v distriktu Interlaken-Oberhasli. V prosinci 2017 žilo v obci 266 obyvatel.\n\nObec je poprvé zmiňována roku 1377 jako Guotentannon. Začátkem 19. století začali do obce přijíždět horolezci, v letech 1811–1812 byl zdolán Finsteraarhorn. Cesta přes Grimselpass byla postavena v letech 1894–1895. Mezi léty 1925 až 1975 bylo v grimselském průsmyku postaveno 5 elektráren a šest nádrží. Elektrárenská společnost Krafrwerke Oberhasli (KWO), založená roku 1925 pro správu elektráren, je dnes největším místním zaměstnavatelem. Moderní silnice přes průsmyk Grimselpass byla vybudována v letech 1960–1986.\n\nObec leží u průsmyku Grimselpass a je nejvýše položenou obcí v Haslitalu, zahrnuje i horní části údolí až k vrcholu průsmyku. Na katastru obce jsou jezera Oberaar dam, Grimselsee, Räterichsbodensee a Gelmersee. V západní části katastru obce jsou horské vrcholy Schreckhorn, Lauteraarhorn, Finsteraarhorn, Agassizhorn a Sidelhorn. Na katastru obce jsou i ledovce Finsteraargletcher, Lauteraargletscher, Unteraargletscher, Grueben a Bächli. Obec má větší rozlohu než celý kanton Appenzell Innerrhoden.\n\nV roce 2011 žilo v obci 7,0 % cizích státních příslušníků. Podle údajů z roku 2000 mluvilo 98,2 % obyvatel německy. Ke švýcarské reformované církvi se hlásilo v roce 2000 86,0 % obyvatel.\n\n\n\n"}
{"id": "1457619", "url": "https://cs.wikipedia.org/wiki?curid=1457619", "title": "Turistická značená trasa 1855", "text": "Turistická značená trasa 1855\n\nPočátek turistické trasy 1855 se nachází v nadmořské výšce 843 metrů na rozcestí Hvězda v Orlických horách, kterým zároveň prochází jednak červeně značená Jiráskova cesta ze Suchého vrchu do Jablonného nad Orlicí a jednak zeleně značená trasa 4234 rovněž ze Suchého vrchu do Lanškrouna. Trasa 1855 prudce padá východním směrem východním úbočím hor podél Červenovodského potoka do Kladské kotliny a do městečka Červená Voda. Na místním nádraží se nachází rozcestí se žlutě značenou okružní trasou 7453 vedoucí na Křížovou horu. V souběhu s ní pokračuje trasa 1855 do centra přilehlého Šanova a zatímco trasa 7453 odbočuje k jihu, 1855 pokračuje vsí nadále východním směrem a stoupá do svahů Hanušovické vrchoviny. Za posledními budovami vstupuje do lesního pásma, překračuje Tichou Orlici, mění směr na přibližně severní a vede na horní konec vsi Horní Orlice. Zde se nachází rozcestí se žlutě značenou trasou 7275 z Králíků do Bohdíkova. Trasa 1855 se stáčí téměř do protisměru a přibližně jižním směrem pokračuje k prameni Tiché Orlice. V jeho oblasti se opět stáčí na východ a stoupá do nadmořské výšky 1003 metrů na nejvyšší vrchol Hanušovické vrchoviny Jeřáb. Zde se nachází hranice mezi Pardubickým a Olomouckým krajem a přesto, že zde není rozcestí s žádnou další turistickou trasou, dochází zde ke změně číslování. Navazující modře značená trasa 2209 pokračuje nadále východním směrem k Severomoravské chatě.\n\nTrasa 1855 byla původně kratší a končila na rozcestí v Horní Orlici. Úprava pramene Tiché Orlice byla podnětem k jejímu prodloužení právě k němu, posléze došlo k prodloužení na vrchol Jeřábu a to včetně navazující trasy 2209 z opačné strany.\n\n"}
{"id": "1457620", "url": "https://cs.wikipedia.org/wiki?curid=1457620", "title": "Růždí", "text": "Růždí\n\nRůždí je samota, která se nachází na katastru vesnice Maleč v obci Strašín. Usedlost se nachází v údolí Růžďského potoka pod Kůstrým v nadmořské výšce přibližně 720 m n. m. Jako přenesené pomístní jméno se používá název \"Růždí\" pro celé zalesněné údolí Růžďského potoka, které leží na hranici Plzeňského a Jihočeského kraje – na rozhraní katastrů vesnic Maleč, Lhota pod Kůstrým a Zálesí.\n\nV místě se nacházely dva vodní mlýny – stále existující \"Voldřichův mlýn\" a již zaniklý \"Matouškův mlýn\". Kromě nich tam ještě stávala i pila. Do lokality nevede silnice, pouze lesní cesta. Poblíž (stále v Růždí v širším smyslu) se nachází kamenný útvar \"Kovadlina\", uvádí se i jeho souvislost s Obřím hradem u Popelné. V Růždí se nachází i studánka.\n\nNa sever od Růždí se nachází osada Parýzek patřící k obci Soběšice.\n\n\n"}
{"id": "1457623", "url": "https://cs.wikipedia.org/wiki?curid=1457623", "title": "Jaroslav Houf", "text": "Jaroslav Houf\n\nJaroslav Houf alias Fo-Fi-Fo (též FoFiFo či Fofifo) (25. března 1917, Novosedly okr. Strakonice – 29. ledna 1970, Praha) byl český fotograf a fotoreportér působící nejprve v četných pražských listech a posléze majitel fotoateliéru Fo-Fi-Fo v Karlových Varech.\n\nJaroslav Houf se narodil roku 1917. Vystudoval grafickou školu v Praze. Pracoval jako fotoreportér pro přední pražské obrázkové a denní listy Hvězda, Ahoj, Pražanka, Zpravodaj a Ozvěny. Pohyboval se v uměleckých kruzích a byl tvůrcem řady fotografií známých herců pro kina i reklamu. V prvních květnových dnech roku 1945 se jako velitel 25. skupiny v Praze II. (hájila ulice Jungmannovu, Lazarskou, Vodičkovu, Vladislavovu a Václavské náměstí) účastnil Pražského povstání. Již 10. května, vyslán redakcí pražských novin, přijel jako fotoreportér do Karlových Varů, aby na Karlovarsku a v pohraničí zdokumentoval poválečnou atmosféru. Stal se oficiálním fotografem Okresní správní komise. Po krátkém působení v Karlových Varech si otevřel fotoateliér Fo-Fi-Fo a začal podnikat. \n\nV listopadu 1950 odmítl nabídku stát se předsedou vznikajícího družstva Fotografia a podařilo se mu soukromě podnikat do roku 1954. Stal se nepohodlným, archiv negativů fotoateliéru Fo-Fi-Fo byl prohlášen za místo špionážních materiálů a fotograf Jaroslav Houf byl 12. prosince 1953 zatčen a spolu se svým bratrem Františkem souzen. Soud se konal 12. dubna 1954 a Jaroslav byl odsouzen na čtyři a půl roku. Trest si odpykával v dolech ve věznici ve Rtyni v Podkrkonoší. Rodina byla z Karlových Varů vystěhována a Jaroslav se pak do města už nesměl natrvalo vrátit – a když, tak pouze na několikahodinovou návštěvu s policejním povolením.\n\nRodina žila v Praze a fotoreportér Jaroslav Houf pracoval jako dělník v továrně. Podle vzpomínek syna Kristiana nebyli manželé Houfovi šťastní, často docházelo k neshodám a manželství se nakonec rozpadlo. Nora Houfová, rakouská státní příslušnice, se s mladším synem odstěhovala do Vídně a starší syn Kristian zůstal se svým otcem v Praze.\n\nPři invazi vojsk Varšavské smlouvy do Československa 21. srpna 1968 se Jaroslav účastnil odporu v pražských ulicích.\n\nZemřel za nevyjasněných okolností 29. ledna 1970 ve věku 52 let v Praze.\n\nJaroslav Houf byl fotografem originálním, houževnatým a velmi akčním, oddaným své profesi. Jeho heslo „Ve dne v noci k dispozici“ platilo za všech okolností. Když odjížděl 10. května 1945 z Prahy do Karlových Varů, měl fotoaparáty Rolleiflex a Leica, v pohnutých květnových dnech 1945 pracoval i vypůjčenou kamerou Movikon. Fotoateliér Fo-Fi-Fo v centru Karlových Varů (dnes vedle kina Čas) přitahoval pozornost. Ne každý byl ale schopen identifikovat původ zkratek tohoto zvláštního názvu. Zkratky „fo“ a „fi“, tedy „foto“ a „film“ byly odvoditelné, ovšem to „fo“ na konci bylo typické pro svérázného fotografa. Znamenalo „fousy“, a ty prý měl opravdu výrazné.\n\nFotograf Jarda Houf i se svým fotoateliérem Fo-Fi-Fo byl velmi populární. V nadsázce se o něm v tisku psalo jako o „Konkurenci karlovarského Vřídla“.\n\nJaroslav Houf se oženil s rodilou Rakušankou. Nora Houfová se narodila 13. prosince 1924 ve Vídni. Byla herečka, hrála (převážně v německém jazyce) v Československu, Německu a Rakousku. Výraznou roli v české produkci měla ve filmu režiséra Jiřího Krejčíka \"Vyšší princip\", který patří do Zlatého fondu české kinematografie, a v okupačním dramatu \"Mykoin PH 510\". \n\nSvatba proběhla 28. listopadu 1948 v Karlových Varech v atmosféře osmačtyřicátého roku téměř ve stylu manifestace proti tehdejšímu režimu.\n\nNarodil se 11. března 1949 v Karlových Varech. Přestože byl tehdejším měřítkem považován za syna nepřítele lidově demokratického zřízení, tedy politicky nespolehlivého člověka, díky přátelům z dřívější doby se mohl vyučit kuchařem v Grandhotelu Pupp (tehdy GH Moskva). Poté zde i pracoval. Později byl zaměstnán v různých dalších hotelech – pražském Parkhotelu, u Československých státních lázní, po sametové revoluci 1989 v rakouském Bad Gasteinu, v karlovarském hotelu Dvořák aj.\n\nNa konci 60. a v 70. letech se stýkal s karlovarským disentem, byl členem rockové skupiny a svým postojem patřil k místnímu undergroundu. Později byly jeho koníčkem vodáctví a cyklistika. V amatérském pelotonu se několikrát zúčastnil tras Tour de France a Giro d'Italia. Má dceru Silvii a syna Marcela.\n\nV devadesátých letech se začal více zajímat o historii své rodiny. Pátráním došel k zajímavým poznatkům z poválečného dění na Karlovarsku, které uveřejnil na svých internetových stránkách. Zde popisuje především období květen – listopad roku 1945 v Karlových Varech, ale nejen to.\n\nNarodil se 8. dubna 1973 v Karlových Varech. Založil facebookovou skupinu „Karlovy Vary - Karlsbad - fo-fi-fo“ s historickými fotografiemi Karlových Varů a okolí.\n\nOsobnost Jardy Houfa si v roce 1975 vypůjčili filmaři a historici pro postavu „Fi-Fo-To“ v českém hudebním filmu režiséra Vladimíra Síse \"Hudba kolonád\".\n\n\n"}
{"id": "1457624", "url": "https://cs.wikipedia.org/wiki?curid=1457624", "title": "Bihar", "text": "Bihar\n\nBihar může označovat:\n\n"}
{"id": "1457627", "url": "https://cs.wikipedia.org/wiki?curid=1457627", "title": "Kvarner", "text": "Kvarner\n\nKvarner může označovat:\n"}
{"id": "1457630", "url": "https://cs.wikipedia.org/wiki?curid=1457630", "title": "Fairey", "text": "Fairey\n\nFairey může mít různé významy:\n"}
{"id": "1457633", "url": "https://cs.wikipedia.org/wiki?curid=1457633", "title": "Micubiši 1MT", "text": "Micubiši 1MT\n\nMicubiši 1MT byl japonský jednomístný trojplošný torpédový bombardér vyráběný společností Mitsubishi pro Japonské císařské námořní letectvo. Byl navržený Herbertem Smithem, bývalým konstruktérem firmy Sopwith, pro použití na palubě letadlové lodi \"Hóšó\".\n\nTyp 1MT1N poprvé vzlétl v srpnu 1922 a do služby byl zařazen pod označením námořní palubní útočný letoun typ 10. Vzniklo 20 kusů, ale stroj byl náročný na pilotáž a neschopný operovat z letadlové lodi s podvěšeným torpédem. Letouny byly brzy staženy ze služby a sešrotovány.\n\n\nÚdaje podle\n\n\n"}
{"id": "1457642", "url": "https://cs.wikipedia.org/wiki?curid=1457642", "title": "Franz Vogl", "text": "Franz Vogl\n\nFranz Vogl (20. července 1821 Vroutek – 30. prosince 1891 Praha) byl český hudební skladatel a pedagog. Působil jako profesor na pražské konzervatoři, skládal písně a sbory.\n\n Voglův otec Johann byl měšťan ve Vroutku a provozoval soukenické řemeslo, matka Marie byla dcera vrouteckého ranhojiče Kirschnera. Vogl se v literatuře někdy uvádí jako Franz Arnold Vogel. V citovaném matričním zápisu je skutečně uvedený jako Vogel, jméno jeho otce i děda je zde ale zapsáno jako Vogl. Křestní jméno Arnold pak zápis vůbec neuvádí. \n\nV letech 1834–1840 studoval na pražské konzervatoři. První čtyři roky u Josefa Schnepfa, po jeho smrti u Giovanni Gordigianniho. Po ukončení školy zpíval barytonové nebo basové role v operách inscenovaných konzervatoří, mj. dona Alfonsa v Mozartově opeře Così fan tutte.\n\nPosléze se dále zdokonaloval ve Vídni, ale ještě ve 40. letech se vrátil do Prahy a začal se na konzervatoři, kde dříve sám studoval, věnovat pedagogické činnosti. Od roku 1845 zde vyučoval sborový zpěv, od roku 1855 i sólový zpěv a v letech 1864–1883 působil jako profesor sólového zpěvu. Mezi jeho významnější žáky patřili sopranistka jugoslávského původu a wagnerovského repertoáru Matylda Mallingerová a pozdější kapelník Národního divadla August Vyskočil. V letech 1851–1855 byl ředitelem hudebního spolku Žofínská akademie.\n\nVogl se oženil s Češkou Boženou Chudobovou (1836–1929), dcerou majitele statku Vokovice. Z manželství se narodily dvě dcery, Isabella (* 1856) a Božena (* 1860). S ohledem na dvojjazyčnost rodiny byl zvolen kompromis: Isabella chodila do německých škol, Božena do českých. Vogl zemřel na záchvat mrtvice předposlední den roku 1891. \nKromě pedagogické činnosti Vogl také skládal písně a skladby pro mužské sbory. Jeho dílo je však již dnes antikvováno a zapomenuto. Voglovy skladby jsou líbivé, nesené v tzv. liedertaflovém stylu, v němž se spojuje hudební estetika raného romantismu a biedermeieru. Ovlivněný vlasteneckým prostředím manželky, skládal hudbu na slova českých vlastenců, např. Františka Matouše Klácela (\"Šestý červenec\", 1846), Jana Erazima Vocela (\"Černá země\"), Jiljí Vratislava Jahna (\"Naše řeky, naše hory\"), Františka Ladislava Riegera (\"Kovářská\") či Václava Jaromíra Picka. Tento výčet naznačuje okruh osob, s nimiž se Vogl stýkal. Z dalších sborových písní lze jmenovat \"Dům otcovský\", \"Půda vlastenecká\", \"Moře hučí, moře dme se\", \"Na Vltavu\", \"Cikáni\" (1851), \"Povzbuzení k tanci\". Voglovy skladby byly po jistou dobu kmenovou součástí repertoáru českých pěveckých spolků. \n\n\n \n"}
{"id": "1457647", "url": "https://cs.wikipedia.org/wiki?curid=1457647", "title": "Synoda v Sutri", "text": "Synoda v Sutri\n\nSynoda v Sutri byla zahájena 20. prosince 1046 v italské obci Sutri německým králem, budoucím císařem Svaté říše římské Jindřichem III. Katolická církev tuto událost v seznamu ekumenických koncilů neuvádí.\n\nSynoda byla svolána z důvodu nesrovnalostí, ke kterým došlo při jmenování papeže. Jednotlivé církevní frakce požádaly Jindřicha III. aby rozsoudil znesvářené strany a určil právoplatného papeže. Německý král překročil Alpy v čele velké armády doprovázen řadou světských i církevních představitelů, všemi, kteří mu přísahali věrnost. Jindřich sledoval vlastní zájem, usiloval o titul císaře a potřeboval, aby postavení papeže, jenž ho bude korunovat, bylo nezpochybnitelné. V Římě probíhaly boje mezi šlechtickými frakcemi, z nichž každá prosazovala svého kandidáta na papeže. Jeden z kandidátů byl biskupem v Bazilice Sv. Petra (\"Basilica di San Pietro in Vaticano\"), další v Lateránu (\"Basilica di San Giovanni in Laterano\"), třetí pak v Bazilice Panny Marie Sněžné (\"Santa Maria Maggiore\") v Římě. Jedním z nich byl Teofylaktus, syn tusculského hraběte, instalovaný na papežský stolec pomocí úplatků jako Benedikt IX; pro nemravný život byl však odvolán. Druhým kandidátem byl Giovanni dei Crescenzi–Ottaviani, jenž Benedikta na papežském trůně vystřídal jako Silvestr III. Třetím byl Řehoř VI., který si titul papeže koupil od odstupujícího Benedikta IX. v dobré víře, že tím ukončí chaos a boje v Římě, a byl také současným papežem. Katolická encyklopedie tvrdí, že toto opatření, které mohlo zničit důvěru v církev, bylo simonické, tedy bylo to svatokupectví. Někteří o vině Řehoře VI. pochybovali, ale způsob získání jeho papežského úřadu nesl všechny aspekty svatokupectví. Bylo to rozhodně považováno za vadu Řehořova charakteru. Každá frakce měla v Římě řadu přívrženců a ovládala část města.\n\nŘehoř VI. se rozhodl cestovat naproti králi Jindřichovi III. K setkání došlo v Piacenze. Papež byl německým králem přijat s úctou, jaká příslušela úřadu papeže. Bylo rozhodnuto, že synoda by se měla uskutečnit v Sutri asi 40 km severně od Říma, v dostatečné vzdálenosti od moci jednotlivých římských frakcí. Při slyšení před synodou Řehoř VI. dosvědčil, že v roce 1044 \"v dobré víře a pro vyřešení situace\" zakoupil papežský úřad od odstupujícího papeže Benedikta IX. Po odchodu Benedikta z Říma byl biskup Jan ze Sabiny prohlášen papežem jako Silvestr III. Po třech měsících se v roce 1045 se Benedikt, jehož snaha oženit se nebyla úspěšná, vrátil do Říma a obnovil svůj nárok na papežství. Synoda prozkoumala nárok všech tří pontifiků a výsledkem bylo zrušení žádostí všech tří papežů. Silvestr byl zbaven kněžství a odsouzen k doživotnímu pobytu v klášteře. (Nařízení nebylo splněno.) Řehoř rezignoval (jeho slova byla zaznamenána takto: \"\"Já, Řehoř, biskup, služebník služebníků Boží, se tímto rozhoduji, abych byl vyloučen z pontifikátu Svaté římské církve, kvůli obrovské chybě, kterou simonická nečistota proklouzla do mého volebního procesu.\"\"). Synoda skončila 23. prosince. Papežství bylo prohlášeno za \"sedé vacante\".\n\nVe dnech 24. či 25. prosince se Jindřich nejprve obrátil na Adalberta, arcibiskupa z Brém, který nabídku stát se papežem odmítl jako příliš nebezpečnou. Jako dalšího oslovil Jindřich svého osobního zpovědníka, biskupa Suidgera z Bambergu. Suidger se stal novým papežem a přijal jméno Klement II. Zřejmě si ponechal i úřad biskupa v Bambergu, neboť byl pro něho zdrojem financí mimo dosah římských frakcí. Klement II. byl uveden do úřadu 25. prosince 1046.\n\nJako svůj první papežský akt vložil Klement II. císařskou korunu na hlavu Jindřicha III. a učinil jej císařem Svaté říše římské. Jako římskou královnu a císařovnu Svaté říše římské korunoval i jeho manželku Anežku z Poitou, dceru Viléma V. Akvitánského (uváděnou někdy jako Anežka Akvitánská). Nový císař dostal od Římanů a papeže titul a diadém římského Patricia, neboť od 10. století měl papež právo jmenovat císaře a krále. Během několika desetiletí budou tento zvyk zpochybňovat gregoriánské reformy.\n\nKlement II. zemřel v roce 1047 a Benedikt IX. znovu obnovil svůj nárok na papežský stolec.\n\nSeznam koncilů a synod\n"}
{"id": "1457653", "url": "https://cs.wikipedia.org/wiki?curid=1457653", "title": "Gjaidstein", "text": "Gjaidstein\n\nGjaidstein je 2794 m n. m. vysoká hora v pohoří Dachstein v Horním Rakousku východně nad hallstattským ledovcem. Je přístupná od horní stanice lanovky na jižním straně Dachsteinu nebo ze severu od chaty Simonyhütte. Obě cesty mají obtížnost I. Hlavní vrchol se jmenuje \"Hoher Gjaidstein\" (=vyšší), na jihu se nachází \"Kleinen Gjaidstein\" (=malý, 2734 m n. m.) a na severovýchodě \"Niederen Gjaidstein\" (=nižší, 2482 m n. m.).\n\nPrvní zaznamenaný výstup podnikl v roce 1823 de Halley, ze severní strany.\n\n"}
{"id": "1457656", "url": "https://cs.wikipedia.org/wiki?curid=1457656", "title": "Sei Šónagon", "text": "Sei Šónagon\n\nSei Šónagon (asi 966 – 1017 až 1025) byla japonská básnířka a dvorní dáma období Heian. Proslula svou sbírkou úvah a deníkových záznamů známých jako \"Důvěrné sešity\" (枕草子; \"Makura no sōši\"). Založila tím v japonské literatuře žánr zvaný \"zuihicu\" (zápisky). Psala také básně v žánru \"tanka\".\n\nO jejím životě je známo jen málo, s výjimkou toho, co lze nalézt v její knize. Byla dcerou Kijohary no Motosukeho, učence a známého básníka žánru \"waka\". Její dědeček Kijohara no Fukajabu byl také básník waka. Rodina patřila mezi dvořany střední úrovně a měla finanční potíže. Provdala se ve věku 16 let za vládního úředníka Tachibana no Norimicu a porodila mu syna Norinaga. V roce 993 začala sloužit císařovně Teiši, manželce císaře Ičijó. Ve věku 27 let se patrně rozvedla. Když skončilo zákonné porozvodové moratorium, mohla se oženit s Fudžiwarou no Muneyem, guvernérem provincie Seccu. Měla s ním dceru. Jiné zdroje ovšem tvrdí, že se po rozvodu stala buddhistickou jeptiškou. Neexistují žádné informace o jejím životě po roce 1017. Je známa její rivalita se spisovatelkou Murasaki Šikibu, autorkou \"Příběhu prince Gendžiho\", která sloužila císařovně Šoši, druhé manželce císaře Ičijó. \n\nJejí kniha poznámek existovala několik stovek let jen v ručních opisech, poprvé byla vytištěna v 17. století. Existuje několik jejích verzí, které se liší uspořádáním dochovaných textů a mírou akceptování pravděpodobných pozdějších přípisků. Dvě nejrespektovanější verze jsou nazývány Sankanbon a Nōinbon. Zápisky jsou vtipné, lehké, zachycují řadu dvorských klepů a záměrně se vyhýbají vážným a tragickým tématům (včetně smrti císařovny Teiši, jinak hlavní hrdinky knihy). Krom toho kniha obsahuje řadu rad, zejména, jak psát dopisy. Předpokládá se, že byla dokončena někdy mezi lety 1001 a 1010.\n"}
{"id": "1457662", "url": "https://cs.wikipedia.org/wiki?curid=1457662", "title": "Pásztó", "text": "Pásztó\n\nPásztó [pástó] (, ) je město v Maďarsku v župě Nógrád pod pohořím Mátra, nacházející se u břehu řeky Zagyvy. Nachází se asi 16 km jihovýchodně od Salgótarjánu a je správním městem stejnojmenného okresu. V roce 2018 zde žilo 9124 obyvatel. Podle údajů z roku 2011 zde žilo 83,7 % Maďarů, 3,5 % Romů, 0,5 % Němců a 0,2 % Slováků.\n"}
{"id": "1457663", "url": "https://cs.wikipedia.org/wiki?curid=1457663", "title": "VTJ VA Brno", "text": "VTJ VA Brno\n\nVojenská tělovýchovná jednota Vojenská akademie Brno byl poslední název brněnského vojenského fotbalového klubu, který byl založen v roce 1957 jako VTJ Dukla Brno. Většina hráčů zde působila během základní vojenské služby.\n\nNejvětším úspěchem klubu je působení v nejvyšší jihomoravské soutěži v ročnících 1970/71, 1971/72, 1972/73, 1973/74 a 1974/75.\n\nSvoje domácí utkání hrál na hřišti v Brně-Králově poli v ulici Jana Babáka.\n\nZdroj: \n\n\nV letech 1947–1950 reprezentovalo vojenskou kopanou divizní mužstvo s názvem \"Krosno\". V tomto mužstvu hráli mj. Drlík, Sedlinský, Sláma a Palán. V roce 1949 byl v Brně založen Dům armády a došlo k ustavení mužstev DA Brno I, DA Brno II, DA Tankista, DA Zenit, DA Šohaj, DA Ocel, DA Jaslo a DA Slovan.\n\nZačátkem 50. let se stal Josef Machata vedoucím sportu při Domu armády. Vznikl polovojenský oddíl Žižka Brno, do něhož přešli hráči ze všech dosavadních oddílů brněnské posádky. Předsedou oddílu kopané se stal Arnošt Grünwald, vedoucím mužstva a jednatelem oddílu byl Jan Horák. Klub se potýkal s finančními problémy a v roce 1957 byl včleněn do Dukly Brno.\n\nV letech 1958–1970 působila Dukla Brno v I. A třídě, největších úspěchů dosáhla v první polovině 70. let, kdy se účastnila nejvyšší krajské soutěže (1970–1975). Od 90. let hrál klub městské soutěže již pod názvem VTJ VA Brno (ID 6220281), naposled se účastnil Brněnského městského přeboru v sezoně 2000/01.\n\nNejznámějším hráčem, který hrál za Duklu Brno byl Jindřich Svoboda – mistr ligy 1977/78 se Zbrojovkou Brno a olympijský vítěz 1980 (autor jediné branky finálového utkání). Za Duklu Brno nastupovali také Bohumil Hlaváč, Ludovít Huščava, František Karkó, Miloš Minařík, Vlastimil Palička a Oldřich Stodůlka.\n\n\n\nPoznámky:\n\n"}
{"id": "1457670", "url": "https://cs.wikipedia.org/wiki?curid=1457670", "title": "Hlavní celní úřad (Německo)", "text": "Hlavní celní úřad (Německo)\n\nHlavní celní úřad (HZA; německy \"Hauptzollamt\") je regionální spolkový finanční úřad, který spravuje a vybírá cla, spotřební daně, stejně jako daň z přidané hodnoty při dovozu zboží ze třetích zemí (mimo EU). Hlavní celní úřad vykonává dohled nad dodržováním všech právních předpisů, spadajících do kompetence celní správy SRN.\n\nV čele hlavního celního úřadu stojí ředitel. Úřad je členěn na odbory a podřízené služebny, kterými jsou celní úřady. V čele odborů a celních úřadů stojí vedoucí, kteří jsou podřízeni řediteli hlavního celního úřadu. Mimo podřízené celní úřady mohou případně existovat ještě tzv. odbavovací místa anebo tzv. celní servisní body.\n\nHlavní celní úřad je podřízen Generálnímu ředitelství cel, které je vyšším spolkovým úřadem, a Spolkovému ministerstvu financí, které je nejvyšším spolkovým úřadem. V SRN je aktuálně 43 hlavních celních úřadů, jejichž sídly jsou následující města:\n\nCáchy, Augsburg, Berlín, Bielefeld, Braunschweig, Brémy, Darmstadt, Dortmund, Drážďany, Duisburg, Düsseldorf, Erfurt, Frankfurt nad Mohanem, Frankfurt nad Odrou, Gießen, Hamburk Hafen, Hamburk Jonas, Hamburk Stadt, Hannover, Heilbronn, Itzehoe, Karlsruhe, Kiel, Koblenz, Kolín nad Rýnem, Krefeld, Landshut, Lörrach, Magdeburg, Mnichov, Münster, Norimberk, Oldenburg, Osnabrück, Postupim, Řezno, Rosenheim, Saarbrücken, Schweinfurt, Singen, Stralsund, Stuttgart a Ulm.\n"}
{"id": "1457673", "url": "https://cs.wikipedia.org/wiki?curid=1457673", "title": "Vojtěch Mátl", "text": "Vojtěch Mátl\n\nVojtěch Mátl (* 8. února 1978 Ústí nad Orlicí)\n\nVojtěch Mátl začal být aktivní v církvi již v mládí, ve 13 letech se stal kostelníkem a taktéž vedl ministranty. V roce 1992 se stal příležitostným ceremoniářem biskupa Karla Otčenáška, po maturitě v roce 1997 nastoupil pracovně na hradecké biskupství, od roku 2001 byl ceremoniářem tehdejšího královéhradeckého biskupa Dominika Duky. Od téhož roku vedl Útvar zvláštních služeb, který zajišťoval pořádání nábožensko-společenských akcí v diecézi i mimo ni. Poté, co se stal Dominik Duka pražským arcibiskupem, pokračuje jako ceremoniář v Praze, kde i řídí sekretariát arcibiskupa. V roce 2011 se podílel na organizaci státního pohřbu Václava Havla. Dne 9. srpna 2013 přijal v kostele Nanebevzetí Panny Marie v Ústí nad Orlicí z rukou Dominika Duky jáhenské svěcení.\n\nVojtěch Mátl je ženatý a má čtyři děti.\n\n\n"}
{"id": "1457678", "url": "https://cs.wikipedia.org/wiki?curid=1457678", "title": "Římskokatolická farnost Říkovice", "text": "Římskokatolická farnost Říkovice\n\nŘímskokatolická farnost Říkovice je územním společenstvím římských katolíků v rámci přerovského děkanátu olomoucké arcidiecéze s farním kostelem svaté Anny. \n\nPrvní zmínka o obci pochází z roku 1274. Historie Říkovic byla od počátku spojena s olomouckým biskupstvím, které vesnici přidělovalo jako léno vladyckým rodům. Nejdéle obci spravoval mezi roky 1476 až 1786 rod Říkovských z Dobrčic. Říkovští obyvatelé před rokem 1877 docházeli na mše do kostela v Horní Moštěnici. Poté byly Říkovice přefařeny do bližších Žalkovic. V obci byla kaple sv. Anny vybudována v roce 1855. Na místě kaple byl v roce 1909 vystavěn stejnojmenný kostel.\nV roce 1915 byla v obci vybudována fara a zřízena samostatná farnost.\n\nOd září 2017 je administrátorem excurrendo R. D. Mgr. Grzegorz Zych.\n\nVe farnosti se pravidelně koná tříkrálová sbírka. V roce 2017 se při ní v Říkovicích vybralo 12 743 korun.\n\n"}
{"id": "1457683", "url": "https://cs.wikipedia.org/wiki?curid=1457683", "title": "Pavel Guljajev", "text": "Pavel Guljajev\n\nPavel Guljajev (: \"Павел Гуляев\") je ruský horolezec a reprezentant v ledolezení, mistr světa a Evropy, zasloužilý mistr sportu.\n\n\n"}
{"id": "1457686", "url": "https://cs.wikipedia.org/wiki?curid=1457686", "title": "Františkánský klášter (Hejnice)", "text": "Františkánský klášter (Hejnice)\n\nFrantiškánský klášter v Hejnicích je barokní stavba, která součástí poutního komplexu s bazilikou Navštívení Panny Marie ve městě Hejnice v Libereckém kraji, okres Liberec. Klášter je kulturní památkou, ve které od roku 2001 sídlí Mezinárodní centrum duchovní obnovy.\n\nHejnický klášter byl založen roku 1692 při poutním gotickém kostele vystavěném již ve 14. století, kde se dle zdejší legendy chudému řemeslníkovi měli ve snu zjevit dva andělé. První písemná zmínka o zdejším kostele je z roku 1364 a v téže době přicházejí do Hejnic poutníci ze širokého okolí.\n\nV roce  1558 prodal císař Ferdinand I. panství protestantskému šlechtickému rodu Redernů, který podle říšského práva \"Cuius regio, eius religio\" nechal všechny kostely na svém panství změnit na protestantské. Hejnický kostel se však rozhodli kvůli četným katolickým poutím z okolních panství uzavřít. Kostel poté chátral a vyhořel, soška Panny Marie však zkáze ušla díky tomu, že ji převezli do libereckého zámku.\n\nKostel nechal znovu otevřít až generalissimus císařské armády vévoda Albrecht z Valdštejna, jenž panství získal  roce 1622. V té době začal stálý velký nárůst počtu poutníků, kteří do zdejšího kostela přicházeli. Když byl vévoda z Valdštejna v Chebu roku 1634 zavražděn, zdejší panství roku 1636 získali Gallasové.\n\nPrávě hrabě František Ferdinand z Gallasu se rozhodl iniciovat založení kláštera a pozvat na své panství řádové bratry františkány. Pod správou Gallasů (pozdějších Clam-Gallasů) dosáhla proslulost Hejnic vrcholu. Na některých poutích se v té době sešlo údajně až 7000 věřících. Roční návštěvnost místa se v 17. století pohybovala okolo 80 000 poutníků[1][2] a dále jich přibývalo, proto se hrabě František Ferdinand z Gallasu v roce 1692 rozhodl založit zde klášter, aby mniši posloužili poutníkům jak po stránce duchovní, tak i hmotné.\n\nVýstavba čtvercového kláštera probíhala v letech 1692–1696 podle návrhu česko-italského architekta jménem Marco Antonio Canevalle. Když hrabě František Ferdinand dne 4. ledna 1697 zemřel, pokračovala v rozšiřování komplexu jeho manželka Johana Emerenciána.\n\nPod místem zjevení byla roku 1698 pod dohledem Jana Václava z Gallasu zbudována třídílná rodinná hrobka. Jedna z krypt patří rodu Gallasů, druhá jejich nástupníkům Clam-Gallasům a třetí řádovým bratřím z řad františkánů.\n\nRoku 1950 byl klášter zrušen a přeměněn na místo internace a poté centralizace pro mužské duchovní z celé republiky. Během 50. a 60. let sloužil jako ubytovací pro řeholní sestry, které odtud odcházely pracovat do místní porcelánky a textilky. Z kláštera se v 70. letech 20. století stala ruina a do kostela samotného zatékalo.\n\nV roce 1990 došlo za nového faráře Miloše Rabana k celkové rekonstrukci kláštera a jeho přeměně na „Mezinárodní centrum duchovní obnovy“. Opravenou budovu kláštera pak znovu požehnal 5. ledna 2001 zástupce Svatého stolce apoštolský nuncius arcibiskup Giovanni Coppa.\n\nV rámci Programu záchrany architektonického dědictví bylo v letech 1995-2014 na opravu památky čerpáno 11 100 000 Kč.\n"}
{"id": "1457687", "url": "https://cs.wikipedia.org/wiki?curid=1457687", "title": "Tauksi", "text": "Tauksi\n\nTauksi také Tauks (rusky: \"Таукси\" také \"Тауксъ\") je estonský ostrov, který se nachází v Muhuském průlivu v Baltském moři. Administrativně náleží pod obec Ridala kraj Läänemaa.\n\nOstrov je poprvé zmiňován v roce 1526. Koncem 19. století zde byla hospoda a dlouhou dobu dvě farmy.\n\nObvod ostrova s rozlohou 3,66 km² dosahuje délky přibližně 10,184 km. Terén je velmi plochý, nejvyšší bod leží 16 m nad mořem. Jižní partie jsou z velké části porostlé lesem.\nPodnebí ostrova je kontinentální s průměrnou teplotou 4 °C. Nejteplejším měsícem je srpen s teplotou 16 °C, nejstudenějším měsícem je leden s -6 °C.\n\nOstrov se nachází v přírodním parku Matsalu (\"Matsalu rahvuspark)\".\n"}
{"id": "1457688", "url": "https://cs.wikipedia.org/wiki?curid=1457688", "title": "Třída Paulding", "text": "Třída Paulding\n\nTřída Paulding byla třída torpédoborců námořnictva Spojených států amerických. Celkem bylo postaveno 21 jednotek této třídy. Ta se dále dělí na podtřídy \"Paulding\" (10 ks) a \"Monaghan\" (11 ks). Torpédoborce byly nasazeny za první světové války, ve 20. letech jich bylo 13 zapůjčeno americké pobřežní stráži a ve 30. letech byly vyřazeny a sešrotovány.\n\nStavba torpédoborců třídy \"Paulding\" byla financována ve fiskálních letech 1909–1911 (10+5+6 ks). Rozměry a výzbrojí navazovaly na předchozí třídu \"Smith\", jednoduché torpédomety ale nahradily dvojité a silnější pohon už nespaloval uhlí, ale naftu. V letech 1908–1912 bylo postaveno celkem 21 torpédoborců této třídy. Na stavbě se podílely loděnice Bath Iron Works v Bathu, Newport News, Fore River v Quincy, New York Shipbuilding v Camdenu a Cramp ve Filadelfii.\n\nJednotky třídy \"Paulding\":\n\nTorpédoborce byly vyzbrojeny pěti 76mm kanóny Mk.III/V/VI v jednohlavňových postaveních (pouze \"Beale\" nesl čtyi) a třemi dvojitými 450mm torpédomety. Za války výzbroj posílil jeden vrhač (Y-gun) a dvě skluzavky hlubinných pum. Pohonný systém a výkony plavidel z různých loděnic se lišily. Pohonný systém tvořily parní turbíny a čtyři kotle, pohánějící dva až tři lodní šrouby. Výkon pohonného systému byl 10 000–12 000 hp. Nejvyšší rychlost dosahovala 28–29,5 uzlu. Dosah byl 1864–3343 námořních mil při rychlosti 15 uzlů.\n\nVšech 21 torpédoborců bylo ve službě za první světové války. Žádný nebyl ztracen. Roku 1924 jich bylo 13 zapůjčeno americké pobřežní stráži, aby se podílely na prosazování prohibice. Vráceny byly v letech 1930–1931. V letech 1934–1935 byly vyřazeny a sešrotovány.\n\n\n"}
{"id": "1457689", "url": "https://cs.wikipedia.org/wiki?curid=1457689", "title": "Třída Smith", "text": "Třída Smith\n\nTřída Smith byla třída torpédoborců námořnictva Spojených států amerických. Byla to první třída amerických torpédoborců schopná oceánských plaveb. Zároveň to byly první americké torpédoborce poháněné parními turbínami a poslední využívající jako palivo uhlí. Celkem bylo postaveno pět jednotek této třídy. Torpédoborce byly nasazeny za první světové války, roku 1919 byly čtyři vyřazeny a poslední byl ještě dva roky využíván jako cvičný cíl a poté byl také sešrotován.\n\nTorpédoborce třídy \"Smith\" konstrukčně navazovaly na první třídy menších amerických torpédoborců, byly však výrazně zvětšeny a vyzbrojeny baterií rychlopalných 76mm kanónů. První tři plavidla byla objednána ve fiskálním roce 1907 a zbývající dvě ve fiskálním roce 1908. V letech 1908–1910 bylo postaveno celkem pět torpédoborců této třídy. Na stavbě se podílely loděnice Cramp ve Filadelfii, Bath Iron Works v Bathu a New York Shipbuilding v Camdenu.\n\nJednotky třídy \"Smith\":\nTorpédoborce byly vyzbrojeny pěti 76mm kanóny Mk.III/V/VI v jednohlavňových postaveních a třemi 450mm torpédomety. Na palubě byla tři rezervní torpéda pro druhou salvu. Roku 1916 byl jeden 76mm kanón demontován a jednohlavňové torpédomety byly nahrazeny dvouhlavňovými, takže jejich počet vzrostl na šest. Další rezervní torpéda už nesena nebyla. Pohonný systém tvořily tři parní turbíny Parsons a čtyři kotle Mosher. Lodní šrouby byly tři. Výkon pohonného systému byl 10 000 hp. Nejvyšší rychlost dosahovala 28 uzlů. Dosah byl 2800 námořních mil při rychlosti 10 uzlů.\n\nVšech pět torpédoborců bylo ve službě za první světové války. Žádný nebyl ztracen. Roku 1919 byly čtyři vyřezany a sešrotovány. Poslední \"Smith\" sloužil (společně s bitevní lodí USS \"Indiana\" (BB-1) a ponorkou USS \"G-1\" (SS-19½)) ke zkouškám leteckého bombardování, které do listopadu 1920 probíhaly v Chesapeakské zátoce. Roku 1921 byl sešrotován.\n\n\n"}
{"id": "1457690", "url": "https://cs.wikipedia.org/wiki?curid=1457690", "title": "Třída Truxtun", "text": "Třída Truxtun\n\nTřída Truxtun byla třída torpédoborců námořnictva Spojených států amerických. Byla to poslední ze čtyř tříd tvořících první skupinu 16 amerických torpédoborců, jejich stavba byla potvrzena roku 1898 (třídy \"Bainbridge\", \"Hopkins\", \"Lawrence\" a \"Truxtun\"). Zahrnovala celkem tři jednotky. Torpédoborce byly nasazeny za první světové války, roku 1919 vyřazeny a prodány do civilního sektoru.\n\nTorpédoborce třídy \"Truxtun\" se od svých předchůdců lišily především řešením přední části nástavby s velitelským můstkem. V letech 1899–1902 byly postaveny tři jednotky této třídy. Všechny navrhla a postavila loděnice Maryland Steel ve Sparrows Point v Baltimoru.\n\nJednotky třídy \"Truxtun\":\nTorpédoborce byly vyzbrojeny dvěma 76mm kanóny Mk.III/V/VI v jednohlavňových postaveních, šesti 57mm (šestiliberními) kanóny Driggs-Schroeder Mk.II/III a dvěma 450mm torpédomety. Na palubě byla dvě rezervní torpéda pro druhou salvu. Později byly jednoduché torpédomety nahrazeny jedním (\"Whipple\"), či dvěma dvojitými (\"Truxtun\", \"Worden\"). Pohonný systém tvořily dva trojčinné parní stroje a čtyři kotle Thornycroft, pohánějící dva Lodní šrouby. Výkon pohonného systému byl 8300 hp. Neseno bylo 171 tun uhlí. Nejvyšší rychlost dosahovala 30 uzlů.\n\nVšechny tři torpédoborce byly ve službě za první světové války. Žádný nebyl ztracen. Roku 1919 byly vyřazeny, prodány do civilního sektoru a upraveny chladírenské lodě pro přepravu banánů.\n\n\n"}
{"id": "1457691", "url": "https://cs.wikipedia.org/wiki?curid=1457691", "title": "Amira Willighagen", "text": "Amira Willighagen\n\nAmira Willighagen (* 27. března 2004) je nizozemská sopranistka, která v roce 2013 vyhrála šestou sezónu \"Holland's Got Talent\". V té době jí bylo 9 let.\n\nAmira Willighagen se zúčastnila konkurzu v talentové soutěži \"Holland's Got Talent\". Zde svou verzí písně \"O mio babbino caro\" z Pucciniho opery \"Gianni Schicchi\" zapůsobila tak, že během několika málo vteřin na ni porotci zírali v nevěřícném úžasu. Její vystoupení se na síti YouTube rychle stalo hitem, kde si do října 2018 získala více než 37 milionů diváků. V semifinále vystoupila se skladbou \"Ave Maria\" Charlese Gounoda a ve finále zazpívala \"Nessun dorma\" z Pucciniho opery \"Turandot\". Soutěž vyhrála se ziskem více než 50 % hlasů televizních diváků.\n\nV únoru 2014 natočila Amira své debutové album \"Amira\". Album obsahuje 10 skladeb, včetně písní se kterými vystupovala v soutěži \"Holland's Got Talent\". Album bylo v Nizozemsku vydáno 28. března a během dvou týdnů získalo ocenění zlatá deska.\n\nPoté, co jeden z členů Johnn Strauss Orchestra zhlédl na YouTube nahrávku z jejího vítězného vystoupení, pozval André Rieu mladou zpěvačku, aby s ním a jeho orchestrem vystoupila v Maastrichtu a podílela se na nahrávce jeho alba \"Love in Venice.\"\n\nJejí první mezinárodní vystoupení se konalo v jihoafrickém Somerset West, kde na jaře 2014 vystoupila na kulturní akci Starlight Classics Concerts. V dubnu stejného roku vystoupila v Las Vegas, tato příležitost byla součástí ceny za vítězství v talentové soutěži Holland's Got Talent. Amira Wilinghagen vystoupila na dalších místech v Evropě, v Anglii, také v Argentině, Hong Kongu a Islandu.\n\nV listopadu 2014 navštívila Papežskou Univerzitu Urbaniana v Římě, kde převzala mezinárodní cenu Giuseppe.\n\nV listopadu 2015 vydala své druhé album \"Merry Christmas\", která kromě známých vánočních koled obsahuje výběr slavných árií. V březnu 2018 vydala album \"With All My Heart\", kde se Amira posunula od operního zpěvu ke tzv. klasickému crossoveru.\n\nNa začátku roku 2018 se Amira přestěhovala spolu s její matkou a bratrem do Jižní Afriky . V rozhovoru pro nizozemské noviny uvedli, že jedním z důvodů byla potřebná flexibilita ve studiu, kterou jihoafrický vzdělávací systém, na rozdíl od nizozemského, nabízí.\n\nPodle prohlášení na jejích webových stránkách věnuje polovinu svých příjmů plynoucích z představení a z prodeje alb na vlastní charitativní projekt, Gelukskinders (Štěstí dětí), s cílem budovat dětská hřiště v těch nejchudších čtvrtích jihoafrických měst. Do června 2018 bylo otevřeno pět hřišť.\n\n\n"}
{"id": "1457692", "url": "https://cs.wikipedia.org/wiki?curid=1457692", "title": "Třída Lawrence", "text": "Třída Lawrence\n\nTřída Lawrence byla třída torpédoborců námořnictva Spojených států amerických. Byla to třetí ze čtyř tříd tvořících první skupinu 16 amerických torpédoborců, jejich stavba byla potvrzena roku 1898 (třídy \"Bainbridge\", \"Hopkins\", \"Lawrence\" a \"Truxtun\"). Zahrnovala celkem dvě jednotky. Torpédoborce byly nasazeny za první světové války a roku 1919 vyřazeny.\n\nV letech 1899–1903 byly postaveny dvě jednotky této třídy. Torpédoborce navrhla a postavila loděnice Fore River v Quincy ve státě Massachusetts.\n\nJednotky třídy \"Lawrence\":\nTorpédoborce byly vyzbrojeny sedmi 57mm (šestiliberními) kanóny Driggs-Schroeder Mk.II/III a dvěma 450mm torpédomety. Na palubě byla dvě rezervní torpéda pro druhou salvu. Pohonný systém tvořily dva trojčinné parní stroje (VTE) a čtyři kotle Normand/Fore River, pohánějící dva Lodní šrouby. Výkon pohonného systému byl 8400 hp. Během zkoušek bylo dosaženo rychlosti 28,4 uzlu. Plánována přitom byla 30 uzlů.\n\nOba torpédoborce byly ve službě za první světové války. Žádný nebyl ztracen. Roku 1919 byly vyřazeny a roku 1920 prodány k sešrotování. Byly považovány za nejméně povedené z prvních amerických torpédoborců.\n\n\n"}
{"id": "1457693", "url": "https://cs.wikipedia.org/wiki?curid=1457693", "title": "Tulák (postava)", "text": "Tulák (postava)\n\nTulák () je typická postava Charlieho Chaplina, objevující se v mnoha filmech, které tento herec a režisér vytvořil. Poprvé se tak stalo ve filmu \"Chaplin v zábavním parku\" z roku 1914. Posledním filmem, ve kterém postava Tuláka vystupuje, je \"Moderní doba\" z roku 1936. Je to zároveň poslední němý film Charlieho Chaplina.\n\nTypickými rysy Tulákova vzhledu jsou plandavé kalhoty, těsné sako, pod nímž nosí vestu a košili s kravatou, příliš velké boty, buřinka a malý knírek pod nosem.\n\nTulák se většinou pohybuje poněkud vrávoravým krokem a jeho chování často působí dětinsky, ale jinak jde o dobrosrdečného chlapíka, který se protlouká životem v chudobě a ve většině filmů i bez stálého domova. Přestože se přechodně nachází na okraji společnosti, tak si zachovává ve svém vystupování jistou dávku důstojnosti. Na živobytí si povětšinou vydělává příležitostnými pracemi, ale občas používá různé vychytralé triky na obalamucení ostatních, a pak je často donucen dát se na útěk před policisty či jinými autoritami.\n\nV roce 1914 zahájil Chaplin svou hereckou kariéru v krátkometrážním snímku \"Chaplin si vydělává na živobytí\", ale až jeho druhé herecké vystoupení ve filmu \"Chaplin v zábavním parku\" zrodilo postavu Tuláka, i když zatím jen svým oblečením.\nAž ve filmech \"Chaplin tulákem\" a \"Chaplin bankovním sluhou\" z roku 1915 byl vytvořen charakter postavy s typickými vlastnostmi, který zůstal v mírných obdobách zachován i v pozdějších snímcích.\n\nTulák byl hlavním hrdinou mnoha krátkometrážních snímků a objevil se i ve slavných Chaplinových celovečerních filmech ve 20. a 30. letech 20. století. Byl úzce spjat s érou němého filmu, a když se koncem 20. let začal dostávat do popředí film zvukový, tak Chaplin odmítal přizpůsobit se tomuto novému trendu a nechat Tuláka promluvit. Jedním z důvodů byl i Chaplinův silný britský akcent, který příliš nekorespondoval se skutečností, že Tulák byl všeobecně považován za Američana.\n\nNaposledy se Tulák objevil ve filmu \"Moderní doba\" z roku 1936. V závěrečném záběru kráčí po silnici vstříc vzdálenému horizontu, což symbolizuje Chaplinovo rozloučení s touto postavou, která ho provázela více než 20 let.\n\nPo \"Moderní době\" následoval snímek \"Diktátor\", který byl již plně zvukový. Chaplin, který ztvárnil dvojroli diktátora a židovského holiče, kategoricky odmítal názory, že postava holiče je vlastně Tulák, ačkoli mu ponechal charakteristický malý knírek a jedné scéně i těsné sako.\n\nV roce 1959 v rozhovoru pro tisk k opuštění postavy Tuláka Chaplin uvedl: „Byla to chyba, že jsem ho zabil. I v atomovém věku by pro toho malého chlápka bylo místo...“\n\n"}
{"id": "1457694", "url": "https://cs.wikipedia.org/wiki?curid=1457694", "title": "Třída Hopkins", "text": "Třída Hopkins\n\nTřída Hopkins byla třída torpédoborců námořnictva Spojených států amerických. Byla to druhá ze čtyř tříd tvořících první skupinu 16 amerických torpédoborců, jejich stavba byla potvrzena roku 1898 (třídy \"Bainbridge\", \"Hopkins\", \"Lawrence\" a \"Truxtun\"). Zahrnovala celkem dvě jednotky. Torpédoborce byly nasazeny za první světové války a roku 1919 vyřazeny.\n\nV letech 1899–1903 byly postaveny dvě jednotky této třídy. Torpédoborce navrhla a postavila loděnice Harlan & Hollingsworth ve Wilmingtonu.\n\nJednotky třídy \"Hopkins\":\nTorpédoborce byly vyzbrojeny dvěma 76mm kanóny Mk.III/V/VI, šesti 57mm (šestiliberními) kanóny Driggs-Schroeder Mk.II/III a dvěma 450mm torpédomety. Na palubě byla dvě rezervní torpéda pro druhou salvu. Pohonný systém tvořily dva trojčinné parní stroje (VTE) a čtyři kotle Thornycroft, pohánějící dva Lodní šrouby. Výkon pohonného systému byl 7200 hp. Nejvyšší rychlost dosahovala 29 uzlů.\n\nOba torpédoborce byly ve službě za první světové války. Žádný nebyl ztracen. Roku 1919 byly vyřazeny a roku 1920 prodány k sešrotování.\n\n\n"}
{"id": "1457695", "url": "https://cs.wikipedia.org/wiki?curid=1457695", "title": "Třída Bainbridge", "text": "Třída Bainbridge\n\nTřída Bainbridge byla třída torpédoborců námořnictva Spojených států amerických. Byla to první ze čtyř tříd tvořících první skupinu 16 amerických torpédoborců, jejich stavba byla Kongresem potvrzena roku 1898 (třídy \"Bainbridge\", \"Hopkins\", \"Lawrence\" a \"Truxtun\"). Celkem třídu \"Bainbridge\" tvořilo devět torpédoborců, které se dělily do skupin \"Bainbridge\", \"Paul Jones\" a \"Stewart\". Torpédoborce byly nasazeny za první světové války, jedna byla ve válce ztracena. Zbývající byly roku 1919 vyřazeny.\n\nProgram stavby prvních amerických torpédoborců vzešel z analýz nasazení nosičů torpéd v chilské občanské a čínsko-japonské válce z roku 1894 a ze zkušeností s nasazením španělských torpédoborců ve Španělsko-americké válce v roce 1898. Americké námořnictvo požadovalo plavida, která by vlastní válečné lodě chránila před nepřátelskými torpédovými čluny. Vznikla plavidla větší, než torpédový člun, ale stále relativně malá, zato rychlá a vyzbrojená rychlopalnými děly.\n\nKongres roku 1898 schválil stavbu série 16 torpédoborců, tehdy ještě označených jako ničitelé torpédových člunů. Stavěny byly čtyři různé konstrukce, podle kterých se první torpédoborce dělí do tříd \"Bainbridge\", \"Hopkins\", \"Lawrence\" a \"Truxtun\". Samotnou třídu \"Bainbridge\" tvořilo devět plavidel postavených podle návrhu vypracovaného samotným námořnictvem. Stavbu provedly čtyři různé loděnice: skupinu \"Bainbridge\" stavěly loděnice Neafie & Levy ve Filadelfii a WR Trigg v Richmondu, skupinu \"Paul Jones\" loděnice Union Iron Works v San Franciscu a zbývající \"Stewart\" loděnice Gas Engine & Power Company & Charles L. Seabury Company v Morris Hights. Plavidla jednotlivých loděnic se svým provedením mírně lišila.\n\nJednotky třídy \"Bainbridge\":\n\nTorpédoborce byly vyzbrojeny dvěma 76mm kanóny Mk.III/V/VI v jednohlavňových postaveních, pěti 57mm (šestiliberními) kanóny Driggs-Schroeder Mk.II/III a dvěma 450mm torpédomety. Na palubě byla dvě rezervní torpéda pro druhou salvu. Pohonný systém tvořily dva trojčinné parní stroje (VTE) a čtyři kotle Thornycroft (pouze DD-13 měl kotle Seabury), pohánějící dva Lodní šrouby. Výkon pohonného systému byl 8000 hp. Nejvyšší rychlost dosahovala 29 uzlů. Dosah byl 2700 námořních mil při rychlosti 8 uzlů.\n\nTorpédoborce třídy \"Bainbridge\" se ve službě osvědčily, vývoj prvních torpédoborců však byl rychlý, a proto rychle zastarala. Následující třídy torpédoborců byly stále větší a výkonnější. Torpédoborce byly ve službě za první světové války. Roku 1916 byly přeznačeny na pobřežní torpédovky (\"Coast torpedo vessels\"). Jeden se roku 1917 potopil po srážce s obchodní lodí. Zbylé byly roku 1919 vyřazeny a v následujícím roce prodány k sešrotování.\n\n\n"}
{"id": "1457696", "url": "https://cs.wikipedia.org/wiki?curid=1457696", "title": "Jiří Mastný", "text": "Jiří Mastný\n\nJiří Mastný ( Mladá Boleslav – Olomouc) byl generálmajor technického vojska Československé lidové armády. \n\nPo ukončení Vyšší průmyslové školy v Mladé Boleslavi v roce 1942 nastoupil do mladoboleslavských automobilových závodů jako konstruktér přípravků, vypracoval se na vedoucího provozu technických dílen, později na okresního velitele Lidových milicí. V době, kdy se formovala nová Československá lidová armáda, uposlechl výzvy a dobrovolně do ní vstoupil. Mezi roky 1945 a 1946 absolvoval školu pro důstojníky dělostřelectva v záloze. \n\nV padesátých letech osobně navrhl a vedl vývoj lehkého obrněného vozu OA-82 Jarmila II (Tatra T-811). Výrazně se angažoval v zavádění nových obrněných vozidel do výzbroje ČSLA. Vedl komisi pro odzkoušení a prověření prototypu V3S. \n\nJako jednatřicetiletý byl 6. května 1955 povýšen do hodnosti generálmajora.\n\nV roce 1960, po konci kultu osobnosti Klementa Gottwalda, byl disciplinárně trestán a převelen do Olomouce jako náčelník Automobilového opravárenského závodu, který se pod jeho vedením stal jedním z největších v rámci MNO-TAS. Zde byl od roku 1966 poslancem ONV v Olomouci, členem průmyslové komise. Předsedou TJ RH Olomouc, později Dukla-Rohování (box). Angažoval se v automobilovém sportu. \n\nV době, kde se začal vracet do funkcí, onemocněl a v nedožitých padesáti letech v Olomouci zemřel.\n\n\n"}
{"id": "1457697", "url": "https://cs.wikipedia.org/wiki?curid=1457697", "title": "Římskokatolická farnost Křenovice u Kojetína", "text": "Římskokatolická farnost Křenovice u Kojetína\n\nŘímskokatolická farnost Křenovice u Kojetína je územním společenstvím římských katolíků v rámci přerovského děkanátu olomoucké arcidiecéze s farním kostelem svatého Jana Nepomuckého.\n\nHistorie Křenovic sahá až do počátku 14. století. První zaznamenané zprávy o Křenovicích pocházejí z období kolem roku 1322. Tehdy prodal polovinu vsi Crenouicz Záviš z Potštátu olomouckému biskupovi Konrádovi. Ten ji odkázal v roce 1326 v poslední vůli metropolitní kapitule u sv. Václava na olomouckém hradě. \n\nDruhá polovina obce patřila Záviši z Bojanovic, který ji později daroval olomoucké kapitule. Postupně se majitelé měnili, až byla roku 1406 celá dědina sloučena se statky olomoucké kapituly. Před domem číslo 16 stávala kaple, na jejímž místě byl letech 1887–1888 vystavěn chrám svatého Jana Nepomuckého\n\nK prosinci 2018 je administrátorem excurrendo R. D. Mgr. Pavel Ryšavý.\n\nVe farnosti se pravidelně koná tříkrálová sbírka. V roce 2018 se při ní vybralo 12 600 korun.\n"}
{"id": "1457698", "url": "https://cs.wikipedia.org/wiki?curid=1457698", "title": "Chimamanda Ngozi Adichieová", "text": "Chimamanda Ngozi Adichieová\n\nChimamanda Ngozi Adichieová (* 15. září 1977 Enugu) je nigérijská spisovatelka žijící ve Spojených státech amerických, hlásící se k feminismu.\n\nStudovala lékařství a farmacii na Nigerijské univerzitě ve městě Nsukka, ale studium nedokončila a odešla do Spojených států amerických. Zde studovala komunikační vědu, politologii a tvůrčí psaní. Během studií začala psát svůj první román \"Purple Hibiscus\" (\"Purpurový ibišek\"), který vyšel roku 2003 a zaznamenal příznivý kritický ohlas. Za druhý román \"Půl žlutého slunce\" (2006) obdržela Orange Prize. Kniha byla v roce 2013 zfilmována. V tom roce vydala i třetí román \"Amerikána\". Získala za něj National Book Critics Circle Award. Kniha vyšla ve více než dvaceti zemích. Vydala též knihu esejů \"Feminismus je pro každého\" (\"We Should All Be Feminists\").\n\n\n\n"}
{"id": "1457699", "url": "https://cs.wikipedia.org/wiki?curid=1457699", "title": "Göda", "text": "Göda\n\nGöda () je obec v německé spolkové zemi Sasko. Nachází se v zemském okrese Budyšín a má obyvatel.\n\nObec Göda na západě sousedí s okresním městem Budyšín. Rozkládá se leží v historickém regionu Horní Lužice a náleží k lužickosrbské oblasti osídlení. Leží v přírodní oblasti Hornolužické nivy. Hlavním vodním tokem obce je Langes Wasser. Jihovýchodní částí území prochází železniční trať Görlitz – Drážďany, nádraží stojí v místní části Stiebitz.\n\nNejstarší doklady osídlení pochází z doby bronzové. Samotná ves Göda je poprvé písemně zmíněna roku 1006 jako \"Godobi\". Po Budyšíně byla Göda od roku 1076 druhou nejstarší farní vsí v Horní Lužici a jedno z center křesťanské misie biskupa Benna mezi Lužickými Srby.\n\nGöda se dělí na 32 místních částí v 6 hlavních sídelních částech (počet obyvatel uveden k 31. prosinci 2016):\n\n\n\n\n\n\n\n\n\n"}
{"id": "1457701", "url": "https://cs.wikipedia.org/wiki?curid=1457701", "title": "Großer Höllkogel", "text": "Großer Höllkogel\n\nGroßer Höllkogel je s nadmořskou výškou 1862 metrů nejvyšší horou alpského pohoří Höllengebirge. Je populárním výletním cílem, kvůli vynikajícím výhledům na jezera Mondsee a Attersee a na okolní pohoří - Totes Gebirge, Dachstein, Berchtesgadenské Alpy a celé Alpské podhůří.\n\nNa severním úpatí, necelý kilometr od vrcholu, stojí chata Rieder Hütte rakouského alpského spolku.\n\nNa Höllkogel se dá vystoupit z různých směrů:\n\n"}
{"id": "1457702", "url": "https://cs.wikipedia.org/wiki?curid=1457702", "title": "Římskokatolická farnost Lomnice nad Lužnicí", "text": "Římskokatolická farnost Lomnice nad Lužnicí\n\nŘímskokatolická farnost Lomnice nad Lužnicí je územním společenstvím římských katolíků v rámci jindřichohradeckého vikariátu českobudějovické diecéze.\n\nVes Lomnice je poprvé připomínána ve druhé půli 13. století a později byla povýšena na město. Již od 13. století zde existovala plebánie. V roce 1899 byla místní farnost povýšena na děkanství (tento titul se v názvu farnosti nepoužívá, byl-li by však do farnosti ustanoven farář, náležel by mu titul děkana).\nFarnost je spravována ex currendo ze Ševětína.\n\n"}
{"id": "1457704", "url": "https://cs.wikipedia.org/wiki?curid=1457704", "title": "Alberfeldkogel", "text": "Alberfeldkogel\n\nAlberfeldkogel je vápencová hora v Höllengebirge v horním Rakousku o nadmořské výšce 1707 metrů. Z vrcholu je dobrý výhled na jezera Solné komory a na zaledněný masiv Dachsteinu.\n\n23. června 2006, v době kdy Rakousko předsedalo Radě Evropské unie, byl na vrcholu vztyčen Kříž Evropy (\"Europakreuz\"). Pět metrů vysoký kříž je postaven z jednotlivých kostek stejného tvaru a velikosti. Každá kostka symbolizuje jeden členský stát EU a obsahuje kámen z daného státu.\n\nAlberfeldkogel je snadno dostupný od horní stanice lanovky z Ebensee na Feuerkogel. Cesta po pohodlné turistické stezce trvá asi 50 minut.\n\n20. května 2011 byla otevřena zajištěná cesta \"HTL Wels\" po strmé skále na východní straně. K nástupu na ferratu je potřeba sejít z turistické stezky. Ferrata končí přímo u vrcholového kříže a dosahuje maximálně obtížnosti C podle rakouské stupnice.\n"}
{"id": "1457706", "url": "https://cs.wikipedia.org/wiki?curid=1457706", "title": "Jakub Štvrtecký", "text": "Jakub Štvrtecký\n\nJakub Štvrtecký (* 21. prosince 1998, Vsetín) je český reprezentant v biatlonu. Do roku 2019 závodil za juniory, ale několikrát dostal příležitost bojovat i mezi dospělými – poprvé 15. března 2018 v Oslu. Ve světovém poháru obsadil individuálně nejlépe 16. příčku ve francouzském Annecy v prosinci 2019.\n\nSezóna 2017/18\nSezóna 2018/19\nSezóna 2019/20\nZúčastnil se čtyř juniorských mistrovství světa v biatlonu. Nejlepším individuálním výsledkem je pro titul vicemistra světa z šampionátu v roce 2020 ve švýcarském Lenzerheide, které obsadil ve sprintu. Se štafetou dosáhl v roce 2017 na čtvrtou pozici.\n\n"}
{"id": "1457715", "url": "https://cs.wikipedia.org/wiki?curid=1457715", "title": "Čching-pchu", "text": "Čching-pchu\n\nMěstský obvod Čching-pchu () je jeden z městských obvodů v Šanghaji, jednom z největších měst Čínské lidové republiky. Koncem roku 2016 v něm žilo bezmála půl miliónu obyvatel.\n\nČching-pchu je nejzápadnějším obvodem Šanghaje. Na západě, kde hraničí s územím městské prefektury Su-čou, v něm leží jezero Tien-šan, z něhož teče přes Čching-pchu do centra Šanghaje řeka Chuang-pchu-ťiang. Kromě ní přes Čching-pchu protéká také Su-čou.\n\nČching-pchu hraničí na severozápadě s provincií Ťiang-su a na jihozápadě s provincií Če-ťiang. Zbývající hranice jsou s jinými obvody v rámci Šanghaje – na jihu s Ťin-šanem, na jihovýchodě se Sung-ťiangem, na východě s Min-changem a na severu s Ťia-tingem.\n"}
{"id": "1457717", "url": "https://cs.wikipedia.org/wiki?curid=1457717", "title": "Pljos", "text": "Pljos\n\nPljos () je město v Ivanovské oblasti v Ruské federaci. Při sčítání lidu v roce 2010 mělo přes dva tisíce obyvatel.\n\nPljos leží na pravém břehu Gorkovské přehradní nádrže na řece Volze. Od Ivanova, správního střediska oblasti, je vzdálen přibližně 70 kilometrů severovýchodně.\n\nOsídlení je zde poprvé zmiňováno v druhé polovině 12. století. V roce 1237 jej ovšem zničily jednotky mongolského prince Bátúa. Ke založení současného Pljose tak dochází až v roce 1410, kdy je zde postavena pevnost k ochraně Kostromy a Moskvy.\n\nV 17. a 18. století se Pljos stává obchodním střediskem a roku 1778 je povýšen na město.\n"}
{"id": "1457722", "url": "https://cs.wikipedia.org/wiki?curid=1457722", "title": "The Capital", "text": "The Capital\n\nThe Capital je deník s dlouhou tradicí, vycházející ve městě Annapolis v Marylandu ve Spojených státech amerických. Deník patří do skupiny The Baltimore Sun.\n\nV roce 2018 došlo k atentátu v redakci novin, kdy osmatřicetiletý \"Jarrod Ramos\" zastřelil v redakci pět lidí. Stalo se tak na základě toho, že o něm jeden z novinářů napsal, jak na internetu obtěžoval nejmenovanou ženu a posílal jí vulgární vzkazy. Ramos nejprve redakci v roce 2012 neúspěšně žaloval, následně vyhrožoval na sociálních sítích a 28. června 2018 zaútočil.\n"}
{"id": "1457724", "url": "https://cs.wikipedia.org/wiki?curid=1457724", "title": "Luboš Brchel", "text": "Luboš Brchel\n\nLuboš Brchel (7. března 1920, Kladno – 31. října 1981, Radvaň nad Dunajom) byl československý lyžař. Později působil jako fotograf, především ve Vysokých Tatrách. Tragicky zahynul v kajaku na Dunaji .\n\nNa V. ZOH ve Svatém Mořici 1948 reprezentoval Československo a skončil v alpském lyžování na 27. místě ve sjezdu, 9. místě ve slalomu a na 14. místě v kombinaci. V roce 1949 se stal mistrem Československa ve sjezdovém lyžování, v roce 1953 získal titul mistra sportu.\n\n"}
{"id": "1457730", "url": "https://cs.wikipedia.org/wiki?curid=1457730", "title": "Dajana Jastremská", "text": "Dajana Jastremská\n\nDajana Jastremská, ukrajinsky: Даяна Олександрівна Ястремська, \"Dajana Oleksandrivna Jastremska\", (* 15. května 2000 Oděsa) je ukrajinská profesionální tenistka. Ve své dosavadní kariéře na okruhu WTA Tour vyhrála tři singlové turnaje. V rámci okruhu ITF získala tři tituly ve dvouhře a tři ve čtyřhře. \n\nNa žebříčku WTA byla ve dvouhře nejvýše klasifikována v listopadu 2019 na 22. místě a ve čtyřhře pak v témže měsíci na 84. místě. Trénuje ji Němec Sascha Bajin. Předtím tuto toli plnil Olivier Jeunehomme.\n\nV juniorské kategorii odešla poražena z finále Wimbledonu 2016, v němž nestačila na Rusku Anastasiji Potapovovou. Také ve finále deblové juniorky Australian Open 2016 prohrála po boku krajanky Anastasije Zarycké finálový duel. \n\nV ukrajinském fedcupovém týmu neodehrála do roku 2019 žádné utkání.\n\nV rámci hlavních soutěží událostí okruhu ITF debutovala v únoru 2015, když na turnaj v egyptském Šarm aš-Šajchu s dotací 10 tisíc dolarů obdržela divokou kartu. Ve druhém kole podlehla Řekyni Angeliki Kairiové. Premiérový singlový titul v této úrovni tenisu vybojovala v březnu 2016 na campinaském turnaji s rozpočtem dvacet pět tisíc dolarů. Ve finále přehrála Francouzku Alizé Limovou.\n\nV singlu okruhu WTA Tour debutovala na antukovém Istanbul Cupu 2016, kde získala divokou kartu. Na úvod podlehla japonské turnajové šestce Nao Hibinové. O rok později dosáhla na Istanbul Cupu 2017 první kariérní výhru, když v první fázi vyřadila Němku Andreu Petkovicovou. Ve čtvrtfinále ji však vyřadila Slovenka Jana Čepelová, přestože po zisku úvodní sady vedla ve druhé 5–2 na gamy a podávala na vítězství. \n\nPrůlom do elitní světové stovky žebříčku WTA dvouhry zaznamenala během července 2018, jakožto první takto postavená hráčka narozená v roce 2000 a později.\n\nDebut v hlavní soutěži nejvyšší grandslamové kategorie přišel v ženském singlu US Open 2018. V úvodním kole však nenašla recept na českou kvalifikantku Karolínu Muchovou.\n\nPremiérové finále na okruhu WTA Tour odehrála na říjnovém Hong Kong Tennis Open 2018. Na cestě do něj na její raketě postupně dohrály Fanny Stollárová, Čeng Saj-saj, Kristína Kučová a Čang Šuaj. V závěrečném duelu pak zdolala šestou nasazenou Číňanku a dvacátou čtvrtou hráčku žebříčku Wang Čchiang po hladkém dvousetovém průběhu. To pro ni znamenalo první výhru nad členkou elitní světové třicítky. Po turnaji se posunula o třicet příček výše, na 66. místo světové klasifikace. Na poslední odehrané události v roce 2018, BGL Luxembourg Open, se probojovala do semifinále, v němž vypadla se švýcarskou kvalifikantkou Belindou Bencicovou až v tiebreaku rozhodující sady. Ve druhé fázi přehrála bývalou světovou jedničku Garbiñe Muguruzaovou. Po skončení lucemburské akce poprvé figurovala na 60. příčce.\n\nFinálovou neporazitelnost udržela i na květnovém Internationaux de Strasbourg 2019, kde v závěrečném utkání soutěže přehrála francouzskou turnajovou čtyřku Caroline Garciaovou po třísetovém průběhu. Tříhodinový duel představoval nejdelší finále v odehrané části roku a Jastremská v něm odvrátila mečbol. Zisk první antukové trofeje znamenal posun na 32. příčku žebříčku.\n\n"}
{"id": "1457739", "url": "https://cs.wikipedia.org/wiki?curid=1457739", "title": "Mujaga Komadina", "text": "Mujaga Komadina\n\nMujaga Komadina vlastním jménem Mustafa (1839 Mostar, Osmanská říše – 6. května 1925 Mostar, Království Srbů, Chorvatů a Slovinců) byl bosenskohercegovský obchodník a politik bosňáckého původu. Mezi lety 1909 a 1918 zastával úřad mostarského starosty.\n\nJeho otcem byl Omer-aga Komadina (?–1868). Mekteb a medresu, základní a vyšší islámskou školu, navštěvoval v rodném městě. Poté se zabýval především obchodem, který mu nevynesl nemalé jmění. Mujagův bratr Musaga se po obsazení Bosny a Hercegoviny habsburskou monarchií roku vystěhoval do Malé Asie, kde roku 1912 zemřel ve městě Bursa. \n\nV roce 1898 se podílel na založení islámské čítárny, kiraethany, jež se poté stala centrem boje hercegovských muslimů za náboženskou a školskou autonomii. Sám Komadina byl spíše umírněným pozorovatelem dění a k rakousko-uherské okupační moci se stal smířlivě. Komadina své době patřil k nejštědřejším mecenášům v Bosně a Hercegovině. Jeho obliba mezi Mostařany se promítla i během jeho politické kariéry. Od roku 1893 zasedal v mostarském městském zastupitelstvu, načež se roku 1909 stal se mostarským starostou. Na tomto postu setrval až do rozpadu Rakouska-Uherska roku 1918. Za jeho mandátu byla ve městě postavena celá řada významných staveb, mj. dětský konvikt, městské lázně a most. Sám si nechal postavit moderní vilu v západní části města, která byla za poslední války (1992–1995) značně poškozena a dnes chátrá. \n\nZemřel 6. května 1925 v Mostaru a následně byl pochován na hřbitově u Lakšićovy mešity. \n"}
{"id": "1457740", "url": "https://cs.wikipedia.org/wiki?curid=1457740", "title": "Perský koberec", "text": "Perský koberec\n\nPerský koberec je ručně vázaný koberec vyrobený v Íránu. Vlas koberce je vázaný z vlněné nebo hedvábné příze na tkaném podkladě. Pro výrobek je charakteristické bohaté vzorování se složitými, často květinovými motivy s jemnými odstíny mnoha různých barev.\n\nVýraz perský koberec se používá (v angličtině) asi od 30. let 19. století.\n\nKoberce s vlasovým povrchem se začaly vyrábět v různých asijských regionech pravděpodobně před více než 2000 lety před n. l.\n\nNejstarší dochovaný exemplář vyrobený tímto způsobem na území dnešního Iránu pochází ze začátku 16. století.\n\nZa nejdůležitější periodu ve vývoji perských koberců je považováno období od 16. do 18. století. Z této doby se zachovalo v různých muzeích a soukromých sbírkách na celém světě asi 1500 vzácných exemplářů. \n\nKoncem 19. století ovlivnili vývoj perských koberců evropští a američtí podnikatelé, kteří v tehdejší Perzii organizovali výrobu zaměřenou na vkus a požadavky zákazníků v západních státech.\nNa začátku 21. století bylo zaměstnáno výrobou a odbytem koberců (od stříže vlny až po obchod v bazarech) na 10 milionů obyvatel Iránu. \n\nV té době bylo známých celkem 13 regionů, ve kterých se vyráběly značkované druhy koberců (\"brands\"), jen tři z nich však dodávaly soustavně prvotřídní výrobky. Byly to:\n\nMimo těchto se hodnotí kurdistánská značka \"Bijar\" a značka Gabbeh vyráběná kočovníky z oblasti Fars jako vysoce kvalitní výrobky. \n\nAsi 10 dalších druhů (např. \"Kerman\", \"Bachtiari\", \"Yazd\", \"Arak\") dosahuje jen nižší stupně jakosti.\n\nVýroba perských koberců dosáhla v roce 2013 asi 3 miliony m. Objem výroby se v první dekádě století soustavně snižoval (z 8 milionů m v roce 2003).\n"}
{"id": "1457749", "url": "https://cs.wikipedia.org/wiki?curid=1457749", "title": "Florida Film Critics Circle Awards 2018", "text": "Florida Film Critics Circle Awards 2018\n\nNa 23. ročníku udílení cen Florida Film Critics Circle Awards byly předány ceny v těchto kategoriích dne 21. prosince 2018. Nominace byly oznámeny 19. prosince 2018.\n\nFavoritka\n\n\nAlfonso Cuarón – \"Roma\"\n\n\nJoaquin Phoenix – \"Nikdys nebyl\"\n\n\nMelissa McCarthy – \"Dokážete mi kdy odpustit?\"\n\n\nSteven Yeun – \"Vzplanutí\"\n\n\nSakura Ando – \"Zloději\"\n\n\nFavoritka\n\n\nBoots Riley – \"Sorry To Bother You\"\n\n\nNicole Holofcener a Jeff Whitty – \"Dokážete mi kdy odpustit?\"\n\n\n\"Zloději\" • Japonsko\n\n\nShikers\n\n\nMirai, dívka z budoucnosti\n\n\nLukasz Zal – \"Studená válka\"\n\n\nFavoritka\n\n\n\"Annihilation\"\n\n\nJustin Hurwitz – \"První člověk\"\n\n\nBo Burnham \"– Osmá třída\"\n\n\nElsie Fisher – \"Osmá třída\"\n\n"}
{"id": "1457750", "url": "https://cs.wikipedia.org/wiki?curid=1457750", "title": "Emiliano Sciarra", "text": "Emiliano Sciarra\n\nEmiliano Sciarra (* 6. prosince 1971 Civitavecchia) je italský tvůrce deskových a počítačových her. Mezi jeho nejznámější výtvory patří hra Bang!\n\nV roce 2002 zveřejnil s daVinci Editrice hru Bang! vytvořenou o dva roky dříve. Stala se rychle populární hrou, a Emiliano Sciarra vydal poté mnoho rozšíření, jako např. Město duchů, Zlatá horečka, Ozbrojení a nebezpeční a další.\n\nDo dnešní doby bylo prodáno více než 1 000 000 výtisků základní hry. Svou první počítačovou hru \"Ciuffy\" vydal roku 1998.\n\n"}
{"id": "1457753", "url": "https://cs.wikipedia.org/wiki?curid=1457753", "title": "Důl Jan (Libušín)", "text": "Důl Jan (Libušín)\n\nDůl Jan byl vyhlouben v letech 1885 až 1887 a sloužil k těžbě černého uhlí. Byl založen jako dvě samostatné jámy vzdálené od sebe 60 metrů, na vrstevnici svahu v severovýchodní části města Libušín.\n\nDůl byl pojmenovaný po řediteli těžařstva Janu Fitzovi. \n\nKaždá jáma měla vlastní těžní a vodotěžní parní stroj o výkonu 300 koňských sil. Do jedné ze zděných těžních budov byla vestavěna ocelová příhradová konstrukce. Důl těžil uhlí z hloubky přes 400 metrů. Těžba byla zahájena v roce 1887. Budova současné radnice byla součástí dolu. Mezi budovou dnešní radnice a areálem stavební firmy Ullmann se nacházel kalový rybník Šmanťák. Vlastní těžba byla ukončena roku 1925.\n\nV letech 1934 až 1975 sloužil důl jako větrná jáma dolu Schöller. Některé provozní objekty byly demolovány, jedna šachetní budova měla být zachována, ale vlivem nedostatečné údržby se samovolně zřítila. Část ponechaných objektů byla upravena na obytné účely. Na místě zrušeného dolu vznikla městská čtvrť \"Janovka\". Od městské čtvrtí \"Korej\" je oddělena výsypkou z vyvážené hlušiny a popela z dolu Jan přes most nad silnicí z Libušína do Vinařic.\n"}
{"id": "1457755", "url": "https://cs.wikipedia.org/wiki?curid=1457755", "title": "Důl Jan", "text": "Důl Jan\n\nDůl Jan je název nebo součást názvu více dolů:\n\n\n"}
{"id": "1457758", "url": "https://cs.wikipedia.org/wiki?curid=1457758", "title": "Indiana Film Journalists Association Awards 2018", "text": "Indiana Film Journalists Association Awards 2018\n\n10. ročník předávání cen asociace Indiana Film Journalists Association se konal dne 17. prosince 2018.\n\n\n\n\n\n\n\n\n\n\n\n\n\n\n\n\n\n\n"}
{"id": "1457771", "url": "https://cs.wikipedia.org/wiki?curid=1457771", "title": "Serie B 1990/91", "text": "Serie B 1990/91\n\nSoutěžní ročník Serie B 1990/91 byl 59. ročník druhé nejvyšší italské fotbalové ligy. Soutěž začala 9. září 1990 a skončila června 1991. Účastnilo se jí 20 týmů, z toho se 12 kvalifikovalo z minulého ročníku, 4 ze Serie A a 4 ze třetí ligy. Nováčci ze třetí ligy jsou: Taranto FC, Modena FC, Salernitana Sport, AS Lucchese Libertas.\n\n\n"}
{"id": "1457774", "url": "https://cs.wikipedia.org/wiki?curid=1457774", "title": "Jihočeský krajský přebor 1968/69", "text": "Jihočeský krajský přebor 1968/69\n\nV soubojích Jihočeského krajského přeboru 1968/69 se utkalo 14 týmů dvoukolovým systémem podzim - jaro. Tento ročník skončil v červnu 1969. \n\nZdroj: \n\nPoznámky:\n"}
{"id": "1457775", "url": "https://cs.wikipedia.org/wiki?curid=1457775", "title": "Důl Schöller", "text": "Důl Schöller\n\nDůl Schöller na černé uhlí byl hlouben v letech 1895 až 1902 severozápadně od města Libušín v blízkosti bývalého hradiště Libušín na Kladensku. V roce 1895 se započalo s vrtáním. Uhelná sloj mocná 10 metrů byla navrtána 1. srpna 1896, a to v hloubce 495 metrů. V době vrtání byl veden překop z dolu Jan. 10. června 1899 se započalo s hloubením jámy Schoeller v místech vrtu, kterým byla odváděna voda a čerpána dolem Jan. Hloubení prováděla dolující společnost Mirošovské kamenouhelné těžařstvo, které se v době hloubení jámy přejmenovalo na Mirošov – Libušín – Svatoňovické těžařstvo. Jáma měla kruhový profil o vnitřním průměru pět metrů. 31. října 1901 byla jáma dohloubena na konečných 533,3 metrů.\n\nV roce 1946 byl důl znárodněn a přejmenován na důl Nejedlý. Jáma Schöller je od roku 1962 značena jako Nejedlý I. Název jámy, respektive její označení, se neměnilo. Pouze název dolu se měnil. Od Dolu Nejedlý, n. p., na Důl Klement Gottwald, n. p., později koncernový podnik, pak krátce státní podnik a nakonec Důl Kladno, státní podnik. \n\nPravidelná těžba byla zahájena 15. února 1902. Důl měl čtvercovou kompozici, v jejímž středu se nalézala jámová budova s ocelovou těžní věží. Jámová budova měla novorenesanční fasádu s tympanony a měla velký počet vysokých oken. V roce 1905 důl koupila Pražská železářská společnost, která nedaleko vystavěla elektrárnu. Od roku 1901 byl důl také propojen vlečkou s nádražím Buštěhradské dráhy Kamenné Žehrovice. Na vlečku navazovala úzkorozchodná trať do Smečna a Slaného. V roce 1915 byl důl překopem propojen s dolem Wannieck. Těžba na této jámě skončila v roce 1973 po dohloubení sousední jámy. Od té doby sloužila jen pro větrání. Sousední jáma Nejedlý III byla hloubena v letech 1968–1972. Dohloubena byla na konečných 638,66 metrů. Měla kruhový profil o průměru 7,5 metru a začala těžit v roce 1973. Ve snaze koncentrovat těžbu uhlí se jáma postupně propojovala překopy s doly Prago, Mayrau, Max a Ronna, v roce 1997 byla propojena i s dolem Tuchlovice. Ze všech okolních dolů bylo uhlí vyváženo jamou Nejedlý III a zpracováno ve zdejší centrální úpravně uhlí. Spolu s novou jámou bylo zrekonstruováno nádraží Kamenné Žehrovice a důl byl rozšířen o řadu dalších objektů, postavena byla nová těžní věž, strojovna, kompresovna, třídička, zásobníky uhlí, kotelna a pětipatrová budova hornických koupelí a šaten. Posledním novým objektem byla stavba Stravzrav postavená stavitelem Vlčkem v osmdesátých letech 20. století. Kromě černého uhlí se zde těžil i lupek. V dole pracovali vězni z věznice Vinařice, kteří sem dlouhá léta byli na každou směnu dováženi dvěma zamřížovanými autobusy RTO.\n\nPrávě v Libušíně se ukončením těžby na dole Schöller definitivně uzavřela éra uhelného hornictví na Kladensku. 29. listopadu 2001 se zde vznítila metanovýbušná směs, výbuch si vyžádal čtyři lidské životy. Po této katastrofě byl důl zařazen mezi plynující, což především znamenalo povinnost zavést vyšší bezpečnostní opatření. To by s sebou neslo velké náklady, proto bylo začátkem roku 2002 rozhodnuto o ukončení těžby. Poslední uhelný vůz vůbec celého kladenského uhelného revíru vyjel na povrch 29. června 2002.\n"}
{"id": "1457785", "url": "https://cs.wikipedia.org/wiki?curid=1457785", "title": "Vysoká škola Žitava/Zhořelec", "text": "Vysoká škola Žitava/Zhořelec\n\nVysoká škola Žitava/Zhořelec – univerzita pro aplikované vědy () je odbornou vysokou školou v Sasku, která sídlí ve dvou 35 km od sebe vzdálených městech, jimiž jsou Žitava a Görlitz (Zhořelec). Mezinárodní označení této školy je \"Hochschule Zittau/Görlitz – University of Applied Sciences\". V roce 2017 zde bylo imatrikulováno kolem 3000 studentů, mezi nimi asi 500 cizinců celkem 32 národností.\n\nVysoká škola Žitava/Zhořelec byla založena 13. července 1992 jako „Vysoká škola pro techniku, ekonomii a sociální věci Žitava/Zhořelec“ (\"Hochschule für Technik, Wirtschaft und Sozialwesen Zittau/Görlitz\", zkráceně „FH“) se sídlem v Žitavě a v Görlitz.\n\nTato vysoká škola navazuje na tradici, kterou v Žitavě založil Christian Weise, když se v 17. století zasloužil o vynikající pověst zdejšího humanistického gymnázia. V období hospodářského vzestupu hornolužických měst, k němuž došlo následkem industrializace na konci 19. století, byly v tomto kraji založeny některé vyšší vzdělávací instituce v oblasti strojírenství, textilního průmyslu a stavebnictví. Žitavské a zhořelecké vzdělávací ústavy získaly po celém Německu dobré jméno. Sdružení studentů a absolventů „Zittauer Bauhütte“ např. až do 20. století ovlivňovalo vývoj ve stavebnictví. Dalším tradičním centrem vzdělanosti v tomto regionu je Hornolužická společnost věd založená v Görlitz v roce 1779, která patří mezi nejstarší vědecké akademie v Evropě. Po první a druhé světové válce byly s ohledem na stávající funkční budovy, učební materiály a vynikající odborníky v obou městech založeny vysoké, popř. odborné školy. V roce 1951 vznikla v Žitavě Inženýrská škola pro energetiku. Roku 1969 převzala její absolventy nově založená Vysoká inženýrská škola (\"Ingenieurhochschule Zittau\"; IHZ), která otevřela studijní obory, jako byla výstavba elektráren, konverze energií, dodávání elektrické energie nebo podnikové hospodářství. V letech 1979–2005 byl v Žitavě v provozu učební a výzkumný jaderný reaktor. V roce 1988 získala tato inženýrská škola status technické vysoké školy. Od té doby tu absolventi měli možnost doktorské promoce a habilitace. Po znovusjednocení Německa rozhodla roku 1992 centrální německá vědecká rada o založení odborné vysoké školy pro aplikované vědy se sídlem v Žitavě a v Görlitz, jež by na tyto vzdělávací instituce z období NDR navázala. Od počátku existence této nové školy bylo rozšířeno dosavadní spektrum vzdělávání a výzkumu. Vznikly tak četné nové odborné laboratoře a výzkumné ústavy, přičemž byly adaptovány také některé budovy někdejší „Důstojnické vysoké školy pozemních ozbrojených sil NVA“ (\"Offiziershochschule der Landstreitkräfte „Ernst Thälmann“\"). V Görlitz byly do této školy začleněny budovy zrušené Inženýrské školy pro elektroniku a zpracování dat v ulici Brückenstraße. Po vstupu Polska a České republiky do Evropské unie získala Vysoká škola Žitava/Zhořelec nová pole působnosti. V rámci mezinárodní akademické sítě Univerzita Nisa tvořené třemi zúčastněnými univerzitami rozvíjí Vysoká škola Žitava/Zhořelec mezinárodní spolupráci s Technickou univerzitou v Liberci a Polytechnikou Wrocław. Studium probíhá ve třech městech Euroregionu Nisa v česko-polsko-německém trojmezí.\nMezinárodní vysokoškolský institut v Žitavě byl založen a vystavěn v roce 1993 sasko-polsko-českým vysokoškolským konsorciem, sestaveným z odborníků z Technické univerzity v Liberci, Slezské technické univerzity v Gliwicích, Ekonomické univerzity ve Wrocławi, Technické báňské univerzity ve Freibergu a Vysoké školy Žitava/Zhořelec. Od roku 2013 patří tento institut k Technické univerzitě v Drážďanech, nadále však své univerzitní kurzy realizuje ve spolupráci s Vysokou školou Žitava/Zhořelec. Tato vysoká škola je členem Akademického koordinačního centra Euroregionu Nisa. Navíc je iniciátorem mezinárodní akademické sítě známé pod označením Univerzita Nisa, na níž se podílí společně s Technickou univerzitou v Liberci a Technickou univerzitou ve Wrocławi. Koncept Univerzity Nisa je založen na studiu v reálném jazykovém, kulturním, vědeckém a ekonomickém prostředí. Podílejí se na něm studenti a pedagogové z Německa, Polska a České republiky.\nVysoká škola Žitava/Zhořelec je složena z šesti fakult, jimiž jsou Fakulta elektrotechniky a informatiky, Fakulta strojírenství, Fakulta přírodních věd a životního prostředí, Fakulta ekonomických věd a ekonomického inženýrství, Fakulta managmentu a kulturních věd a Fakulta sociálních věd. V roce 2018 tyto fakulty nabízely 30 studijních oborů bakalářského a magisterského studia. Kromě toho škola poskytuje kooperativní inženýrské vzdělávání s integrovanou praxí, která umožňuje kombinaci studia a odborné přípravy na budoucí povolání.\n\nZvláštností této školy jsou v Německu ojedinělé studijní obory, např. „Psychologie komunikace“, obor „Kultura a managment“, založený roku 1997 pod záštitou UNESCO, nebo obor „Ekonomika bydlení a nemovitostí“, jenž je vyučován ve spolupráci s Mezinárodním vysokoškolským institutem v Žitavě a Technickou univerzitou v Drážďanech. V rámci mezinárodní sítě Univerzita Nisa lze v oboru „Mechatronika“ získat dvojí magisterský titul na Vysoké škole Žitava/Zhořelec a na Technické univerzitě v Liberci.\n"}
{"id": "1457786", "url": "https://cs.wikipedia.org/wiki?curid=1457786", "title": "Adam ze Schwarzenbergu", "text": "Adam ze Schwarzenbergu\n\nAdam hrabě ze Schwarzenbergu (německy \"Adam Graf von Schwarzenberg\", nebo též \"von Schwartzenberg\", 26. srpna 1583, Gimborn, Severní Porýní-Vestfálsko – 14. března 1641, Berlín-Špandava), byl vlivný poradce braniborského kurfiřta Jiřího Viléma. V letech 1625 až do své smrti roku 1641 byl velmistrem Braniborského bailiviku Johanitského řádu.\n\nŘíšský hrabě Adam ze Schwarzenbergu se narodil na zámku Gimborn v hrabství Mark v dnešním Severním Porýní-Vestfálsku. Jeho otcem byl Adolf hrabě ze Schwarzenbergu ze starého šlechtického rodu Schwarzenbergů, jeho matkou byla Markéta (Margaretha) svobodná paní Wolffová z Metternichu.\n\nRod Schwarzenbergů pochází ze stejnojmenného hradu v okolí města Seinsheim v bavorských Středních Frankách. Poprvé se písemně zmiňuje roku 1172 a v roce 1599 byl povýšen do říšského hraběcího stavu.\n\nV roce 1600 jako šestnáctiletý převzal tituly a majetky svého otce, který padl v boji proti Turkům. Své politické ambice na straně Braniborska, mezi jehož zemskou šlechtu Schwarzenbergové patřili, poprvé prokázal po roce 1609 v boji o julišsko-klevské dědictví, když se otevřeně postavil na stranu kurfiřta Jana Zikmunda, což mu však vyneslo uvalení císařské klatby.\n\nV roce 1613 se Adam oženil s Markétou svobodnou paní z Pallantu, která však zemřela o dva roky později při porodu druhého syna Jana Adolfa. Adam Schwarzenberg se již znovu neoženil, a místo toho vstoupil do johanitského řádu, a roku 1625 byl zvolen – ač katolického vyznání – jeho \"velmistrem\".\n\nV následujících letech působil jako \"tajný rada\" ve službách Braniborska, kde brzy nabyl značného vlivu na celé radní kolegium a rozhodujícím způsobem tak ovliňoval politiku, zjeména pak v dolnorýnských zemích. Stejně tak v Bergsku využíval svou moc k prosazení vlastních zájmů. Zde nechal roku 1610 prohlásit své domovské panství Gimborn Janem Zikmundem Braniborským a Wolfgangem Vilémem Falcko-Neuburským za poddanské panství k hrabství Mark, a toto panství bylo roku 1614 i přes ostré protesty markských rytířů věnováním Jiřího Viléma Braniborského přifařeno k sousední farnosti Gummersbach a Müllenbach a roku 1630 dosáhl vyčlenění celého Neustadtu z hrabství Mark a vzniku nového „svobodného říšského panství“, jež bylo v roce 1631 uznáno císařem jako panství Gimborn-Neustadt přímo poddané císaři.\n\nV prvních dvaceti letech třietileté války byl Adam ze Schwarzenbergu jednou z nejvlivnějších osob braniborské státní rady a za panování kalvinistického kurfiřta Jiřího Viléma Braniborského dosáhl vrcholu své kariéry. Pod jeho vlivem změnilo Braniborsko (dle momentální situace) několikrát strany, což bylo dáno jeho politikou orientovanou na dosahování územních zisků. Přitom si počínal bez ohledu na zájmy protestantů, čímž si znepřátelil nejen své bergské poddané.\n\nSchwarzenberg během svého místrodržitelství nashromáždil obrovský majetek, díky čemuž mohl dokonce samotnému kurfiřtu Jiřímu Vilémovi poskyovat úvěry, za což získával další privilegia. Takto se často proplétaly soukromé záležitosti se státními a situace byla po čase velmi nepřehledná, neboť písemné podklady obvykle chyběly.\n\nKdyž se roku 1640 ujal vlády nový kurfiřt Bedřich Vilém, ponechal zpočátku Schwarzenberga v úřadu, ukázal mu však svou sílu a odhodlání. S rostoucím vlivem Schwarzenbergova soka, braniborského tajného rady Samuela z Winterfeldu na mladého kurfiřta, slábla Schwarzenbergova moc. Pouhý měsíc po smrti svého otce převedl Bedřich Vilém velení nad pevností Kostřín i s tamní kavalerií na Konráda z Burgsdorffu. Schwarzenberg protestoval, neboť za kurfiřta Jiřího Viléma bylo zvykem, že obě tyto funkce byly obsazovány odděleně, mladý kurfiřt se však jeho námitkou vůbec nezabýval. Naopak stále více omezoval kompetence hraběte Schwarzenberga v oblasti zahraniční politiky a vojenství. Ten se nakonec dokonce musel v posledních letech ze svých někdejších politických kroků zodpovídat.\n\nStálé oslabování Schwarzenbergovy moci mladým kurfiřtem a osočování jeho politiky za vlády předchůdce tehdy téměř šedesátiletého muže stále více vyčerpávalo. Den před jeho smrtí si šest důstojníků Rochowova pluku stěžovalo na nevyplacený žold, takže po prudké diskusi jej musel vyplatit z vlastní pokladnice. Nakonec jej dostihl ještě dopis jistého braniborského velitele s dalšími výtkami. V ranních hodinách 14. března 1641 Schwarzenberg zemřel na záchvat mrtvice.\n\nJeho syn a dědic Jan Adolf ze Schwarzenbergu získal po svém otci pouze movitý majetek. Privilegia mu byla odňata a panství, jako např. panství Huyssen v Klevsku, vyvlastněna.\n\nDelší dobu kolovaly zvěsti o tom, že Adam ze Schwarzenbergu nezemřel přirozenou smrtí, nýbrž, že měl být na příkaz Bedřicha Viléma tajně sťat, načež nechal Bedřich II. Velký v roce 1777 Schwarzenbergovy ostatky exhumovat. Při ohledání Schwarzenbergových ostatků, které provedl Ernst Ludwig Heim, však byla prokázána neporušenost krčního obratle a tím i nepravdivost fámy.. Zpráva o vyšetření je uložena v archivu v kostele sv. Mikuláše v Berlíně-Špandavě.\n"}
{"id": "1457788", "url": "https://cs.wikipedia.org/wiki?curid=1457788", "title": "Julija Levčenková", "text": "Julija Levčenková\n\nJulija Andrijivna Levčenková (Юлія Андріївна Левченко, * 28. listopadu 1997 Bachmut) je ukrajinská reprezentantka ve skoku do výšky. V roce 2017 získala ocenění Atlet Evropy v kategorii vycházejících hvězd. Její osobní rekord je 197 cm v hale a 201 cm venku.\n\nZískala zlatou medaili na Letních olympijských hrách mládeže 2014, byla třetí na mistrovství světa juniorů v atletice 2016 a na Letních olympijských hrách 2016 obsadila 19. místo. Je držitelkou bronzové medaile z halového mistrovství Evropy v atletice 2017, stříbrnou medailistkou z mistrovství světa v atletice 2017 a vítězkou mistrovství Evropy v atletice do 23 let 2017. Na halovém mistrovství světa v atletice 2018 skončila pátá a na mistrovství Evropy v atletice 2018 devátá. Je také výškařskou mistryní Ukrajiny v hale i pod otevřeným nebem. \n\n"}
{"id": "1457793", "url": "https://cs.wikipedia.org/wiki?curid=1457793", "title": "Turistická značená trasa 4305", "text": "Turistická značená trasa 4305\n\nTuristická trasa 4305 má svůj počátek v centru Vápenného Podola na rozcestí, kterým prochází červeně značená trasa 0451 z Chrudimi do Třemošnice a modře značená trasa 1917 z Heřmanova Městce do Seče. Se druhou z nich vede trasa 4305 v souběhu do místní části Nutice, ale pak se odklání na jihozápad. Stoupá nejprve volným terénem a pak lesem na vrchol jednoho z nejvyšších vrcholů Železných hor Bučinu. \n\nPo jeho překonání klesá do Kraskova. Vesnici opouští nejprve po silnici II/337, ale pak se odklání doleva a okolo rybníků Horní Peklo a Dolní Peklo přichází do osady Peklo. V ní se nachází rozcestí se žlutě značenou trasa 7343 ze Seče do Třemošnice, se kterou trasa 4305 tvoří krátký souběh. Ten končí na začátku Hedvičina údolí, kterým trasa 4305 sestupuje podél Zlatého potoka v souběhu se stejnojmennou naučnou stezkou. Uprostřed Hedvičina údolí se trasa 4305 znovu setkává s červeně značenou trasou 0451, která zde končí. Na dalším rozcestí trasa 4305 vstupuje do souběhu s další červeně značenou trasou konkrétně 0450 z Horního Bradla na hrad Lichnice a společně vedou na okraj Třemošnice. Souběh s trasou 0450 končí na okraji Třemošnice v Hedvikově a následuje souběh s modře značenou trasou 1972 přicházející ze Zbyslavce a naučnou stezkou Krajem Železných hor, který končí v centru města. Zde se trasa 4305 znovu potkává se žlutě značenou trasou 7343, na kterou zde přímo navazuje rovněž žlutě značená trasa 7399 vedoucí k Pařížovské přehradě.\n\nTrasa 4305 pokřačuje severozápadním směrem kolem třemošnického nádraží na okraj Závratce k Berlově vápence, kde začíná souběh s naučnou stezkou Historie vápenictví. V Závratci se obě trasy stáčejí na severovýchod a vedou na dolní konec Lovětínské rokle, kde trasa 4305 končí. Naučná stezka pokračuje dále Lovětínskou roklí podél zde začínající žlutě značené trasy 7346 do Prachovic. Rozcestím prochází i již výše zmíněná modře značená trasa 1972.\n\n\n"}
{"id": "1457794", "url": "https://cs.wikipedia.org/wiki?curid=1457794", "title": "9. ročník udílení Critics' Choice Television Awards", "text": "9. ročník udílení Critics' Choice Television Awards\n\n9. ročník udílení cen Critics' Choice Television Awards se konal dne 13. ledna 2019 na letišti v Santa Monice v Kalifornii. Nominace byly oznámeny 10. prosince 2018.\n\nTučně jsou označeni vítězové.\n"}
{"id": "1457795", "url": "https://cs.wikipedia.org/wiki?curid=1457795", "title": "Amrita Pritamová", "text": "Amrita Pritamová\n\nAmrita Pritamová (31. srpna 1919, Gudžranwala – 31. října 2005, Dillí) byla indická spisovatelka píšící v pandžábštině a hindštině narozená na území dnešního Pákistánu. \n\nNarodila se v sikhské rodině, která utekla z Pákistánu před muslimskými násilnostmi. Svědectví o těchto násilnostech a následném exodu nemuslimského obyvatelstva (největším exodu 20. století) bylo později častým tématem jejích knih. Dalším tématem bylo utrpení indických žen v silně patriarchální společnosti. Poprvé publikovala v 17 letech. Napsala 24 románů, 15 povídkových knih a 23 básnických sbírek. Získala vyznamenání Padma Šrí.\n"}
{"id": "1457796", "url": "https://cs.wikipedia.org/wiki?curid=1457796", "title": "Kostel svatého Petra a Pavla (Těšnovice)", "text": "Kostel svatého Petra a Pavla (Těšnovice)\n\nKostel svatého Petra a Pavla je kostel v Těšnovicích v městské části Kroměříže zasvěcený apoštolům Petru a Pavlovi. Spolu se samostatně stojící zvonicí, opěrným zdivem (opevněním kostela) a sochou sv. Floriána je kulturní památkou České republiky evidovanou v Ústředním seznamu kulturních památek České republiky pod rejstříkovým číslem 28486/7-6160. \nPoprvé je kostel písemně připomínán v roce 1344, kdy papež Kliment VI. jmenoval těšnovického faráře Jaroslava, syna Vojslavova, olomouckým kanovníkem. Ze zápisu z roku 1403 je zřejmé, že k faře náležel i dvůr. V roce 1643 Švédové vypálili faru a vyloupili kostel včetně zvonů. Kostel utrpěl a jeho oprava skončila teprve po sto letech. V roce 1741 byl znovu vysvěcen. Na jižní straně kostela jsou umístěny sluneční hodiny s datem 1802, rozděleným do dvou cifer citátem z Listu Galatským svatého Pavla z Tarsu: \"\"Pokud máme čas, prokazujme dobro všem\"\". Hodiny s azimutem stěny 20° jsou svislé a mají rozměr 2,5 × 1,5 m. Roku 1861 byla samostatně stojící věž zvonice (stojí cca 7 metrů od budovy kostela) zvýšena a roku 1889 byla obnovena věžní báň. Původ křížové cesty v obci potvrzují listiny z roku 1884.\n\nDuchovním správcem je administrátor excurrendo farnosti Kvasice R. D. Mgr. Marek Franciszek Jarosz.\n\nO soše sv. Floriána je první písemná zmínka z roku 1775, kdy těšnovičtí konšelé podali stížnost u kroměřížského magistrátu na svého faráře Valentina Richtra za neoprávněné užívání pozemku nazývaného Vinohrádek a zahrady. Jedná se o sochu umístěnou na čtyřbokém na bocích projmutém podstavci, který vyrůstá z obdélníkové základny se zaoblenými rohy. Ukončení podstavce tvoří římsa s hořícím domem. Na střeše domu stojí v plamenech postava světce v mírně podživotní velikosti a vylévá z vědra vodu do plamenů. Socha původně stávala vlevo od silnice mezi Těšnovicemi a Těšany v lokalitě Ostré hory.\n"}
{"id": "1457798", "url": "https://cs.wikipedia.org/wiki?curid=1457798", "title": "Mulatu Teshome", "text": "Mulatu Teshome\n\nMulatu Teshome Wirtu (amharsky: ሙላቱ ተሾመ; * 1957 Arjo, Etiopské císařství) je etiopský politik a od roku 2013 do 2018 byl také 3. prezident Etiopie.\n\nNarodil se v Arjo. Na Pekingské univerzitě vystudoval bakalářské studium filozofie politické ekonomie a doktorát v mezinárodním právu. V roce 1990 vystudoval magisterské studium v oboru práva a diplomacie na Fletcherově škole práva a diplomacie na Tuftsově univerzitě.\n\nV polovině devadesátých let byl náměstkem ministra hospodářského rozvoje a pracoval pod vedením ministra Girmy Birru. V roce 2001 byl jmenován ministrem zemědělství. Byl také předsedou sněmovny federace od roku 2002 do roku 2005. Působil jako velvyslanec Etiopie v Číně, Japonsku, Turecku a Ázerbájdžánu .\n\nZatímco sloužil jako velvyslanec v Turecku, byl zvolen jako prezident Etiopie na základě jednomyslného hlasování v parlamentu dne 7. října 2013. Ve funkci prezidenta ho 25. října 2018 vystřídala Sahle-Work Zewdeová.\n"}
{"id": "1457800", "url": "https://cs.wikipedia.org/wiki?curid=1457800", "title": "Turistická značená trasa 4323", "text": "Turistická značená trasa 4323\n\nTuristická trasa 4323 má svůj počátek v centru obce Bor u Skutče na rozcestí s naučnou stezkou Pasíčka, žlutě značenou trasou 7345 do Zderazi a červeně značenou trasou 0448 z Budislavi na hrad Košumberk. S ní vede trasa 4323 z počátku v krátkém souběhu. Po jeho skončení klesá kolem skalní věže Petrovna do skalnaté rokle Farského potoka a asi 300 metrů pokračuje podél něj. Poté se stáčí na jihovýchod a stoupá krátkou boční roklí kolem skalního útvaru Tribuna na hřeben. Ten kříží a opět klesá do souběžného údolí Novohradky, aby v protějším svahu skončila pod Hrnčířovou skálou a skalním bludištěm Toulovcových maštalí na rozcestí opět z červeně značenou trasou 0448.\n\nPočáteční souběh s trasou 0448 byl delší a vedl až do svahu údolí Farského potoka. Zatímco trasa 0448 vedla a vede k Dudychově jeskyni, trasa 4323 klesala kolmo na dno údolí až k současnému vedení trasy.\n\n"}
{"id": "1457801", "url": "https://cs.wikipedia.org/wiki?curid=1457801", "title": "Alexandr Loginov", "text": "Alexandr Loginov\n\nAlexandr Loginov (* 31. ledna 1992, Saratov, Rusko) je ruský reprezentant v biatlonu. Jeho největším sportovním úspěchem je vítězství ve sprintu na Mistrovství světa 2020 v Anterselvě. Několikrát zvítězil v závodech světového poháru, poprvé ve sprintu v Oberhofu v lednu 2019. V kolektivních závodech zvítězil několikrát s ruskou štafetou.\n\nV roce 2014 byl u něj prokázán doping a na dva roky byl vyloučen z mezinárodních soutěží.\n\nAlexandr Loginov se věnuje biatlonu od roku 2005. Ve světovém poháru debutoval 28. února 2013 ve sprintu v Oslu.\n\nV listopadu 2014 usvědčen z užití krevního dopingu EPO, na dva roky byl vyloučen ze závodů organizovaných Mezinárodní biatlonovou unií a jeho výsledky od začátku sezony 2013/2014, včetně olympijských her 2014 v Soči, byly anulovány.\n\nDo světového poháru se vrátil v roce 2016 – nejdřív do nižší soutěže, IBU Cupu, a 17. března 2017 i do nejvyšší soutěže během závodů v Oslu. Mezi závodníky však stále není oblíbený – mnozí se s ním ani nezdraví.\n\n"}
{"id": "1457802", "url": "https://cs.wikipedia.org/wiki?curid=1457802", "title": "Říšský hrabě", "text": "Říšský hrabě\n\nŘíšský hrabě (německy \"Reichsgraf\") bylo neoficiální stavovské označení udělované v rámci Svaté říše římské. Příležitostně se jím označovali vlastníci bezprostředního říšského hrabství (nazývali se někdy též \"okněžněnými hrabaty\"). Většina z nich na počátku 19. století svou suverenitu jako „rody“ po mediatizaci a status říšských hrabat ztratili, přičemž se však i nadále řadili mezi vysokou šlechtu. \n\nJiným případem byl příležitostně udělovaný titul hrabatům, přičemž tento titul byl propůjčován jako šlechtické povýšení přímo Římskoněmeckým císařem, a tudíž platný v celé říši. \n"}
{"id": "1457803", "url": "https://cs.wikipedia.org/wiki?curid=1457803", "title": "Turistická značená trasa 4442", "text": "Turistická značená trasa 4442\n\nTuristická trasa 4442 má svůj počátek na rozcestí \"Kosová Seč\" s modře značenou trasou 1791 Rabštejnská Lhota – Kočičí hrádek u hájovny na jižním konci chatové osady Podhůra. Směřuje jižním až jihovýchodním směrem k \"Lesní studánce\" Zde mění svůj směr na přibližně východní a pokračuje na rozcestí se žlutě značenou trasou 7347 vedoucí z Chrudimi na vrch Dubinec, u kterého se nachází lesní tělocvična. Trasa 4442 pokračuje jihovýchodním směrem na další asi 0,5 km vzdálené rozcestí, kde se stáčí k severu, a vede na rozcestí s názvem \"Chrudimský les\" opět s modře značenou trasou 1791, kde končí.\n\n"}
{"id": "1457811", "url": "https://cs.wikipedia.org/wiki?curid=1457811", "title": "No More Hollywood Endings", "text": "No More Hollywood Endings\n\n\n\n"}
{"id": "1457812", "url": "https://cs.wikipedia.org/wiki?curid=1457812", "title": "Jan Štifter", "text": "Jan Štifter\n\nJan Štifter (* 17. července 1984) je český novinář a spisovatel. Pracoval v redakcích \"Mladé fronty DNES\" a \"Lidových novin\", působil jako šéfredaktor týdeníku \"Sedmička\".\n\n"}
{"id": "1457813", "url": "https://cs.wikipedia.org/wiki?curid=1457813", "title": "Edward Mutesa", "text": "Edward Mutesa\n\nEdward Mutesa, celým jménem Sir Edward Frederick William David Walugembe Mutebi Luwangula Muteesa II. (19. listopadu 1924 Kampala – 21. listopadu 1969 Londýn) byl ugandský politik, první prezident po vyhlášení nezávislosti a dědičný panovník (\"kabaka\") etnika Gandů, nositel Řádu britského impéria.\n\nByl pátým synem Daudi Cwy II., vládce britského protektorátu Buganda, a po jeho smrti v roce 1939 se stal jeho nástupcem. Vystudoval Univerzitu v Cambridgi a byl důstojníkem britské armádní jednotky Grenadier Guards. Jako hlava bugandského státu a šéf strany Kabaka Yekka odmítl v roce 1953 plán britských kolonizátorů na vytvoření východoafrické federace a vyjednal pro svoji zemi právo na sebeurčení. V roce 1962 získala Uganda nezávislost jako federace, v níž měly tradiční domorodé státy včetně Bugandy značnou míru nezávislosti a Mutesa zastával úřad bugandského krále a zároveň federálního prezidenta. Od roku 1964 se však dostal do kompetenčních sporů s předsedou vlády Miltonem Obotem, které vyvrcholily vojenským převratem v květnu 1966, po němž se Obote stal prezidentem. Svržený Mutesa se pak usadil v Londýně, kde vydal svoji autobiografii. Zemřel v roce 1969 – oficiálně na otravu alkoholem, existuje však podezření, že byl zlikvidován Oboteho agenty. Po dalším převratu v Ugandě, který svrhl Oboteho, dovolil v roce nový prezident Idi Amin převoz Mutesových ostatků do Ugandy.\n"}
{"id": "1457818", "url": "https://cs.wikipedia.org/wiki?curid=1457818", "title": "DeaDBeeF", "text": "DeaDBeeF\n\nDeaDBeeF je audio přehrávač vhodný zejména pro audiofily. K dispozici je pro GNU+Linux, Android a další Unix operační systémy. DeaDBeeF je zdarma a open source software, s výjimkou Androidu.\n\nPřehrávač byl poprvé představen v srpnu 2009.  Dle citace autora programu, program byl napsán z nespokojenosti nabídky audiopřehrávačů pod GNU/Linux. To byl tak hlavní důvod pro napsaní programu DeaDBeeF. Název je odkazem na magické číslo 0xDEADBEEF.\n\nPodporované formáty a funkce programu DeaDBeeF:\n\n\n"}
{"id": "1457820", "url": "https://cs.wikipedia.org/wiki?curid=1457820", "title": "Veľká Franková", "text": "Veľká Franková\n\nVeľká Franková je obec na Slovensku v okrese Kežmarok.\n\nObec se nachází v Zamaguří u hranici s Polskem, v pohoří Spišská Magura a údolí Frankovského potoka. Okolní obce jsou Malá Franková, Osturňa a Spišské Hanušovce.\n\nV obci je družstvo, které své výrobky také prodává (například, brynzu, sýr a jiné výrobky salašnickeho typu).\n\nVesnicí prochází červená turistická značka, která spojuje turistické hraniční přechod Malou Frankovou a polskou vesnici Kacwin. Červená vede z hranic přes Malou Frankovou na hřeben Spišské Magury (vrchol Magurka (1 193 m n. m.)) a pokračuje do podtatranské obce Ždiar.\n\nNa začátku Malé Frankové se z červené značky odpojuje žlutá značka na vrcholu Furmanec (1 038 m n. m.). Na hřebeni Spišské Magury (rozcestí Malá Poľana) stezka sestupuje do místní části Ždiaru – Bachledovej doliny, kde je velký lyžařský areál propojený lanovkou se střediskem v obci Jezersko.\n\nZ obce vede asfaltová cyklostezka přes hraniční přechod do sousední polské obci Kacwin; na cyklostece je možno vidět dva pěkné malé vodopády na řece Ostrunianka (jeden na Slovensku, druhá na polské straně). Tato trasa se v posledních letech stala velmi populární a velmi vyhledávaná turisty a cyklisty ze Slovenska a také z Polska. K přitažlivosti tohoto malebného regionu také přispívá nově vybudovaná přístupová asfaltové cesta z centra do sousední obce Malá Franková, který vede až k dolní stanici lyžařských sjezdovek Furmanec I a Furmanec II, které se staly vynikajícím rozšířením zdejšího unikátního lyžařského střediska Ski Bachledova, která je dnes zpřístupněno ze tří obcí. V tomto směru se jedná o celoslovenský unikát.\n\nOkolí obce Veľká Franková má vhodné podmínky pro běžecké lyžování a upravené tratě jsou převážně na hřebeni Spišské Magury, v blízkosti horní stanice vleků z Bachledovej údolí, Jezerska a Frankovej. V posledních letech, byla v tomto směru navázána spolupráce s dalšími polskými obcemi, s potenciálem pro zvýšení turistické atraktivity regionu, ať už v zimní nebo letní sezóně. V tomto směru se tato vzájemná spolupráce ukazuje jako zásadní v strategiích dalšího rozvoje obce a jeho okolí.\n\n"}
{"id": "1457826", "url": "https://cs.wikipedia.org/wiki?curid=1457826", "title": "Amrita Šer-Gilová", "text": "Amrita Šer-Gilová\n\nAmrita Šer-Gilová (30. ledna 1913, Budapešť – 5. prosince 1941, Lahore) byla maďarsko-indickou malířkou, průkopnicí moderního indického umění. Ačkoli její dílo za jejího krátkého života nebylo mezinárodně známé, dnes je Šer-Gilová spolu s Tyebem Mehtou nejdražším indickým výtvarným umělcem. Indická vláda vyhlásila její práce za Národní umělecké poklady, většina z nich je umístěna v Národní galerii moderního umění v Dillí. Pokud se její obraz prodává v Indii, musí podle nařízení indické vlády zůstat v zemi - do světa se tak dostalo méně než deset jejích obrazů. Kvůli způsobu, jakým smísila evropské a tradiční indické umělecké formy, bývá označována za „indickou Fridu Kahlo“. Na většině jejích obrazů jsou dívky, její dopisy ostatně odhalily její homosexuální orientaci. Její práce \"Dvě ženy\" je považována za obraz jí samotné s milenkou Marií Louisou. \n\nNarodila se v Maďarsku indickému otci, sanskrtskému učenci, a židovské matce, jež byla operní zpěvačkou. Většinu raného dětství strávila Amrita v Budapešti. Její rodina v Maďarsku však čelila finančním problémům a v roce 1921 se přestěhovala do indického města Šimla. Její strýc, maďarský indolog Ervin Baktay, si v roce 1926, během návštěvy v Šimle, všiml jejího uměleckého talentu a začal ho podporovat. V osmi letech se tak začala učit malovat. Ještě jako dítě byla vyloučena z klášterní školy kvůli prohlášení, že je ateistkou. \n\nV roce 1923 její matka poznala italského sochaře, který v té době žil v Šimle. V roce 1924 se s ním přestěhovali do italské Florencie, kde Amrita navštěvovala uměleckou školu \"Santa Annunziata\". Ačkoli zde dlouho nezůstala a vrátila se ještě v roce 1924 do Indie, dílo starých italských mistrů, které ve Florencii spatřila, ji silně ovlivnilo. V šestnácti s matkou znovu odjela do Evropy, do Paříže, kde se učila malovat na \"Académie de la Grande Chaumière\" u Pierra Vaillenta a Luciena Simona, a později na \"École des Beaux-Arts\" (1930–1934). Inspirovala se v Paříži zvláště dílem Paula Cézanna a Paula Gauguina. První uznání získala ve věku 19 let díky své olejomalbě s názvem \"Mladé dívky\" (1932). V té době namalovala též sérii autoportrétů. V roce 1933 ji začala pronásledovat intenzivní touha vrátit se do Indie. Učinila tak roku 1934. Zde objevila a přijala tradici indického umění, byla ovlivněna zejména malířskými školami Mughal a Pahari a jeskynními malbami v Ajanta. \n\nKdyž jí bylo 25, vdala se za svého maďarského bratrance Victora Egana. V roce 1941, když jí bylo 28 let, několik dní před otevřením své první výstavy v Lahore, vážně onemocněla a upadla do kómatu. Zemřela kolem půlnoci 5. prosince 1941. Přesná příčina její smrti nebyla nikdy zjištěna. Jednou z teorií byla neúspěšná interrupce a následná peritonitida. Její matka obvinila jejího manžela Victora, že ji zavraždil. Ten byl skutečně den po její smrti zatčen a uvězněn, ale nikoli kvůli smrti své ženy, ale protože Británie (Indie byla stále britskou kolonií) v ten den vyhlásila válku Maďarsku a Victor byl internován jako národní nepřítel. \n\n"}
{"id": "1457836", "url": "https://cs.wikipedia.org/wiki?curid=1457836", "title": "Vizuální editor", "text": "Vizuální editor\n\nVizuální editor (anglicky VisualEditor, VE) je projekt, který poskytuje WYSIWYG on-line textový editor. Vizuální editor je rozšíření wiki systému MediaWiki. Používá se na Wikipedii a několika dalších projektech. Editor byl vyvinut nadací Wikimedia v partnerství s Wikia. V červenci 2013 byla zapnuta beta verze povolená ve výchozím nastavení pro Mediawiki.org a několik největších Wikipedií.\n\nNadace Wikimedia považovala Vizuální editor za nejnáročnější technický projekt (do roku 2013) a The Economist nazval Vizuální editor jako nejvýznamnější změnu Wikipedie v historii.\n"}
{"id": "1457849", "url": "https://cs.wikipedia.org/wiki?curid=1457849", "title": "Koskulak Tagh", "text": "Koskulak Tagh\n\nKoskulak Tagh je hora vysoká 7 028 m n. m. v pohoří Pamír v autonomní oblasti Sin-ťiang v Čínské lidové republice. Vrchol je spojen hřebenem s horou Muztag Ata, která je vzdálená 4,83 km severním směrem.\n\nPrvovýstup provedla ruská horolezecká skupina (Leonid Fishkis, Dmitrij Komarov a Alexandr Novik) 10. srpna 2005 (podle jiných zdrojů 12. srpna) severozápadním hřebenem. Sedmčlenná ruská skupina (A. Petrov, V. Odokhovskiy a další) dosáhla vrcholu o dva dny později jihozápadním hřebenem.\n"}
{"id": "1457852", "url": "https://cs.wikipedia.org/wiki?curid=1457852", "title": "Rádiová stanice Grimeton", "text": "Rádiová stanice Grimeton\n\nRádiová stanice Grimeton je technická stavba v jihozápadním Švédsku zapsaná mezi památky světového kulturního dědictví UNESCO. Nachází se u obce Grimeton, komuna Varberg, kraj Halland. Je to zachovalá rádiová stanice, která byla vystavěna mezi roku 1922 a 1924 a která bezdrátově přenášela informace pomocí dlouhých vln z/do Severní Ameriky (především komunikovala se stanicí na Long Island). Mezi dvacátými a čtyřicátými léty 20. století přenášela telegramy s využitím Morseovy abecedy. Dnes je technickou památkou se zachovalým tzv. Andersonovým alternátorem – předelektronickým rádiovým vysílačem. Stroje jsou stále provozuschopné a jednou za rok se provádí jejich zkouška. V areálu stanice se nachází šest vysílacích věží v rozponu 380 m, každá o výšce 127 m.\n"}
{"id": "1457860", "url": "https://cs.wikipedia.org/wiki?curid=1457860", "title": "Turistická značená trasa 4444", "text": "Turistická značená trasa 4444\n\nPočátek turistické trasy 4444 se nachází na náměstí v Brandýse nad Orlicí a plynule navazuje na rovněž zeleně značenou turistickou trasu 4238 z Potštejna. Zároveň sem přichází modře značená trasa 1910 z Ústí nad Orlicí přes Pernou a prochází tudy i červeně značená trasa 0455 z Ústí nad Orlicí do Borohrádku. Další trasou procházející přes náměstí v Brandýse nad Orlicí je okružní žlutě značená trasa 7372 tvořící lázeňský okruh bezprostředním okolím města. Poslední značenou trasou zde je výchozí Naučná stezka Oucmanice, která vede v souběhu s trasou 4444 do stejnojmenné obce.\n\nTrasa 4444 podchází železniční trať Kolín - Česká Třebová a přechází Tichou Orlici. U pomníku Jana Amose Komenského dochází k rozchodu značených tras přicházejících z náměstí a zároveň tu má počátek modře značená trasa 1911 vedoucí do Ústí nad Orlicí přes Sudislav nad Orlicí. Trasa 4444 prudce stoupá z údolí Tiché Orlice jižním směrem Čertovou roklí, kterou pod zříceninou hradu Orlíka překonává pomocí Čertovy lávky. Na hraně svahu vychází z lesa a přes pole míří k Oucmanicím. Z nich pokračuje západním směrem po polní a posléze lesní cestě zpět do údolí do osady Hrádníky. Zde u mostu přes Ostrovecký potok přichází do souběhu s již výše zmíněnou červeně značenou trasou 0455, která sem přichází údolím. Společně vedou podél Tiché Orlice a železniční trati na okraj choceňské čtvrti Peliny. Zatímco trasa 0455 přechází řeku, trasa 4444 vystoupá opět na jižní svah údolí a po jeho hraně vstupuje do Chocně. Po hraně zářezu vzniklém zrušením železničního tunelu sestoupí k místnímu nádraží na rozcestí se žlutě značenou trasou 7330 od Vysokého Mýta. Společně procházejí podchodem a přes městský park k Masarykovu mostu, kde trasa 4444 končí. Plynule zde na ní navazuje trasa 4241 do Holic, žlutě značená trasa 7330 pokračuje přes most do centra města a prochází tudy opět červeně značená trasa 0455.\n\n"}
{"id": "1457861", "url": "https://cs.wikipedia.org/wiki?curid=1457861", "title": "Hamam", "text": "Hamam\n\nHamam (Hammam, Hamám) může znamenat:\n\n"}
{"id": "1457863", "url": "https://cs.wikipedia.org/wiki?curid=1457863", "title": "Světový pohár v biatlonu 2018/2019 – Oberhof", "text": "Světový pohár v biatlonu 2018/2019 – Oberhof\n\n4. podnik Světového poháru v biatlonu v sezóně 2018/19 probíhalo od 10. do 13. ledna 2019 v DKB-Ski-Areně v německém Oberhofu. Na programu byly závody ve sprintech, stíhací závody a mužské a ženské štafety.\n\nOficiální program:\n\nZávod žen vyhrála poprvé v kariéře Italka Lisa Vittozziová, která se do čela průběžného pořadí dostala po první střelbě a toto místo si především rychlým během udržela až do cíle. Z českých reprezentantek zaujala Markéta Davidová velmi rychlým během, ale dvě chyby při střelbě vleže ji odsunuly na 19. pozici. Lepší byla Eva Puskarčíková, která sice běžela pomaleji, ale rychleji a hlavně čistě střílela, což jí dopomohlo k 12. místu – nejlepšímu umístění za poslední rok. Závod skončil velkým zklamáním pro domácí německé reprezentantky, z nichž se žádná nedostala mezi nejlepších třicet biatlonistek.\n\nVe sprintu mužů startoval jako jeden z prvních favoritů Rus Alexandr Loginov. Jel velmi rychle a také rychle a bezchybně střílel; díky tomu dojel do cíle na průběžném prvním místě s téměř dvouminutovým náskokem. Brzy za ním se vydal na trať Nor Johannes Thingnes Bø, který byl zpočátku rychlejší, ale při střelbě vstoje udělal jednu chybu a do posledního kola vyjížděl 14 sekund za Loginovem. V něm však už nedokázal zrychlit a zařadil se tak za něj. Z dalších závodníků už nikdo tyto dva nepřekonal a tak se Loginov poprvé v kariéře stal vítězem závodu světového poháru. \nZ českých reprezentantů se dařilo Ondřeji Moravcovi. Čistě střílel a i když hlavně ke konci nejel rychle (během vánoční přestávky se léčil antibiotiky), dokončil závod na 13. pozici. Michal Krčmář udělal dvě chyby při střelbě vstoje a dojel na 33. místě.\n\nVítězka předchozího sprintu Lisa Vittozziová se i v tomto závodu dostala po první střelbě do čela, a protože při každé další střelecké položce střílela lépe nebo aspoň stejně jako její nejbližší soupeřky, dojela si s jistotou pro vítězství. Druhá skončila Slovenka Anastasia Kuzminová, která se zejména díky dobrému běhu od druhého kola zlepšovala. České biatlonistky nezvládly první střelbu: Markéta Davidová udělala dvě chyby a Eva Puskarčíková tři. Zatímco však Puskarčíková přidala v dalších kolech už jen jeden nezasažený terč a dojela na 22. místě, Davidová chybovala ještě šestkrát a skončila o 20 pozic za ní.\n\nV závodu mužů se rozhodlo až při poslední střelbě: Johannes Thingnes Bø se sice na začátku druhého kola dostal do čela, ale po třetí střelbě jej dojel Martin Fourcade, s kterým jel společně celé předposlední kolo. Při poslední střelecké položce udělal Fourcade o jednu chybu více a tak si Bø dojížděl s jistotou pro vítězství. Fourcada předjeli čistě střílející Němec Arnd Peiffer a Ital Lukas Hofer, kteří spolu svedli souboj v cílové rovině, při kterém měl více sil Peiffer. Z českých reprezentantů dojel nejlépe Ondřej Moravec: zasáhl všechny terče kromě posledního, ale běžel pomalu a skončil na 17. místě.\n\nV ženském závodu získala česká štafeta po dvou letech medaili. Závod rozjela Lucie Charvátová, která vleže střílela čistě, ale vstoje udělala čtyři chyby. Jela proto trestné kolo a Veronice Vítkové předávala na 14. místě. Ta v běhu sice ztrácela, ale při střelbě udělala jen jednu chybu, což byl vzhledem k špatným povětrnostním podmínkám (sněžení a měnícímu se větru) dobrý výsledek. Zlepšila českou pozici na 12. místo. Markéta Davidová pak prokázala výbornou běžeckou formu a protože se jí dařila i střelba a zasáhla všechny terče napoprvé, předávala na čtvrtém místě jen 6 sekund za Francií. Eva Puskarčíková musela ve svém úseku při střelbě opravovat jen jednou, a tak do posledního kola vyjížděla na druhém místě. Brzy jí však předjela Němka Denise Herrmannová a rychle ji dojížděla Norka Tiril Eckhoffová, jejíž náskok však Puskarčíková odrazila. „Dokonce jsem se nahoře na kopci otočila a viděla ji. Říkala jsem si - no, do cíle to není tak daleko, ale ona je strašně rychlá. Naštěstí jsem tam měla tu Denise Hermannovou, která mi strašně pomohla. Vytáhla mě nahoru,“ komentovala to Puskarčíková po závodě.\nZvítězily ruské reprezentantky, které v třetím kole dostala na první místo neznámá Larisa Kuklinová, pro kterou to byl první start v světovém poháru. V závěrečném kole se pak Jekatěrina Jurlovová-Prechtová solidním během a především lepší střelbou při poslední položce v čele udržela a ruská štafeta zvítězila. Závod se vyznačoval množstvím pádů a nevyrovnanými výkony biatlonistek na střelnici: například Italka Nicole Gontierová nezasáhla při střelbě vstoje osmi ranami ani jeden terč. \n\nV závodu mužů sice Češi nezískali podobně jako ženy medaili, ale dosáhli nejlepšího výsledku za poslední čtyři roky. Štafetu rozjel Ondřej Moravec, který oproti předcházejícím závodům rychle běžel (v posledním kole byl nejrychlejší). Udělal jednu chybu při střelbě vstoje a předával na čtvrtém místě se ztrátou 1,7 sekund na vedoucí Francií. Michal Krčmář po střelbě vleže posunul českou štafetu na třetí místo; vstoje však chyboval čtyřikrát a musel na trestné kolo. Při této střelecké položce se však chybovalo více a tak Krčmář klesl na předávce jen na čtvrté místo. Jakub Štvrtecký na třetím úseku s celkově jedním nezasaženým terčem sice klesl až na sedmé místo, ale po poslední střelbě dokázal zrychlit, dojel italskou a švýcarskou štafetu a předával těsně před nimi jako pátý. Tomáš Krupčík pak udělal sice při každé střelbě jednu chybu, ale rychlým během v závěru za sebou udržel italskou i norskou štafetu, odrazil i útok Švéda Sebastiana Samuelssona a dojel čtvrtý. Jeho výkon ocenil trenér Vítek: „Tomáš Krupčík dnes zaslouží velkou pochvalu. Po té nemoci se nedalo čekat, že by jel ve sprintu úplně excelentně, což se potvrdilo... Ve štafetě mě mile překvapil, poslední kolo jel vážně dobře.“\nZvítězila ruská štafeta, která se od třetí střelby udržovala v čele. V posledním úseku sice její náskok snižoval bezchybně a rychle střílející Martin Fourcade, ale Alexandr Loginov si přes čtyři chyby na střelnici uchoval dostatečný náskok a dovezl ruskou štafetu do cíle na prvním místě.\n\n"}
{"id": "1457868", "url": "https://cs.wikipedia.org/wiki?curid=1457868", "title": "Ledecký potok", "text": "Ledecký potok\n\nLedecký potok je levostranný přítok řeky Vlkavy v okrese Mladá Boleslav. Je dlouhý 5,15 km, plocha povodí je nezjištěna.\n\nLedecký potok je nejsevernějším z levostranných přítoků Vlkavy, které odvodňují západní část lesního komplexu táhnoucího se od obce Vlkava až po obec Ledce, podle které byl pojmenován. Potok pramení v mocných kvartérních štěrkopískových vrstvách ve východní části katastru Ledce asi 100 m od severního okraje lesa mezi Seleticemi a Prodašicemi. Na mapě prvního vojenského mapování je v těchto místech zakreslen malý pramenný rybník, který však časem zanikl.\n\nDnes teče potok prvních 1500 m západním směrem a tvoří při tom hranici lesa. Na jihovýchodním okraji Ledců napájí \"Písečný rybník\", který je největší z průtočných rybníků vybudovaných na potoce. Na jihozápadním okraji obce je na potoce menší \"Konopný rybník\", jehož severní břeh tvoří hranici Přírodního parku Jabkenicko. Potok dále teče lesem, kde napájí nejprve malý rybníček \"Bumbálka\" a nakonec je zdrojem vody pro \"Kopecký rybník\". Po opuštění Přírodního parku Jabkenicko teče potok severozápadním směrem mezi poli regulovaným korytem až po ústí do Vlkavy. Tato část potoka nemá pravidelný průtok vody a v letních měsících často zcela vysychá.\n"}
{"id": "1457954", "url": "https://cs.wikipedia.org/wiki?curid=1457954", "title": "Petr Fantys", "text": "Petr Fantys\n\nPetr Fantys (* 21. srpna 1967, Zlín) je pedagog, překladatel z anglického jazyka a publicista. Překládá anglickou beletrii, esejistickou tvorbu a odbornou literaturu; věnuje se rovněž titulkování filmů.\n\nOdmaturoval na Dvořákově gymnáziu v Kralupech nad Vltavou. V letech 1985–1989 vystudoval na VŠCHT v Praze obor biochemie a v letech 1991–1998 anglistiku a bohemistiku na Filozofické fakultě Univerzity Karlovy. Během studií pracoval jako redaktor \"Slova\", \"Telegrafu\" a v kulturní rubrice \"Lidových novin\". Po ukončení studia působil patnáct let jako učitel angličtiny na soukromém gymnáziu PORG. V rámci 19. ročníku Ceny Josefa Jungmanna v roce 2009 získal tvůrčí cenu za překlad z angličtiny: Julian Barnes: \"Žádný důvod k obavám\" (Euromedia-Odeon). V roce 2013 založil jazykovou školu Penny Lane. Průběžně překládá knihy a titulkuje filmy.\n\nPróza\n\n\nDivadelní hry\n\n\n\n"}
{"id": "1457955", "url": "https://cs.wikipedia.org/wiki?curid=1457955", "title": "Alexandrina Pruská (1842–1906)", "text": "Alexandrina Pruská (1842–1906)\n\nAlexandrina Pruská (\"Frederika Vilemína Luisa Alžběta Alexandrina;\" 1. února 1842, Berlín – 26. března 1906, Schloss Marley) se narodila do rodu Hohenzollernů jako dcera pruského prince Albrechta a jeho manželky Marianny Oranžské.\n\nAlexandrina (\"Addy\") se narodila jako nejmladší potomek pruského prince Albrechta a jeho manželky Marianny Oranžské. Byla pojmenovaná po své tetě (a pozdější tchyni) velkovévodkyni meklenbursko-schwerinské. Měla dva starší sourozence, sestru Šarlotu (dědičná princezna sasko-meiningenská) a bratra Albrechta. Její rodiče se 28. března 1849 rozvedli. Otec se v roce 1853 znovu oženil s jednou z dvorních dam, Rosalií von Rauch, která byla povýšena na hraběnku z Hohenau. Pár měl dva syny. Alexandrinina matka se také znovu morganaticky provdala za bývalého kočího, s nímž měla syna Johana van Rossum.\n\nKvůli nepokojnému manželství rodičů byla Alexandrina osvojena svým bezdětným strýcem, králem Fridrichem Vilémem IV., a jeho manželkou, královnou Alžbětou Ludovikou Bavorskou. Ti ji vychovali a starali se o ni jako o vlastní.\n\nJako mladá žena byla Alexandrina možnou nevěstou pro Alberta Edwarda, prince z Walesu (budoucího britského krále Eduarda VII.), ale jeho sestrou, pruskou korunní princeznou Viktorií, nebyla považována ani za \"chytrou ani krásnou\". Princ se namísto toho oženil s Alexandrou Dánskou. Navzdory svému vyjádření měla princezna Viktorie pro Alexandrinu slabost, psala své matce, že je \"skvělá a zde velmi obdivovaná dívka\". Sňatek s Alexandrinou také obnášel finanční výhody; už od své matky měla milion dolarů. Proto se princezna Viktorie pokusila ji provdat za jiného britského příbuzného, prince Jiřího, vévodu z Cambridge. Tento sňatek se však neuskutečnil.\n\n9. prosince 1865 se Alexandrina provdala za o mnoho let staršího bratrance Viléma Meklenbursko-Schwerinského (1827–1879), mladšího syna vévody Pavla Fridricha a Alexandrininy tety a jmenovkyně Alexandry Pruské. Manželství, které mělo zajistit budoucí finanční jistotu páru, rozhodně nebylo z lásky; Alexandrina během celého svatebního obřadu plakala. Korunní princezna Viktorie popsala svatbu své matceː\n\nMimoto měl Vilém měl pověst opilce a zhýralce, takže bylo překvapivé, že hluboce zbožná a nedávno ovdovělá královna Alžběta dala k tomuto sňatku souhlas. Vilém byl vzhledem ke dvěma událostem zbaven svého velení v pruské armádě a krátce před svatbou požádal o ruku slavnou balerínu Marii Taglioniovou; proto byl obecně považován za \"černou ovci\" rodiny. Bez ohledu na to udělila královna svolení k sňatku a obdarovala Alexandrinu přepychovým oblečením a šperky. Další strýc, císař Vilém, jí daroval okázalý diamantový náhrdelník, zatímco matka Marianna náhrdelník ze sibiřských ametystů a smaragdový diadém.\n\nVilémův starší bratr Bedřich František už měl mnoho potomků ze tří manželství, a tak nebyla šance, aby se potomci Alexandriny a Viléma stali vládci velkovévodství. Během jejich manželství žil pár v Bellevue Palace v Berlíně. Manželství bylo nešťastné a Alexandrina se několikrát pokusila uniknout, jen aby byla donucena k návratu tlakem své tety a tchyně Alexandriny. Vilém se snažil zajistit si bezvýznamné velení v pruské armádě během prusko-francouzské války. Během války byl při explozi ošklivě zraněn, ale přežil. Zemřel 28. července 1879. Pár měl jednu dceruː\n\n\nPo manželově smrti zasvětila Alexandrina svůj život péči o dceru a na veřejnosti se objevovala jen málo. Alexandrina zemřela 26. března 1906 na zámku Marley u Postupimi v Braniborsku.\n"}
{"id": "1457958", "url": "https://cs.wikipedia.org/wiki?curid=1457958", "title": "Halásztelek", "text": "Halásztelek\n\nHalásztelek [halástelek] je město v Maďarsku v župě Pest, spadající pod okres Szigetszentmiklós, nacházející se na říčním ostrově Csepel. Město je součástí aglomerace Szigetszentmiklósu (sousedí s jeho městskou částí Lakihegy). V roce 2015 zde žilo 9 056 obyvatel, z nichž jsou 84,9 % Maďaři.\n\n"}
{"id": "1457960", "url": "https://cs.wikipedia.org/wiki?curid=1457960", "title": "Česká Ves (Hustopeče)", "text": "Česká Ves (Hustopeče)\n\nČeská Ves (německy \"Böhmdorf\") je bývalé předměstí v Hustopečích v okrese Břeclav. Do roku 1950 se také jednalo o samostatné katastrální území.\n\nČeská Ves tvořila původní osídlení prostoru Hustopečí. Ty jsou poprvé zmiňovány k roku 1247, nicméně zmínka se vztahuje k sídlu, které později získalo jméno Česká Ves a které se nachází pravém (západním) břehu říčky Štinkovky. Jihozápadně od vesnice, na dnešním Homolím kopci (218 m n. m.), také pravděpodobně stával hrádek (během průzkumu nalezena keramika z konce 13. století). Jádro vsi tvořila ulicovka vedoucí od Štinkovky jihozápadním směrem, dnešní Nádražní a Hradní ulice. Zřejmě na přelomu 13. a 14. století bylo na levém břehu říčky založeno nové městečko, které převzalo jméno Hustopeče, a ve kterém je k roku 1303 připomínán farní kostel. Ze staré vesnice, jež získala jméno Česká Ves, se tak stalo předměstské osídlení. V první čtvrtině 19. století tvořila Českou Ves oboustranná zástavba dnešní ulice Nádražní a místy oboustranná, místy jednostranná zástavba dnešních ulic Svatopluka Čecha a Tábory. Západně od České Vsi vznikl roce 1886 židovský hřbitov. Roku 1894 bylo na východním okraji předměstí vybudováno hustopečské nádraží, koncová stanice trati ze Šakvic. Na přelomu 19. a 20. století byly v katastru České Vsi postaveny evangelický kostel (v domkařské zástavbě) a kaple svatého Rocha (v parku, nad Hustopečemi), severozápadně, v návaznosti na město, také budovy několika škol.\n\nV roce 1950 byla provedena katastrální reforma Hustopečí a katastr České Vsi byl začleněn do katastru města. V 60. letech 20. století byla provedena přestavba silničního průtahu Hustopečemi (ulice Brněnská a Bratislavská), při které byla část zástavby České Vsi, zejména severní část Nádražní ulice, zbořena a nahrazena soudobými objekty občanské vybavenosti a panelovými domy (Masarykovo náměstí).\n"}
{"id": "1457962", "url": "https://cs.wikipedia.org/wiki?curid=1457962", "title": "Schönberg (Totes Gebirge)", "text": "Schönberg (Totes Gebirge)\n\nSchönberg (též Wildenkogel) je s výškou 2093 m n. m. nejvyšší horou západní části pohoří Totes Gebirge. Přes vrchol vede hranice mezi rakouskými spolkovými zeměmi Štýrsko a Horní Rakousy.\n\nZe severní strany je hora skalnatá, a proto se jí v Ebensee říká \"Wildenkogel\" (= divoký vrchol). Naopak ze západu vypadá mírně, a tak ji v Bad Ischlu nazývají \"Schönberg\" (= pěkný kopec).\n\nHora má dva vrcholy, nižší západní (2090 m n. m.) a vyšší východní (2093 m n. m.), vzdálené od sebe necelých 200 metrů. Snáze přístupný je nižší západní vrchol, na kterém se nachází i vrcholový kříž a vrcholová kniha.\n\nNa Schönberg lze vylézt z několika směrů. Nejkratší cesta vede od chaty Ebenseer Hochkogelhütte ve výšce 1558 m n. m., kam vede lanovka z Ebensee. Čas chůze je asi 2 hodiny. Nejhodnotnější výstup vede od chaty Rettenbachalm (ke které lze dojet autem od Bad Ischlu) ve výšce 636 m n. m. Celkové převýšení je asi 1500 metrů a čas chůze kolem 5 hodin.\n\n"}
{"id": "1457966", "url": "https://cs.wikipedia.org/wiki?curid=1457966", "title": "Římskokatolická farnost Dřevohostice", "text": "Římskokatolická farnost Dřevohostice\n\nŘímskokatolická farnost Dřevohostice je územním společenstvím římských katolíků v rámci přerovského děkanátu olomoucké arcidiecéze s farním kostelem svatého Havla.\n\nNejstarší písemná zmínka o Dřevohosticích pochází z roku 1326. V 16. století byly Dřevohostice významnou základnou Jednoty bratrské, kterou podporovali Žerotínové. Postavila v městečku zvonici, měla tu hřbitov a dokonce školu, která byla nejstarší bratrskou školou na Moravě, neboť byla založena již roku 1561. Po třicetileté válce se museli čeští bratři vystěhovat. \n\nFarní kostel sv. Havla byl původně bratrským sborem, jak dokládá nápis na jeho větrníčku – I B A 1579, což znamená Jan Blahoslav Apterix (= bezperý). Současný vzhled získal kostel po roce 1771.\n\nDo června 2019 byl farářem R. D. Mgr. Artur Andrzej Górka. K 1. červenci téhož roku byl administrátorem ustanoven R. D. Mgr. Zdeněk Mlčoch.\n\nVe farnosti se pravidelně koná tříkrálová sbírka. V roce 2017 se při ní v Dřevohosticích vybralo 27 022 korun.\n\nV letech 1995 až 2018 vycházel pro všechny farnosti děkanátu Přerov měsíčník Slovo pro každého.\n\n"}
{"id": "1457968", "url": "https://cs.wikipedia.org/wiki?curid=1457968", "title": "6. ročník udílení Critics' Choice Television Awards", "text": "6. ročník udílení Critics' Choice Television Awards\n\n6. ročník udílení cen Critics' Choice Television Award se konal 17. ledna 2016 na letišti v Santa Monice v Kalifornii. Ceremoniál moderoval herec T. J. Miller. Ceremoniál vysílaly stanice A&E a Lifetime. Nominace byly oznámeny dne 14. prosince 2015.\n"}
{"id": "1457969", "url": "https://cs.wikipedia.org/wiki?curid=1457969", "title": "Jan Fišer (architekt)", "text": "Jan Fišer (architekt)\n\nJan Fišer (* 7. října 1944 Praha) je český architekt, designér a vysokoškolský profesor, člen České komory architektů. Na přelomu 60. a 70. let 20. století vystudoval Vysokou školu uměleckoprůmyslovou v Praze. Vede Ateliér průmyslového designu na Fakultě architektury Českého vysokého učení v Praze a Ateliér designu interiéru na Fakultě umění a designu Univerzity Jana Evangelisty Purkyně v Ústí nad Labem. Mezi jeho realizace patří přestavba divadla Olympic či Ypsilon, budova České pojišťovny na Praze 1 nebo interiér restaurace v paláci Zdar v Ústí nad Labem. Byl jedním z autorů interiérového komplexu budov Transgas na pražské Vinohradské třídě. \n\nJeho syn Daniel je také architekt a k roku 2018 pracoval v architektonickém studiu architektky Zahy Hadid v Londýně.\n"}
{"id": "1457973", "url": "https://cs.wikipedia.org/wiki?curid=1457973", "title": "Olga Jelínková", "text": "Olga Jelínková\n\nOlga Jelínková je česká operní pěvkyně-sopranistka.\n\nJiž v dětském věku se věnovala hře na housle. Studovala zpěv na Pražské konzervatoři u prof. Antonie Denygrové (2002) a následně na Hudební fakultě Akademie múzických umění v Praze u Miloslava Podskalského (absolvovala v roce 2009). Účastnila se také řady interpretačních a mistrovských kurzů, např. u Richarda Sigmunda v Meranu (Itálie), u Teresy Berganzy v Santanderu (Španělsko), u Petera Dvorského a Gabriely Beňačkové v České republice.\n\nDebutovala v Jihočeském divadle v Českých Budějovicích (jako Rosina v Rossiniho \"Lazebníku sevillském\"). Pravidelně vystupovala v řadě českých divadel, např. v plzeňském Divadle J. K. Tyla, v Městském divadle v Brně, ve Slezském divadle v Opavě, v brněnském Národním divadle, v Divadle F. X. Šaldy v Liberci, v Národním divadle moravskoslezském v Ostravě, v Moravském divadle v Olomouci, ve Státní opeře Praha. \nOd roku 2014 spolupracuje s pražským Národním divadlem. Od roku 2015 byla v angažmá v Moravském divadle Olomouc.\nV zahraničí vystupovala např. v Polsku, Německu, Japonsku, Belgii, USA, Jižní Koreji.\n\nOd sezony 2017/2018 byla stálým hostem Saarländisches Staatstheater v německém Saarbrückenu, od sezony 2018/2019 je zde ve stálém angažmá jako sólistka.\n\nVystupuje s varhaníkem Alešem Bártou, s orchestrem Atlantis pod vedením Vítězslava Podrazila a se souborem Collegium českých filharmoniků. Spolupracovala také se Symfonickým orchestrem hl. města Prahy FOK a se souborem Baroque Jazz Quinted a s Ensemble Martinů.\nV koncertním repertoáru má řadu písní světových i českých autorů mj.: W. A. Mozart, M. P. Musorgskij, C. Debussy, F. M. Bartholdy, F. Schubert, J. Brahms, M. Ravel, A. Dvořák, B. Martinů, L. Janáček, P. Eben, W. Wagner, J. Křička a také písní duchovních (J. S. Bach, G. F. Händel, Ant. Vivaldi, J. J. Ryba, F. Schubert, W. A. Mozart, L. Bernstein, Ant. Dvořák, G. Bizet, Ch. Gounod aj.)\n\nKromě operních rolí má nastudovánu také řadu rolí operetních a muzikálových (např. J. Strauss: \"Netopýr\" – role Adély a Rosalindy; O. Nedbal: \"Polská krev\", F. Lehár: \"Veselá vdova\").\n\n\n\n\n\n\n\n"}
{"id": "1457979", "url": "https://cs.wikipedia.org/wiki?curid=1457979", "title": "Rue de Lutèce", "text": "Rue de Lutèce\n\nRue de Lutèce [\"ry delytés\"] je ulice v Paříži na ostrově Cité ve 4. obvodu. Název připomíná římský název starověkého města Paříže \"Lutecia Parisiorum\".\n\nUlice se nachází v centru ostrova, kde spojuje \"Place Louis-Lépine\" a \"Boulevard du Palais\". Její severozápadní konec je asi 70 m od Sainte-Chapelle, jihovýchodní konec asi 200 m od katedrály Notre-Dame.\n\nV roce 1784 povolil Ludvík XVI. na žádost prévôta obchodníků výstavbu nového půlkruhového náměstí a novou ulici \"Rue de la Juiverie\", která měla nahradit \"Rue de la Vieille-Draperie\" (součást dnešní \"Rue de la Cité\"). Náměstí sice vzniklo (dnes nádvoří Justičního paláce), ulice nikoliv.\n\nUlice byla postavena na staré cestě nazývané \"Passage Madeleine\", otevřené v roce 1794 na místě kostela Madeleine, který zbořili v roce 1793. Královská vyhláška z 15. června 1838 určovala vznik nové ulice mezi Justičním palácem a \"Rue d'Arcole\". Tato nová ulice, široká 13,50 m, byla pojmenována \"Rue de Constantine\" na paměť obléhání města Constantine v Alžírsku v říjnu 1837.\n\nV 60. letech 19. století se ulice dočkala značného rozšíření v rámci přestavby Paříže během druhého císařství a nabyla dnešní podoby. V letech 1860–1865 byl severně od ní postaven Tribunal de commerce de Paris. Na jihu vznikla v letech 1863–1867 kasárna. V letech 1864–1876 ulici zkrátili kvůli výstavbě nemocnice Hôtel-Dieu. Na \"Rue de Lutèce\" byla přejmenována vyhláškou z 23. října 1880.\n\n"}
{"id": "1457984", "url": "https://cs.wikipedia.org/wiki?curid=1457984", "title": "Římskokatolická farnost Pavlovice u Přerova", "text": "Římskokatolická farnost Pavlovice u Přerova\n\nŘímskokatolická farnost Pavlovice u Přerova je územním společenstvím římských katolíků v rámci přerovského děkanátu olomoucké arcidiecéze s farním kostelem svatého Jiljí.\n\nPrvní písemná zmínka o obci pochází z roku 1349.\n\nDo června 2019 byl administrátorem excurrendo R. D. Mgr. Artur Andrzej Górka. Od 1. července téhož roku ho vystřídal R. D. Mgr. Zdeněk Mlčoch.\n\nVe farnosti se pravidelně koná tříkrálová sbírka. V roce 2017 se při ní v Pavlovicích vybralo 20 018 korun.\n\nV letech 1995 až 2018 vycházel pro všechny farnosti děkanátu Přerov měsíčník \"Slovo pro každého\".\n\n"}
{"id": "1457985", "url": "https://cs.wikipedia.org/wiki?curid=1457985", "title": "Slovenská vexilologická společnost", "text": "Slovenská vexilologická společnost\n\nSlovenská vexilologická společnost ) je slovenské občanské sdružení zabývající se historií a symbolikou vlajek (vexilologií). Společnost chce také upozorňovat na porušování pravidel při vzniku nebo používání vlajek.\n\nDo vytvoření národní společnosti kompenzovali její neexistenci slovenští vexilologové členstvím v České vexilologické společnosti, která vznikla v roce 1972 a která jim umožňovala přístup k aktuálním vexilologickým informacím.\n\nObčanské sdružení zaregistrovalo Ministerstvo vnitra Slovenské republiky 19. října 2018, oficiální založení proběhlo 30. října 2018, v den oslav 100. výročí Deklarace slovenského národa (Martinská deklarace). Na členské schůzi byly schváleny symboly společnosti a zvoleny její orgány. Prvním předsedou se stal Tomáš Balhárek.\n\n30. srpna 2019 se v Martině uskutečnil (i za účasti českých vexilologů) 1. Slovenský vexilologický kongres.\n\n\n"}
{"id": "1457987", "url": "https://cs.wikipedia.org/wiki?curid=1457987", "title": "Duální diagnóza", "text": "Duální diagnóza\n\nDuální diagnóza je souběh dvou psychických onemocnění u jedné osoby. Jedním onemocněním bývá zpravidla psychická porucha jako schizofrenie, deprese, mánie, hraniční porucha osobnosti, porucha příjmu potravy nebo generalizovaná úzkostná porucha a druhým syndrom závislosti na návykové látce, a to jak na alkoholu tak na nealkoholové droze. Případně může jít i o nelátkovou závislost, tedy o závislost na počítačích, jídle nebo nakupování. Při duální diagnóze dochází velmi často k souběhu příznaků nemocí a užívání drogy.\n\nPacient s duální diagnózou má pro svůj psychický hendikep menší odolnost vůči závislosti a snáze jí propadá. Návyková látka snižuje účinek léků a vystavuje pacienta dalším rizikům jako může být psychóza, depresivní propad nebo sebevražedný pokus. \n\nNa léčbu duálních diagnóz se specializuje oddělení č.16. v Psychiatrické nemocnici Bohnice. \n"}
{"id": "1457988", "url": "https://cs.wikipedia.org/wiki?curid=1457988", "title": "Seznam dílů seriálu Marco Polo", "text": "Seznam dílů seriálu Marco Polo\n\nToto je seznam dílů seriálu \"Marco Polo\". Americký dramatický webový televizní seriál \"Marco Polo\" byl zveřejněn na Netflixu.\n\n<onlyinclude></onlyinclude>\n\n"}
{"id": "1457989", "url": "https://cs.wikipedia.org/wiki?curid=1457989", "title": "Výbuch metanu v dole ČSM", "text": "Výbuch metanu v dole ČSM\n\nK výbuchu metanu v dole ČSM došlo 20. prosince 2018 v 17:16 v dole ČSM-sever patřícím společnosti OKD u Stonavy v okrese Karviná. Výbuch zabil 13 horníků (1 Čecha a 12 Poláků) a 10 dalších zranil. Tři horníci byli hospitalizováni v nemocnicích v Ostravě a Karviné. Stav jednoho z nich byl vážný. Jde o největší důlní neštěstí na území Česka od roku 1990.\n\nVýbuch metanu nastal v hloubce 800 metrů pod zemí, kde zničil dvě důlní pracoviště. Provoz dolu byl po incidentu zastaven. Organizaci záchranných a likvidačních prací převzala Báňská záchranná služba, která zmobilizovala celkem 200 záchranářů střídajících se v třísměnném provozu. V dole zasahovaly také dvě záchranářské čety z Polska.\n\nPoslanecká sněmovna Parlamentu České republiky uctila zesnulé horníky minutou ticha. 22. prosince se v Česku na památku zesnulých horníků rozezněly sirény. Polský prezident Andrzej Duda vyhlásil 23. prosinec dnem státního smutku.\n\n"}
{"id": "1457990", "url": "https://cs.wikipedia.org/wiki?curid=1457990", "title": "Tísňová péče", "text": "Tísňová péče\n\nTísňová péče je sociální služba poskytovaná v přirozeném sociálním prostředí klienta prostřednictvím distanční hlasové a elektronické komunikace, v podobě snadno ovladatelného tlačítka, které má klient neustále při sobě.\n\nPodle paragrafu 41 zákona č. 108/2006 Sb., o sociálních službách, je tísňová péče řazena mezi služby sociální péče, funguje jako terénní služba určená pro osoby vystavené stálému nadměrnému riziku ohrožení zdraví nebo života způsobeného zhoršením jejich zdravotního stavu nebo schopností. Tísňová péče umožňuje poskytnutí nebo zprostředkování neodkladné pomoci při krizové situaci, např. pádu, úrazu, nevolnosti, panické úzkosti apod., které zajišťuje centrála, na níž je klient prostřednictvím distanční komunikace napojen.\n\nTísňová péče je sociální službou poskytovanou za úhradu. Maximální výše úhrady se řídí vyhláškou č. 505/2006 Sb. Výše úhrady odpovídá skutečným nákladům na provoz technických komunikačních prostředků.\n\nJako jedna ze služeb sociální péče má za úkol potřebným jedincům zajistit jejich fyzickou a psychickou soběstačnost, pocit bezpečí, terapeutickou intervenci a sociální kontakt v jejich přirozeném sociálním prostředí. Služba je k dispozici 24 hodin denně, odborný personál komunikací s uživatelem zprostředkuje adekvátní pomoc, např. kontaktování rodiny, lékaře, záchranné služby, policie nebo hasičů.\n\n"}
{"id": "1457992", "url": "https://cs.wikipedia.org/wiki?curid=1457992", "title": "Anna Bodenová", "text": "Anna Bodenová\n\nAnna Bodenová (* 1979 USA) je americká režisérka, scenárista a producentka. Společně s Ryanem Fleckem tvoří úzce spolupracující dvojici.\n\nS Ryanem Fleckem se poznala koncem 90. let 20. století a pracovali spolu na studentských filmech. Jejich debutovým snímkem se v roce 2006 stal film \"Half Nelson\", který společně napsali, Fleck jej režíroval a Bodenová ho sestříhala a spoluprodukovala. Prvním snímkem režisérské dvojice byl o dva roky později \"Sugar\", od té doby píšou i režírují filmy společně. Dvojice Bodenová – Fleck působí i v televizi, kde režírovala díly televizních seriálů \"Ve znamení raka\", \"Aféra\", \"Miliardy\" a \"Pokoj 104\".\n\n\n"}
{"id": "1457995", "url": "https://cs.wikipedia.org/wiki?curid=1457995", "title": "Seznam dílů seriálu Hemlock Grove", "text": "Seznam dílů seriálu Hemlock Grove\n\nToto je seznam dílů seriálu \"Hemlock Grove\". Americký hororový webový televizní seriál \"Hemlock Grove\" byl zveřejněn na Netflixu.\n\n<onlyinclude></onlyinclude>\n\n"}
{"id": "1457997", "url": "https://cs.wikipedia.org/wiki?curid=1457997", "title": "WISE 0855–0714", "text": "WISE 0855–0714\n\nWISE 0855−0714 (plným označením \"WISE J085510.83−071442.5\") je podhvězdný objekt – hnědý podtrpaslík nebo toulavá planeta – vzdálený 2,23 parseků (7,27 světelných let) od Země. Jde o nejchladnější známý hvězdný objekt ve vesmíru.\n\nObjev WISE 0855−0714 byl oznámen v dubnu 2014 týmem Kevina Luhmana, který použil data z družice Wide-field Infrared Survey Explorer (WISE).\n\nJeho teplota byla matematickými modely učena na 225 až 260 K (tj. asi -50 až -15 °C), což z něj činí nejchladnější hvězdný nebo podhvězdný objekt ve vesmíru. \n\nHmotnost WISE 0855−0714 byla stanovena na 3–10 hmotností Jupitera, což je méně, než jaká je minimální hmotnost hnědých trpaslíků (13 hmotností Jupitera). Musí se tedy podle toho jednat buď o hnědého podtrpaslíka, nebo o toulavou planetu.\n"}
{"id": "1457998", "url": "https://cs.wikipedia.org/wiki?curid=1457998", "title": "Alexandr Württemberský", "text": "Alexandr Württemberský\n\nAlexandr Württemberský (20. prosince 1804, Riga – 28. října 1881, Bayreuth) byl členem královské dynastie Württemberků. Při sňatku s dcerou francouzského krále schválil, aby byly jejich děti vychovávány ve víře jejich matky, čímž se stal předkem římskokatolické větve rodu.\n\nAlexandr se narodil jako syn vévody Alexandra Württemberského a Antoinetty Sasko-Kobursko-Saalfeldské. Byl bratrancem královny Viktorie a jejího manžela, prince Alberta. V mládí byl možným kandidátem na manželství s Viktorií. V červnu 1833 navštívil s bratrem Ernestem Kensingtonský palác. Viktorie si zapsala, že \"Alexandr je velmi pohledný a Ernest má velmi laskavý výraz. Oba jsou nesmírně milí.\"\n\n17. října 1837 se oženil s Marií Orleánskou, dcerou francouzského krále Ludvíka Filipa. Měli spolu jednoho synaː\n\n\nAlexandr patřil k páté větvi (zvané \"vévodská větev\") rodu Württemberků, k potomkům sedmého syna Fridricha II. Evžena, který vládl Württembersku v letech 1795 až 1797. Po vymření přímé württemberské větve v roce 1921 se vévodská větev stala seniorskou linií sesazené královské dynastie.\n\nAlexandr Württemberský je přímým mužským předkem Karla, vévody z Württembergu, titulárního württemberského krále.\n\n"}
{"id": "1457999", "url": "https://cs.wikipedia.org/wiki?curid=1457999", "title": "Justinus Kerner", "text": "Justinus Kerner\n\nJustinus Andreas Christian Kerner (18. září 1786, Ludwigsburg – 21. února 1862, Weinsberg) byl německý romantický básník, prozaik a lékař.\nPocházel z úřednické rodiny z Ludwigsburgu ve Württembersku. Po absolvování klasických škol v Ludwigsburgu a Maulbronnu vystudoval v letech 1804-1808 lékařství na Tübingenské univerzitě. Zde se seznámil s básníky Ludwigem Uhlandem a Gustavem Schwabem a společně s nimi se stal zakladatelem tzv. švábské romantické školy. Jako student ošetřoval Friedricha Hölderlina. Po skončení studia navštívil Hamburk, Berlín a Vídeň. Po návratu z cest se stal roku 1810 lékařem v Dürrmenroku, roku 1811 lázeňským doktorem ve Wildbaldu, roku 1812 praktickým lékařem ve Welzheimu, roku 1815 lékařem vrchního úřadu v Gaildorfu a roku 1818 ve Weinsbergu, kde žil do konce života. Roku 1851 částečně oslepl a vzdal se své lékařské praxe. Zemřel roku 1862 a byl pohřben na hřbitově ve Weinsbergu vedle své ženy, která zemřela v roce 1854.\n\nJako lékař publikoval mezi lety 1817-1822 první přesné a plné popisy příznaků botulismu. Pod vlivem přírodovědce, lékaře a filosofa Gotthilfa Heinricha von Schuberta se zabýval spiritismem, okultismem a somnambulismem. V letech 1826-1829 vyšetřoval a léčil jasnovidku Friederike Hauffovou, známou jako vizionářka z Prévostu, o které napsal dokonce román.\n\nJako spisovatel byl mluvčím tzv. švábské romantické školy a jeho dům ve Weinsbergu byl známým literárním centrem. Jeho počáteční lyrická tvorba se vyznačuje idylickou zpěvnou lidovostí. V jeho pozdější tvorbě jsou patrné náboženské, mystické a spiritalistiké prvky. Vynikl též jako autor balad čerpajících látky ze Švábska a německých dějin. Kromě toho psal i okultní a spiritistické spisy.\n\nKerner byl rovněž průkopníkem tzv. kleksografie. což je grafická technika, kterou se vytvářejí obrazce skládáním listu obsahujícího inkoustové nebo barevné skvrny (interpretace těchtto obrazců se od roku 1890 využívá pro studium lidského podvědomí) a tyto obrazce vkládal do svých veršů.\n\n\n\n"}
{"id": "1458001", "url": "https://cs.wikipedia.org/wiki?curid=1458001", "title": "Grand Prix Japonska 2016", "text": "Grand Prix Japonska 2016\n\nGrand Prix Japonska 2016 (oficiálně 2016 Formula 1 Emirates Japanese Grand Prix) se jela na okruhu Suzuka Circuit nedaleko města Suzuka v Japonsku dne 9. října 2016. Závod byl sedmnáctým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1458002", "url": "https://cs.wikipedia.org/wiki?curid=1458002", "title": "Římskokatolická farnost Domaželice", "text": "Římskokatolická farnost Domaželice\n\nŘímskokatolická farnost Domaželice je územním společenstvím římských katolíků v rámci přerovského děkanátu olomoucké arcidiecéze s farním kostelem svatého Jakuba Většího.\n\nPrvní písemná zmínka o obci pochází z roku 1339. \n\nOd července 2009 byl administrátorem excurrendo R. D. Mgr. Artur Andrzej Górka. Od 1. července 2019 ho vystřídal R. D. Mgr. Zdeněk Mlčoch.\n\nVe farnosti se pravidelně koná tříkrálová sbírka. V roce 2017 se při ní v Domaželicích vybralo 14 808 korun.\n\nV letech 1995 až 2018 vycházel pro všechny farnosti děkanátu Přerov měsíčník Slovo pro každého.\n\n"}
{"id": "1458003", "url": "https://cs.wikipedia.org/wiki?curid=1458003", "title": "Daniel Goodfellow", "text": "Daniel Goodfellow\n\nDaniel Goodfellow (narozen 19. října 1996) je britský skokan do vody a olympijský bronzový medaista. Poprvé reprezentoval Velkou Británii jako senior na 2013 European Diving Championships ve skoku z 10 m vysoké věže a 2013 World Aquatic Championships v tomtéž. Vyhrál bronzovou medaili v mužském 10m synchronizovaném skoku z věže s jeho skokanským partnerem Tomem Daley na Letních olympijských hrách 2016 v Riu de Janeiru. \n\nGoodfellow se narodil v Cambridge 19. října 1996 rodičům Sharon a Johnovi Goodfellow. Po jeho olympijském výkonu s Tomem Daley, kdy se umístili na 3. místě. Jeho matka byla velice pohoršena, když byl její syn vynechán ze všech titulků novin. Jeho otec John byl diagnostikován s rakovinou mozku, když mu bylo 28 a zemřel v roce 2006 ve věku 39 let. Od roku 2008 do roku 2013 byl studentem na Melbourn Village College.\n\nGoodfellow se začal účastnit závodů pořádaných Cambridge Dive Teamem na Parkside Pools, když byl mladý. Vyhrál zlaté medaile ve skoku z 10 metrové věže, ale také z 3 a 1 metrových odrazových můstků v kategorii 10-11 let na 2007 ASA National Age Group Championship. Na tomtéž závodě vyhrál i bronzovou medaili. V roce 2012, když mu bylo 15 let, byl vybrán do Great Britain development squad pro jeho potenciál být úspěšným ve sportu.\n\nV roce 2011, když mu bylo 14 let, vyhrál Goodfellow svojí první důležitou medajli na European Junior Diving Championships v Bělehradě s bronzovou medailí ve skoku z 3 metry vysokého odrazového můstku. V roce 2012, vyhrál stříbrnou medaili ze skoku z 10m vysoké věže a bronzovou medaili z individuálního skoku z 3m vysokého odrazového můstku a zlatou medaili z synchronizovaného skoku z 3m vysokého odrazového můstku s Freddiem Woodwardem na International Youth Meet v Drážďanech, Německo. V roce 2013 vyhrál zlatou medaili ve skoku z 10m vysoké věže na European Youth Championships.\n\nGoodfellow také udělal svůj mezinárodní debut v roce 2013 na Mistrovství Evropy v Rostocku a mistrovství světa v Barceloně. V roce 2014 Goodfellow spolupracoval s Matty Lee na FINA Diving World Series a získal bronz z 10 metrů synchro ve dvou částech World Series v Dubaji a Pekingu. Nicméně, při sestavování do Commonwealth Games v roce 2014 v Glasgow, Goodfellow utrpěl poranění loktu, což mu znemožnilo účast v soutěži v Glasgow. Brzy poté měl zranění ramene, které poškodilo nervy, které byly operovány na Štědrý den, 2014. \n\nOperace ramene znamenala, že v roce 2015 nemohl soutěžit. Goodfellow se v létě 2015 v závěru sezóny vrátil do soutěžní skokanské soutěže na závodu ve skoku z 3m vysokého odrazového mostu v italském Bolzanu. \n\nGoodfellow musel počkat až do britského národního poháru v Southendu v lednu 2016, aby znovu soutěžil ve skoku z 10m vysoké věže. Účastnil se individuální soutěže ve skoku z 10m a spojil se s Tomem Daley v synchronizovaném skoku z 10m vysoké věže. Goodfellow se poprvé setkal s Tomem Daleym v roce 2015, s medalistou olympijských her v Londýně v roce 2012. Vyhrál bronz v individuálním skoku z 10m vysoké věže a zlato s Tomem Daleym v synchronizovaném skoku z 10m. \n\nGoodfellow a Daley získali místo v soutěži v synchronizovaném skoku z 10 m platformy synchro na olympijských hrách v Rio de Janeiro v roce 2016 tím, že získali bronzovou medaili na FINA Diving World Cup dne 21. února 2016.Goodfellow a Daley získali medaile v každém z 2016 FINA World Series 10m synchro událostí - Peking (bronz), Dubaj (stříbro), Windsor (stříbro), Kazan (bronz) - a celkově druhé místo. Zlepšovali své skóre pokaždé, když soutěžili ve FINA World Series - Peking (420.15), Dubaj (428.91), Windsor (441.84), Kazan (442.59). Goodfellow a Daley byli prvními Brity, kteří vyhráli medaile ve všech 10měsíčních událostech FINA World Series za jeden rok.\n\nDne 12. května 2016 na mistrovstvích Evropy získali Goodfellow a Daley svou sedmou po sobě jdoucí 10měsíční synchro medaili. Po prvních pěti skokech soutěže byli na první pozici, ale museli se uspokojit se stříbrem poté, co je Německo překonalo o méně než jeden bod v posledním kole. Dne 10. června 2016 na britském národním šampionátu získal Goodfellow a Daley zlato v 10m synchru. Jejich front 4 ½ Somersaults tucked dive (109C) byl jejich nejlepší jediný skok v soutěži, a dostali skóre 95.46. \n\nGoodfellow a Daley získali bronzovou medaili v olympijské soutěži 10m synchro 2016 v Riu dne 8. srpna především tím, že zaznamenali 92,13 při svém pátém skoku, což bylo 109C s 3,7 stupněm obtížnosti. To byl jejich nejvyšší bodový skok. Toto skóre je přesunulo z pátého na třetí. Jejich šestý skok byl 207B, s 3.6 stupněm obtížnosti, a musel být ohodnocen 84 nebo více, aby si udrželi třetí místo. Skóre 89,64 pro jejich šestý skok ukončil soutěž a vyústil v bronzovou medaili pro Goodfellowa a Daleyho. \n\nNa 2018 Commonwealth Games, které se konaly na Gold Coast, Austrálie, Goodfellow vyhrál zlatou medaili v synchronizovaném skoku z 10m vysoké věže s Tomem Daleym.\n\n"}
{"id": "1458004", "url": "https://cs.wikipedia.org/wiki?curid=1458004", "title": "Grand Prix USA 2016", "text": "Grand Prix USA 2016\n\nGrand Prix USA 2016 (oficiálně 2016 Formula 1 United States Grand Prix) se jela na okruhu Circuit of the Americas v Austinu v Texasu ve Spojených státech amerických dne 23. října 2016. Závod byl osmnáctým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1458005", "url": "https://cs.wikipedia.org/wiki?curid=1458005", "title": "Stabilizátor nálady", "text": "Stabilizátor nálady\n\nJako stabilizátory nálady nazýváme psychiatrická léčiva používaná k léčbě poruch nálady vyznačujících se intenzivními a dlouhodobými změnami nálad, jako jsou bipolární poruchy typu I nebo typu II, hraniční porucha osobnosti (BPD) a schizoafektivní porucha.\n\nPři použití u bipolární poruchy jsou stabilizátory nálady schopné potlačit (nebo alespoň zmenšit) rozdíly mezi mániemi a depresemi. Náladu stabilizující léky jsou také použity při léčbě hraniční poruchy osobnosti a schizoafektivní poruchy.\n\nTermín \"stabilizátory nálady\" není chemickým ani biologickým termínem - jedná se o termín, kterým popisujeme \"účinek\". Do stabilizátorů nálady mohou patřit léky z různých lékových skupin, důležité je, že dokážou stabilizovat výkyvy v náladě.\n\n\nČást látek označovaných jako \"stabilizátory nálady\" patří zároveň mezi antikonvulziva. Pro tyto látky se někdy používá termín \"antikonvulzivní stabilizátory nálady\".\n\n\nPro ostatní antikonvulziva nemusí existovat dostatek důkazů, že je lze používat jako stabilizátory nálady (viz. gabapentin, topiramat).\n\n\n\nV rutinní praxi často není monoterapie (léčba pomocí jednoho jediného léku) dostatečně účinná, a proto se u většiny pacientů provádí kombinovaná (více léků zároveň) terapie. Kombinovaná terapie (atypické antipsychotikum s lithiem nebo valproátem) vykazuje lepší výsledky než monoterapie v manické fázi, co se týče účinnosti a prevence recidivy. Nicméně nežádoucí účinky a přerušení léčby kvůli nim jsou častější u kombinované terapie než u monoterapie.\n\nStabilizátory nálady jsou primárně \"antimanické\", což znamená, že jsou účinné při léčbě mánie a rychlého střídání nálad, ale nejsou účinné při léčbě akutní deprese. Hlavní výjimky z tohoto pravidla, které působí pozitivně na manické i na depresivní symptomy, jsou lamotrigin, uhličitan lithný a kvetiapin.\n\nSpolu se stabilizátory nálad jsou při depresivních fázích často předepisována antidepresiva. To není bez rizik, neboť antidepresiva můžou u lidí trpících bipolární poruchou vyvolat mánii, psychózu, či jiné znepokojivé stavy. Riziko mánie vyvolané požitím antidepresiva u pacienta, který bere zároveň i stabilizátory nálady, není přesně prozkoumané, ale může existovat. Většina antidepresiv se zdá být neúčinná při léčbě bipolární deprese.\n"}
{"id": "1458006", "url": "https://cs.wikipedia.org/wiki?curid=1458006", "title": "Caesarův most přes Rýn", "text": "Caesarův most přes Rýn\n\nCaesarův most přes Rýn, přesněji řečeno první dva mosty přes řeku Rýn, o nichž se dochovaly písemné zprávy, postavil Julius Caesar a jeho legionáři v období galských válek v letech 55 a 53 př. n. l. Tento úspěšný strategický tah vojevůdce je zároveň považován za mistrovské dílo římského vojenského inženýrství.\n\nV průběhu galských válek, kdy Julius Caesar dobyl nová území Galie, bylo nutné zajistit východní hranici nových provincií, proti vpádům germánských kmenů. Vychodní hranici dobytých území tvořila řeka Rýn, na jejimž opačném břehu se Germáni cítili v bezpečí, protože řeku pokládali za přirozenou hranici, která je ochránila před odvetnými útoky po jejich vpádech na území dobyté Římany. Aby tyto nájezdy Germánů byly minimalizovány, rozhodl se Julius Caesar demonstrovat svou sílu tím, že s římským vojskem překročí Rýn a Germány zmasakruje. Také chtěl pomoci Ubiům, spojeneckému germánskému kmeni, který v té době ohrožovali Svébové. Caesar mohl s vojskem řeku překonat na lodích, které mu Ubiové nabídli, ale pro demonstraci síly se rozhodl vybudovat most a tím ukázat, že Římané mohou kdykoliv řeku bez problémů překročit a navíc, jak uvedl ve své knize Zápisky o válce galské, tento přístup více přizpůsobil vlastní důstojnosti a stylu.\n\nCaesarův první most byl s největší pravděpodobností postaven mezi Andernachem a Neuwiedem, přibližně 10 km po proudu od města Koblenz. V čtvrté knize Zápisků o válce galské výstavbu dřevěného mostu vylíčil s mnoha technickými podrobnostmi. Vždy dva a dva dole přitesané kůly o délce přiměřené vždy hloubce řeky nechal spojovat příčlemi tak, aby byly jeden od druhého dvě stopy. Dvojice kůlů pak nechal spouštět prámovým zařízením do řeky a hluboko do dna ji zarážel beranidlem. Kůly nezarážel kolmo k hladiné, ale šikmo, podobně jako sklon střešních krokví, takže se klonily po proudu řeky. Naproti každé dvojici kůlů stavěl ve vzdálenosti čtyřiceti stop po proudu řeky další dvojici kůlů stejně spojovanou, která se klonila opačným směrem, proti proudu řeky. Do těchto protilehlých dvojic zapouštěl shora příčný trám silný dvě stopy tak, že zapadal do spáry odshora k první příčli. Dvojice sloupů od sebe rozpíraly dvě svory, zarážené na obou koncích trámů. Protože byly tak rozpínány a v opačném směru zase spínány, byla při prudším náporu vody pevnost mostního díla o to pevnější. Hotové mostní pilíře byly spojovány trámy přes ně kladenými po délce mostu a na ty zase napříč položena laťovina s navrch rozloženým klestím. Přesto se zarážely další kůly do řečiště na straně níže od mostu, aby fungovaly jako vzpěry, a další v nevelké vzdálenosti naopak nad mostem coby ochranné bariéry proti plovoucích kmenům či lodím, které by Germáni mohli pouštět po proudu s úmyslem most pobořit. Na základě tohoto popisu byly zhotoveny značně odlišné modely.\n\nÚdaje o délce mostu se nedochovaly, ale odhaduje se na 140 až 400 metrů a šířka na 7 až 9 metrů. Předpokládaná historická šířka Rýna se pohybuje kolem 400 metrů a jeho maximální hloubka 5-5,6 metrů. Pokud byly dvojice kůlů ve vzdálenosti 8 a 10 metrů, celkový počet vychází na 40 až 50 párů. Pro dostatečnou stabilitu mostu musely být zaraženy asi 1,5 metrů hluboko. Odhady výšky mostovky se pohybují okolo 1,5 až 1,8 metrů nad hladinou. Za těchto předpokladů byly kůly v nejhlubším místě řeky dlouhé přibližně 9,5 metrů. Musely být navíc přesně umístěné, což předpokládá technická zařízení, která Caesar nepopsal. Caesar měl u Rýna více než 40 000 vojáků a tak stavba mostu trvala pouhých deset dnů. Pak přešly římské legie na druhý břeh Rýna. Caesar dokázal, že římské legie, potažmo on sám, neznají žádné hranice. Po několika dnech bezvýznamných šarvátek a plenění zjistil, že kmeny Sugambrů a Svébů se mezitím přesunuly na východ. Spojily se a chystaly se uprostřed krajů ovládaných Svéby Caesarova vojska napadnout a tak se Caesar stáhl zpátky a most za sebou nechal strhnout.\n\nPatrně v Urmitzu (nedaleko od Neuwiedu) nechal Caesar o dva roky později postavit druhý most, bylo to o něco málo výše nad místem, kde stal jeho první most. Opět se to horlivým úsilím ženistů a ostatních legionářů podařilo za několik dní, jak to sám popsal v Zápiscích o válce gallské. Důvodem stavby mostu tentokrát byla pomsta za porážku v bitvě u Atuatuka, chtěl potrestat germánské kmeny za pomoc Treverům. Po překročení Rýna a napadl Germánii, ale s výraznějším odporem se nesetkal, protože Svébové i další germánské kmeny se z obav před masakrováním stáhli do hlubokých lesů, dál na východ. Při návratu do Galie nechal dřevěný most za sebou opět strhnout.\n\nJulius Caesar touto strategii zajistil východní hranici Galie. Navíc prokázal, že římské vojsko dokáže snadno a kdykoliv řeku Rýn přejít, a tím výrazné germánské nájezdy do Gálie od Rýna ustaly. Jeho výpravy do Germánie mu přinesly slávu v Římě. S postupující římskou kolonizací údolí Rýna se později postavily trvalejší mosty v místech, kde Římané založili svá castra a později města jako Castra Vetera (dnes Xanten), Colonia Claudia Ara Agrippinensium (dnes Kolín nad Rýnem), Confluentes (dnes Koblenz) a Moguntiacum (dnes Mohuč).\n\nNejistota o tom, kde přesně se mosty nacházely, vyplývá z povahy použitého stavebního materiálu. Julius Caesar sám konkrétní místa neuvádí. Ale při vykopávkách v oblasti Andernach-Neuwied se našly zbytky kůlů pokládané za pozůstatky Caesarových mostů. Uvažuje se také o lokalitě na jih od Bonnu.\n\n\n"}
{"id": "1458008", "url": "https://cs.wikipedia.org/wiki?curid=1458008", "title": "Oksana Stepičevová", "text": "Oksana Stepičevová\n\nOksana Stepičevová (* 3. září 1969) je bývalá ruská atletka, sprinterka.\n\nPři své mezinárodní premiéře na juniorském mistrovství Evropy v roce 1987 získala stříbrnou medaili v běhu na 200 metrů, stejně úspěšná byla také v štafetě na 4x100 metrů. V roce 1992 s stala halovou mistryní Evropy v běhu na 200 metrů.\n"}
{"id": "1458011", "url": "https://cs.wikipedia.org/wiki?curid=1458011", "title": "WTA 125K 2017", "text": "WTA 125K 2017\n\nWTA 125K 2017 představovala šestý ročník mezinárodních tenisových turnajů v rámci série WTA 125s, střední úrovně ženského profesionálního tenisu organizované Ženskou tenisovou asociací (WTA). Poprvé zahrnovala osm turnajů. Pět událostí se konalo v Asii, na evropském kontinentu proběhly dva turnaje a ve Spojených státech jeden. Okruh se odehrával od 17. dubna do 26. listopadu 2017. Každý turnaj měl celkový rozpočet 125 000 dolarů, což odráželo pojmenování okruhu.\n\nDo kalendáře byly nově zařazeny turnaje v čínském Čeng-čou a indické Bombaji, kde došlo k obnovení události z roku 2012, původně hrané v Puné. Naopak vyřazen byl turnaj v texaském San Antoniu, v němž se uskutečnil jediný ročník. Po roční přestávce, způsobené obdobím smutku po úmrtí thajského krále Pchúmipchona Adunjadéty, se do série vrátil podnik v Hua Hinu.\n\nNejvyšší počet dvou titulů vybojovaly Švýcarka Belinda Bencicová a Běloruska Aryna Sabalenková.\n\nCelková dotace událostí činila 125 000 dolarů, což odrážel název série. Ubytování a stravování – tzv. hospitality, byly na turnajích automaticky zajištěny organizátory. Šampiónka dvouhry a každá z vítězek čtyřhry si připsala 160 bodů, finalistky pak 95 bodů.\n"}
{"id": "1458012", "url": "https://cs.wikipedia.org/wiki?curid=1458012", "title": "WTA 125K 2018", "text": "WTA 125K 2018\n\nWTA 125K 2018 představovala sedmý ročník mezinárodních tenisových turnajů v rámci série WTA 125s, střední úrovně ženského profesionálního tenisu organizované Ženskou tenisovou asociací (WTA). Poprvé zahrnovala deset turnajů. \n\nČtyři události se konaly v Asii a čtyři ve Spojených státech, na evropském kontinentu pak proběhly dva turnaje. Okruh se odehrával od 21. ledna do 18. listopadu 2018. Šest turnajů mělo standardní rozpočet 125 000 dolarů (s prize money 115 tisíc), což odráželo pojmenování okruhu. Zbylé čtyři americké akce disponovaly vyšší celkovou dotací 150 tisíc dolarů a navýšeným počtem 24 hráček v singlových kvalifikacích.\n\nDo kalendáře bylo nově zařazeno pět turnajů, z toho čtyři americké v sérii „Oracle Challenger“ – v Newport Beach, Indian Wells, Chicagu a Houstonu. Debut měla také čínská událost v An-ningu, povýšená z okruhu ITF. Naopak vyřazeny byly turnaje v čínském Ta-lienu a na Havaji. V sérii skončil i Hua Hin Championships, jenž uvolnil místo pro návrat Thailand Open, plánovaného v témže areálu do kategorie WTA International během února 2019.\n\nNejvyšší počet dvou titulů vybojovaly Rusky Irina Chromačevová s Veronikou Kuděrmetovovou, Thajka Luksika Kumkhumová a zástupkyně čínského tenisu Wang Ja-fan.\n\nCelková dotace událostí činila 125 000 dolarů, což odrážel název série. Ubytování a stravování – tzv. hospitality, byly na turnajích automaticky zajištěny organizátory. Šampiónka dvouhry a každá z vítězek čtyřhry si připsala 160 bodů, finalistky pak 95 bodů.\n"}
{"id": "1458013", "url": "https://cs.wikipedia.org/wiki?curid=1458013", "title": "Hopman Cup 2019", "text": "Hopman Cup 2019\n\nHopman Cup 2019, oficiálně se jménem sponzora MasterCard Hopman Cup 2019, představoval 31. ročník Hopmanova poháru, turnaje smíšených družstev v tenisu, kterého se tradičně účastnilo osm týmů. Událost s rozpočtem 1 000 000 australských dolarů se konala v perthské RAC aréně na dvorci se zatahovací střechou, na němž byl položen tvrdý povrch Plexicushion. Kapacita stadionu pro tenisové zápasy oficiálně činila 12 489 diváků.\n\nTurnaj probíhal v termínu od 29. prosince 2018 do 5. ledna 2019, jakožto první událost nové sezóny. Mezinárodní tenisová federace soutěž označuje jako Oficiální mistrovství ITF smíšených družstev (Official Mixed Teams Championships of the ITF). Generálním sponzorem se potřetí stala společnost MasterCard.\n\nPotřetí turnaj uplatnil formát tzv. Fast4 tenisu zkrácených setů, a to v zápasech smíšené čtyřhry.\n\nPoprvé ve svých kariérách k soutěžnímu zápasu proti sobě nastoupili vítěz dvaceti grandslamů Roger Federer a třiadvacetinásobná grandslamová šampionka z dvouhry Serena Williamsová. V novoroční smíšené čtyřhře vyhráli Švýcaři Federer s Bencicovou nad Tiafoem s Williamsovou ve dvou setech a rozhodli o celkovém vítězství 2:1 na zápasy. Tento mezistátní zápas Švýcarska a Spojených států navštívila nejvyšší návštěva v historii tenisových utkání ma území Západní Austrálie, když do RAC Areny zavítalo 14 064 diváků.\n\nObhájcem titulu z roku 2018 bylo Švýcarsko, jehož reprezentanti Belinda Bencicová s Rogerem Federerem v předchozím finále přehráli německé družstvo ve složení Angelique Kerberová a Alexander Zverev 2:1 na zápasy. Do finále 2019 se provojovala stejná družstva ve shodném složení. Švýcaři Federer s Bencicovou porazili německé reprezentanty Zvereva s Kerberovou 2–1 na zápasy, když opět rozhodl až závěrečný mix. V tiebreaku třetí rozhodující sady nevyužili Němci za stavu míčů 4:3 mečbol. Po srovnání na 4:4 následoval tzv. rozhodující míč, s mečbolem pro oba týmy. Federer využil podání a švýcarský pár po zvládnuté výměně na síti obhájil trofej, jež znamenala čtvrtý titul pro zemi helvetského kříže. 37letý Federer se stal prvním účastníkem Hopman Cupu s třemi turnajovými vítězstvími.\n\nNejvýše postaveným mužem na žebříčku ATP byla světová trojka Roger Federer ze Švýcarska, který vyhrál soutěž dvakrát. Mezi ženami plnila roli nejlépe figurující hráčky Němka Angelique Kerberová z pozice druhé ženy klasifikace WTA.\n\nŘecko startovalo v hlavním turnaji poprvé. Jediná jeho předchozí účast z roku 2002 skončila v kvalifikaci. Debutanty ročníku se stali Frances Tiafoe, Maria Sakkariová, Stefanos Tsitsipas, Katie Boulterová, Cameron Norrie, Lucas Pouille, Garbiñe Muguruzaová a David Ferrer. Z účastnických týmů celkového vítězství nikdy předtím nedosáhly Řecko a Velká Británie.\n\nNejdříve, 26. června 2018, pořadatelé oznámili účast všech čtyř finalistů z roku 2018 – Federera s Bencicovou a Zvereva s Kerberovou. Start Řecka a Španělska byl ohlášen 15. srpna téhož roku.\n\nVe dvou čtyřčlenných skupinách A a B nastoupilo každé družstvo ke třem zápasům systémem „každý s každým“. Vítězové obou skupin se střetli ve finále.\n\nKaždé utkání družstev zahrnovalo tři zápasy, dvouhru mužů i žen a závěrečnou smíšenou čtyřhru. Pořadí dvouher nebylo ustáleno. Někdy duel začala muži, jindy ženy. Singly se hrály na dva vítězné sety a všechny mohly být zakončeny tiebreakem. Smíšená čtyřhra se konala také na dvě vítězné sady, ale ve formátu tzv. Fast4 tenisu, do čtyř vítězných gamů setu. Za stavu her 3–3 následoval tiebreak hraný do pěti vítězných míčů (bez nutnosti rozdílu dvou bodů). V mixu nebyla počítána „výhoda“ a po „shodě“ následoval prímý vítězný bod. \nKonečné pořadí v základní skupině se řídilo následujícími kritérii:\n\nOsm účastníků vytvořilo dvě čtyřčlenné skupiny. Týmy byly nasazeny na základě součtu žebříčkových postavení jejich členů ve dvouhře.\n"}
{"id": "1458031", "url": "https://cs.wikipedia.org/wiki?curid=1458031", "title": "Procesy", "text": "Procesy\n\nProcesy mohou označovat:\n\n\n"}
{"id": "1458033", "url": "https://cs.wikipedia.org/wiki?curid=1458033", "title": "Hierarchický datový formát", "text": "Hierarchický datový formát\n\nHierarchický datový formát (, zkratka HDF) je souborový formát vyvinutý původně v americkém Národním centru pro superpočítačové aplikace a následně rozvíjený skupinou \"The HDF Group\". Umožňuje efektivě ukládat rozsáhlá a přitom poměrně rozmanitá data a metadata.\n\nPoužívány jsou dvě hlavní verze, starší, ale stále ještě široce podporovaná HDF4, a novější, výrazně odlišná a aktuálně rozvíjená HDF5, využívající pro indexování tabulek B-stromy.\n\nKromě specifikace samotné jsou k disposici i programové knihovny pod licencí podobnou BSD licenci. Formát má tak podporu v řadě programovacích jazyků, a to jak univerzálních, jako je C a C++, tak specializovaných, jako je GNU Octave, Julia a R.\n\n"}
{"id": "1458050", "url": "https://cs.wikipedia.org/wiki?curid=1458050", "title": "Seznam dílů seriálu Ztraceni ve vesmíru", "text": "Seznam dílů seriálu Ztraceni ve vesmíru\n\nToto je seznam dílů seriálu \"Ztraceni ve vesmíru\". Americký sci-fi webový televizní seriál \"Ztraceni ve vesmíru\" byl zveřejněn na Netflixu.\n\n<onlyinclude></onlyinclude>\n\n"}
{"id": "1458055", "url": "https://cs.wikipedia.org/wiki?curid=1458055", "title": "Green New Deal", "text": "Green New Deal\n\nGreen New Deal (GND, česky přibližně \"Nový zelený úděl\") je navrhovaný ekonomický pobídkový program v USA, který se snaží řešit jak změnu klimatu tak ekonomickou nerovnost ve společnosti. Jménem se tento program inspiroval Rooseveltovým programem New Deal. Zastánci GND chtějí, aby byl implementován Rooseveltovským přístupem k ekonomice (participace státu na „zelených pobídkách“) se zavedením nových technologií jako obnovitelné zdroje energie a optimalizace zdrojů.\n\nGreen New Deal v původním anglickém znění má jen 14 stran textu. Z nich prvních sedm, tedy zhruba polovina, popisuje aktuální ekologické problémy a následky v případě jejich ignorování; druhá polovina pak nastiňuje možnosti, jak řešení těchto problémů napojit na ekonomiku, zaměstnanost, úlohu státu, řešení sociální nerovnosti a další. Green New Deal není ani neobsahuje konkrétní řešení ekologické krize, je to nezávazná koncepce, v jejímž rámci by mohly být systematicky řešeny problémy spojené s globálním oteplováním/změnou klimatu.\n\nVe Spojených státech má Grean New Deal největší podporu u progresívních politiků, tzv. Justice Democrats, u korporátních demokratů má jen vlažnou, ne příliš pronikavou podporu a téměř zcela je tento program odmítán mezi republikány a konzervatisty obecně. Green New Deal představili demokraté za Massachusetts a New York, Ed Markley a Alexandria Ocasio-Cortezová – ta byla dlouhé měsíce po představení GND soustavně atakována na republikánské voliče orientovaným kabelovým televizním kanálem Fox News coby „radikálně extrémistický“, „protiamerický“, „hysterie“, „utopistický horor“, včetně vymyšlených fám, že GND zbankrotuje a zničí celou zemi, bude znamenat zákaz konec konzumace masa a konec letecké dopravy. Tyto útoky ale přispěly k přenesení tohoto programu do povědomí konzervativních posluchačů. V nadcházejících prezidentských volbách voliči považují životní prostředí (po reformě zdravotní péče, infrastruktury a sociální spravedlnosti) za jedno z nejdůležitějších témat. Z demokratických prezidentských kandidátů v USA GND podporují například Bernie Sanders a Elizabeth Warren, nepodporuje ho Joe Biden.\n\n"}
{"id": "1458059", "url": "https://cs.wikipedia.org/wiki?curid=1458059", "title": "Seznam dílů seriálu Nenasytná", "text": "Seznam dílů seriálu Nenasytná\n\nToto je seznam dílů seriálu \"Nenasytná\". Americký černohumorný webový televizní seriál \"Nenasytná\" byl zveřejněn na Netflixu.\n\n<onlyinclude></onlyinclude>\n\n"}
{"id": "1458060", "url": "https://cs.wikipedia.org/wiki?curid=1458060", "title": "Grand Prix Mexika 2016", "text": "Grand Prix Mexika 2016\n\nGrand Prix Mexika 2016 (oficiálně Formula 1 Gran Premio de México 2016) se jela na okruhu Autódromo Hermanos Rodríguez v Mexico City v Mexiku dne 30. října 2016. Závod byl devatenáctým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1458064", "url": "https://cs.wikipedia.org/wiki?curid=1458064", "title": "Turinsk", "text": "Turinsk\n\nTurinsk () je město ve Sverdlovské oblasti v Ruské federaci. Při sčítání lidu v roce 2010 měl bezmála osmnáct tisíc obyvatel.\n\nTurinsk leží v západní části Západosibiřské roviny na pravém břehu Tury, levého přítoku Tobolu v povodí Obu. Od Jekatěrinburgu, správního střediska oblasti, je vzdálen přibližně 250 kilometrů severovýchodně.\n\nOd roku 1916 vede přes Turinsk železniční trať z Jekatěrinburgu do Tavdy.\n\nTurinsk vznikl v roce 1600 jako ostrog na trase pozdějšího Sibiřského traktu. Od roku 1689 je městem.\n\n"}
{"id": "1458065", "url": "https://cs.wikipedia.org/wiki?curid=1458065", "title": "Grand Prix Brazílie 2016", "text": "Grand Prix Brazílie 2016\n\nGrand Prix Brazílie 2016 (oficiálně Formula One Grande Prêmio do Brasil 2016) se jela na okruhu Autódromo José Carlos Pace v São Paulo v Brazílii dne 13. listopadu 2016. Závod byl dvacátým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1458066", "url": "https://cs.wikipedia.org/wiki?curid=1458066", "title": "Římskokatolická farnost Beňov", "text": "Římskokatolická farnost Beňov\n\nŘímskokatolická farnost Beňov je územním společenstvím římských katolíků v rámci přerovského děkanátu olomoucké arcidiecéze s farním kostelem svatého Františka z Assisi.\n\nPrvní písemná zmínka o obci pochází z roku 1339. V roce 1741 obyvatelé obce vystavěli kapličku. Současný farní kostel byl postaven svépomocí farníků v letech 1855 až 1857.\n\nBeňov dříve spadal pod farnost Horní Moštěnice. Samostatná farnost byla zřízena roku 1870. Posledním sídelním farářem byl do roku 1946 P. Vladimír Kodítek. Od července 2017 je administrátorem excurrendo R. D. Mgr. Zdeněk Jiří Pospíšilík.\n\nOd začátku 19. století pocházelo z Beňova celkem devět duchovních, mezi nimi také olomoucký arcibiskup Antonín Cyril Stojan.\n\nVe farnosti se pravidelně koná tříkrálová sbírka. V roce 2017 se při ní v Beňově vybralo 15 803 korun.\n\nV letech 1995 až 2018 vycházel pro všechny farnosti děkanátu Přerov měsíčník \"Slovo pro každého\".\n\n"}
{"id": "1458067", "url": "https://cs.wikipedia.org/wiki?curid=1458067", "title": "Claas Relotius", "text": "Claas Relotius\n\nClaas Relotius (* 15. listopadu 1985) je německý novinář, který léta pracoval pro časopis Der Spiegel a získal za své články řadu ocenění, než se v roce 2018 pod tíhou důkazů přiznal k páchání žurnalistických podvodů. Některé své příběhy zásadním způsobem dokresloval, vymýšlel si celé pasáže a příběhy, citoval vymyšlené osoby.\n\nPo studiích psal zpočátku na volné noze pro řadu německojazyčných periodik, mimo jiné pro Cicero, Frankfurter Allgemeine Sonntagszeitung, NZZ am Sonntag, Financial Times Deutschland, Die Tageszeitung, Die Welt, Süddeutsche Zeitung Magazin, Die Weltwoche, Die Zeit a Reportagen. Nejvýraznější ale byla jeho práce pro Der Spiegel, který mu vydal přes šedesát článků a od roku 2017 jej zhruba rok a půl zaměstnával jako kmenového zaměstnance.\n\nNeserióznost jeho práce odhalil především jeho kolega Juan Moreno, když s ním spolupracoval na článku o domobraně v americké Arizoně.\n\nJiným příkladem prakticky vymyšlené práce byla reportáž z roku 2017 o Fergus Falls, městě v americké Minnesotě. Der Spiegel do něj Relotia poslal, aby čtenářům zprostředkoval pohled do typické komunity, která pomohla Donaldu Trumpovi vyhrát v amerických prezidentských volbách v roce 2016. Jak se veřejně ukázalo v roce 2018, vyšlá reportáž byla plná výmyslů.\n"}
{"id": "1458068", "url": "https://cs.wikipedia.org/wiki?curid=1458068", "title": "Ócsa", "text": "Ócsa\n\nÓcsa [óča] je město v Maďarsku v župě Pest, spadající pod okres Gyál. Nachází se asi 8 km jihovýchodně od Budapešti. V roce 2015 zde žilo 9 256 obyvatel, z nichž jsou 85 % Maďaři, 1,3 % Romové, 0,6 % Rumuni a 0,4 % Němci.\n\nNejbližšími městy jsou Dabas, Dunaharaszti, Gyál, Újhartyán a Üllő. Poblíže jsou též obce Alsónémedi, Bugyi, Felsőpakony a Inárcs. Poblíže města je nájezd na dálnici M5.\n"}
{"id": "1458071", "url": "https://cs.wikipedia.org/wiki?curid=1458071", "title": "Nederlands Kamerkoor", "text": "Nederlands Kamerkoor\n\nNizozemský komorní sbor ( \"Nederlands Kamerkoor\") je nezávislý profesionální nizozemský sbor. Byl založen v roce 1937 mladým hudebníkem Felixem de Nobelovu jako \"Chorus Pro Musica,\" aby provedl kantáty Johanna Sebastiana Bacha pro nizozemský rozhlas. Pro sbor skládali slavní skladatelé jako Francis Poulenc, Frank Martin, Rudolf Escher, Hendrik Andriessen nebo Henk Badings; v nedávné době také sir John Tavener, sir Harrison Birtwistle, Mauricio Kagel a James MacMillan. V letech 2014 a 2015 zpíval sbor díla Lerava Auerbacha, Michela van der Aa, Martina Smolky, Nica Muhlyho a sira George Benjamina.\n\n\n\n"}
{"id": "1458078", "url": "https://cs.wikipedia.org/wiki?curid=1458078", "title": "Sojuz MS-12", "text": "Sojuz MS-12\n\nSojuz MS-12 je ruská kosmická loď řady Sojuz. Start se uskutečnil 14. března 2019 v 19:14 UTC. Nosná raketa Sojuz-FG odstartovala z kosmodromu Bajkonur k Mezinárodní vesmírné stanici (ISS), kam dopravila tři členy Expedice 59. Po šestihodinovém letu přistála kosmická loď u připojovacího uzlu modulu Rassvet. Spojení se uskutečnilo 15. března 2019 v 01:01 UTC.\nSojuz MS-12 se vrátil na Zemi 3. října 2019 v 11:00 UTC, jeho návratový modul bezpečně přistál v kazašské stepi. Na palubě byli kosmonauti Alexej Ovčinin, Nick Hague a Hazza Mansúrí.\n\nHlavní posádka:\nV závorkách je uveden dosavadní počet letů do vesmíru včetně této mise.\n\nZáložní posádka:\n\n\n"}
{"id": "1458083", "url": "https://cs.wikipedia.org/wiki?curid=1458083", "title": "Ryan Fleck", "text": "Ryan Fleck\n\nRyan K. Fleck (* 20. září 1976 Berkeley, Kalifornie) je americký režisér a scenárista. Společně s Annou Bodenovou tvoří úzce spolupracující dvojici.\n\nS Annou Bodenovou se poznal koncem 90. let 20. století a pracovali spolu na studentských filmech. Jejich debutovým snímkem se v roce 2006 stal film \"Half Nelson\", který společně napsali, Fleck jej režíroval a Bodenová ho sestříhala a spoluprodukovala. Prvním snímkem režisérské dvojice byl o dva roky později \"Sugar\", od té doby píšou i režírují filmy společně. Dvojice Bodenová – Fleck působí i v televizi, kde režírovala díly televizních seriálů \"Ve znamení raka\", \"Aféra\", \"Miliardy\" a \"Pokoj 104\".\n\n\n"}
{"id": "1458084", "url": "https://cs.wikipedia.org/wiki?curid=1458084", "title": "Sinsaenum", "text": "Sinsaenum\n\nSinsaenum je mezinárodní metalová superskupina založená v roce 2016. Ve skupině působí bubeník Joey Jordison, který v červnu 2016 kvůli neurologickým potížím skončil ve Slipknot, Frédéric Leclercq (DragonForce), zpěvák Sean Zatorsky (Dååth) a zpěvák Attila Csihar (Mayhem). Své debutové album \"Echoes of the Tortured\" vydali v roce 2016.\n\n\n\n\n\n"}
{"id": "1458092", "url": "https://cs.wikipedia.org/wiki?curid=1458092", "title": "All I Want for Christmas Is You", "text": "All I Want for Christmas Is You\n\nAll I Want for Christmas Is You je vánoční píseň americké zpěvačky Mariah Carey. Mariah píseň napsala a produkovala s Walterem Afanasieffem. Společnost Columbia Records ji vydala 1. listopadu 1994 jako hlavní singl ze svého čtvrtého studiového alba Mariah Merry Christmas z roku 1994. Píseň je považována za nejprodávanější moderní vánoční píseň.\n\nV prosinci 2019 má oficiální videoklip 576 miliónů zhlédnutí na YouTube.\n\nNásledující tabulka obsahuje týdenní žebříčky od roku 1994 do 2018 pouze s 1. pozicí.\n"}
{"id": "1458106", "url": "https://cs.wikipedia.org/wiki?curid=1458106", "title": "Isfahán (koberec)", "text": "Isfahán (koberec)\n\nIsfahán je druh ručně vázaného koberce vyrobený v íránském městě Isfahánu.\n\nKoberce s obchodním označením Isfahán patří k jednomu ze tří světoznámých druhů (vedle \"Kášánu\" a \"Nainu\") pocházejících z regionu Isfahán. \nKoberce mají velmi hustý vlas z vlněné příze často doplňované detaily z hedvábí. Podkladová tkanina u cenných výrobků je často z přírodního hedvábí. Hustota uzlů dosahuje 650 000 až 850 000 / m. Vzorování sestává obvykle z ústředního medailonu obklopeného květy v odstínech modré nebo červené barvy na pozadí v barvě sloní kosti. Známé jsou však také vzory se zahradami, vázami nebo se stromem života.\n\nDosud nejdražší isfahán byl vydražen v roce 2008 za 4,45 miliony USD (1,14 milionu USD / m). Až do 2. dekády 21. století patřily 3 isfahánské koberce k 10 nejdražším na světě.\n\nVýroba vázaných koberců v Isfahánu má dlouhou tradici, o jejím začátku se však zmiňuje historická literatura jen domněnkami, např. o tom, že perští kočovníci pravděpodobně uměli vázat koberce už asi 500 let před n. l. Jednoznačné důkazy o existenci řemeslného vázání koberců v Isfahánu dávají dochované exempláře těchto výrobků ze začátku 16. století. Isfahán se tehdy stal hlavním městem Persie, na dvoře šacha Abbase byla založena manufaktura, ve které byli zaměstnáni zkušení dezinatéři a řemeslníci, isfahánské koberce získaly rychle vynikající pověst. Tyto výjimečně výhodné podmínky trvaly až do 18. století.\n\nZ tohoto období pochází asi 200 koberců s označením „polský koberec“ (\"tapis Polonais\"), které původně koupili (nebo jinak získali) z Persie polští šlechtici a byly dlouhou dobu mylně považovány za polský výrobek. V 21. století patří tyto výrobky k nejdražším kobercům na světě.\n\nPo afghánské invazi v roce 1722 výroba koberců v Isfahánu upadala, teprve od začátku 20. století došlo k určitému oživení. \n\nV roce 2014 se ve městě zabývalo asi 40 000 lidí výrobou koberců, z toho zhruba polovina v manufakturách a povina po domácku. Export isfahánských koberců (včetně značek Kášán a Nain) vynesl cca 100 milionů USD (18 % celoíránského vývozu koberců).\n"}
{"id": "1458107", "url": "https://cs.wikipedia.org/wiki?curid=1458107", "title": "Diecéze Castello", "text": "Diecéze Castello\n\nDiecéze castellská je titulární diecéze římskokatolické církve. \n\nSan Pietro Castello (dříve: Olivolo) je ostrov v benátské laguně, kde mezi lety 774-776 vznikla diecéze. Tato oblast byla jedním z center osídlení, která při vzniku Benátek hrála významnou roli. Z ostrova se brzy stalo centrum benátské oblasti (sestiere) Castello, a proto se i diecéze Oliviolo začala na počátku 12. století jmenovat Castellská. Od počátku měla spory s gradským patriarchátem, které trvaly až do roku 1451, kdy po zrušení jak diecéze castellské, tak patriarchátu gradského byl zřízen Benátský patriarchát. V roce 1969 byla diecéze obnovena jako titulární.\n\n"}
{"id": "1458110", "url": "https://cs.wikipedia.org/wiki?curid=1458110", "title": "Příčný a Dlouhý Cejl", "text": "Příčný a Dlouhý Cejl\n\nPříčný a Dlouhý Cejl (německy \"Quer und Lange Zeil\") je bývalé předměstí v Hustopečích v okrese Břeclav. Do roku 1950 se také jednalo o samostatné katastrální území.\n\nJihovýchodní předměstí Hustopečí tvořily ulice Dlouhý Cejl a Příčný Cejl. Právě Dlouhým Cejlem procházela hlavní cesta z Brna, přes hustopečské náměstí a Podivínskou bránu dále na Břeclav. V první čtvrtině 19. století tvořily toto předměstí dvě navzájem kolmé ulice, Příčný Cejl (dnešní ulice Palackého) a Dlouhý Cejl (dnešní ulice Herbenova), respektive jeho západní uliční fronta. Východní uliční čára byla částečně zastavěna jen v severní části a spadala do katastru Hustopečí.\n\nV roce 1880 založil v Hustopečích svoji tiskárnu Ludvík Masaryk, kterého finančně podporoval jeho bratr Tomáš. Budova tiskárny byla postavena na Dlouhém Cejlu (dnes společenský dům na adrese Herbenova 4) a v roce 1890 ji převzal Wilhelm Seidel, neboť Ludvík Masaryk přesunul své podnikání do Prahy.\n\nVe 20. století byly podél říčky Štinkovky vybudovány na katastru Příčného a Dlouhého Cejlu průmyslové areály, podél nichž byl v 60. letech 20. století postaven silniční průtah městem (ulice Bratislavská). V roce 1950 byla provedena katastrální reforma Hustopečí a katastr Příčného a Dlouhého Cejlu byl začleněn do katastru města.\n"}
{"id": "1458129", "url": "https://cs.wikipedia.org/wiki?curid=1458129", "title": "Zwölferkogel", "text": "Zwölferkogel\n\nZwölferkogel je hora v alpském pohoří Totes Gebirge, 25 km východně od rakouského lázeňského města Bad Ischl. Vrchol dosahuje nadmořské výšky 2093 metrů a vede přes něj hranice mezi rakouskými spolkovými zeměmi Štýrsko a Horní Rakousy.\n\nNejkratší výstup na Zwölferkogel vede ze severu od jezera Almsee, po značené cestě 213. V sedle Grießkarscharte (1927 m n. m.) odbočuje doprava neznačená odbočka na vrchol. Nedaleko sedla se nachází i jeskyně Eiskapelle (ledová kaple), kde se drží sníh po celý rok. Celkové převýšení od Almsee je asi 1500 metrů.\n\n"}
{"id": "1458134", "url": "https://cs.wikipedia.org/wiki?curid=1458134", "title": "Matylda Falcká", "text": "Matylda Falcká\n\nMatylda Falcká (7. března 1419 – 22. srpna 1482) byla princeznou a významnou patronkou literatury 15. století.\n\nNarodila se jako dcera falckého kurfiřta Ludvíka III. a jeho druhé manželky Matyldy Savojské. V 15 letech byla Matylda provdána za Ludvíka I. Württembersko-Urašského. Z manželství vzešlo pět dětí, ale v roce 1450 Matylda ovdověla. O dva roky později se znovu provdala za Albrechta VI. Habsburského. Po jeho smrti v roce 1463 zůstala na svém dvoře v Rottenburg am Neckar. Tento dvůr se stal až do její smrti centrem vzkvétající literární kultury.\n\nNěkteří z literátů, které podporovala, ji ocenili prostřednictvím svých prací. Po jejich setkání v roce 1460 jí Niklas van Wyle věnoval čtyři své práce.\n\nMimo jiné byla Matylda známa jako bibliofil. Jakob Püterich von Reichertshausen ji věnoval svou báseň \"Dopis cti\".\n\nV roce 1457 se podílela na založení Freiburské univerzity a v roce 1477 univerzity Tübingen.\n\nMatylda Falcká zemřela 22. srpna 1482 a byla pohřbena v Gütersteinu.\n\nS prvním manželem Ludvíkem měla Matylda pět dětíː\n\n"}
{"id": "1458140", "url": "https://cs.wikipedia.org/wiki?curid=1458140", "title": "Maarten Engeltjes", "text": "Maarten Engeltjes\n\nMaarten Engeltjes (narozen 1984, Zwolle) je nizozemský zpěvák, kontratenor. Věnuje se barokní i současné hudbě. V barokním repertoáru zpívá díla Antonia Vivaldiho, Giovanni Battisty Pergolesiho, Johanna Sebastiana Bacha nebo Claudia Motteverdiho. Vede vlastní orchestr PRJCT Amsterdam.\n\nSpolupracoval nebo spolupracuje s dirigenty a orchestry:\n\n\n\n"}
{"id": "1458144", "url": "https://cs.wikipedia.org/wiki?curid=1458144", "title": "Rotgschirr", "text": "Rotgschirr\n\nRotgschirr (též Röllberg) je 2270 m vysoká hora v alpském pohoří Totes Gebirge, na hranici mezi Horním Rakouskem a Štýrskem. Název je odvozen od staroněmeckého \"Röll\" (suťovisko na horském svahu) a \"Geschirr\" (skála rozrušená otvory a štěrbinami)\n\nNa vrcholu se nachází měřicí bod pro letecké snímkování. Ve výšce 2261 m n. m. jižně od vrcholu stojí vrcholový kříž. Z vrcholu jsou pěkné výhledy na náhorní plošinu Totes Gebirge a také na Dachstein a jezero Almsee. \n\nNejbližší chata je Pühringer Hütte, která se nachází 3 km jihozápadně od vrcholu. Od ní vede dálková značená cesta Salzkammergut Trail, ze které po 1 km odbočuje doleva lany zabezpečená stezka číslo 266 až na vrchol.\n"}
{"id": "1458160", "url": "https://cs.wikipedia.org/wiki?curid=1458160", "title": "Arsen Mekokišvili", "text": "Arsen Mekokišvili\n\nArsen Mekokišvili (12. dubna 1912 – 9. března 1972 Sagaredžo) byl sovětský a gruzínský zápasník, olympijský vítěz z roku 1952 ve volném stylu.\n\nVyrůstal v obci Giorgicminda nedaleko Sagaredža v Kacheti. V 5 letech přišel o otce a od mala si navykl na tvrdou práci rolníka. V době volna se věnoval v regionu oblíbené krátochvíli, národnímu gruzínskému zápasu zvanému \"kachuri, kartuli čidaoba\". V roce 1936 se stal poprvé vítězem v národním zápase, když ve finále v Tbilisi porazil Vachtanga Čičinadzeho. Po získu třetího titulu národního mistra v řadě se rozhodl v Moskvě poměřit síly se slavnými sovětskými mistry v Sovětském svazu jediném populárním zápasnickém stylu zápasu řecko-římském. Tento v evropských zemích populární styl mu však nevyhovoval, neměl soupeře za co chytit a hlavně nemohl útočit od pasu dolů. Na nejlepší klasiky v Sovětskému svazu (Alexandr Mazur, Johannes Kotkas, Konstantine Koberidze...) neměl zažitou techniku a pravidelně prohrával. \n\nV roce 1939 se v Moskvě seznámil s tehdy mladým sportem, později známým jako sambo. Tento zápas na přelomu třicátých a čtyřicátých let nazývaný jako \"volný styl\" mu byl bližší kvůli podobnostem s jeho národním zápasnickým stylem. Jako národní gruzínský mistr se stal členem moskevského policejního sportovního klubu Dinamo. V roce 1940 se stal poprvé sovětským mistrem v zápasu sambo v nejtěžší váhové kategorii. Během druhé světové války sloužil jako policista v Tbilisi. V sambu neměl v oblibě submisivní techniky a po válce se stal jedním z průkopníku v Sovětském svazu novém olympijském zápasu ve volném stylu.\n\nSovětský svaz nebyl na mezinárodní scéně členem sportovních federací a mezinárodních turnajů se účastnil maximálně na pozvání pořadatelů. Situace se změnila v roce 1951. Sovětský svaz se stal členem Mezinárodního olympijského výboru a sovětští sportovci mohli startovat na olympijských hrách v Helsinkách. Tehdy ve čtyřiceti letech vybojoval nominaci na olympijské hry jako člen moskevského Dinama. V rozhodujícím 5. kole olympijského turnaje porazil Švéda Bertila Antonssona po verdiktu v poměru 2-1 a bez porážky získal zlatou olympijskou medaili. V roce 1954 potvrdil vítězstvím nad Antonssonem zlatou olympijskou medaili ziskem titulu mistra světa v Tokiu.\n\nV roce 1956 byl připraven ve 44 letech reprezentovat Sovětský svaz na prosincových olympijských hrách v Melbourne. V květnu na prvním ročníku světového poháru v Istanbulu nestačil na mladého Turka Hamita Kaplana a skončil druhý. V srpnu vyhrál první ročník spartakiádu národů SSSR. Na olympijské hry však místo něj cestoval kyjevský Ivan Vychrysťuk. Důvody tohoto rozhodnutí sovětských sportovních funkcionářů objasnil až po letech jiný gruzínský sportovec, vzpěrač Rafael Čimiškijani. V únoru roku 1956 sovětský politik Nikita Chruščov poprvé veřejně promluvil o způsobu vládnutí svého předchůdce Josefa Stalina. Stalin upadl do nemilosti řady lidí a s ním i celý gruzínský národ. Být Gruzínem v té době nebylo jednoduché. Při předolympijském soustředění těžkých atletů v uzbeckém Taškentu došlo mezi ním a ruským vzpěračem Arkadi Vorobjovem k výměně názorů a byl vyloučen z reprezentace. \n\nPo skončení sportovní kariéry se věnoval trenérské a funkcionářské práci. Žil v Tbilisi a v rodném Sagaredžu, kde byl u začátků sportovní kariéry svého nástupce Levana Tedyjašviliho. Jeho slávy se nedožil, zemřel nedaleko své rodné obce při dopravní nehodě v roce 1972.\n\n\n"}
{"id": "1458161", "url": "https://cs.wikipedia.org/wiki?curid=1458161", "title": "Matylda Savojská (1390–1438)", "text": "Matylda Savojská (1390–1438)\n\nMatylda Savojská (1390 – 1438) se narodila jako dcera Amadea z Achaiy a Kateřiny ze Ženevy. Dne 30. listopadu 1417 se stala druhou manželkou falckého kurfiřta Ludvíka III.\n\nMatylda měla s Ludvíkem pět potomkůː\n\n"}
{"id": "1458180", "url": "https://cs.wikipedia.org/wiki?curid=1458180", "title": "Spolkové ministerstvo financí", "text": "Spolkové ministerstvo financí\n\nSpolkové ministerstvo financí (německy \"Bundesministerium der Finanzen\"; BMF) je nejvyšším spolkovým úřadem SRN. Hlavní sídlo má v Berlíně a druhé v Bonnu. Je podporováno vědeckou radou.\n\nHlavní kompetence ministerstva leží v oblasti daňové politiky, rozpočtové politiky (veřejných financí) a také evropské fiskální politiky.\nMimo to vykonává ministerstvo také právní a odborný dohled nad následujícími vyššími spolkovými úřady:\n\n\nHlavním sídlem ministerstva je budova Detlev-Rohwedder-Haus v ulici Wilhelmstraße v Berlíně. Budova byla postavena v době národního socialismu v letech 1935-1936 podle plánů architekta Ernsta Sagebiela a od dokončení až do konce války v roce 1945 byla sídlem Říšského ministerstva letectví (Reichsluftfahrtministeriums).\n\nV roce 1949 zde zasedala Německá lidová rada (Deutschen Volksrats), která 7. října 1949 ve velkém sále vyhlásila ústavu a dala vzniknout Německé demokratické republice. Budova se stala provizorním parlamentem. Následně v komplexu sídlilo několik ministerstev, a proto byl nazýván Dům ministerstev. Budova je nyní pojmenována na počest zavražděného politika a manažera Detleva Karstena Rohweddera, který vedl Úřad pro správu privatizovaného majetku (Treuhandanstalt), jenž zde sídlil. Přesto je spíše známa jako ministerstvo letectví. Spolkové ministerstvo financí zde sídlí od roku 1999.\n\nNa úrovni Evropské unie leží hlavní kompetence ministerstva ve sladění evropské hospodářské a měnové politiky s kroky Spolkové vlády. Vedle toho ministerstvo financí spolupůsobí při sestavování a kontrole unijního rozpočtu a je příslušné pro oblast regulace cel, daní a finančních služeb.\n\nHlavním orgánem, v němž ministerstvo působí na evropské úrovni, je Rada Evropské unie pro hospodářské a finanční záležitosti. SRN zastupuje v radě Spolkový ministr financí. Rada zasedá cca 10 krát ročně. Ministři financí zemí EU se navíc setkávají také nejméně jednou za pololetí v zemi, která aktuálně Radě předsedá.\nV rámci ministerstva financí spadá vytváření evropské politiky mezi hlavní úkoly odd. E - Evropské politiky (Abteilung E Europapolitik).\n\nPod ministerstvem financí je také umístěna Evropská informační kancelář, která je partnerem občanů při řešení otázek spojených s evropskými právními předpisy, programy financování EU a oblastmi politik EU, jakož je i ústředním zdrojem informací.\n\nZásadními cíli ministerstva v oblasti evropské politiky je stabilizace eura a Evropské hospodářské a měnové unie.\nPro dosažení těchto cílů se ministerstvo postavilo za provedení reformy finančních trhů v Evropě, k těsné koordinaci a dohledu nad finančními trhy v Evropě (Evropský semestr (cyklus koordinace hospodářských a fiskálních politik v rámci EU), reforma Paktu stability a růstu, Pakt euro plus, atd.), jakož i záchranným opatřením (Evropský stabilizační mechanismus, atd.).\n\nK tomu se ministerstvo financí, jako kompetentní orgán v rámci Spolkové vlády, zasazuje ve spolupráci s Evropským účetním dvorem, Evropskou komisí a s Evropským úřadem pro boj proti podvodům (OLAF) za řádné a efektivní využití evropských dotací.\n\nPoté, co na protest proti politice zadlužování ostatních ministerstev rezignoval ministr Alex Möller, vedl v následujícím období ministerstvo financí nejprve ministr hospodářství Karl Schiller a po něm Helmut Schmidt, než bylo obnoveno původní rozdělení.\n\nKrátkodobě proběhlo toto sloučení již v minulosti, kdy v druhé vládě, kterou vedl Ludwig Erhard, rezignovali ministři FDP, vedl obě ministerstva Kurt Schmücker. Toto personální propojení skončilo o měsíc později sestavením velké koalice spolkovým kancléřem Kurtem Georgem Kiesingerem.\n\n\n"}
{"id": "1458185", "url": "https://cs.wikipedia.org/wiki?curid=1458185", "title": "Adam F. Goldberg", "text": "Adam F. Goldberg\n\nAdam Frederick Goldberg (* 2. dubna 1976 Filadelfie) je americký televizní a filmový producent, scenárista známý především díky seriálům \"Breking In\" a \"Goldbergovi\". U seriálu \"Goldbergovi\" mu předlohou bylo vlastní dětství.\n\nNarodil se do židovské rodiny ve Filadelfii. Žil a vyrůstal v blízkém Jenkintownu. Jeho rodiči jsou Beverly (* 8. října 1943), rodným příjmením Solomon a Murray Goldberg (25. září 1940 – 1. února 2008). Je nejmladším ze tří sourozenců, bratry Erica (18. srpna 1967) a Barryho (15. října 1969). V roce 1992, ve věku 15 let, produkoval svou první hru Dr. Pickup a získal cenu na Philadelphia Young Playwrights Festival. V roce 1994 odmaturoval na William Penn Charter. V roce 1998 absolvoval New York University v oboru film a dramaturgie.\n\nBěhem roku 1995 napsal přes 50 her, které se hrály po celé zemi v the Sundance Playwrights Lab, The Illusion Theater, The Greenwich Street Theater, The Saint Marks Theatre, The Tada! Theater, The Walnut Street Theater and the Joseph Papp Theater.\n\nV roce 1997 byl ve finále American Theater Critics Association's 1997 Osborn Award za celovečerní hru Jeden na jednoho. \n\nJeho drama Purpurové srdce bylo produkováno Institutem pro umění a výchovu v divadle Annenberg a získalo cenu za první místo v The Very Special Playwriting Award. Hra se dostala až do Washington, D.C. v John Kennedy Center for Perfoming Arts.\n\nPrvní sitcom, pro který napsal scénář, byl v roce 2003 Still Standing. Pracoval na něm 4 roky a nakonec jej spoluprodukoval. Po první sérii Still Standing se spojil se společností Picture Machine, Trigger Street a přítelem z vysoké Kylem Newmanem, aby vytvořil scénař k seriálu Fanboys. Po roce by seriál prodán společnosti Weinstein. Scénář se stal sedmým nejoblíbenějším na černé listině nezprodukovaných seriálových projektů.\n\nPo úspěchu Fanboys byl Goldberg najat do dalšího seriálu a to ; The Jetsons, remake The Nerds (1984). Po třech týdnech byl seriál zrušen ;Alien in the Attic a The Muppets' Wizard Oz. Rok strávil nad psaním pro DreamWork animované pohádky Jak vycvičit draka. \n\nCo se týče televizní tvorby, Adam F. Goldberg se spojil s produkční společností Happy Madison Adama Sandlera, aby 4 pilotní díly pro různé televizní kanály. V roce 2010 Happy Madison jej představilo režisérovi Sethovi Gordonovi a společně v roce 2011 napsali sitcom pro stanici FOX Breaking In. \n\nV roce 2011 Adam F. Goldberg podepsal smlouvu se Sony Pictures TV na dobu tří let. Během této doby působil také jako producent na NBC na tvorbě nových televizních projektů. \n\nV roce 2012 získal příležitost natočit pilotní díl seriálu inspirovaném jeho dětstvím a dospíváním. Autobiografický seriál odkoupila společnost ABC a dala seriálu název The Goldbergs.\n"}
{"id": "1458190", "url": "https://cs.wikipedia.org/wiki?curid=1458190", "title": "Benedikt Kristjánsson", "text": "Benedikt Kristjánsson\n\nBenedikt Kristjánsson (* 1987 Húsavík) je islandský zpěvák - tenor. Ve věku 16 let začal studovat zpěv u své matky Margrét Bóasdóttir na Reykjavík Akademie für Gesang. Spolupracoval se sborem \"Hamrahlíðarkórinn\" pod vedením sbormistryně Thorgerdur Ingolfsdottir. Dále studoval na Hochschule für Musik \"Hanns Eisler\" v Berlíně u profesora Scota Weira a absolvoval mistrovské kurzy u Petera Schreiera, Christy Ludwig, Elly Ameling, Roberta Holla, Andrease Schmidta a Helmuta Deutsche.\n\nV roce 2011 získal první cenu v mezinárodní soutěži Gesangs-Wettbewerbs cantateBach in Greifswald a cenu publika na Mezinárodní bachovské soutěži v Lipsku.\n\nSpolupracoval s předními dirigenty, jako jsou Jos van Veldhoven, Andreas Spering, Christoph Spering, Václav Luks, Reinbert de Leeuw, Reinhard Goebel a Hans-Christoph Rademann. \n\n\n"}
{"id": "1458191", "url": "https://cs.wikipedia.org/wiki?curid=1458191", "title": "Beatrice Regina della Scala", "text": "Beatrice Regina della Scala\n\nBeatrice Regina della Scala (1331 – 18. června 1384) byla paní Milána a rádkyně svého manžela Bernaba Viscontiho. V Parmské knihovně je její kniha Hodinek s iluminacemi od Giovanniho di Benedetto da Como. Roku 1381 nechala v Miláně vystavět kostel Santa Maria della Scala, na jehož místě v 18. století vzniklo světoznámé divadlo alla Scala.\n\nBeatrice Regina se narodila v roce 1331 ve Veroně jako nejmladší potomek Mastina II. della Scala a Taddey z Carrary. Měla tři starší bratry, sestru a pět nevlastních nemanželských sourozenců. Její otec, člen severoitalské rodiny Scaligerů, byl pánem Verony, Vicenzy, Brescie, Parmy a Luccy.\n\n27. září 1350 se Beatrice Regina ve Veroně provdala za Bernaba Viscontiho, syna Stefana Viscontiho a Valentiny Doria. Manželství bylo uzavřeno z důvodu mocenské aliance mezi Milánem a Veronou.\n\nO Barnabovi se mluvilo jako o krutém, bezohledném tyranovi a nesmiřitelném nepříteli církve. Odmítal papeže a jeho autoritu a zabavoval církevní majetek. V roce 1363 ho papež Urban V. z důvodu hereze exkomunikoval a vyhlásil proti němu křížovou výpravu. Když měl Bernabo jeden ze svých záchvatů zuřivosti, pouze Beatrice Regina byla schopna se k němu přiblížit. Údajně měla na manžela velký vliv. Porodila mu sedmnáct dětí a další mu dala řada milenek. Kateřina ze Sieny ji používala jako prostředníka pokaždé, když měla na Bernaba nějakou žádost.\n\nBeatrice Regina della Scala zemřela 18. června 1384 a byla pohřbena v kostele San Giovanni in Conca v Miláně. O rok a půl později byl Bernabo Visconti sesazen a otráven svým synovcem a zetěm Gianem Galeazzem Viscontim, který se stal v roce 1395 prvním milánským vévodou.\n\nBeatrice Regina della Scala měla s Bernabem Viscontim sedmnáct dětíː\n\n"}
{"id": "1458193", "url": "https://cs.wikipedia.org/wiki?curid=1458193", "title": "Hannah Morrison", "text": "Hannah Morrison\n\nHannah Morrison je nizozemská zpěvačka islandsko-skotského původu. V letech 1998 to 2003 studovala zpěv a hru na klavír na Maastrichtské konzervatoři. Ve studiu pokračovala na Hochschule für Musik und Tanz v Kolíně nad Rýnem a Guildhall School of Music and Drama u profesora Rudolfa Piernay. \n\n\n"}
{"id": "1458197", "url": "https://cs.wikipedia.org/wiki?curid=1458197", "title": "Thomas Oliemans", "text": "Thomas Oliemans\n\nThomas Oliemans je nizozemský zpěvák - baryton.\n\n\n"}
{"id": "1458198", "url": "https://cs.wikipedia.org/wiki?curid=1458198", "title": "Roman Dzneladze", "text": "Roman Dzneladze\n\nRoman Dzneladze (12. dubna 1933 Tbilisi – 11. dubna 1966 Terdžola) byl sovětský a gruzínský zápasník – klasik, bronzový olympijský medailista z roku 1956.\n\nZápasení se začal aktivně věnovat v 15 letech v rodném Tbilisi pod vedením Nersese Akopoviho. Pod vedením Petre Ijordanišviliho se specializoval na řecko-římský styl. V sovětské mužské reprezentaci se pohyboval od roku 1955. V roce 1956 si vítězstvím na srpnové Spartakiádě národů SSSR řekl o nominaci na olympijské hry v Melbourne. V prvním kole prohrál na lopatky s Turkem Müzahirem Sillem. Ve čtvrtém kole však porazil na negativní body vedoucího Fina Rauno Mäkinenena a postoupil mezi finálovou trojici. V posledním finálovém 6. kole potřeboval k zisku zlaté olympijské medaile porazit Maďara Imre Polyáka. Po vyhroceném souboji prohrál verdiktem rozhodčích 1-2 a zbyla na něho bronzová olympijská medaile. Po olympijských hrách se v sovětské reprezentaci neprosazoval. Sportovní kariéru ukončil počátkem šedesátých let. Zemřel předčasně v roce 1966 při dopravní nehodé se svým reprezentačním kolegou Avtandilem Koridzem.\n\n\n"}
{"id": "1458199", "url": "https://cs.wikipedia.org/wiki?curid=1458199", "title": "Feuertalberg", "text": "Feuertalberg\n\nFeuertalberg je hora v alpském pohoří Totes Gebirge ve Štýrsku, nedaleko hranic s Horními Rakousy. Dosahuje výšky 2376 m n. m.\n\nNachází se 10 km západně od obce Hinterstoder se známým lyžařským střediskem a 4,5 km jihozápadně od vrcholu Grosser Priel, nejvyšší hory \"Mrtvých hor\". Na vrcholu stojí trigonometrický bod.\n\nNejkratší přístup vede od východu, z parkoviště Dietlgut (650 m n. m.) po značené cestě Dietlbüheln, která stoupá do sedla Bösenbühelsattel (2106 m n. m.). Od něj je to na vrchol ještě 270 výškových metrů po neznačeném hřebeni. Celkové převýšení přesahuje 1700 metrů.\n"}
{"id": "1458201", "url": "https://cs.wikipedia.org/wiki?curid=1458201", "title": "Centers for Disease Control and Prevention", "text": "Centers for Disease Control and Prevention\n\nCentrum pro kontrolu a prevenci nemocí (anglicky \"Centers for Disease Control and Prevention\") je přední národní institut Spojených států amerických pro veřejné zdraví. CDC je federální agenturou Spojených států pod ministerstvem zdravotnictví a humanitních služeb a se sídlem v Atlantě v Georgii. \n\nJeho hlavním cílem je ochrana veřejného zdraví a bezpečnosti prostřednictvím kontroly a prevence nemocí, úrazů a zdravotního postižení v USA i mezinárodně. CDC se zaměřuje především na rozvoj kontrol a prevenci před onemocněním, zejména se zaměřuje na infekční onemocnění, patogeny způsobené potravinami, ochranu životního prostředí, bezpečnost a ochranu zdraví při práci, podporu zdraví, prevenci úrazů a vzdělávací aktivity určené ke zlepšení zdraví občanů Spojených států. Kromě toho CDC zkoumá a poskytuje informace o neinfekčních chorobách, jako je obezita a diabetes. Je zakládajícím členem Mezinárodní asociace národních institucí veřejného zdraví.\n\n\n"}
{"id": "1458205", "url": "https://cs.wikipedia.org/wiki?curid=1458205", "title": "Polykonické zobrazení", "text": "Polykonické zobrazení\n\nPolykonická zobrazení můžeme chápat jako řadu k sobě přiřazených rozvinutých kuželových plášťů, které se dotýkaly referenční koule ve více rovnoběžkách. Podstatou jejich odvození byla snaha zmenšit v určitém směru kartografická zkreslení, která vznikají při zobrazování územních celků.\n\nZákladní poledník se zobrazuje jako přímka a je zvolen za osu X. Rovnoběžky se zobrazí jako nesoustředné kružnice poloměru ϱ= f_1 (U)=R cot⁡U, které zachovávají geodetickou křivost. Středy nesoustředných kružnic leží na ose X ve vzdálenosti h= f_2 (U) od rovníku. Poledníky se zobrazují jako křivky, a to podle podmínek, které můžeme volit. Z geometrického hlediska si můžeme polykonické zobrazení představit tak, že rozdělíme zobrazované území na nekonečně mnoho malých rovnoběžkových vrstev, každá střední zeměpisná rovnoběžka této vrstvy se zobrazuje na zvláštní kužel v normální poloze, který se podél střední rovnoběžky Země dotýká. \n\nKaždé polykonické zobrazení je dáno rovnicemi:\n\nX=h- ϱ cos⁡ε,<br>\nY=ϱ sin⁡ε,<br>\nkde ϱ= f_1 (U)=R cot⁡U, h= f_2 (U)<br>\n\nTy se odvodí z obrázku, který platí pro dva soumezní body na poledníku. Bod A je dán zeměpisnými souřadnicemi (U, V) na kouli a souřadnicemi (h, ϱ,ε) v rovině polykonického zobrazení. Bod B je dán zeměpisnými souřadnicemi (U + dU) na kouli a souřadnicemi (h-δh/δU dU),(ϱ-δϱ/δU dU),(ε+δε/δU dU) v rovině polykonického zobrazení.\n\nNavrhl ho v 19. století Ferdinand Rudolph Hassler. Obrazy rovníku a základního poledníku jsou délkojevné, obrazy pólů bodové. Rovnoběžky se zobrazují jako délkojevné kruhové oblouky, omezené úhly. Pro jejich poloměry ϱ platí zobrazovací rovnice ϱ=r∙tgδ. Vzdálenosti y_0 jejich středů od obrazu rovníku se musí vypočítat pro každou rovnoběžku zvlášť podle vzorce y_0=ϱ+arc φ. Mapa světa má tvar jablka. Pro velké zkreslení v okrajových částech se používá výhradně ve výřezech v blízkém okolí základního poledníku. Zobrazení není vhodné pro mapy světa.\n\nh=R cot⁡U+RU=R(cot⁡U+U)<br>\nε=V sin⁡U<br>\nϱ=Rcot U<br>\n\ntg Θ=(ε-sin⁡ε)/(cos⁡ε-sec^2⁡U) <br>\nm_p=(1+2 cot^2⁡U 〖sin〗^2 ε/2) sec⁡Θ<br>\nP=(1+2 〖cot〗^2 U〖sin〗^2 ε/2)<br>\nÚpravou Hasslerova zobrazení, při níž se zobrazovací rovnice pro ϱ a y_0 ponechají a vzorec pro λ^, nahradí rovnicí tg λ^,/2=arc λ∙cos⁡δ, vznikne tzv. anglické polykonické zobrazení. Toto zobrazení je ortogonální, nemá však již délkojevné obrazy rovnoběžek. Mapa světa připomíná zploštělé jablko.\n\nRovník a základní poledník se zobrazují jako přímky, poledníky a rovnoběžky jako konkávní křivky k základnímu poledníku nebo pólům. Samotné póly se zobrazují jako křivky. Síť poledníků je symetrická k základnímu poledníku, síť rovnoběžek je symetrická k rovníku. \nVznikla zvláštním postupem: pro několik bodů okrajového poledníku zkusmo vyhotoveného náčrtu sítě se zhruba určila zkreslení. Totéž se provedlo u dalších náčrtů. Nejpříznivější hodnoty zkreslení byly dosazeny do polynomů, jejichž pomocí byly vypočteny průsečíky výsledného obrazu zeměpisné sítě. Zobrazení nemá zobrazovací rovnice a sestrojuje se podle tabelovaných pravoúhlých souřadnic x, y. Obrazy polů i rovnoběžek jsou nesoustředěné kruhové oblouky se středy na přímkovém obrazu základního poledníku.\n\nK polykonickým zobrazením se přiřazují také některá kruhová zobrazení. Ty, kde se poledníky a rovnoběžky zobrazují ve tvaru nesoustředných kružnic, ze kterých některé (základní poledník a rovník) mají nekonečně velký poloměr křivosti a zobrazují se jako přímky.\n\nPoužil v roce 1660 G. B. Nicolosi. Na první pohled připomíná Postelovo zobrazení v příčné poloze. Lze v něm zobrazit pouze jednu polokouli. Jeho předností je snadná konstrukce, která jej předurčuje k rychlým náčrtům potřebným při školní výuce. Obraz polokoule leží v kruhu o poloměru πr/2, vymezeném obrazy okrajových poledníků. Obrazy těchto poledníků a délkojevné přímkové obrazy základního poledníku a poloviny rovník se rozdělí na stejné díly v žádaných intervalech ∆φ a ∆λ. Obrazy rovnoběžek se získají tak, že se dělícími body stejné zeměpisné šířky na všech obrazech poledníků vedou kružnice se středy na prodlouženém obrazu základního poledníku. Obrazy poledníků se zkonstruují podobně proložením kružnic vždy oběma bodovými obrazy pólů a jednoho bodu na rovníku; jejich středy leží na prodlouženém obrazu rovníku.\n\nZobrazuje celý svět ve tvaru kruhu o poloměru k = πr. Obrazy poledníků se konstruují buď stejně jako Nicolosiho zobrazení, nebo je lze vypočítat z rovnice:\n\nϱ_P=k 1/sin⁡〖λ^,〗, kde tg λ^,/2=λ/(180°)\n\nRovnoběžky se zobrazují jako nesoustředěné kružnice se středy na prodlouženém obrazu základního poledníku, který dělí na nestejné, od rovníku k pólu rychle se zvětšující díly. Jejich poloměry ϱ_R se určí z rovnice:\n\nϱ_R=(k^3-d^3)/〖2d〗^2, kde d=k∙(90√(〖90〗^2-φ^2)) /φ\n\nVzdálenost středů kružnic od obrazu rovníku se vypočte ze vztahu y_0=d+ϱ_R \n\nV mapách světa obdélníkového formátu se nejvíce zkreslené oblasti vysokých zeměpisných šířek ořezávají, naopak prázdné rohy obdeníku se vyplňují pokračováním obrazu zeměpisné sítě, takže některá území jsou zobrazena dvakrát (oblasti Čukotky a Aljašky).\n\n"}
{"id": "1458206", "url": "https://cs.wikipedia.org/wiki?curid=1458206", "title": "Římskokatolická farnost Stará Ves u Přerova", "text": "Římskokatolická farnost Stará Ves u Přerova\n\nŘímskokatolická farnost Stará Ves u Přerova je územním společenstvím římských katolíků v rámci přerovského děkanátu olomoucké arcidiecéze s farním kostelem Nanebevzetí Panny Marie.\n\nPrvní písemná zmínka o obci pochází z 25. května 1261, kdy český král Přemysl Otakar II. věnoval olomouckému biskupovi Brunovi ze Schauenburku Újezd Hulský a dědiny \"Praweziz, Nemeziz a Altendorf\" (Pravčice, Němčice a Stará Ves). V letech 1879 až 1882 byl postaven současný farní kostel.\n\nOd července 2017 je administrátorem excurrendo R. D. Mgr. Zdeněk Jiří Pospíšilík.\n\nVe farnosti se pravidelně koná tříkrálová sbírka. V roce 2017 se při ní ve Staré Vsi vybralo 15 132 korun.\n\nV letech 1995 až 2018 vycházel pro všechny farnosti děkanátu Přerov měsíčník Slovo pro každého.\n\n"}
{"id": "1458215", "url": "https://cs.wikipedia.org/wiki?curid=1458215", "title": "Fergus Falls", "text": "Fergus Falls\n\nFergus Falls je město v Minnesotě ve Spojených státech amerických. K roku 2016 mělo přibližně třináct tisíc obyvatel. Je okresním městem okresu Otter Tail County.\n\nÚzemí města má rozlohu bezmála 40 čtverečních kilometrů. Městem protéká řeka Otter Tail River, jedna ze zdrojnic Severní Červené řeky.\n\nNejbližší větší město je Fargo v Severní Dakotě bezmála sto kilometrů na severozápad.\n\nJméno města pochází z roku 1856, kdy místo navštívil trapper Joe Whitford a pojmenoval je k poctě svého zaměstnavatele Jamese Ferguse.\n\nV roce 2017 vyšla o Fergus Falls reportáž v německém časopise Der Spiegel, který do města vyslal svého reportéra Claase Relotia, aby čtenářům zprostředkoval pohled do typické komunity, která pomohla Donaldu Trumpovi vyhrát v amerických prezidentských volbách v roce 2016. Jak se veřejně ukázalo v roce 2018, vyšlá reportáž byla plná výmyslů.\n"}
{"id": "1458221", "url": "https://cs.wikipedia.org/wiki?curid=1458221", "title": "Kateřina Visconti", "text": "Kateřina Visconti\n\nKateřina Visconti (1361, Milán – 17. října 1404, Monza) byla jako druhá manželka prvního milánského vévody Giana Galeazza Viscontiho milánskou vévodkyní a matkou následujících milánských vévodů, Giana Maria a Filipa Maria Viscontiových. Kateřina vládla v letech 1402 až 1404 jako regentka během nezletilosti svého syna, ale kvůli jeho podezření z její údajné velezrady (což mu vnukl její nepřítel kondotiér Facino Cane) byla Kateřina zatčena a uvězněna na zámku Monza, kde byla v roce 1404 pravděpodobně otrávena.\n\nKateřina se narodila jako jedno ze sedmnácti dětí milánského pána Bernaba Viscontiho a jeho manželky Beatrice Reginy della Scala. Jejími prarodiči byli Stefano Visconti, pán Milána, a Valentina Doria, a vládce Verony Mastino II. della Scala a Taddea da Carrara.\n\nNa počátku roku 1379 se zřejmě začalo jednat o sňatku mezi Kateřinou a anglickým králem Richardem II. Králův rádce, sir Simon Burley, odjel na jednání do Milána, o sňatku však pochyboval. Bernabo také odmítal, upřednostňoval pro dceru jiný svazek. Dne 2. října 1380 se Kateřina provdala za svého bratrance Giana Galeazza Viscontiho, jehož první manželka Izabela Francouzská zemřela v roce 1373 při porodu, zanechavši po sobě jedinou dceru Valentinu, která se v roce 1389 stala manželkou vévody Ludvíka z Valois. Po Izabele Gian Galeazzo zdědil titul hraběte z Vertus v Champagne.\n\nV roce 1385 Gian Galeazzo sesadil Kateřinina otce Bernaba a uvěznil jej na hradě Trezzo, kde byl pak Bernabo údajně na Gianův příkaz otráven.\n\nKateřina se 11. května 1395 stala milánskou vévodkyní, když byl její manžel jmenován císařem Václavem za 100 000 florinů prvním vévodou. K připomenutí události namaloval Anovelo da Imbonate misál, kde v popředí klečí postavy Kateřiny a Giana Galeazza. Její manžel jí udělil hrad Monza a signorii Vicenza. Kateřina s manželem schválili výstavbu Certosa di Pavia, která započala 27. srpna 1396.\n\nKdyž Gian Galeazzo 3. září 1402 zemřel na horečku, stala se Kateřina regentkou za svého čtrnáctiletého syna Giana Maria. Vévodství bylo rozpolceno sváry a četnými vzpourami. Soupeřily mezi sebou frakce legitimních a nelegitimních dědiců Giana Galeazza. Kateřinina frakce byla vedena Francescem Barbavarou, hrabětem z Valsesie a členem regentské rady. Frakce vedená jejím nepřítelem kondotiérem Facinem Canem však měla navrch. A tak Cane s Gianovými nemanželskými syny zaseli do mysli Giana Maria pochybnosti o Kateřinině věrnosti. Přesvědčen o matčině zradě, nechal Gian Maria Kateřinu 18. srpna 1404 zatknout a uvěznit na jejím vlastním hradě Monza, kde byla 17. října 1404 zřejmě otrávena.\n\nV roce 1412 byl její syn Gian Maria zavražděn skupinou milánských ghibellinů. Kateřinin druhý syn Filippo Maria se tak stal novým milánským vévodou.\n"}
{"id": "1458227", "url": "https://cs.wikipedia.org/wiki?curid=1458227", "title": "Římskokatolická farnost Kokory", "text": "Římskokatolická farnost Kokory\n\nŘímskokatolická farnost Kokory je územním společenstvím římských katolíků v rámci přerovského děkanátu olomoucké arcidiecéze s farním kostelem Nanebevzetí Panny Marie.\n\nPrvní písemná zmínka o obci pochází z roku 1279 (\"Cocor\"). V 18. století byly Kokory v majetku jezuitů, po nich se zachovaly barokní památky, jako jsou kaple sv. Františka Xaverského z roku 1724 a jezuitský pivovar z roku 1761.\n\nOd července 2014 je farářem R. D. Mgr. Stanislav Čevela.\n\nVe farnosti se pravidelně koná tříkrálová sbírka. V roce 2017 se při ní v obci Kokory vybralo 27 130 korun.\n\nFarnost od roku 2009 pořádá farní ples.\n\nV letech 1995 až 2018 vycházel pro všechny farnosti děkanátu Přerov měsíčník Slovo pro každého.\n"}
{"id": "1458235", "url": "https://cs.wikipedia.org/wiki?curid=1458235", "title": "Grosser Hochkasten", "text": "Grosser Hochkasten\n\nGrosser Hochkasten je hora v alpském pohoří Totes Gebirge ve Štýrsku, nedaleko hranic s Horními Rakousy. Dosahuje výšky 2389 m n. m.\n\nNachází se 8 km západo-jihozápadně od obce Hinterstoder se známým lyžařským střediskem a 5 km jižně od vrcholu Grosser Priel, nejvyšší hory \"Mrtvých hor\". Necelý kilometr jihovýchodně se tyčí vedlejší vrchol Kleiner Hochkasten (2352 m n. m.).\n\nNejkratší přístup vede od východu, z parkoviště Dietlgut (650 m n. m.) po značené cestě Dietlbüheln, která stoupá do sedla Bösenbühelsattel (2106 m n. m.). Od něj je to na vrchol ještě 283 výškových metrů po neznačeném hřebeni jihovýchodním směrem. Celkové převýšení přesahuje 1700 metrů.\n"}
{"id": "1458239", "url": "https://cs.wikipedia.org/wiki?curid=1458239", "title": "Lebor Gabála Érenn", "text": "Lebor Gabála Érenn\n\nLebor Gabála Érenn (\"Kniha o dobytí Irska\" nebo \"Kniha o invazi\") je sbírka básní a prozaických vyprávění, které tvrdí, že jsou historií Irska a Irů od stvoření světa do středověku. Existuje řada verzí, z nichž nejstarší byla zkompilována neznámým autorem v 11. století. Kniha zahrnuje vyprávění, která vznikala v předchozích staletích. Vypráví o osídlení (nebo „dobytí“, „invazi“) Irska šesti skupinami lidí: lid Cessair, lid z Partholónu, lid z Nemed, Fir Bolg, Tuatha Dé Danann a Milesiáni. První čtyři skupiny byly vyhlazeny nebo donuceny ostrov opustit, pátá skupina představuje irské pohanské bohy, zatímco poslední skupina představuje irský národ (Galy).\n\nVětšina vědců dnes považuje knihu Lebor Gabála především za legendu, nikoli za historickou skutečnost. Zdá se, že se jedná především o středověkou křesťanskou pseudohistorii, ale zahrnuje také některé části z irské pohanské mytologie. Vědci věří, že cílem autorů bylo vytvořit epickou historii Irska, která by se mohla srovnávat s Izraelity nebo Římany a dala by do souladu národní mýty s křesťanským pohledem na historii. Například se zde naznačuje, že existovalo šest invazí, které odpovídají „šesti věkům světa“ (raně křesťanská periodizace historie dle sv. Augustina). Lebor Gabála Érenn je rovněž považována za „vysoce vlivný středověký irský prozaicko-poetický spis [...] napsaný za účelem přemostění propasti mezi křesťanskou světovou chronologií a prehistorií Irska“.\n\nV angličtině obvykle označuje jako \"The Book of Invasion\" nebo \"The Book of Conquest\" (\"Kniha o invazi\" nebo \"Kniha o dobytí\") a v moderní irštině se nazývá \"Leabhar Gabhála Éireann\" nebo \"Leabhar Gabhála na hÉiriann\".\n\nKniha Lebor Gabála se představuje jako historie Irska a Irů. Účel knihy (nadále zkracované jako „LGE“) je následující:\n\nKniha LGE se považuje za pokus poskytnout Irům písemnou historii srovnatelnou s tím, co je pro Izraelity Starý zákon. Kniha staví na pohanských mýtech z galského Irska, ale interpretuje je ve světle židovsko-křesťanské teologie a historiografie. Popisuje, jak byl ostrov šestkrát osídlen šesti skupinami národů. Biblické paradigma poskytovalo autorům předpřipravené příběhy, které bylo možné adaptovat pro tyto účely. Jsou zde popisováno zotročení předků Irů v cizí zemi, útěky do exilu, putování v pustině či vzdálené vidina „země zaslíbené“.\n\nNa zformování LGE měly podle všeho obzvláště významný vliv čtyři křesťanské práce:\n\nPředkřesťanské prvky však nebyly zcela vyhlazeny. Jedna z poem v LGE například popisuje, jak si bohyně z lidu Tuatha Dé Danann braly za manžely muže z kmene Galů, když tito dobyli a kolonizovali Irsko. Vzorec po sobě jdoucích invazí, který LGE zachovává, připomíná výčet původu Galů v kontinentální Evropě dle Timagena Alexandrijského. Timagenes (1. století př.n.l.) (dále citovaný historikem Ammianem Marcellinem ve 4. století n.l.) popisuje, jak předkové Galů byli vyhnání ze svých domovských zemí ve východní Evropě řadou válek a povodní.\n\nČetné fragmenty z irské mytologie jsou roztroušeny v 7. a 8. století. V knize \"Lectures on the Manuscript Materials of Ancient Irish History\" (Přednášky z rukopisných materiálů o irské prehistorii) rozebírá Eugene O´Curry, profesor irské historie a archeologie na Irské katolické univerzitě, různé historické příběhy uváděné v rukopisech:\n\nNejranější dochovaný výčet předkládané historie Irska je obsažen v knize \"Historia Brittonum\" (anglicky „History of the Britons“, „Historie Britů“), o které se dříve myslelo, že byla napsána velšským knězem Nenniem v letech 829-830. Tento text uvádí dvě zmínky o irské historii. První se skládá ze série po sobě jdoucích kolonizací z Ibérie, a to irskými předgalskými národy, jejichž výčet se dostal i do LGE. Druhá zmínky popisuje původ Galů samotných a říká, jak se Galové stali pány země a předchůdci Irů.\n\nTyto dva příběhy byly dále rozvíjeny a obohacovány v průběhu 9. století irskými historickými básníky . V 10. a 11. století bylo napsáno několik dlouhých historických básní, které byly později použity do schématu LGE. Většina těchto básní, na kterých byly založeny verze LGE z 11. a 12. století, byla napsána těmito čtyřmi básníky:\n\nNa konci 11. století podle všeho začali anonymní učenci tyto jednotlivé texty a řadu dalších básní skládat dohromady a zasadili je do celkového prozaického rámce. Tento rámec částečně vytvořili sami, částečně použili starší, již nedochované zdroje (např. Tochomladih zmiňovaný O´Currym), dále parafrázovali a přidávali verše. Výsledkem byla nejranější verze LGE. Byla napsána ve středověké irštině, což byla forma irské galštiny, používaná v mezi lety 900 a 1200.\n\nOd začátku byla LGE nesmírně populární a vlivný dokument, který si rychle získal status kroniky. Starší texty byly měněny tak, aby se příběhy dostaly do bližšího souladu s verzí historie podle LGE a vznikla řada nových básní, které byly do LGE doplňovány. Během dalšího staletí kompilací vznikla přemíra opisů a revizí, které obsahovaly až 136 básní. Dochovalo se pět verzí LGE, které byly obsaženy ve více než dvanácti středověkých rukopisech:\n\n\nNásledující tabulka poskytuje souhrn dochovaných rukopisů, které obsahují verze LGE. Většina použitých zkratek byla převzata z kritické edice R.A.S. Macallistera na téma LGE.\n\n<nowiki>*</nowiki> K je obsaženo v několika papírových rukopisech, ale K1. „autoritativní autobiografie“, má přednost.\n\nPo mnoho staletí byla LGE přijímána bez dalších otázek jako přesný a spolehlivý výčet historie Irska.Teprve na konci 17. století z ní Geoffrey Keating čerpal při psaní své historie Irska, \"Foras Feasa ar Éirinn\", a rovněž byla široce využívaná autory Análů čtyř mistrů (\"Annals of the Four Masters\"). Nedávno byla tato práce podrobena podrobnějšímu kritickému zkoumání. Jeden soudobý učenec ji zařadil mezi „tradici historických výmyslů či pseudohistorie“, další o ní psal jako o „celkově falešné představě“ a upozorňoval na mnoho prvků fikce, přičemž LGE přiznával, že „uchovává některé lidové tradice“. Irský archeolog R. A. Steward Macalister, který tuto práci přeložil do angličtiny, k ní byl obzvláště skeptický: „V celé této práci není v přísném smyslu slova ani jeden prvek hodnověrného historické události.“ Macalister své mínění později zjemnil.\n\nI když většina učenců na LGE nahlížela více jako na mýtus, než na historii, někteří přiznávají, že je volně založená na skutečných událostech. V roce 1940 vytvořil T. F. O´Rahily model irské prehistorie založený na jeho analýze LGE a staroirského jazyka. Přitom přišel s hypotézou, že proběhly čtyři vlny keltské migrace či invazí: invaze lidu Cruthin nebo Pritani (cca 700-500 př.n.l.), invaze lidu Builg nebo Érainn (cca 500 př.n.l.), invaze Laigin, Domnainn a Gálioin (cca 300 př.n.l.) a invaze Galů (cca 100 př.n.l.). Přitom argumentuje, že některé z „invazí“ popsaných v LGE jsou založeny na skutečných událostech, ale jiné byly vymyšleny pisateli. Dále argumentuje, že mnoho irských „předgalských“ národů se v Irsku dále rozvíjelo i po roce 100 př. n.l.\n\nV knize \"Bílá bohyně\" (The White Goddess, 1948) britský básník a mytolog Robert Graves argumentuje, že mýty přinesené do Irska staletí před zavedením písma byly zachovány a předávány přesně slovo od slova ústním podáním a byly zaznamenány teprve s křesťanském období. Po konzultaci této otázky s Macallisterem Graves prohlásil, že některé z podání v LGE jsou „archeologicky přijatelné“. Samotná kniha Bílá bohyně se stala předmětem silné kritiky ze strany archeologů a historiků.\n\nLGE byla v roce 1884 přeložena do francouzštiny. První kompletní překlad do angličtiny vypracoval R. A. Macalister mezi lety 19370 a 1942. Tento překlad byl doprovázen kritickým aparátem, Macalisterovými vlastními poznámkami a úvodem, ve kterém vysvětlil svůj vlastní názor, že LGE vznikla spojením dvou původně nezávislých prací: \"Historie Galie\" (History of the Gaedil), vytvořené podle historie Izraelitů dle podání ve Starém zákoně, a výčtu několika předgalských osídlení Irska (k historické autenticitě této části podal Macalister velmi málo dokladů). Tato druhá část byla vloženy doprostřed první části práce, čímž došlo k přerušení klíčové části vyprávění. Macalister teoretizoval o tom, že tento kvazibiblický text byla latinská práce nazvaná \"Liter Occupationis Hiberniae\" („Kniha o dobytí Irska“), čímž se vysvětluje středověký název LGE, který používá termín „dobytí“.\n\nTuto práci je možné rozdělit do deseti „knih“.\n\nZde je převyprávěn známý židovsko-křesťanský příběh o stvoření, pádu člověka a raná historie světa. Navíc ke knize Genesis upozorňuje autor na mnoho detailů (např. syrská „Jeskyně pokladů“) i na čtyři křesťanské práce zmíněné dříve (např. Město Boha – „The city of God“).\n\nTato kapitola vysvětluje – a je založena – na víře, že veškeré lidstvo pochází z Adama přes jeho syna Noa. Vypráví se zde o tom, že Noův syn Jáfet byl praotcem všech Evropanů (viz Jafetité) a o tom, že Jafetův syn Magog je praotcem Galů a Skytů a že Fénius Farsaid je praotcem všech Galů. Fénius, princ ze Skytie, je zde popisován jako jeden ze 72 náčelníků, kteří postavili Babylónskou věž. Jeho syn Nel se oženil se Scotou, dcerou egyptského faraóna a měli spolu syna jménem Goídel Glas. Goídel vytvořil goidelický (galský) jazyk z původních 72 jazyků, které vznikly po zmatení jazyků. Goídelovi potomci (Galové) opustili Egypt ve stejné době, jako Izraelité (viz Exodus) a usadili se ve Skytii. Po určité době opustili Skytii a strávili 440 let putováním po Zemi, přičemž podstoupili sérii zkoušek a útrap podobně jako Izraelité, kteří strávili 40 let putováním po poušti. Po mnoha letech na moři se Galové usadili v bažinách v deltě řeky Don, poté se platili přes Krétu a Sicílii a dobyli Ibérii. Zde potomek Goídela jménem Breogán založil město nazvané Brigantia a vystavěl věž, z jejíhož vrcholu jeho syn Íth zahlédl Irsko.\n\nZdá se, že tato kapitola byla zpracována tak, aby Galům poskytla genealogii, která by je spojila s biblickými postavami a která by byla v souladu s židovsko-křesťanskou věroukou. Je zde spojení na události ze Starého zákona a spojení k Izraelitům. Odkaz na skytský původ se pravděpodobně zakládá na podobnosti jmen Skoti a Skytové. Další středověcí pseudo-historikové takto podobně zacházeli i s jinými národy. Například ve své rané \"Historii Gótů\" dovozuje Isidor, že Gótové a Getové jsou kvůli podobným jménům příbuzní a říká, že tyto národy (podobně jako Galové) pocházejí od Magoga. Nárok na irský původ může být založen na třech věcech: jednak na podobnosti jmen Iberia a Hibernia, kdy Isidor popisuje Ibérii jako mateřskou zemi těchto ras a Orosius popisuje Irsko jako zemi „ležící mezi Ibérií a Británií“. Nárok, že se Galové usadili v bažinách v deltě řeky Don byl pravděpodobně převzat z \"Knihy o historii Franků\" (Book of the History of the Franks). Cestování na Krétu a Sicílii může být založeno na příběhu o Aineiásovi. Brigantia se odkazuje na město Corunna v Gálii (které bylo v té době známé pod jménem Brigantum) a Bregoánova věž je pravděpodobně založena na tzv. Herkulově věži“, kterou ve městě Corunna postavili Římané.\n\nPodle LGE byli první lidé, kteří přišli do Irska, vedení Cessaire, dcerou Bitha, syny Noemova. Byli jim sděleno, aby šli na západ až na kraj světa, aby unikli nadcházející Potopě. Vydali se na cestu ve třech lodích, ale když 40 dní před povodní přistáli v Irsku, byly dvě lodě ztracené. Jedinou přeživší byla Cessair, čtyřicet devět dalších žen a tři muži: Fintan mac Bóchra, Bith a Ladra. Ženy se rozdělily rovnoměrně mezi muže. Každý si tedy vzal jednu za manželku: Fintán si vzal Cessair, Bith si vzal Barrfhind a Ladra si vzal Albu. Bith a Ladra však brzy zemřeli a Ladra se stal prvním člověkem, který byl v Irsku pohřben. Když přišla Potopa, byl Fintán jediný, kdo přežil. Stal se z něho losos a později orel a jestřáb, žil ještě 5500 let po Potopě, kdy se stal opět člověkem a sepsal historii Irska.\n\nV dřívější verzi tohoto příběhu byla první ženou v Irsku Banba. Banba, Fódla a Érie byla trojice bohyní Země a jejich manželé byli Mac Cuill (syn lískového keře), Mac Cecht (syn pluhu) a Mac Gréine (syn Slunce). Je pravděpodobné, že Cessair, tři muži a jejich manželky byly pokřesťanštěnou náhradou původních postav. Fintán / Mac Cuill může být rovněž spojován s „Lososem Vědění“, který získá všechno poznání světa poté, co sní devět lískových oříšků, které spadnou do studny. Ženy, které provázejí Cessair, podle svých jmen pravděpodobně představují pramatky světa: patří mezi ně Alba (pramatka Britů), Espa (pramatka Španělů), German (pramatka Germánů), Gothiam (pramatka Gótů), Traige (pramatka Thráků), a tak dále. Tedy „jejich příchod je možné chápat jako stvoření mikrokosmu celosvětové populace v Irsku“. Několik dalších společníků přebírá jména pradávných irských bohyní.\n\nIrsko je poté 300 let neobydlené, dokud nepřijde druhá skupina lidí. Tuto skupinu vede Partolón, který je potomkem Noa přes Magog. Tato skupina připluje do Irska přes Gótsko, Anatolii, Řecko, Sicílii a Ibérii. Ve skupině je i Partolónova manželka Delgnat, jejich čtyři synové – náčelníci, a další. Když připlují, je zde jen jedna otevřená pláň, tři jezera a devět řek. Lidé vyčistí čtyři další pláně a poté ze země vytryskne dalších sedm jezer. Jmenované osoby mají znalost chovu zvířat, používání pluhu, vaření, stavby obydlí, obchodování. Rozdělí ostrov na čtyři části. Bojují a porazí tajemné Fomóire, kteří jsou vedeni Cicholem Gricenchosem. Nakonec Partolón a jeho lidé (nyní 5000 mužů a 4000 žen) vymřou na mor během jediného týdne. Přežije jen jeden muž, Tuan mac Carill. Podobně jako Fintán žije Tuan mac Carill několik století v řadě forem, takže může předat dál irskou historii. Tato kapitola také obsahuje příběh o Delgnat, která zhřeší cizoložstvím se sluhou.\n\nJméno Partholón pochází ze jména Bartholomaeus (Bartoloměj) a jedná se pravděpodobně o výmysl křesťanských písařů, který si pravděpodobně vypůjčili tuto postavu z křesťanských pseudohistorických příběhů o svatém Jeronýmovi a Isidorovi. Fomóirové se interpretují jako skupina božstev, kteří představují škodlivé nebo ničivé přírodní síly; personifikaci chaosu, temnoty, smrti a sucha.\n\nIrsko poté bylo neobydlené po dobu 30 let, dokud nepřišla třetí skupina lidí. Tito lidé byli vedeni Nemedem, který je také potomkem Noa přes Magoga.\n\nTato skupina vyrazila od Kaspického moře ve 44 lodích, ale po roce a půl plavby dorazila k břehům Irska jediná loď. Na palubě byl Nemed a jeho žena, jeho čtyři synové – náčelníci, a další. Během doby, kdy žili v Irsku, vyčistili tito Nemediáni dvanáct plání, vystavěli dvě královské pevnosti a ze země vytryskla čtyři jezera. Zvítězili ve čtyřech bitvách proti Fomóirům.\n\nPoté, co Nemed a mnozí další zemřeli na mor, byli Nemediáni utiskováni Fomóiry Connandem a Morcem. Každý Samhain (svátek na začátku listopadu, keltský Nový rok) museli dávat dvě třetiny svých dětí, svého obilí a svého mléka Fomóirům. Tento tribut, který byli Nemediáni nuceni platit, mohla být „temná vzpomínka na obětiny nabízené na začátku zimy, kdy jsou na vzestupu síly temna a zkázy“. Nakonec Nemediáni povstali proti Fomóirům a zaútočili na věž Conand se 60 tisíci válečníky (30 tisíc na moři a 30 tisíc na souši) a Conand porazili. Morc poté zaútočil a téměř všichni Nemediáni byli zabiti v přílivové vlně. Unikla pouze jedna loď se třiceti muži. Někteří z nich šli „na sever světa“, někteří šli do Británie a stali se předky Britů a někteří šli na jih do Řecka.\n\nTi, kteří šli do Řecka, byli zotročeni Řeky a byli přinuceni nosit vaky jílu. Po 230 letech vypluli zpět do Irska. Tito lidé jsou známí jako Fir Bolg („lidé vaků“); tato skupina se skládá ze dvou podskupin, známých jako Fir Nomnann a Fir Gállion. Vedli je pět náčelníků, kteří rozdělili Irsko na pět provincií: Gann zabral Severní Munster, Sengann zabral Jižní Munster, Genann zabral Connacht, Rudraige zabral Ulster a Slanga zabral Leinster. Následných devět Vysokých králů vládlo Irsku dalších 37 let.\n\nTi, kdo odešli na sever světa, jsou Tuatha Dé Danann (nebo Tuath Dé), lidé obdaření nadpřirozenými schopnostmi, kteří představují hlavní pohanská božstva Irska. Do Irska přišli v temných oblacích a přistáli na Sliabh an Iarainn na západě.\n\nBojovali s lidmi Fir Bolg o vlastnictví ostrova v první bitvě u Mag Tuired (Moytury). Tuath Dé zvítězili. Nabídli lidem Fir Bolg provincii v Irsku, a ti si zvolili Connacht. Nuada, král Tuath Dé, přišel v bitvě o ruku (nebo o paži) a nadále už proto nemohl být králem. Nahradil ho Bres (napůl Fomóir), který se stal Vysokým králem Irska. Bres však s Tuath Dé zacházel špatně a zanedbával své královské povinnosti. To může odrážet příležitostnou nadvládu sil zkázy (Fomóirové) nad silami růstu (Tuath Dé). Po sedmi letech se lékaři Dianovi Cechtovi a kováři Crednemu podařilo nahradit ruku/paži Nuady stříbrnou rukou a Nuada se opět stal králem. Tuath Dé poté bojovali s Fomóirové ve druhé bitvě u Moytury. Fomóir Balor zabil Nuadu, ale Balorův vnuk Lugh (napůl Fomóir) jej zabil a stal se králem. Tuath Dé poté vládli bez přestávky po dobu 150 let.\n\nNyní se vrací příběh Galů. Íth, který pozoroval Irsko z vrcholku Breogánské věže, připlul na ostrov se skupinou mužů. Přivítali jej tři králové z lidu Tuath Dé: Mac Cuill, Mac Cecht a Mac Gréine. Je však zabit nejmenovanými útočníky a jeho lidé se vracejí do Ibérie. Galové vyplují s velikou přesilou, aby pomstili jeho smrt a dobyli Irsko. Zde jsou jmenováni jako Synové Míl Espáine (neboli Milesiáni). Jméno Míl Espáine pochází z latinského \"Miles Hispaniae\" („vojáci z Hispánie“) a jedná se pravděpodobně o výmysl křesťanských písařů. Poté, co přistanou, bojují proti spojeným silám Tuath Dé a Fomóirů. Na cestě do Tary je čekají na třech horách výše zmíněné Banba, Fódla a Ériu – manželky irských tří králů. Každá bohyně žádá, aby Galové pojmenovali zemi po ní. Jeden z Galů, Amergin, slíbí, že to učiní. V Taře Galové potkají tři krále, kteří brání svůj nárok na královský titul země. Žádají o třídenní příměří, během kterého musejí Galové zůstat ve vzdálenosti devíti vln od země. Galové souhlasí, ale jakmile jsou jejich lodě devět vln od Irska, Tuath Dé způsobí silný vítr, který jim zabrání připlout zpět k zemi. Amergin však tento vítr utiší tím, že recituje verše. Přeživší lodě se vrátí k zemi a obě skupiny se dohodnou, že si rozdělí Irsko mezi sebou. Galové dostanou svět nahoře, zatímco Tuath Dé dostanou svět dole (tj. Podsvětí) a vstoupí do sídhe (mohyly).\n\nPo vzoru biblické Knihy králů uvádí tato kniha skutky různých králů Irska, z nichž většina je legendárních nebo pololegendárních, od časů Ébera a Érimóna po rané 5. století křesťanské éry.\n\nJedná se o pokračování předchozí knihy. Tato kniha je nejpřesnější částí LGE, zabývá se historickými králi Irska, jejich činy a data jsou zachovány v dobových písemných záznamech.\n\n· Koch 2006, pp. 1693-1695. \n\n· Carey 1994, pp. 1–4. \n\n· Carey 1994, pp. 1-4. \n\n· Koch 2006, p. 1132. \n\n· Carey 1994, pp. 1–4, 24. \n\n· Koch 2006, p. 1130. \n\n· Macalister 1938, pp.xxvi-xxvii: \"If we cut the interpolated sections out, we find ourselves left with a \"History of the Gaedil\", based upon the history of the Children of Israel as it is set forth in the Old Testament.\". \n\n· According to (O'Donovan 1849, pp. xxiii–xxiv) the manuscript K in the Royal Irish Academy is actually a fair copy of Mícheál Ó Cléirigh's autograph made by his fellow-master Peregrine O'Clery. The author's original manuscript was probably sent to Louvain. \n\n· John Carey, in an introduction to the 1993 edition of R. A. Stewart Macalister's English translation; Francis John Byrne, in his \"Irish Kings and High-Kings\" (pp. 9–10) refers to the work as \"a fantastic compound of genuine racial memories, exotic Latin learning and world history derived from Orosius and Isidore of Seville, euhemerised Celtic mythology, dynastic propaganda, folklore, and pure fiction\". \n\n· O'Rahilly 1946, p. 264. \n\n· Macalister 1939, p. 252. \n\n· O'Rahilly 1946, p.264; pp. 154 ff. \n\n· Graves 1948, p.48 & p.100. \n\n· Macalister 1939, pp. 33-39; 61-65. \n\n· Carey 1994, p. 3. \n\n· Koch 2006, p. 1133. \n\n· Carey 1994, p. 12. \n\n· Carey 1994, p. 13. \n\n· Monaghan, Patricia. \"The Encyclopedia of Celtic Mythology and Folklore\". Infobase Publishing, 2014. p.332 \n\n· Carey 1994, p. 15. \n\n· Carey 1994, p. 16. \n\n· \"Encyclopædia Britannica\", \"A Coruña\". \n\n· Koch 2006, p. 165. \n\n· Carey 1994, p. 21. \n\n· Monaghan, p.85 \n\n· Carey 1994, p. 9. \n\n· Monaghan, p.376 \n\n· MacCulloch 2009, pp. 80, 89, 91. \n\n· MacCulloch 2009, p. 80. \n\n· MacCulloch 2009, p. 89. \n\n· Monaghan, p.331\n"}
{"id": "1458241", "url": "https://cs.wikipedia.org/wiki?curid=1458241", "title": "Luka Dončić", "text": "Luka Dončić\n\nLuka Dončić (* 28. února 1999 Lublaň) je slovinský basketbalista, hrající od roku 2018 za tým Dallas Mavericks v NBA. \n\nV letech 2015–2018 hrál za španělský klub Real Madrid Baloncesto ve Španělské basketbalové lize a Eurolize. V sezoně 2017/18 činil jeho průměr v Eurolize 16,0 bodů na zápas, ve Španělské basketbalové lize 12,5 bodů. V roce 2018 byl draftován do NBA, kde začal hrát za tým Dallas Mavericks.\n\nPři zápasu proti Los Angeles Clippers 21. prosince vstřelil 32 bodů, proměnil 10 z 20 střeleckých pokusů (0,500) a 9 ze 13 trestných hodů (0,692). Následující měsíc zaznamenal osobní maximum, 35 bodů (a celkově druhý triple–double), v jednom zápasu.\n"}
{"id": "1458244", "url": "https://cs.wikipedia.org/wiki?curid=1458244", "title": "Blanka Savojská", "text": "Blanka Savojská\n\nBlanka Savojská (1337 – 31. prosince 1387) byla paní Milána. \nNarodila se jako dcera savojského hraběte Aymona a jeho manželky Jolandy, dcery markraběte Theodora I. z Montferratu. Osiřela již v dětství. Hrabětem se stal její bratr Amadeus, ale ve skutečnosti po dobu jeho nezletilosti vládl regent. V roce 1345 započala jednání o Blančině možném sňatku se synem anglického krále Eduarda III., k obnovení vztahů mezi Savojskem a Anglií. \n\nVe snaze omezit expanzivní politiku Blančina strýce Jana II. z Montferattu, byla 22. října 1349 vytvořena aliance mezi Blančiným bratrem Amadeem a milánským vládcem Giovannim Viscontim. Stvrzením dohody bylo Blančino zasnoubení s Giovanniho synovcem Galeazzem II. Viscontim. 28. září 1350 se Blanka za asi o sedmnáct let staršího Galeazza ve městě Rivoli provdala. Pouhých několik týdnů po svatbě byl Galeazzo svým strýcem požádán o obsazení města Bologna, jeho křehké zdraví ho však donutilo od dobytí upustit. Trpěl pakostnicí.\n\nV roce 1360 byl Galeazzo jmenován císařským vikářem Karla IV. a Pavia padla pod nadvládu rodiny Visconti. Blanka tam následovala svého manžela, který nechal postavit hrad Visconti, kde se Blanka vzdělávala a přijímala své význačné přátele, včetně Francesca Petrarcy.\n\nKdyž vypukla válka mezi Milánem a jejím strýcem Janem z Montferratu, bratr Amadeus se přidal na stranu strýce. Blanka se snažila využít jakýchkoliv prostředků, aby roztržku mezi bratrem a manželem odvrátila. Amadeus posléze uzavřel se švagrem smír, což prý vedlo Bernaba Viscontiho k pokusu o Blančino zavraždění. Když se manželovo zdraví zhoršilo, přesídlil pár do Cortenovy. V roce 1378 Galeazzo zemřel. Blanka v Pavii 31. ledna 1380 založila klášter klarisek, kde se usídlila. V posledních letech života trávila Blanka čas péčí o svou jedinou přeživší vnučku Valentinu, budoucí vévodkyni orleánskou, kterou učila francouzsky a německy.\n\nV roce 1385 se společně se synem zúčastnila svržení švagra Bernaba. Spiknutí bylo úspěšné a Bernabo po půlročním věznění zemřel jedem. Blančin syn Gian Galeazzo se pak stal jediným vládcem Milána. V listopadu 1386 zemřela Blančina dcera Violanta. Smrt dcery nesla Blanka velmi špatně. Zemřela 31. prosince 1387 a byla pohřbena v klášteře klarisek, který před svou smrtí bohatě zajistila. V Mnichovské knihovně je její kniha Hodinek s iluminacemi od Giovanniho di Benedetto da Como.\n"}
{"id": "1458253", "url": "https://cs.wikipedia.org/wiki?curid=1458253", "title": "Jolanda Palaeologina z Montferratu", "text": "Jolanda Palaeologina z Montferratu\n\nJolanda Palaeologina z Montferratu či \"Violanta\" (1318 – 24. prosince 1342, Chambéry) byla savojská vévodkyně z dynastie Palaiologů.\n\nNarodila se jako dcera montferratského markýze Theodora a Argentiny Spinoly, dcery janovského šlechtice Opicina Spinoly. Jméno dostala po své babičce z otcovy strany, byzantské císařovně Jolandě z Montferratu.\n\n1. května 1330 byla provdána za savojského hraběte Aymona. Manželství bylo uzavřeno ke zpečetění nově uzavřeného míru mezi její rodinou a savojskými sousedy. Protože prvních letech manželství nedošlo k jejímu otěhotnění, putovala do svatyně Panny Marie v Bourg-en-Bresse, která měla pomáhat při neplodnosti. Návštěva svatyně přinesla kýžený výsledek, Jolanda dala život čtyřem dětem.\nZemřela 24. prosince 1342 při pátém porodu společně s novorozencem a byla pohřbena v klášteře Hautecombe.\n"}
